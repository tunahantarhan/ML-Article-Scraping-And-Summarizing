Yazar,Başlık,Tarih,Metin,URL
Rahmi Turan,Haksızlıklara “Dur” diyecek bir güç var!,07 Ocak 2023,"Cumhuriyet tarihinin en önemli, en yaşamsal seçimine diliyoruz... “Olmak” ya da “Olmamak” arasında bir tercih yapacağız! Ortalık allak-bullak! Anlaşılan iktidar kargaşa çıkartmaktan medet umuyor! Eğer barış ve huzur içinde bir seçim isteseydi böyle mi yapardı? Haksız suçlamalarla Ekrem İmamoğlu ’nun defterini dürmek ister miydi? Bunlar, İmamoğlu’ na yönelik haksızlıkların kamuoyunda büyük tepki yaratacağını bilmiyorlar mıydı? Tabii ki, biliyorlardı... Demek ki, kasten yapıyor, bir planın parçası olarak sahneye koyuyorlar. Ortada, çığrından çıkmak üzere olan hukuksuz bir saldırı var. Anayasa yok mu? Kanunlar rafa mı kaldırıldı? Yapılan böyle keyfi uygulamaların güvensizlik ve huzursuzluğu daha da arttıracağını herkesten iyi bildiklerine göre, seçimi kazanmak uğruna her türlü hukuksuzluğu göze aldılar demek ki! Seçime kadar kim bilir daha nelere tanık olacağız? ★★★ Tasarlandığı gibi, haksız ve hukuksuz şekilde, keyfi bir kararla Ekrem İmamoğlu görevden alınıp yerine AKP ’li bir kayyum atanırsa ne olur? Milyonlarca İstanbullu, Saraçhane meydanında toplanıp: “ Ekrem Başkan’ı biz seçtik, siz görevden alamazsınız. Başkanımızı kimseye yedirtmeyiz!” diye onu savunmaz mı? O zaman milyonlarca insanı nasıl aşacaklar? Dedim ya, gözlerini karartmış görünüyorlar. Her şey İmamoğlu ’nu tasfiye edip İstanbul ’un zengin gelirlerine el koymaya doğru gidiyor. CHP ’nin, İYİ Parti’ nin ve diğerlerinin bu keyfiliğe seyirci kalmayacağını elbette ki, biliyorlar! Ülkeyi karıştırmak, seçimlere sisli bir havada, kaygan zeminde mi girmek istiyorlar? O zaman mühürsüz oyların sayılması, trafolara kedi girmesi, atı alanın Üsküdar’ı geçmesi daha mı kolay olacak? ★★★ Fakat... Unuttukları bir şey var! Ülkede anayasa çiğnenip kanunlar rafa kaldırılsa bile, bu duruma “DUR” diyecek bir güç var! O büyük güç Millettir!.. Ve ülkenin gerçek patronu odur! Ben bu yüce milletinin anlayış ve sezgisine inanıyorum. Yapılan tüm haksızlıklara, halkın demokratik hakkını kullanarak “Yeter artık” diyeceği inancındayım... Bu ülkenin gerçek patronu vatandaştır, halktır, millettir! “İmamoğlu’nu yedirtmeyiz!” Dün İstanbul Büyükşehir Belediyesi ’nin kendi imkânlarıyla yaptırdığı Dudullu-Bostancı metro hattının açılışında konuşan Ekrem İmamoğlu “İstanbul için adalet, Türkiye için adalet istiyorum” diye haykırdı. Yapılan yanlışlıktan dönülmemesi halinde “Gök kubbeyi onların başlarına yıkacağını” söyleyen İmamoğlu’ nun mücadeleyi asla bırakmayacağı anlaşılıyor. Türkiye ’yi kent kent, sokak sokak dolaşarak uğradığı haksızlığı halka anlatacak olan İmamoğlu “Ben kimsenin hakkını yemem ama kimseye de hakkımı yedirtmem” diyor. İstanbul halkı da ondan yana... İnsanlarımızın nabzını iyi tutan bir sanatçı olan Müjdat Gezen, vatandaşın duygularını şu sözlerle dile getirdi: “Rüşvet yiyebilirsiniz...Birbirinizi yiyebilirsiniz...Ama Ekrem İmamoğlu’nu size yedirtmeyiz.İstanbul seçmeni ona sahip çıkacak”TEBESSÜM Bu da acı tebessüm! Ülkede malı götürenler... Bir eli yağda, bir eli balda yaşayanlar... Beş-on yerden maaş alanlar... Köşklerde, yalılarda, saraylarda günlerini gün edenler... Ülkenin kaymağını yiyenler... Paralarına para katanlar, mutlu olmaları için fakir-fukaraya, garip-gurebaya şunları vaat ediyor: “Ahret... Cennet... Huri’ler... Ve... SABIR!” Gel de, acı acı tebessüm etme böylesi bir dünyaya? GÜNÜN SÖZÜBir ülkede hukuk yoksa adaletsizlik kar topu gibi yuvarlanarak büyür!",https://www.sozcu.com.tr/haksizliklara-dur-diyecek-bir-guc-var-wp7548178
Rahmi Turan,Ya Kılıçdaroğlu olmasaydı?,03 Ocak 2023,"Uzun yıllar azap çektirilen, ıstırap içinde kıvrandırılan EYT’ lilere (Emeklilikte Yaşa Takılanlara) haklarının teslim edilmesinden de anlıyoruz ki, ülkede vatandaşın hayrına ne yapılıyorsa ‘Altılı Masa’ nın kurucusu Kemal Kılıçdaroğlu ’ndan kopya çekilerek yapılıyor. Kılıçdaroğlu, Emeklilikte Yaşa Takılanlara yapılan eziyetin son bulması için çağrıda bulunmasa, “Biz iktidara gelince bu sorunu çözeceğiz.” diye Saray ’ı sıkıştırmasa EYT ’lilerin sorunu çözülür müydü? Milyonlarca emekli bayramlarda ikramiye alabilir miydi? ★★★ Cumhurbaşkanı Erdoğan, 2019 yılında EYT ’lilerin tüm umutlarını yıkan bir konuşma yaparak şöyle demişti: “Tutturmuşlar erken emeklilik... İskandinav ülkelerinin hepsi bu sistemle battı. Ve bizim ülkenin başına da bu erken emekliliği dolayanlar maalesef bunun bedelini ödeyecekler ve ödediler...Neden erken emeklilik? Bırakalım ne zaman emekli olması gerekiyorsa o zaman olsun ve parasını da en güzel şekilde alsın...Bu hesap kötü hesaptır, şer bir hesaptır, zararlı bir hesaptır.Biz bunu politik hesaplarla yapmayız ve yapmayacağız da... Arkadaşlarıma söylüyorum: Beni bu yola asla teşvik etmeyin. Milletimin faydası neredeyse ona varım. Milletimin ve ülkemin zararına olan şeye asla yokum. Seçim kaybetsek de yokum!” (Cumhurbaşkanı Erdoğan -2019) ★★★ Peki sonuçta ne oldu? Aradan geçen 3 yılda EYT ’lilerin ıstırabı dağ gibi büyüdü. Kılıçdaroğlu “Söz veriyorum, bu sorunu çözeceğim” deyince iktidarın tavrı değişti, “Seçim kaybetsem bile yapmam” diyen Sayın Cumhurbaşkanı zorda kaldığı için geri adım atarak 2 milyon 250 bin EYT’ liye emeklilik hakkı tanıdı. Kılıçdaroğlu şimdi “Ben ne diyorsam yapıyorlar. Sıra otomobildeki ÖTV’de” diyor ve Erdoğan’ a: “Nasılsa yapacaksın, yapacağını biliyorum, beni yorma!” diye sesleniyor. Kılıçdaroğlu ile iktidarın çekişmesinden vatandaş kazanıyor, muhalefet sıkıştırdıkça iktidar (oy kaygısıyla) kesenin ağzını açıyor. ★★★ Bu duruma itiraz edenler de var. “Seçim rüşvetleri ülke ekonomisini batıracak” diyorlar. Evet, popülist harcamalar dengeleri bozar ama bu ülkede neye para harcanmıyor ki? “İtibardan tasarruf olmaz” diyen iktidar her yana oluk gibi para akıtıyor. Sıra vatandaşa gelince mi tasarruf akla geliyor? Lüzumsuz harcamaları kısıp biraz da işçiye, çiftçiye, memura, emekliye, öğrenciye versinler, öyle değil mi? “İtibardan tasarruf olmaz” diyen iktidar, her yurttaşın bu ülkenin itibarı olduğunu unutmamalı! İktidar oy kaygısıyla ne istenirse yapıyor! CHP lideri Kemal Kılıçdaroğlu “İktidar sorunları benden öğreniyor, yapmak zorunda kalıyor. Onlara daha çok şey yaptıracağım” diyor. Kılıçdaroğlu haksız değil... Gerçekten, oy kaybedeceğini anlayan iktidar bugüne kadar o ne dediyse yaptı. İşte birkaç örnek: * Emekliye bayramlarda ikramiye istedi, iktidar her emekliye istemeye istemeye de olsa 1000’er lira ikramiye verdi.* En düşük emekli maaşının arttırılmasını istedi. Artırıldı.* Temel gıda ürünlerinde KDV’yi kaldıracağını söyledi, KDV’nin oranı yüzde 8’den yüzde 1’e indirildi.* Dar gelirlinin 2 bin liraya kadar olan icra borçlarının silineceğini söyledi, silindi.* Yoksullara doğalgaz desteği, muhtar maaşlarına zam istedi. Aynen yapıldı.* Elektrik faturalarındaki TRT payını kaldıracağını açıkladı, kaldırıldı!* Emeklilikte yaşa takılanların hakkını vereceğini söyledi, iktidar EYT’lilere haklarını teslim etmek zorunda kaldı. Bu örnekler arttırılabilir. İktidarı yönlendiren Kılıçdaroğlu vatandaşın umudu oldu. GÜNÜN SÖZÜ Gerçek lider fosfor gibidir, çevreyi karanlık sarınca iyice parlar!",https://www.sozcu.com.tr/ya-kilicdaroglu-olmasaydi-wp7543748
Rahmi Turan,“Altılı Masa” neden umut oldu?,04 Ocak 2023,"Enflasyon rakamları açıklandı. Türkiye İstatistik Kurumu TÜİK ’e göre yıllık enflasyon yüzde 64.27 imiş... Peki, siz bu rakama inandınız mı?  Ben inanmadım! Çünkü bağımsız bir kuruluş olan ENAG yıllık enflasyonu yüzde 137.55 olarak açıkladı. Arada 73 puan fark var. Yaşanan pahalılığa baktığımızda TÜİK ’e inanmamız mümkün değil! Memur ve emeklilere maaş zamları TÜİK ’in açıkladığı rakamlara göre belirlendiği için en büyük kazığı onlar yemiş oldu. Konuştuğum emekli ve memurlar ateş püskürüyor. Sanırım bunun hesabını sandıkta soracaklar! ★★★ Seçimlere 5 buçuk ay kala “ Altılı Masa” halkın umudu haline geldiyse, bunun mimarı kötü yönetimdir. 2002 yılında AKP, demokratik değerlere, ekonomiye hukuk devletine, adalet ve özgürlüklere dayanarak göreve gelmişti... Bu yıl iktidarda 21 ’inci yıla girdiler. Peki, durumumuz ne? Hemen her şey ters dönmüş halde... AKP, 20 yılda ülkedeki tüm değerleri yıprattı, yok etti. Demokrasi ve özgürlüklerden uzaklaşıldı, halkın önemli bir kısmı ucuz ekmek kuyruklarına mahkum edildi. “Güç bende, kuvvet bende... Kasa bende, para bende... Söz bende, kudret bende... Halk beni seçti, ben aklıma ne gelirse, canım ne isterse yaparım!” zihniyeti ülkeyi bu hale getirdi! Siyasette ve ekonomide hep gersin geriye gittik. Halkın çarşı-pazardaki sıkıntılarını, yoksulların göz yaşlarını, pazar artıklarını toplayan çaresiz insanları herkes görüyor, biliyor, üzülüyor. İşte bu noktada “Altılı Masa” vatandaşın umudu oldu. ★★★ Eğimli bir zeminde seçimlere doğru kayıp gidiyoruz. Erkene alınmazsa, sadece 5 buçuk ay kaldı. AKP elindeki bütün imkanları kullanıp 5 yıl daha iktidarda kalmak istiyor ama tükendi artık! Bundan sonra millete verebileceği bir şey yok. Kılıçdaroğlu ’nun öncülüğünde kurulan “Altılı Masa” vatandaşa refah ve huzur içinde bir Türkiye vaat ediyor. Plan şu: -  Partisiz Cumhurbaşkanı... -  Kuvvetler ayrılığı... -  Adil ve bağımsız yargı... -  Ülkeyi zora sokan “Tek adam sistemi”ne son vermek! -  Güçlendirilmiş parlamenter sistemi tesis etmek... -  Düşünce, ifade ve basın özgürlüğünü sağlamak... -  Yolsuzlukları yok etmek... -  Kadın haklarını güçlendirmek... -  Eğitim adaletini sağlayıp gençlere umut ve imkan vermek... -  Ülkede liyakat sistemini kurmak! ★★★ Cumhuriyet’ in 100’ üncü yılındayız. 29 Ekim’ de ikinci yüzyıla adımımızı atacağız... Altılı Masa’ nın verdiği mesaj şu: -  Hiçbir yurttaş aç ve açıkta kalmayacak. -  Devlette görev ehil olana verilecek. Güreşçiden banka yöneticisi, akademik hırsızdan rektör, rüşvetçiden büyükelçi olmayacak. - Hizmet yandaşa değil, vatandaşa yapılacak. Bu cinayet aydınlatılmalı! Ankara ’nın göbeğinde işlenen siyasi cinayete AKP ve MHP ’den hiçbir ses çıkmaması şaşırtıcıdır! Sanki yapılan siyasi bir suikast değilmiş, kurşunlara hedef olan Sinan Ateş de Ülkü Ocakları eski Genel Başkanı değilmiş gibi... Nedendir bu tuhaf sessizlik bilinmez... Sinan Ateş , 2022’ nin son günü, ailesiyle yeni yıl kutlamaya hazırlandığı saatlerde motosikletli iki saldırganın açtığı ateş sonucu hayatını kaybetti. Olay ülkücü camiada derin bir üzüntü yaratırken MHP yönetiminin cinayete sessiz kalması hayretle karşılandı! CHP lideri Kılıçdaroğlu bu suskunluğu eleştirerek: “Bakınız Saray’dan tık yok. Saray’ın stepnesi ise, sanki en değerli evlatlarından biri öldürülmemiş gibi tek kelime dahi etmiyor, kendi evladına bile sahip çıkamıyor.” dedi ve ekledi: “Bu cinayeti görmezden gelemezler. Susarak geçiştiremezler. Biz buna CHP olarak izin vermeyeceğiz, gerçek aydınlanıncaya kadar... Eşine de, babasına da söz verdim. Aile adalet istiyor.” GÜNÜN SÖZÜ Siyasette atıp-tutan kişilerden büyük insan çıktığı görülmemiştir!",https://www.sozcu.com.tr/altili-masa-neden-umut-oldu-wp7544824
Rahmi Turan,Öyle bir yıl olsun ki!,02 Ocak 2023,"Yeni yılın kilometre saati işlemeye başladı... Dün bir, bugün iki... Bir de bakmışsınız ki, 5 buçuk ay hızla geçmiş, seçim sandığı önümüze gelmiş! İktidar, çeşitli vaatlerle, doğalgaz ve petrol müjdeleriyle seçmenin aklını çelerek 20 yıldır devam eden saltanatını 5 yıl daha uzatmak istiyor. İnsanlarımız buna kanacak mı, bilmiyoruz! Yaşanan sıkıntılar o kadar ağır ki, halkın sabır taşı çatladı! ★★★ Kent kent dolaşan İYİ Parti lideri Meral Akşener vatandaşın acılarını dile getirmek için: “Kahrolsun istibdat! Yaşasın hürriyet!” diye bağırmıştı. Bu haykırış kamuoyunda çok yankı yarattı. Bilindiği gibi istibdat, hak ve özgürlük tanımayan otoriter yönetimin halkın üzerinde yarattığı ağır baskı demek. Ülkemizde devam eden yüz binlerce soruşturma, açılan on binlerce dava, cezaevine tıkılan çok sayıda gazeteci, düşünce ve fikirleri nedeniyle tutuklanan insanlar, tarafsız medyaya yapılan yoğun baskı, verilen haksız cezalar, demokrasimizin ne kadar ağır yara aldığını gösteriyor! ★★★ Böyle bir yönetim sürüp gidecek mi? Çöken ekonomi, artan vergiler, yükselen enflasyon ve çarşı-pazardaki fiyat işkenceleri devam edecek mi? Bütün bunlara seçimde muhterem ahalimiz karar verecek. Ülkede ya değişim rüzgârları esecek, ekonomi düzelecek, huzur ve barış gelecek... Ya da eski hamam eski tas, pahalılık, yoksulluk, yolsuzluk ve yasaklar aynen devam edecek... Söz milletin!  ★★★ Birkaç gündür çok sayıda “Yeni yılı kutlama mesajları” alıyorum. Manevi destek veren tüm okurlarıma içtenlikle teşekkür ederim. Herkesin temennisi aynı: 2023 ’te ulusça bütün sıkıntılarımızı yenip barış ve huzura kavuşmak istiyoruz. Dilerim öyle olur. Gelen mesajlar arasında Prof. Dr. Cengiz Pata ile eşi Dr. Özlem Pata ’nın gönderdiği bir şiir dikkatimi çekti. Cahit Sıtkı Tarancı’ nın, günümüzden 70 yıl önce yazdığı “YENİ YIL ŞİİRİ” şöyle: ★★★ Öyle bir yıl olsun ki,Gök mavi, dal yeşil, tarla sarı olsun.Kuşların, çiçeklerin diyarı olsun.Öyle bir yıl olsun ki,Ne başta dert, ne gönülde hasret olsun.Kardeş kavgasına bir nihayet olsun.Öyle bir yıl olsun ki,Ne zengin-fakir, ne sen-ben farkı olsun.Kış günü herkesin evi barkı olsun.Öyle bir yıl olsun ki,Yaşamak sevmek gibi gönülden olsun,Olursa bir şikâyet ölümden olsun.O da gençlerden uzak olsun.Yeni yılınız KUTLU olsun. ★★★ Büyük şair Tarancı ’nın bu dizelerinden de anlıyoruz ki, 70 yıl önceki yeni yıl istekleriyle, bugünün istekleri arasında fazla bir fark yok. İnsanların arzuları değişmiyor. Barış, huzur, özgürlük ve güvenlik içindeysen, para derdin yoksa, sığınacak evin barkın, sevecek eşin, yiyecek aşın varsa en mutlusu sensin!TEBESSÜM İşgal edilen adalarımız! Son aylarda iyice şımaran Yunanistan ile aramız çok gergin ya... Giresunlu meslektaşımız Seyfullah Çiçek ’in yolladığı bir fıkra, Ege ’de işgal edilen adalarımız konusuna eleştirisel bir gönderme yapıyor. ..Çiçek, Hazreti İsa ’ya mal edilen bir Yahudi fıkrasını bize adapte etmiş... Bir toplantıda bizim yetkili delegemiz durup dururken Yunan Savunma Bakanı’ nın suratına şiddetli bir tokat atar! Neye uğradığını şaşıran Yunan Savunma Bakanı:“Neden vurdun bana?  Ben sana ne yaptım ki?” diye inler. Bizim yetkili: “Siz Lozan anlaşmasını çiğneyip Ege’de16 adayı silahlandırdınız!” diye bağırır. Yunanlı Bakan: “Oooo... “ der “Biz bunu 20 yıldır yapıyoruz... Ayrıca sizin adaları da işgal edip orada mangal partisi bile yaptık! Aradan çok uzun yıllar geçti beyefendi!” Bizim yetkili Yunan Savunma Bakanı ’na öfkeli öfkeli bakarak: “Olsun!” der “Ben bunu yeni duydum!” GÜNÜN SÖZÜ Hastalıksız yaşayan mutludur, borcu olmayan zengindir!",https://www.sozcu.com.tr/oyle-bir-yil-olsun-ki-wp7542754
Rahmi Turan,Ne kadar paran varsa o kadar sağlıklısın!,09 Ocak 2023,"Türkiye ’de sağlık bir felâket halini aldı! Devasa şehir hastaneleri yaptılar ama doktorları kovdular... Yeterli doktoru olmayan hastane ne işe yarar? Sağlık sorunlarına çözüm bulması gereken iktidar, ayrılmak isteyen doktorlara kızıp “Varsın gidiyorlarsa gitsinler” deyince ipler koptu, devlet hastanelerinden 13 bin 550 doktor istifa etti. Şimdi her ay 220 hekimimiz başka memleketlerde çalışmaya gidiyor. Ülkemizde bin bir emekle uzun yıllarda yetişen ve çaresiz kalıp yurt dışına giden doktorlarımızın sayısında 40 kat artış var. Devlet hastanelerinden randevu almak bile sorun haline geldiği için vatandaş özel hastanelere mahkûm edildi! Ancak... Özel hastaneler ateş pahası! Ne kadar paranız varsa, o kadar sağlıklısınız. Paranız yoksa çile çekmeye ya da ölmeye hazırlanın.  Böyle devlet olur mu? ★★★ Altılı Masa ’nın tüm liderleri, Kılıçdaroğlu ’nun Sağlık Politikaları Danışmanı Coşkun Bel’ in sesine kulak vermeli. Uzun yıllar sağlık yazarı olarak görev yapan Coşkun Bel iki yıldır CHP ’ye hizmet ediyor, raporlar hazırlıyor, kitaplar yazıyor. Son yazdığı kitabın adı: “Sağlıkta 20 Büyük Sorun ve Çözüm Yolları”CHP, Coşkun Bel’ in tecrübelerinden mutlaka faydalanmalı... ★★★ Kitabında devlet hastanelerinin çöktüğünü anlatan Coşkun Bel, Türkiye’ nin sağlıkla ilgili 20 temel sorununu gözler önüne seriyor. “Parası olana ne gam!” diyerek özel hastaneleri de mercek altına alan Coşkun Bel: “Devlet hastanelerinden randevu alamayan dar gelirli vatandaşlarımız hastane kapılarında sürünüyor... Parası olana ise sorun yok! Paralıları özel hastanelerin kapılarında ‘hasta hostesleri’ karşılıyor. Âdeta önlerine kırmızı halılar seriliyor. Nasıl serilmesin ki? Özel hastane odalarının fiyatları, geceliği 4 bin liradan başlıyor, 5 bin, 6 bin, 7 bin, öyle devam ediyor... Sanki 5 yıldızlı otelde kalıyorsunuz. 5 yıldızlı otelde kalsanız daha hesaplı. Çünkü çoğu otellerde oda fiyatlarına sabah kahvaltıları da dahildir. Siz özel hastanelerde sadece kuru bir odaya bir gün için 4 bin ile 10 bin lira aralığında para ödüyorsunuz. Bunun içine tedaviler, ilaçlar, tahliller, tetkikler dahil değil.” diye yazıyor. ★★★ Coşkun Bel haklı... Özel hastanelerde en ufak operasyonlarda bile 10 bin ile 50 bin arasında fatura ödemek zorundasınız. Ağır ameliyatlarda bu rakam birkaç yüz bin lirayı buluyor. Faturası yarım milyon lira ve daha fazla olan ameliyatlar bile var! Kaç vatandaş bu rakamları ödeyebilir? Özel hastanelerle ilgili mutlaka bir yönetmelik çıkarılarak bu konunun belli bir standarda oturtulması gerekiyor! Böyle başıboşluk olmamalı!TEBESSÜM Vay canına! Bu nasıl rüşvet? Bir Alman mühendis Türkiye ’de yol yapımında çalışırken işçinin biri gelir: “Dozerin paleti kırıldı” der. Alman Mühendis hemen: “Kepçeyi kullanın” diye talimat verir. Bir süre sonra işçi yeniden gelir: “Kepçenin de dişleri kırıldı efendim” der. Alman mühendis şaşırarak “Vay canına, bu ne kayaymış arkadaş! Bu kadar sert kaya olur mu yaa?” diye söylenir. İşçi: “Kayadan değil efendim, orada Karaisalı Hacı Baba’nın mezarı var da ondan... Onun ruhu kazıya izin vermiyor“ der. Alman sorar: “Ne yapalım öyleyse?” İşçi “Bir koç kurban edelim, her şey yoluna girer” der. Koç kesilir, bir kısmı yenir, bir kısmı da sağa sola dağıtılır. Ertesi gün dozer bir hamlede kayayı söker atar. İşçi: “Gördünüz mü efendim?” deyince, Alman mühendis: “Vay canına yaa” der “Sizin ölünüz bile böyle rüşvetçiyse, dirinizden Allah korusun!” GÜNÜN SÖZÜ Hayatta gerçek bilgi, yalnız bildiğini değil, bilmediğini de bilmektir.",https://www.sozcu.com.tr/ne-kadar-paran-varsa-o-kadar-sagliklisin-wp7549953
Rahmi Turan,Godot’yu bekleyen çaresizler gibiyiz!,24 Ocak 2023,"Ülkemiz bir fırtına içinde çalkalanıyor gibi... Halkımız bir bekleyiş içinde... Ne umut ediyor, kimi bekliyorlar? “Altılı Masa gelsin kurtarsın” diye mi bekliyoruz? Aslında böyle bir bekleyişe gerek yok... Bu ülkenin patronu biziz! Siz, biz, hepimiz... Oylarımız altın değerindedir. Kendimiz güvenmeli, ne yapacağımızı bilmeli, bu acı ve ıstırap dolu dönemden kurtulmalıyız. Vatandaş olarak bilinçlenmemiz, iş başına ehil elleri, liyakatli kişileri getirmemiz gerekiyor. Bu ülkede her şeyimiz var ama kullanmasını bilmiyor “Biri bizi kurtarsın” diye bekliyoruz. Toplum olarak uyanmazsak, bizi hiç kimse kurtaramaz! Godot ’yu bekleyen çaresizlere döneriz! ★★★ Yaşadığımız günlerde toplumumuzun suskun bekleyişi bana, İrlandalı büyük yazar Samuel Beckett’ in “Godot’yu Beklerken” adlı dünyaca ünlü eserini hatırlattı. Kısaca özetleyeyim: Yaşlı ve perişan iki adam, bir akşam vakti boş bir kır yolundaki tek ağacın altında bekleşirler... “Godot” dedikleri birini beklemektedirler... Godot gelecek ve onları bu sefil hayattan kurtaracaktır! Fakat Godot ’nun kim olduğunu, gerçekten gelip gelmeyeceğini bilmezler... İki adam, Godot ’yu beklerken sürekli konuşurlar, tartışırlar. Bazen darılıp barışırlar. Birbirlerine amaçsız, anlamsız duygular, düşünceler aktarırlar. Akşam olur, ortalık kararır. Adamlardan biri, Godot ’nun geleceğinden ümidini keser ve yatıp uyur. Öteki hâlâ umutludur. Bir süre sonra arkadaşı uyanır. Uykusunda gördüğü evrensel uyumsuzluğu ifade eden bir kabusu anlatır. Gerçeğin ve düşün umutsuzluğu ve uyumsuzluğu iki yoksulu korkutur. Gece ilerler, ay çıkar ve iyice yükselir. Kurtarıcı olarak umutla beklenen GODOT gelmez! Ve asla gelmeyecektir! ★★★ Godot, amaçsız hayata amaç getiren, beklenen, istenen, ancak bilinmeyen, tanınmayan bir varlıktır. Godot gelecek, insanların düzenini, uyumunu sağlayacak, işler düzelecektir! Eserin kahramanları öyle düşünmektedir. Fakat umutla beklenen Godot asla gelmez... İnsanlar akıllanıp, kendilerini yine kendileri kurtarmak zorundadır! Biz de toplum olarak yıllardır gelmeyen “Godot” yu beklemek yerine, kendimize güvenmeli, ne yapacağımızı, nereye oy vereceğimizi bilmeli, bu acıklı dönemden kendi gücümüzle kurtulmalıyız! Mustafa Kemal’in gazeteleri Erkan Özmen , bizim mesleğin başarılı isimlerindendir. 1999 yılında emekli olduktan sonra kitap yazmaya başladı. Özellikle Mustafa Kemal Atatürk ’ü konu olan ilginç kitaplarıyla dikkati çeken Erkan Özmen:“Mustafa Kemal Sofya’da”      “Beşiktaşlı Mustafa Kemal”“Son kale Çanakkale” kitaplarından sonra... “Mustafa Kemal’in Gazeteleri” adlı kitabını yazdı. Atatürk, Kurtuluş Savaşı boyunca basına çok önem vermiş, ulusal basının oluşmasına çalışmıştı. “Gazeteciler gördüklerini, düşündüklerini ve bildiklerini samimiyetle yazmalılar.” diyen Atatürk , özgür basının savunucuydu. TEBESSÜM Türkiye’nin başkenti... Ülkede cehaletin artmasından şikayet eden gazeteci-yazar Can Ataklı, sanatçı Müjdat Gezen ’e: “Ya Müjdat abi. Toplum iyice cahilleşti” dedi ve ekledi: “Şu yarışma programlarını izliyor musun? İnanılmaz basit soruları bile cevaplayamıyorlar. Hani ‘Türkiye’nin başkenti neresi?’ diye sorulsa, onu bile bilmeyecekler.” Müjdat Gezen bir kahkaha patlatıp: “Yok artık yahu Can...” dedi “Sen de o kadar abartma... Türkiye’nin başkentinin ADANA olduğunu bilmeyecek kimse çıkmaz!”GÜNÜN SÖZÜ“Ben zekiyim” diye böbürlenmeyen kimse zeki insandır!",https://www.sozcu.com.tr/godotyu-bekleyen-caresizler-gibiyiz-wp7566652
Rahmi Turan,Tanrım! Nasıl bir ülke olduk?,21 Ocak 2023,"Eczaneye girip, alacağımdan gayet emin bir şekilde: “Bir kutu Azopt göz damlası verir misiniz?” dedim. Göz tansiyonum yüksek olduğu için bir süredir “Azopt” adındaki bu damlayı kullanıyorum... Eczacı olumsuz bir şekilde başını salladı: “Veremeyiz efendim...”“Neden?”“Çünkü bir aydır piyasada yok da ondan... Diğer eczanelerde de yok, ecza depolarında da yok!”“Yaa? Piyasada olmayan ilaçlara göz damlası da eklendi demek ki? Tam bir skandal... Bu ülkenin bir Sağlık Bakanlığı var mı yaa? Nasıl bir ülke olduk?” Eczacı “Evet, hazin bir durumdayız. Türkiye bir ilaç kabusu yaşıyor!” dedi ve devam etti: “Göz damlasının alternatifini bulabiliriz ama ya diğer ilaçlar?İlk tercih olarak kullanılan hayati önemdeki birçok antibiyotik yok...Çok önemli bazı kanser ilaçları yok...Kanser tarama kitleri yok...Öksürük şurupları yok...Çocuk şurupları yok...Doğum kontrol malzemeleri yok...Verem, çocuk felci, hepatit B, tetanos gibi temel bebek ve çocuk aşılamaları bile aksıyor...” ★★★ Dertli eczacıyı dinlerken ruhum karardı “Koca Türkiye’yi ne hale getirdiler?” diye acı acı düşünmeden edemedim. Yoklar ülkesinde yaşar hale geldik! Yüzyıl önce kuduz aşısı başta olmak üzere birçok hayati aşıyı kendisi üreten ve bir kısmını yabancı ülkelere ihraç eden Türkiye bugün ne halde? Sorumlu kim? Tabii ki, ülkeyi kimler yönetiyorsa, onlar! “Sağlıkta çağ atladık” diye böbürlenen AKP iktidarı tam tersine ülkeyi tehlikeli bir sağlık girdabına soktu! Bu rezilliğe çare yok mu? Ülkemizde birçok hasta çaresizlik içinde kıvranıyor... Çünkü, yaşamaları için şart olan ilaçları bulamıyorlar! Eczacı dostuma: “Büyük bir ülkeyiz biz! Bulunmayan ilaçlar sorunu çözülemez mi? Bu rezilliğin bir çaresi yok mudur?” diye sordum. Kederli bir şekilde başını salladı: “Var tabii ki... Sağlık Bakanlığı isterse çözer.” “Peki, niye çözmüyor?” “Bizde üretim yok, ilaçların büyük çoğunluğu dışarıdan geliyor. Ya hammadde olarak ya da hazır ambalaj şeklinde getiriliyor. İlaçları yabancı ülkelerden satın alırken dolar ya da Euro olarak ödüyoruz... İşte sorun burada... Gerçek kur uygulamayan Sağlık Bakanlığı ilaçların fiyatını hakiki kur üzerinden belirlerse sorun bir anda çözülür...” Canım sıkılmış halde söylendim: “Bunlar her yere para savuruyor. İtibardan tasarruf olmaz diye son model uçaklardan, lüks araçlardan inmiyorlar... İlaca gelince mi para kalmıyor?” Eczacı arkadaş “Sorun şu” dedi ve devam etti: “Gerçekçi döviz kuru uygulanırsa ilaç fiyatları en az yüzde 200, belki de yüzde 300 zamlanır. O durumda SGK (Sosyal Güvenlik Kurumu) bunun altından kalkamaz. Ayrıca vatandaşın ilaç zamlarına vereceği sert tepki de iktidarı korkutuyor!” ★★★ İşin özeti: Sağlıkta yaşanan büyük sorunlar, sağlık kurumlarının çöküşü, istifa edip yurt dışına kaçan doktorlar, piyasada yok olan ilaçlar, seçim öncesi AKP iktidarının sonunu hazırlıyor!TEBESSÜM Dönülmez sokak Direksiyon başındaki Temel “Sağa dönülmez” işaretine aldırış etmeyerek sağa sapar ama aynı anda bir düdük sesiyle irkilir. Bir trafik polisi elinde ceza makbuzuyla yaklaşıp sorar: “Dönülmez levhasını görmediniz mi bayım?”Temel boynunu büker: “Vallahi polis bey... Görmesine gördüm de sizi görmedim!”",https://www.sozcu.com.tr/tanrim-nasil-bir-ulke-olduk-wp7563739
Rahmi Turan,Karanlık günler geri dönmesin!,08 Ocak 2023,"Ülke bütündür. Bir göz ağlarken öbür göz gülmez. Hangi cenahta olursa olsun, şiddet, cinayet ve suikastlar tüm ulusu sarsar! Ankara ’nın göbeğinde işlenen siyasi cinayete “O karşı taraftandı” diye kimse boş vermesin... Bugün ona, yarın sana! Bu gerçeği unutmamak gerek! Kandan beslenmeyi tercih edenler sonunda kendileri aynı akıbete uğrayabilir! ★★★ MHP camiasının önemli bir ismi olan Ülkü Ocakları eski Genel Başkanı Doçent Sinan Ateş ’in, motosikletli iki tetikçi tarafından öldürülmesinden bu yana 8 gün geçti. Ortalık hâlâ toz-duman... Cinayeti organize ettikleri iddia edilen 10 kişi tutuklanarak cezaevine gönderildi. Aranan daha birçok şüpheli var! Hapse atılan sanıklar arasında 2 Özel Harekât Polisi ’nin de bulunması çok düşündürücü! Kimden talimat alıp da olaya karıştılar? ★★★ MHP camiası, kendi evlâtları olan Sinan Ateş ’e sahip çıkmadı. Ülkenin güvenliğinden sorumlu iktidar partisinden de ses seda yok! Herkes suskunluk içinde... Sinan Ateş ’in, MHP ’de 12 yıl danışmanlığını yaptığı Genel Sekreter İsmet Büyükataman ’ın da (nedeni bilinmiyor) sesi-soluğu çıkmadı! İçişleri Bakanı Süleyman Soylu da aydınlatıcı bir açıklama yapmıyor, soruları yuvarlak lâflarla geçiştiriyor. Bu genel suskunluğu anlamak zor! Suikast şüphelilerinden birinin Ankara ’da, bir MHP milletvekilinin evinden çıkması da çok şaşırtıcı... Zanlı önce gözaltına alınıyor, sonra savcı talimatıyla serbest bırakılıyor. ★★★ 12 Eylül 1980 askeri darbesi nden bu yana geçen 43 yılda ilk defa Ülkü Ocakları genel başkanlarından biri suikasta kurban gidiyor. Bu cinayetin aydınlatılması ülkemiz ve siyasetimiz için çok önemli. Nereye varırsa varsın, ucu kime dokunursa dokunsun sonuna kadar gidilmeli... Eski yıllarda siyasi cinayetlerin acılarını çok yaşadık. O karanlık günlerin geri dönmesi Türkiye’ yi perişan eder. Şiddeti ve tehdidi siyasetin gündeminden çıkartmak şart! Tüm yetkililer akıllarını başlarına toplamalı, kaba kuvvetin ülkeye egemen olmasına imkân vermemeli! Suçlular ceza görmedikçe şiddet artar ve şiddet şiddeti doğurur! Sonunda ülke zarar görür, hepimiz saçımızı-başımızı yolarız! “Susanlar bir gün utanır mı?” Doğru Parti Genel Başkanı Rifat Serdaroğlu , sözünü sakınmayan bir siyaset adamı... İktidara yönelttiği eleştiriler nedeniyle hakkında birçok dava var. Cumhurbaşkanı’ nın oğlu Bilal Erdoğan ’a hakaret ettiği iddiasıyla hapse mahkûm olarak cezaevine girip çıkan Rifat Serdaroğlu eleştirilerine şöyle devam ediyor: “Türk askeri Suriye’ de sonu belirsiz bir macera içine atıldı! PKK terörü can almaya devam ediyor. Ekonomi bıçak sırtında! İşsizlik her geçen gün artıyor. Bize selam veren ülke kalmadı. İşi gücü bıraktık, Türkiye’yi tek kişinin yönetimine teslim ettik! Her türlü tehdide rağmen uyarı görevimizi yapmaya devam edeceğiz. Türkiye ’nin aydınları, bilim insanları, sanayicileri, sendikaları ne zaman konuşmaya başlayacak? Susanlar bir gün utanır mı dersiniz?”TEBESSÜM “Çenenizi kapatın!” Osman Tunaboylu’nun dünkü tweeti: “Herkes biliyor geminin su aldığını... Herkes biliyor yalan söylendiğini... Ve herkes biliyor zarların hileli olduğunu!” Ee... Biliyor da ne oluyor? Değişen bir şey var mı? Ülkede tüm çarpıklıklar aynen devam ediyor! Bu da Müjdat Gezen ’in dünkü köşe atışı: “HDP’yi kapatacağınıza, çenenizi kapatın!”GÜNÜN SÖZÜBatağa giren siyasiler çamurlu pabuçlarıyla ülkeyi kirletmemeli!",https://www.sozcu.com.tr/karanlik-gunler-geri-donmesin-wp7549160
Rahmi Turan,Beklenen İstanbul depremi sinsice geliyor!,18 Ocak 2023,"Bütün işaretler, İstanbul ’da beklenen depremin yaklaştığını gösteriyor, fakat... Bu tehlike kimsenin umurunda değil... Jeofizikçiler uyarıyor, deprem profesörü adını verdiğimiz bilim adamları uyarıyor, yer bilimiyle ilgilenen tüm uzmanlar uyarıyor ama... Devlet pek ilgili görünmüyor. Toplum da, geçim derdinden mi nedir, ya depremi düşünmeye zaman bulamıyor, ya da boş veriyor! Kuzey Marmara ya da bilinen adıyla İstanbul Depremi, sessiz bir şekilde, haince, sinsi sinsi yaklaşıyor. Bir de bakacağız ki, bela gelmiş kapımızı çalıyor. O zaman korkmanın, feryat etmenin hiçbir faydası olmayacak! İnsanları öldüren aslında deprem değil, depremin yıktığı çürük binalardır. Deprem, yönetmeliğe uygun yapılan sağlam ve güçlü binaları yıkamaz. Fakat bizde o kadar çok çürük bina var ki... Düşündükçe ürpermemek mümkün değil. Tehlike göz göre göre yaklaşıyor. ★★★ İstanbul Anadolu Yakası İnşaat Müteahhitleri Derneği yeni bir uyarıda bulundu. Başkan Yardımcısı Mimar Ahmet Erkurtoğlu, Çevre Şehircilik ve İklim Bakanlığı’ nı uyararak (özetle) şöyle dedi: “Eski binaların acilen yenilenmesi şart... Yeni yapılmakta olan binaların beton ve demir kontrollerinin de sağlıklı yapılması gerekiyor. Denetim, eskiden demir ve betonlardan numune alınarak yapılıyor, imalatın proje ve eklerine uygun olup olmadığı kontrol ediliyordu. Artık maalesef böyle değil... Mesela Kadıköy ’de 100 tane inşaat varsa bunun 95’ ine Avrupa yakasından, 5 tanesine Anadolu yakasından denetim uzmanı atanmıştır. İnşaatlarda beton genellikle sabah saatlerinde dökülür. Avrupa yakasında bulunan yapı denetim firması, trafiğin yoğun olduğu saatlerde gelmek yerine, binanın kalıplarının fotoğraflarını istemekte veya görüntülü telefon konuşması ile demir ve beton kontrolu yapmaktadır. Bu saçma uygulama sonucunda, inşaat esnasında proje ve eklerine uygun olarak demir ve beton kontrolleri yapılamıyor. Bakanlığı bir kez daha uyarmayı görev biliyoruz. Gerekli önlemler alınmazsa, beklenen deprem İstanbul’u çok fena vurur!” Altan Öymen ile “Kuşaklar Arası” uzun bir söyleşi Altan Öymen yılların gazeteci ve siyasetçisi... Bizim mesleğin en büyüklerinden... Siyasette de zirveye tırmandı, 1999-2000 yıllarında CHP Genel Başkanlığı yaptı. 40 ’ıncı Hükümet ’te Turizm ve Tanıtma Bakanı olarak görev aldı. 1932 doğumlu... Bu yıl 91 yaşına bastı... Dev bir çınar. 25 yaşındaki yeni gazeteci Atahan Ünal , üstat Altan Öymen’ le uzun bir söyleşi gerçekleştirdi... Bu söyleşiden “Kuşaklar Arası” adında 410 sayfalık bir kitap çıktı. Atahan Ünal kendi kuşağının merak ettiklerini sordu, Öymen de, İkinci Dünya Savaşı yıllarında bahçede “Savaşçılık” oynayan çocukların, 1950 ’li yıllarda demokrasi için sokaklara döküldüğü, 1960 ’larda demokratik bir Türkiye için mücadele ettiği, 1970’ lerde bağımsızlık ve kalkınmanın savaşını verdiği, darbeler, siyasi ve ekonomik krizler içinde düşe-kalka bugünlere gelen bir toplumun hikayesini anlattı. Birikimli, bilge bir kişi olan Altan Öymen ’in anlattıkları ders olacak nitelikte. (Doğan Kitap) TEBESSÜM Yürüten yürütene... Adam, kahvede rastladığı komşusuna: “Ya arkadaş, sana bir sorum var, bakalım bilecek misin?” diye soruyor. “Sor bakalım” diyor komşusu... “Devletin üç temel organı var, öyle değil mi?”“Evet, öyle... Üç temel organ, Yasama, Yargı ve Yürütme’dir.”“Tamam, aynen öyle... Fakat, devletin kurumlarında bazıları, bu ‘Yürütme’yi yanlış anlamış...” GÜNÜN SÖZÜ Kalın iplerle sımsıkı bağlanmış aslana, tavşan bile hücum eder.",https://www.sozcu.com.tr/beklenen-istanbul-depremi-sinsice-geliyor-wp7559805
Rahmi Turan,Onur duyduğum ödül: “Uğur Mumcu ödülü”,23 Ocak 2023,"Uğur Mumcu , gazeteciliğin yüz akı olan bir meslektaşımızdır... Ve alçakça öldürülen bir basın şehididir. Gazetecilik hayatı başarılarla dolu olan Uğur Mumcu en verimli çağında, karanlık güçler tarafından otomobiline bomba konularak, kalleşçe şehit edildi. Henüz 51 yaşındaydı... Araştırmacı bir gazeteci neden böyle canavarca bir suikasta kurban gider? Uğur Mumcu ’nun gerçekleri yansıtan köşe yazıları ve kitapları, gericileri, bölücüleri, silah kaçakçılarını, mafyayı rahatsız etti. Onun, kendileri hakkında, daha da önemli bilgiler ve belgeler açıklayacağını düşündüler ve... 24 Ocak 1993 günü, evinin önündeki otomobiline bomba koydular! Suikastı İBDA-C, İslâmî Hareket ve Hizbullah gibi terör örgütleri üstlendi. Suikastın arkasında Kontrgerilla ve MOSSAD’ ın olduğu da iddia edildi ama... Tüm çabalara rağmen gerçek bir türlü aydınlatılamadı! ★★★ Yıllar çabuk geçiyor. 24 Ocak Salı günü Uğur Mumcu ’nun ölümünün 30’uncu yılı ... Çağdaş Gazeteciler Derneği’nin, Eskişehir Tepebaşı Belediyesi’nin destekleriyle düzenlediği “Uğur Mumcu’yu Anma ve Ödül Gecesi” ne beni de davet ettiler. Onur duyarak gittim. Bana lâyık görülen “Uğur Mumcu Ödülü” , dört dönem seçim kazanan Tepebaşı Belediye Başkanı Dt. Ahmet Ataç tarafından verildi. Meslek hayatımda bugüne kadar çok sayıda ödül aldım... Tüm bu ödüller arasında “Uğur Mumcu Ödülü ”nün yeri çok daha farklı, çok daha gurur verici. ★★★ Uğur Mumcu ’nun bombalı suikastla öldürüldüğü tarihte İçişleri Bakanı rahmetli İsmet Sezgin idi... “Katilleri bulacağız... Bu devletin şerefidir, namusudur” diye söz vermişti. İsmet Sezgin , bir siyasetçi olarak elinden geleni yaptı, tüm güvenlik güçlerini seferber etti ama menfur cinayetin karanlığını aydınlatamadı! ★★★ Uğur Mumcu’ nun olay yaratan eserlerinden biri, Altan Öymen ile birlikte 1975 yılında hazırladığı “Mobilya Dosyası” dır. Dönemin Başbakanı Demirel’ in yeğeni Yahya Demirel ’in, hayali mobilya ihracatını konu edinen “Mobilya Dosyası” o dönemin en büyük yolsuzluğunu ortaya çıkarmıştı. 1977 ’de “Sakıncalı Piyade” yi yazdı. Askerlik hayatını anlattığı eser Ankara Sanat Tiyatrosu’nda 700 defa sahnelendi. 1981 ’de “Silah Kaçakçılığı ve Terör” kitabını yazdı, bir takım çevreleri fena halde ürküttü. 1983 ’te, Abdi İpekçi ’yi öldüren, Papa ’yı vuran  Mehmet Ali Ağca ile Roma Cezaevi’ nde çarpıcı bir röportaj yaptı. 1987 ’de gazetecilik açısından çok büyük bir başarı olan RABITA ve 12 EYLÜL kitaplarını yazdı. 1993 ’te yeni yolsuzluk dosyalarını açıklamaya hazırlanırken suikasta kurban gitti. Çalışmalarıyla basın tarihinde şerefli bir yer edinen Uğur Mumcu’ yu hiçbir zaman unutmayacağız. Yılmaz Büyükerşen ciddi bir tehlike atlattı Eskişehir Büyükşehir Belediyesi ’nin olağanüstü sevilen bir başkanı var. Onu, yalnız Eskişehir değil, tüm Türkiye tanıyor ve seviyor. Prof. Dr. Yılmaz Büyükerşen’ den bahsediyorum... Eskişehir ’i bir Avrupa kenti gibi yapan Başkan’ a nazar değdi. Ev işleriyle uğraşırken çıktığı sandalyeden düşen Başkan Büyükerşen hastaneye kaldırıldı. Sağ gözünün biraz altında, düştüğü sırada aldığı sert darbe sonucu derin bir yara oluşmuştu. Kanlar akıyordu. Neyse ki, göze bir zarar gelmemişti. Doktorlar onun ciddi bir tehlike atlattığını söylediler. Kaldırıldığı hastanede tedavi edilen ve bir süre istirahat etmesi tavsiye edilen Yılmaz Büyükerşen , tam iyileşmediği halde “Eskişehir beni bekliyor” diyerek görevine döndü. Yarasının üzerindeki bant henüz çıkarılmış değil. Görünmez kazayı ucuz atlatan Prof. Dr. Yılmaz Büyükerşen ’e büyük geçmiş olsun diyorum. GÜNÜN SÖZÜ Nefret ve öfkemizin değil, aklımızın izinden gidelim!",https://www.sozcu.com.tr/onur-duydugum-odul-ugur-mumcu-odulu-wp7565433
Rahmi Turan,Site aidatları da çığırından çıktı!,14 Ocak 2023,"Ülkede artık her şey uçmaya başladı! Fiyatlar uçuyor... Kiralar uçuyor... Site aidatları uçuyor... Yaşamak son derece zorlaştı! “Paran yoksa oturma” diyen saygısız site yöneticileri bile var! Ülkedeki ekonomik kargaşayı fırsat bilip fiyatları coşturuyorlar! İnanlar kendi evlerinde bile oturamayacak hale geldi-geliyor! Sitelerin temel sorunu, işin ehli olmayan, bilinçsiz kişiler tarafından yönetilmesi nedeniyle ciddi zararlar yaşanması! ★★★ Dün sabah yürüyüşü yaptığım sırada Etiler Alkent Sitesi sakinlerinden bir dostla karşılaştım. Dertli görünüyordu. “Hayrola?” dedim. “Bizim sitede aidatlara geçen yıl iki defa büyük zam yapılmıştı.  Bu yıl da yüzde 55 daha arttırdılar. Tasarruf yapmıyor, her yana para savuruyorlar! Yazık değil mi bize?” Konuyu bilmediğim için ne olduğunu sordum, anlattı: “Alkent yönetimi aidatları 18 ayda tam 3 buçuk kat arttırdı. 2021 yılında 1920 lira aidat ödüyorduk. Şimdi 6 bin 500 lira ödeyeceğiz. Bu, yılda 78 bin lira tutar. Çatı katlarının ödeyeceği aidat ise yaklaşık 8000 lira, yani, yılda 96 bin lira... Kendi evimizde kiracı haline geldik. İnsaf!” Bu sözleri dinleyince acı acı gülümseyerek sordum: “Peki, o zamcı yönetimi kim seçti? Alkent Sitesi oturanlarının oylarıyla göreve gelmediler mi?” “Evet...” “O halde neden şikâyet ediyorsunuz? Madem siz seçtiniz, katlanacaksınız! Memleketimizin hali gibi... Hem herkes ağlaşıyor, hem de aynı iktidara oy verip duruyorlar! Alkent öyle demek ki!” Arkadaşım yutkundu, başını önüne eğdi, bir şey diyemedi. ★★★ Bu olay bana Nazım Hikmet ’in ünlü şiirini hatırlattı. Büyük şair “Koyun gibisin kardeşim” diyor ve şöyle devam ediyordu: “Gocuklu celep kaldırınca sopasınıSürüye katılıverirsin hemen Ve âdeta mağrur, koşarsın salhaneye... Dünyanın en tuhaf mahlûkusun yani Hani şu derya içre olup deryayı bilmeyen balıktan da tuhaf... Ve dünyada bu zulüm senin sayende... Ve açsak, yorgunsak, alkan içindeysek eğer Ve hâlâ şarabımızı vermek için üzüm gibi eziliyorsak Kabahat senin demeye de dilim varmıyor ama... Kabahatin çoğu senin canım kardeşim!” Yeni yılda bir şok daha! Artan konut fiyatları ve kiralar nedeniyle zor durumda kalan halkımız, 2023 ’ün ilk günlerinde bir şok daha yaşadı... Birçok site ve apartman yöneticisi, artan asgari ücretle personel maliyetleri ve genel giderlerin yükseldiğini gerekçe göstererek ağır zamları bindirdi! Genellikle sorumsuz ve bilinçsiz bir şekilde yapılan harcamalar site ve apartman aidatlarını olumsuz etkiliyor. Bazı sitelerde yönetim kurulları aidat ödemiyor. Bu anlaşılabilir bir durum ama o imkândan faydalanıp da, site işlerini gevşek tutup tasarrufu boş veren yöneticilerin bulunduğu yerlerde aidatlar arttıkça artıyor. Emlakçılar, İstanbul’ da site ve apartmanlarda en düşük aidatın 380 lira , en yüksek aidatın ise 8 bin lira dolayında olduğunu belirtiyor. Dertler genellikle ortak! Birçok site sakini harcamaların şeffaf olmadığını iddia ederek “Nerelere gidiyor bu paralar?” diye soruyor. Bu konuda birçok dava açılabilir! TEBESSÜM Merak bu ya... Temel, doğduğu köyün camisine imam olur. Bir “Cuma hutbesi” nden sonra cemaatteki köylülerden biri merak ettiği bir konuyu sorar: “Muhterem hoca efendi... Cenaze törenlerinde merhumun tabutunun önünde mi yürümeli, yoksa arkasından mı gitmeli. Nerede olmak caizdir?” Temel hoca “Vallahi azizim” der “Bence içinde olmayın da, neresinde olursanız olun!”GÜNÜN SÖZÜİnsanın insana yaptığı kötülüğü hiçbir yaratık yapmaz!",https://www.sozcu.com.tr/site-aidatlari-da-cigirindan-cikti-wp7555988
Rahmi Turan,"Hukuk, kendisiyle oynayanları çarpar!",25 Ocak 2023,"İktidar her şeyi nalıncı keseri gibi kendine yontmakta mahir... Yaptığı tüm işlerde hep kendi çıkarını düşünüyor. AKP ’liler, Sayın Erdoğan ’ın 3’ üncü defa cumhurbaşkanı adayı olup- olamama meselesini de buna döndürdüler. Çok basit, açık ve net anlaşılır bir Anayasa maddesi, içinden çıkılmaz bir bilmece haline getirildi! Okuma-yazmayı yeni öğrenen bir ilkokul çocuğu bile Anayasa’daki 101’inci maddenin neyi anlattığını anlar, fakat... AKP’li muhteremler anlamıyor! Hukuku da, kanun maddelerini de, kendilerine göre eğip büküyorlar. ★★★ Meclis Başkanı Mustafa Şentop ve Adalet Bakanı Bekir Bozdağ başta olmak üzere tüm AKP’ liler ağız birliği etmiş gibi aynı masalı anlatıyorlar: “2017’de sistem değişti. Bu nedenle daha önce yapılan Cumhurbaşkanlık sayılmaz. Yeni sisteme göre bu dönem, Sayın Erdoğan’ın ilk Cumhurbaşkanlığı dönemidir ve yeniden aday olmasına bir engel yoktur” diyorlar. Tarafsız hukuk çevreleri ve muhalefet ise: “Erdoğan 2’nci dönemini tamamladı. 3’üncü defa aday olamaz!” görüşünde... ★★★ Peki, gerçek ne? Hukuk ne diyor? Ülkemizin en deneyimli hukukçularından eski Yargıtay Birinci Başkanı Prof. Dr. Sami Selçuk, iktidarın iddialarının hukukla uzaktan-yakından bir ilgisi olmadığını söylüyor ve: “Yeni sisteme geçilirken en fazla iki defa seçilme şartı kaldırılmadı ki...” diyerek şunları ekliyor: “Anayasa’nın 101’inci Maddesi çok açık. Bir kimse en fazla iki defa seçilebilir hükmü var. Anlam açıksa yorum yapılmaz. Hal böyle olduğuna göre biz neyi ve neden tartışıyoruz? Hukuka hiç saygımız yok da ondan... İnsan ancak, kendi yaptığı hukuka, kendi verdiği söze, hem de şerefi üzerine ant içerek verdiği söze uyarak başka insanların güvenini kazanabilir.” Tarafsız hukukçuların hemen hemen tamamı da Prof. Dr. Sami Selçuk gibi düşünüyor ve Anayasa ’ya göre Erdoğan ’ın 3’üncü defa aday olamayacağını söylüyor. ★★★ Peki, ne olacak? Bu konuda kesin kararı Yüksek Seçim Kurulu (YSK) verecek. AKP’ liler YSK’ nın kendilerinden yana karar vererek Erdoğan’ ın 3’ üncü defa adaylığını kabul edeceğinden emin... “Başka türlü olamaz” diyorlar. Haksız da sayılmazlar! YSK şimdiye kadar AKP ’ye az mı destek verdi? 2017’ de, yasaya aykırı olarak mühürsüz oyları geçerli kabul edip AKP’nin seçimi kazanmasını sağladı. 2019 ’da, aynı zartan çıkan 3 oyu geçerli kabul ederek, yalnızca Ekrem İmamoğlu’ na verilen oyları iptal etmek gibi görülmemiş bir garabete imza attı. AKP ’liler, bu defa da YSK ’nın Erdoğan ’ın 3’üncü defa aday olmasına onay vereceğinden eminler! Bu, hukuku çiğneyip Anayasa ’yı hiçe saymak olacak tabii ki! Prof. Dr. Sami Selçuk durum değerlendirmesi yaparken Yüksek Seçim Kurulu’ na çok ciddi, çok önemli bir uyarıda bulunarak: “Hiç kimse, yorum görüntüsü altında hukuk normuna işkence ederek hukukla oynamaya kalkmasın. Çünkü hukuk, eninde sonunda buna kalkışanları çarpar!” dedi. Daha ne desin? Babıali’nin çınarını kaybettik Günümüzde sayıları iyice azalan ve nesli tükenmeye yüz tutan, düzgün, dürüst, ilkeli gazetecilerden biri olan Orhan Erinç ’i kaybettik. 1957 yılında gazeteciliğe başlayan Orhan Erinç, Türk basının 66 yıllık çınarıydı. Sevilen, sayılan, insanlarla dost geçinmeye çalışan Orhan Erinç , muhabirlik, istihbarat şefliği, yazı işleri müdürlüğü, genel yayın yönetmenliği, Cumhuriyet Vakfı Başkanlığı, Türkiye Gazeteciler Cemiyeti Başkanlığı gibi, gazetecilik mesleğinin her dalında başarıyla görev yapmış olan değerli bir dostumuzdu. Röportaj, inceleme ve haber dallarında 8 gazetecilik başarı ödülü kazanmıştı. Onu dün sonsuzluğa uğurladık. Mekanı cennet olsun. GÜNÜN SÖZÜ Dikkat! Kadeh içinde boğulanlar, deniz içinde boğulanlardan çoktur!",https://www.sozcu.com.tr/hukuk-kendisiyle-oynayanlari-carpar-wp7567743
Rahmi Turan,Basın özgürlüğünde küme düştük!,11 Ocak 2023,"Dün “10 Ocak Çalışan Gazeteciler Günü” idi... Tüm bağımsız gazeteciler olarak 10 Ocak’ ı kutladık ama mutlu muyduk? Hayır! Gerçi, eğilmedik, bükülmedik, mesleğimizin onurunu koruduk ama mutluluk bizden çok uzakta idi... Türkiye ’de gazetecilik, siyasi baskılarla, açılan davalarla, cezaevi tehditleri, şiddet ve sansürle boğuşuyor. İşsiz gazetecilerin sayısı, çalışan gazetecilerden daha fazla! Böyle hazin bir durumda nasıl mutlu olabiliriz ki? Dünya Basın Özgürlüğü ’nde 180 ülke içinde 149 ’uncuyuz. AKP ’li yıllar Türkiye ’yi basın özgürlüğünde 51 basamak birden gerileterek, demokrasi liginde küme düşürdü! Artık özgür olmayan ülkeler sınıfındayız! ★★★ Türkiye Gazeteciler Cemiyeti, AKP döneminde yüzlerce yayın organının kapatıldığını, 11 bini aşkın gazetecinin işsiz kaldığını, bine yakın gazetecinin hapse girip çıktığını, halen 43 gazetecinin cezaevinde olduğunu açıkladı. Dünya meslek örgütleri bize, özgür olmayan ülkenin gazetecileri olarak hüzünle bakıyor! Tepemizde Demokles ’in kılıcı sallanan gazeteciler haline geldik! Türkiye Gazeteciler Cemiyeti, Çalışan Gazeteciler Günü mesajında “10 Ocak, işsizliğin, hukuksuz, haksız gözaltıların, tutuklamaların, yoksulluk sınırındaki ücretlerin, sansür gibi konuların gündeme geldiği bir gün haline gelmiştir.” diye açıklama yaptı. Bu hazin tabloyu yaratan, günümüzün iktidarıdır! ★★★ İstanbul Gazeteciler Derneği, 10 Ocak Çalışan Gazeteciler Günü nedeniyle dün Büyükçekmece Eser Hotel’de bir davet verdi. Dernek Başkanı Mehmet Mert ve Başkan Vekili Mustafa Dolu, 10 Ocak mesajlarında: “Bütün olumsuz şartlara rağmen eğilmedik, bükülmedik, kalemimizi satmadık, başımız dik olarak onurla mesleğimize devam ediyoruz. Hedefimiz gazetecilerin özgürce çalışabildiği bir Türkiye yaratmak.” ifadelerine yer verdiler. ★★★ Gazeteci kökenli CHP Eskişehir Milletvekili Utku Çakırözer:“Bağımsız gazete ve TV’lere cezalar yağıyor, davalar açılıyor,Çalışan Gazeteciler Günü’nde sözümüz söz!2023 yılında tüm bu baskı ve sansürün bittiği, gazetecilerin serbestçe mesleklerini yapabildiği özgür bir Türkiye kuracağız.” dedi. “10 Ocak” gazeteciler için “Dayanışmanın ve mücadelenin günü” oldu. Korkmak, yılmak, pes etmek yok! “Cehennemi Yaşadım” SÖZCÜ ’nün Ankara Temsilcisi , araştırmacı gazeteci-yazar Saygı Öztürk, önemli bir kitaba daha imzasını attı. “Zindandan Gelen Mektuplar – Cehennemi Yaşadım” Kitapta; -  PKK’lı teröristlerin kaçırdığı asker ve polislerimizin şehit edildiği Gara zindanında yaşananların perde arkası... -  Yiğitlerin son dakikaya kadar direnişleri... -  Terörist zindanlarında yapılan işkenceleri yaşayanların anlattıkları... -  İşkencelerden kurtulanların yaşam öyküleri... -  Zindandaki esir yurttaşlarımızı kurtarma operasyonunun nasıl hazırlandığı, kaymakam, asker, polis ve korucuların nasıl kurtarıldığı anlatılıyor. Saygı Öztürk, Gara olayının devletteki arşivine girip, insanlık dışı cinayetler serisinin el yazılı belgelerine ulaşarak bu kitabı yazdı. (Doğan Kitap)TEBESSÜM “Bu akşam evde kimse yok!” Temel, Fadime’yi ellerinden tutup, romantik bir şekilde onun gözlerinin içine bakarak: “Fadime, bu akşam bize gel. Evde kimse olmayacak.” demiş... Sabırsızlıkla akşamı bekleyen Fadime, hava kararınca heyecan içinde Temel’in evine gitmiş, zile basmış, çalmış çalmış, kimse kapıyı açmamış! Temel’in dediği gibi evde hiç kimse yokmuş! GÜNÜN SÖZÜ Para ile satın alınan bir sadakat, daha fazla para ile satılır!",https://www.sozcu.com.tr/basin-ozgurlugunde-kume-dustuk-wp7552037
Rahmi Turan,“Ben bu hayattan biraz yoruldum!”,16 Ocak 2023,"“Tak tak tak...”“Kim o?”“Ben Haziran ayıyım...”“Ooo, hoş geldin demokrasi.” Yukarıdaki anekdot (kısa, özlü, ince anlamlı anlatı) Müjdat Gezen’ e ait... Önceki gece, Cemal Reşit Rey Konser Salonu ’nda 70’ inci sanat yılını kutlayarak sahnelere veda eden Müjdat Gezen, jübilesinden sonra bu siyasi yorumu yaptı. Sanatçıya göre, “Haziran seçimlerinde” bu baskıcı rejimden kurtuluyor ve demokrasiye kavuşuyoruz. ★★★ Müjdat Gezen ’i uzun yıllardır tanırım. Atatürkçü, laik, yurtsever ve mesleğinde çok usta bir sanatçı olduğu için onu severim. Kısa bir süre önce bir telefon sohbeti sırasında: “Sarı bir yaprak gibi savruldum...Ateşlerde yandım kavruldum...Duru bir suya düştüm yoruldum...Kardeş... Ben bu hayattan biraz yoruldum” demiş, artık sahnelere veda edeceğini haber vermişti. ★★★ “Durursak düşeriz, diye diye geldik iki bin yirmi üçe... Yetmiş yıl, bir insan ömrü.. Yoruldum ben, yorgunum!” diyen Müjdat Gezen ’in önceki gece yapılan jübilesinde konuşma yapan CHP lideri Kemal Kılıçdaroğlu şöyle dedi: “Müjdat Gezen’ i bize güldüren sanatçı olarak tanıttılar. Ama izlerken duygulandığımız anlar da oldu. Dolaysıyla sanatçı bizi güldüren, ağlatan, düşündüren değerli bir insandır . Sanatın ve sanatçının önem kazandığı her toplum, bir anlamda, gelişmiş toplumdur.” ★★★ Müjdat Gezen jübilesinde şunları söyledi: “Hani bir kaydırak vardır ya, çocuk parklarında... Küçük çocuklar merdivenleri dakikalarca çıkar, sonra o kaydıraktan bir iner, bir-iki saniyede biter... Ben o kaydırağın tam başındaki adamım şimdi... Oradan inişe böyle hızla  geçiyorsun.. Yoruldum, artık dinleneyim... Bu gece kızım Elif ’le beraber son oynadığımız oyun. Baba-kızdan bir bölüm oynuyoruz. Sonra hadi bana eyvallah. Bu mesleğin çilesini de çektik, sefasını da sürdük. Şimdi artık dinlenme zamanı... Bu yorgunlukta biraz dinlenmek istiyorum.” “Devrimin ve Karşı Devrimin Yüz Yılı” İki değerli yazar, Prof. Dr. Emre Kongar ve Zülâl Kalkandelen ’in uzun yıllar çalışmaları sonunda 3 ciltlik değerli bir eser ortaya çıktı: “Devrimin ve Karşı Devrimin Yüz Yılı”Tele 1 ’de Dr. Merdan Yanardağ ile birlikte ilgiyle izlenen programlar yapan Prof. Emre Kongar:“Yıllar önce tek başına başladığım bu projeyi, Zülâl Kalkandelen’in titiz ve enerjik çalışmalarıyla bugünlere getirebildik. Kalkandelen’in katkıları, çalışmamı hem daha derinleştirdi, hem de 2019 yılına kadar gelindi” diyor. Türkiye Cumhuriyeti Devrimi’ nin, 1919 ile 2019 yılları arasındaki yüz yıllık tarihini Türkçe ve İngilizce kaynaklar ile gazete arşivlerinden satır satır inceleyen iki yazar, elde ettikleri bulguları farklı dönemlere ayırıp yorumladı. Böylece Cumhuriyet Devrimi tarihini şimdiye kadar yapılmışlardan farklı bir biçimde değerlendirerek 3 ciltlik diziyi oluşturdular. Okurlar, referans kitabı olma özelliği taşıyan bu eserlerle yakın tarihimizi daha iyi yorumlamak olanağına kavuşuyor. (Remzi Kitabevi)TEBESSÜM Bunu nasıl becerdi? Temel, iki kulağı da yanmış bir halde hastaneye kaldırılır. Onu gören doktor şaşkınlıkla “Nasıl oldu bu iş?” diye sorar. Temel “Önemli bir haber bekleydum. Ütü yaparken telefon çaldı. Dalgınlıkla kızgın ütüyü kulağıma götürdum” diye anlatır. Doktor tekrar sorar: “Peki, öbür kulağını nasıl yaktın?”“Oni da ambulans çağırayım derken...” GÜNÜN SÖZÜ Dedikodu, yalan ve iftiranın zehrinden kurtulmak çok zordur!",https://www.sozcu.com.tr/ben-bu-hayattan-biraz-yoruldum-wp7557573
Rahmi Turan,Fahiş aidatlar!,28 Ocak 2023,"Site aidatları kanayan bir yara! Özellikle İstanbul halkının önemli bir bölümü, aidatlara yapılan fahiş zamlar nedeniyle kendi evlerinde kiracı gibi oldu! Tüketiciyi Koruma Derneği (TÜKODER) site yönetimlerinde sistemin bir rant kapısı haline gelip gelmediğinin kontrolüne dikkat çekiyor. Sitelerin yöneticileri, piyasalardaki fiyat artışlarını dayanak olarak gösterip ağır zamları meşrulaştırmak istiyorlar. Bu nedenle tehdit ve hakaretlere varan büyük tartışmalar çıkıyor. Mahkemeler bu tür davalarla dolu. ★★★ Artan aidatların sitelerde yarattığı sorunlardan bir örnek: Önceki gün sabah yürüyüşünde Kemal Beyazıt’ a rastladım. Kemal Beyazıt, Etiler Alkent Sitesi ’nin iki yıl önceki eski İcra Kurulu Başkanı ve deneyimli bir yöneticidir. Önceki gün onu gördüğümde canı sıkılmış bir haldeydi. Ayak üstü sohbet ettik: “Sitede bugünkü yönetim 2023 bütçesini balon gibi şişirmiş, uçuyor. Bütçe 15 buçuk milyondan 55 milyona çıkmış. Bu fahiş artışı site halkı ödeyecek. Normal daireler 6 bin liradan, dubleks daireler ise 8 bin liradan daha fazla aidat ödeyecekler” dedi ve ekledi: “Biz gerçekleri söyleyerek komşularımızı aydınlatınca sözlü saldırılara uğruyoruz. Sitenin çeyrek kabadayısı, tehdit, hakaret, yanlış beyan ve kişisel verileri paylaşmaktan 2 kez yargılanıp ceza alarak hukuk ve adalet karşısında mahkum oldu. Sitede mütevazı bir bütçeden bir buçuk yılda devasa bütçeye geçirdi. Aradaki fark tam 40 milyon lira! Dile kolay, savurması kolay. Sitemizin Mutlu Grup yöneticilerine çok yakıştı. Yazık değil mi insanlarımıza? Bu hazin duruma rağmen, komşularımızı çok mutlu ettiklerini sananlar, hâlâ yönetimde kalmanın hayalleri ile kapı kapı dolaşıp kat maliklerinden vekalet topluyorlarmış. Tam bir yılda 40 milyonluk bütçe artışını tüm komşularımızın sorgulaması gerekmez mi?” “Peki, sorgulamıyorlar mı? Herkes kuzuların sessizliği içinde mi?” diye sordum. “Sorgulayanlar var tabii” dedi ve devam etti: “Biz fabrika değiliz, üretim yapmıyoruz. Hammadde alımı yok. Yedek parça alımı yok. Dağıtım anahtarındaki tüm artışlar çok fazla şişirilmiş...” “Bunu sitede herkese anlatmanız lazım...” “Anlatmaz olur muyum? Bütçenin nasıl balon gibi olduğunu rakamlarla izah ederek komşularımıza bildirdim.” “O halde son karar sandığın... Fahiş artışlara tamam mı, devam mı, diye site halkı karar verecek. Kat malikleri zamcı yönetime son vermek istiyorlarsa, vekalet isteyenlere aldanmayarak genel kurullara kendileri katılacaklar. Aynı sorun diğer sitelerde de var. Keşke İstanbul’un tüm siteleri akılcı davransa.” Rant kapısı haline mi geldi? Kat malikleri kurulunca verilen aidat zamları aleyhinde her kat maliki, sulh mahkemesine iptal davası açabiliyor. Son dönemde fiyat artışlarıyla birlikte başlayan aşırı aidat artışları nedeniyle Çevre, Şehircilik ve İklim Değişikliği Bakanlığı da devreye girdi. Bakanlıkta kurulan birimin, site yönetimlerindeki boşlukların giderilmesi, sorunların azaltılması yönünde çalışmalar başlattığı öğrenildi. Sistemin, iddia edildiği gibi, çıkar amaçlı bir rant kapısı haline gelip gelmediği de yapılan araştırmalar arasında...TEBESSÜM Salla başını, zıkkımlan maaşını! SÖZCÜ Kitabevi’ nin bastığı “Siyasi Fıkralar” kitabımda “Salla başını, zıkkımlan maaşını” başlıklı manzum bir hiciv vardır. Okurum Ayşegül Ak , o hicvin Şair Eşref ’e değil, rahmetli dedesi eski Antalya Defterdarı Abdullah Çağlayan ’a ait olduğunu açıkladı. Bahsi geçen ünlü dizeler şöyle: “Bir soğan soyulurken yaşarıyor da gözler,Vatandaş soyulurken aldırmıyor öküzler.Boş yere inat etme, hemen salla başını,Dilini tut, uslu dur, zıkkımlan maaşını”GÜNÜN SÖZÜAptallar arasında yaşamak zorunda kalan akıllıya yazık olur!",https://www.sozcu.com.tr/fahis-aidatlar-wp7571280
Rahmi Turan,İşte öyle bir şey!,29 Ocak 2023,"Altılı Masa , yani Millet İttifakı, adayını açıklamakta gerçekten çok gecikti. “Ey aday! (Ey ruh) Geldiysen 6 kez masaya vur!” diye manşet atan SÖZCÜ durumu çok iyi özetledi. 11’ inci defa toplanan altı liderden, beklenen kararın çıkmamasının, umudunu Altılı Masa’ ya bağlayan seçmenler arasında sıkıntı yarattığı bir gerçek! Seçime dört ay kadar bir zaman kaldı. Artık aday açıklanmalı! “Fazla naz âşık usandırır” sözünü unutmamalı! ★★★ Altılı Masa aday açıklamayı ağırdan alsa bile yine de iktidarın kimyasını bozdu! İktidar yandaşları hemen her gün Altılı Masa hakkında hikâyeler anlatıyor, masayı dağıtmak için ellerinden geleni yapıyorlar! Bu arada Cihan Paçacı gibi İYİ Parti’ liler de abuk sabuk açıklamalarıyla onların ekmeğine yağ sürüyor. Yandaşların amacı belli: Cumhurbaşkanı Erdoğan ’ın gözüne girip ondan aferin almak! Bunun için kendilerini helâk ediyorlar! Altı liderin arasında çıkan bazı çelişkili davranışlara rağmen temelde bir ayrılık yok! ★★★ Anayasa, Erdoğan’ın 3’üncü defa aday olamayacağını söylüyor ama ne gam? Anayasa ’yı dinleyen var mı ki? Onlar âdeta “Kanun biziz!” diyorlar... AKP ’liler, Erdoğan ’ın kesinlikle kazanacağını iddia ederken, endişeli halleri çelişki yaratıyor. Zafer kesinse bu korku niye? Yandaşların telaşlı hali, Erol Evgin ’in ünlü şarkısının sözlerini getiriyor aklıma... “Hani ıssız bir yoldan geçerken,Hani bir korku duyar da insan,Hani bir şarkı söyler içinden,İşte öyle bir şey!” ★★★ Altılı Masa, kısa bir süre sonra yeni dönemin hükümet programını açıklayacak. Liderlerinin toplantılarının arka planında yoğun bir çalışma var. Kurulan komisyonlar, ekonomi, güvenlik, adalet, sağlık, milli eğitim, gençlik, ulaştırma gibi alanlarda hummalı bir çalışma içinde... Her alanda ehil kişiler, uzmanlar, teknisyenler çalışıyor, tartışıyor ve raporlar hazırlıyorlar. İktidarın elinde böyle ehliyetli ekipler yok. Uzman kişiler, ehil insanlar, yetenekli bürokratlar, “Söz dinlemiyorlar” diye tasfiye edildi. Ülkemizde işlerin kötü gitmesinin sebeplerinden biri de budur! Altılı Masa iktidara gelince, görevleri eşe, dosta değil, ehil olana verecek. 6 lider de bu konuda millete söz verdi. Yandaşlar karanlıkta ıslık çalmaya devam ediyorlar! Sibel Tekin “Kış saati” kurbanı! Kalıcı yaz saati , diğer bir ifadeyle ileri saat uygulaması toplumun dengesini bozdu, öğrencilerin ve velilerin sinir sistemini bozdu. Analar-babalar bu uygulamanın “Bir işkence” olduğunu söylüyorlar. İktidarın “elektrik tasarrufu” iddiası da doğru çıkmadı. Uzmanlar, bu uygulamayla önemli bir tasarruf olamadığını belirtiyor. Akademisyen Sibel Tekin , kış döneminde yaz saati uygulamasının topluma etkilerini, insanların çektiği eziyeti konu alan bir belgesel çekerken yakalanıp hapse atıldı. Sibel Tekin , duraklarda otobüs bekleyenleri çekerken cezaevi infaz koruma memurlarının servis bekleme noktasını da çekmiş... CHP Eskişehir Milletvekili Utku Çakırözer tutuklamanı adaletsiz olduğunu belirterek “Çekim yaptı diye bir öğretim üyesinin bir aydır cezaevinde tutulması akıl alır gibi değil. Derhal serbest bırakılmalı” dedi... Ülkemizde galiba akıl tutulması yaşanıyor! TEBESSÜM Balıkla sohbet! Balıkçıda, taze balık satın almak isteyen Temel önüne konulan balığa bakıp duruyormuş... Merak eden balıkçı neden öyle baktığını sorunca: “Şimdilik balıkla konuşuyorum” demiş... Balıkçı alay etmiş: “Yaa? Ne dedin balığa?” “Ona üç gün önce denize düşürdüğüm ayakkabımı görüp görmediğini sordum.” “O ne dedi peki?” “Nasıl bileyim, ben bir ay önce denizden çıktım, dedi.”GÜNÜN SÖZÜSiyasette, at sineği gibi kuyruk altında geçinenler az değildir!",https://www.sozcu.com.tr/iste-oyle-bir-sey-wp7572401
Rahmi Turan,Vicdanlı trafikçiler!,17 Ocak 2023,"İstanbul’ un trafiği malum... Keşmekeş içinde... İstanbul Trafik Müdürlüğü bu kahredici trafik kargaşasını önlemek için ne yapıyor? “Hiçbir şey yapmıyor” diyemem! Bana gelen şikayet mektuplarından anladığıma göre trafikçilerin, trafiği düzeltmek gibi bir dertleri yok, sadece bol bol ceza yazıyorlar! Eskiden ana caddelerde sıkışıklığı önlemek için trafik polisleri görev yapar, araçların akışını yönlendirirdi... Şimdi o da yok! “Saldım çayıra, Mevlam kayıra” misali! Memurlar emir kulu... Herhalde amirlerinden öyle talimat alıyorlar ki, hep “ceza kesme” turlarına çıkıyor, uçana kaçana ceza yazıyorlar! Ancak... O cezaların, trafiğin düzelmesine hiçbir faydası yok. Çünkü sürücüler, neden ceza kesildiğini bilmiyor. Hatasını bilmeyen bir sürücü aynı hatayı her zaman yapar. Trafik polisi sadece ceza kesmek için mi var? ★★★ Bir hanım okurumdan ilginç bir mektup aldım. Şöyle yazıyor: “9 Ocak günü akşam saatleriydi. Aracımla Etiler Nispetiye Caddesi ’nde giderken birden fenalık hissettim. Kalbime sancı girmişti... Korktum... Trafiği tıkamamak için aracımı kenara çekip, flaşörleri de yakarak durdum. Çantamda taşıdığım ‘İsordil’ adlı damar açıcı ilacımı ararken bir polis aracı yanı başımda durur gibi oldu. Bana yardım edeceklerini sanarak umutlandım. “Niye durdunuz hanımefendi?” diye sormalarını bekledim. Fakat araç biraz durakladıktan sonra geçip gitti. Çantamı açıp, hızla eriyip kana karışarak damarları açıp hayat kurtaran İsordil ilacımı aldıktan biraz sonra sancım geçti, kendime geldim. Orada topu topu birkaç dakika durmuştum. İçinde iki polis memurunun bulunduğu araç durup memur beyler bana, ne olduğumu sorsaydı, onlardan hastaneye gitmek için yardım isteyecektim. Fakat geçip gittiler... Birkaç gün sonra öğrendim. Polisler plakamı tespit edip trafik cezası yazmak için yanımda duraklamışlar meğerse... Üç gün sonra evime “Trafik Denetleme Şube Müdürlüğü, B Bölgesi Trafik Ekipler Amirliği’nden 436 lira Trafik İdari Para Cezası tebligatı” geldi. O parayı öderim, önemli değil, fakat... “Helal olsun böyle vicdanlı polislerimize!” diye düşünmeden de edemedim. Trafik ekiplerinin görevi sadece ceza yazıp devlete para toplamak mıdır? İnsanlık görevleri yok mudur?”NOT: “Bu mektubu yayınlamaya değer bulursanız lütfen adımı yazmayınız. Başıma bir şeyler gelebilir. Yeni bir haksızlığa uğramak istemem.” Scooter eziyeti ve belediye! Kadıköy Belediyesi hakkında çok şikayet geliyor ama, ünlü bir gazeteci meslektaşımın da o belediyeden şikayet edeceğini düşünmüyordum. Demek ki, vatandaşlar yok yere mesaj yollamıyorlar! Kadıköy Moda’ da oturan yazar dostum Melih Aşık, köşesinde halkın bir sıkıntısını şöyle yazdı: “Kaldırım zaten yok. Var olan kaldırımların da yarısı esnaf tarafından işgalde, yarısı da gelişigüzel bırakılmış scooter’larla kapatılmış durumda. Adam scooter’ dan iniyor, aracı kaldırıma fırlatıp gidiyor. Belediyeler bu başına buyruk şirketlerle temasa geçebilir. Şirketler adam görevlendirir. Bu adamlar semtte sürekli dolaşarak kaldırımları işgal eden scooter ’ları kenara çekebilir. Scooter şirketleri belli ki sırtlarını sağlam yere dayamışlar. Kimse onlara söz geçiremiyor. Belediyeler aciz. Hiç değilse şu kaldırımları temiz tutsunlar.”TEBESSÜM Memur maaşları... İki memur, akşam iş dönüşü kahvede oturup dertleşirlerken laf kendilerine yapılan yüzde 30 maaş zammına gelir. Birinci memur sorar: “Merak ettim, eğer senin eline Cumhurbaşkanı maaşı geçseydi ne yapardın?” İkinci memur: “Valla” der “Onu bilmem ama Cumhurbaşkanı’nın eline benim maaşım geçseydi ne yapardı, çok merak ediyorum.” GÜNÜN SÖZÜ Olgunlaşarak vakti gelen fikir, bütün ordulardan güçlüdür!",https://www.sozcu.com.tr/vicdanli-trafikciler-wp7558734
Rahmi Turan,Sahte içkiden ölümleri aşırı zamlar arttırıyor!,10 Ocak 2023,"Seçim gürültüsü, zamların yarattığı tahribat ve vatandaşın çektiği acılar nedeniyle gözden kaçan önemli bir sorun var! Kaçak ve sahte içki! İnsanlar zehirlenerek ölüyor. Bazıları gözlerini kaybediyor. Devlet vatandaşını değil, kasaya girecek paraları düşündüğü için sürekli olarak vergileri ağırlaştırıyor! Alkollü içkilere yapılan aşırı vergi zamları, kaçak olarak ucuza satılan sahte rakıya, votkaya, viski ve diğer içkilere ilgiyi arttırıyor, insanlar zehirlenip ölüyor. Geçim derdinden teselliyi alkolde arayanlar “İçmeyelim de ne yapalım? Bu hayat başka türlü çekilmez!” diye dert yanıyorlar. ★★★ Gaddar ve ahlaksız satıcılar, “etil alkol” yerine, ucuz olan “metil alkol” den (yani zehirli alkolden) yapılan sahte içkilerle insanları bile bile öldürüyor! Devlet içki fiyatlarını arttırdıkça, geliri düşük olan insanlar kaçağa yöneliyor. Türkiye “Kaçak içki cenneti” haline getirildi! Gerçek fiyatı 114 lira olan 70’ lik rakı, vergiyle birlikte 408 liraya satılıyor. Bu aşırı vergi farkı, kaçak ve sahte içkiyi cazip hale getiriyor, sonuçta ölümler artıyor! ★★★ Polis, İstanbul’ da 2022 yılında gerçekleştirdiği 54 operasyonda 126 ton 828 litre sahte içki ve sahte içki doldurulmuş litrelik 10 bin 191 şişe ele geçirdi. Yakalanan 182 şüpheliden 47 ’si tutuklanarak hapse atıldı. Diğerleri için “Adli kontrol” hükümleri uygulandı. Son bir ayda Türkiye genelinde 88 yurttaş sahte içkiden hayatını kaybetti. En çok ölüm 24 kişiyle İstanbul ’da oldu. Ayrıca çok sayıda vatandaşımız  gözlerini kaybetti. ★★★ Hazin ölümlerden alkollü içkilere acımasız zamlar yapıp, ucuz kaçak içkileri cazip hale getirenler de, vicdanen sorumludur! Sahte içki imalatçıları ve satıcıları, Yargıtay ’ın “Ölümcül olduğunu bile bile sahte içki satıp ölüme sebep olanlar ‘Kasten adam öldürme’ suçu işlemiş olurlar!” şeklindeki içtihat kararına göre cinayetten yargılanıyorlar! Cezaları 24 yıla kadar hapis! Beter olsunlar! Bir AKP’li demiş ki! Ben de sevgili Müjdat Gezen ’den öğrendim... Ak Parti’ linin biri demiş ki: “Reis’in şu anki oyu yüzde 52... Eskisinden daha yüksek.”Türkiye ’nin bugünkü durumundan ve yaşanan müthiş pahalılıktan sonra gerçekten önemli bir iddia, fakat... Müjdat Gezen bunu normal karşılıyor ve diyor ki: “Bence de çok doğru bir teşhis. Sanıyorum iktidarın son 20 yılda getirdiği pahalılık, adaletsizlik, terörün tırmanması, doların daha da tırmanması, iftira olayları ve buraya sığdırılamayacak kadar çok sebep, oylarının artmasına neden olmuştur. Olamaz mı? Olur, olur. Nereden bakıldığına bağlı. Ak gözlüğü ile veya at gözlüğü ile bakıyorsan olur.”TEBESSÜM Vişne yerine kiraz... Adam lokantada yemek yerken karşı masada oturanlara bir tabak vişne gelir. Canı çeker ve garsonu çağırarak “Bana da ondan getirsene” der. Garson vişne yerine kiraz getirip masaya koyar. Adam kirazları yedikten sonra garsona: “Ben senden vişne istedim, sen bana neden kiraz getirdin?” der. Garson espri yapar: “Efendim ben o kirazı size vişne niyetine verdim.” Adam hesabı ödemek için “Borcum ne?” diye sorar. Garson:“40 lira efendim” der. Adam cebinden bir 20 liralık çıkartıp garsona verir. Şaşıran garson: “Ama bu 20 lira efendim” deyince adam: “Olsun” der “Ben sana onu 40 lira niyetine verdim.” GÜNÜN SÖZÜ Haksızlık ve adaletsizlik sözleri, artık ülkemizin lügatinden silinmeli!",https://www.sozcu.com.tr/sahte-ickiden-olumleri-asiri-zamlar-arttiriyor-wp7550981
Rahmi Turan,Türk futbolunda dönen dolaplar!,30 Ocak 2023,"Et kokarsa tuz basılır, ya tuz kokarsa ne yapılır? Yapacak bir şey yoktur! Kokuya katlanacaksınız! İşte, ülke olarak bu hale geldik. Tuz koktu sevgili okurlar… Her yandan kötü kokular geliyor! Deveye “Senin boynun neden eğri?” diye sormuşlar “Nerem düzgün ki?” demiş...… Bizimki de o hesap! Her şeyimiz kötüye giderken FUTBOL’umuz düzgün kalabilir mi? Bu tabii ki mümkün değil! Hakem skandalları bitmiyor! Rezalet diz boyu! Yoğun eleştiri ve şikâyetler üzerine Merkez Hakem Komitesi ’nin başkan ve üyeleri istifa etmek zorunda kaldı. Büyük kulüpler birbirleriyle kavgalı... Kulüp başkanları kırıcı, yaralayıcı ifadeleri birbirlerine kurşun gibi yağdırıyorlar. İçinden çıkılmaz bir kargaşa! Bunun da adına SPOR diyorlar! 43 ve 44 ’üncü dönem Türkiye Futbol Federasyonu Başkanı olan Mustafa Kemal Ulusu ’nun kulakları çınlasın… Onun zamanındaki hilesiz-hurdasız, temiz futbolu bugün mumla arıyoruz. O günler hayal oldu... ★★★ 43 yıldır aralıksız spor muhabirliği yapan, bu arada çok sayıda ödül kazanan değerli meslektaşımız Atilla Türker , futboldaki çarpıklıkları, dönen dolapları, alınan-verilen rüşvetleri konu alan bir kitap yazdı. Adı: “Futbolun Arka Bahçesi” Kitap, birçok skandalın perde arkasını ve yolsuzluk olaylarını kanıtlarıyla gözler önüne seriyor... ★★★ - Beşiktaş’tan Galatasaray’a... -  Fenerbahçe’den Trabzonspor’a... -  Uçan paralar, dönen dolaplar... -  Cambaz menajerler, taklacı yöneticiler... - Torpille A Milli Takımı’na alınan futbolcu... - Futbol Federasyonu’ndaki entrikalar... Arkadaşlarının “Ağzına bir kuruş haram girmedi. Sapına kadar düzgün ve dürüsttür” diye övgüyle bahsettiği Atilla Türker , futbolda kimsenin yazmaya cesaret edemediği konuları mercek altına aldı ve dönen dolapları belgeleriyle, tanıklarıyla açıkladı. Eline, beynine, yüreğine sağlık Atilla... Neden hep bağırıyorlar? Herkesin dikkatini çeken ama kimsenin bir lâf etmediği konuyu Doğru Parti Genel Başkanı Rifat Serdaroğlu dile getirdi ve dedi ki: “Hangi TV kanalını açarsak açalım, Erdoğan ve Bahçeli’nin bağırarak bir şeyler söylediğini görüyoruz.Halbuki bağıran insan sağlıklı düşünemez. Sağlıklı düşünemeyen insan ise problemleri bağırarak, kavga ederek çözmeye çalışır. Siz hiç malını bağırarak satan bir sarraf gördünüz mü?Ya da malını bağırarak satan bir antikacı? Ya da Dede Efendi’ den bir parçayı bağırarak okuyan bir yorumcu gördünüz mü? Göremezsiniz. Çünkü hepsinin ürünleri kıymetlidir. Devlet adamı ile partici arasındaki fark da yukarıdaki örneğe benzer. Birileri sadece bağırıyor, sürekli hakaret ediyor, fakat bir türlü doğru karar verip eyleme geçemiyorsa, böyle bir yönetici hem temsil ettiği topluluğa, hem de kendisine büyük zararlar verir. Yapılması gereken, ‘Devlet Adamı’ tavrıyla, üslûbunuzu düzeltmek ve birliğimizi sağlamak olmalıdır... Olmalıdır ama kime söylüyoruz ki?”TEBESSÜM “Sen neden gülmüyorsun?” Temel, bir holdingde çalışan arkadaşını ziyarete gider. Tesadüf bu ya... O sırada şirketin patronu salona girer. Onu gören çalışanlar saygıyla ayağa kalkarlar. Espri yapmaya meraklı olan patron aklına gelen bir fıkrayı anlatır. Çalışanlar kahkaha ile gülerler... Anlattığı fıkranın beğenilmesinden memnun olan patron o sırada Temel’in hiç gülmediğini fark edince biraz bozulur: “Sen neden gülmüyorsun? Esprimi beğenmedin mi?” diye sorar. Temel cevap verir: “Ben burada çalışmıyorum efendim.” GÜNÜN SÖZÜ Dünyanın adaleti: “Kimine hay hay, kimine vay vay!”",https://www.sozcu.com.tr/turk-futbolunda-donen-dolaplar-wp7573183
Rahmi Turan,“Böcek olmayı kabul edersen ezilirsin!”,01 Ocak 2023,"Bugün yeni yılın ilk günü... Yeni yılla beraber biz de yeni ve güzel şeyler söylemek isterdik ama “Yeni yılınız kutlu olsun” sözünden başka bir şey diyemiyoruz. Okurlarımıza pembe tablolar çizmek aldatıcı olur! O da bizim karakterimize uymaz! Ancak... Umutsuz değiliz tabii ki... Ülkemizin üzerine kâbus gibi çöken kara bulutlar mutlaka bir gün dağılıp gidecektir. Bunu yapmak bizim elimizde... Seçime sadece 5 buçuk ay kadar bir zaman kaldı. İnanın bu süre çok çabuk geçer ve biz kendimizi bir anda seçim sandığının önünde buluruz. Son sözü o kutsal sandık söyleyecek! ★★★ Şunu kesinlikle belirtmek gerekiyor: Hiç kimse bize yardım edemez! Kendimizi ancak kendimiz kurtarabiliriz. Ulusça kaderimiz kendi elimizde... Göbeğimizi kendimiz keseceğiz. Başka çaresi yok! Bir şey yapacağınıza kendinizi inandırırsanız, ne kadar güç olura olsun onu başarırsınız.Türk ulusu bunu başaracak. Ancak... Yapamayacağınız kuruntusuna kapılırsanız, küçük engeller bile karşınıza aşılmaz dağlar gibi dikilir, kaybedersiniz! İşi ciddi tutmak zorundayız. “Mutlaka başaracağız” diyerek kurtarıcı kendimiz olacağız... Ve ülkemiz demokrasiye kavuşacak! ★★★ Daha iyi olmak, huzur içinde yaşamak ulusumuzun hakkıdır. Yaşanan bunca sıkıntının, zulmün, eziyet ve çilenin artık insanlarımızı uyandırdığını düşünüyorum. Uyanmayanlar var mıdır? Varsa onlara büyük Alman şairi Schiller ’in şu sözlerini hatırlatmamız gerekiyor: “Böcek olmayı kabul eden insan, ezilince şikâyet etmemelidir!” ★★★ Ulus olarak “Her şey üstümüze üstümüze geliyor” diyorsak, ters yola girmişizdir. O ters yoldan çıkmamız gerek! Her toplum, kendi tarihini, kendi hayat hikâyesini kendisi yazar, başkası değil! Haziran 2023 seçimlerinin Türkiye ’ye barış ve huzur getireceğini umuyoruz . Kemal Kılıçdaroğlu’ nun dediği gibi ülkemizde “Hiçbir çocuk yatağa aç girmeyecek!” Serdaroğlu hapse girdi-çıktı! Nasıl bir ülke olduk? Gazeteciler hapiste, siyasiler hapiste... Peki, düşünce ve fikir özgürlüğü nerede? Doğru Parti Genel Başkanı Rifat Serdaroğlu , 4 yıl önce yazdığı bir yazıda Cumhurbaşkanı Erdoğan’ nın oğlu Bilâl Erdoğan ’a hakaret ettiği gerekçesiyle 2 ay 17 gün hapis cezasına mahkûm edildi ve önceki gün İzmir ’de cezaevine girdi-çıktı! İnfaz Yasası ’na göre, gerekli işlemlerinin yapılmasının ardından denetimli serbestlik ile özgürlüğüne kavuşan Serdaroğlu:“Bu ülkede Türk’ü ve Türk milletini sevmek bedel ister. Bunu yüreği olanlar yapar” dedi ve ekledi: “Biz o bedeli ödüyoruz. Bu karanlık günler mutlaka geçecek. Biz, ülkeyi de Atatürk’ü de asla sahipsiz bırakmayacağız.”2023 ’e adliyelerde biriken yüz binlerce hakaret soruşturması ve on binlerce dava ile girdik. Halen, Cumhurbaşkanı ’na hakaret suçlamasıyla devam eden 200 bine yakın soruşturma ve 45 bin civarında dava var. Bu rakamlar cumhuriyet tarihimizin rekorlarıdır! TEBESSÜM Başbakan ve gazeteci... Yaşanmış bir olaydır... Demokrat Parti döneminde (1950’li yıllarda) Dünya Gazetesi’ nin sahibi Bedii Faik , Demokrat Parti ’ye muhalif yazılar kaleme alınca, Başbakan Menderes ’in emriyle avukatları gazete sahibine bir telgraf gönderirler. Telgrafta “Senin yazdıklarına kıçımızı siliyoruz” yazmaktadır. Bedii Faik ertesi gün köşesinde şu cevabı verir: “Çok memnun oldum. Hiç olmazsa kıçınız akıllanır!” Peki, sonra ne olur? Bir rivayete göre Başbakan Menderes “Aman susun, biz kaşındık!” der. GÜNÜN SÖZÜ Bir ülkede yönetim “Biz her şeyi biliyoruz diyorsa durum kötü demektir!",https://www.sozcu.com.tr/bocek-olmayi-kabul-edersen-ezilirsin-wp7542041
Rahmi Turan,Zirvede dev meydan okuma!,22 Ocak 2023,"Siyasette ilginç bir tartışma ve büyük bir meydan okuma var. Cumhurbaşkanı Erdoğan ile Gelecek Partisi Genel Başkanı , eski Başbakan Ahmet Davutoğlu arasındaki gerginlik, TV ’lerde yüz yüze söz düellosu şeklinde devam eder mi, bilemiyoruz. İddialar karşılıklı... Bu siyasi kapışma, Ahmet Davutoğlu ’nun teklif ettiği gibi ekranlarda devam etse de, kararı Batı ülkelerindeki gibi halk verse daha iyi olmaz mı? ★★★ Ahmet Davutoğlu, Cumhurbaşkanı ve AKP Genel Başkanı Erdoğan ’ı TV ’de yüzleşmeye davet ederek “2019 yılındaki çağrımı tekrarlıyorum. Artık arınma vaktidir. Haydi arınalım!” dedi ve sözlerini şu cümlelerle tamamladı: “Bütün cumhurbaşkanlarının ve başbakanların mal varlıkları incelensin. Bana kullandığın yolsuzluk ifadesi için seni yüzleşmeye davet ediyorum. Bir ‘Araştırma komisyonu’ kurun. Kimin izah edemediği mal varlığı varsa hepsini Hazine’ye aktarıp, şehitlere, yetimlere harcayalım.” ★★★ Ahmet Davutoğlu bu sert çıkışı neden yaptı? Cumhurbaşkanı Erdoğan, Ahmet Davutoğlu’ nu, başbakanlığı döneminde usulsüzlük yapmakla suçlayarak şöyle dedi: “Bizden üniversite istediler. Bunların vakfına üniversite tahsisi yaptık. Kendisi ne zaman başbakanlık koltuğuna oturdu, o tahsis yapılan yeri (araziyi) bila bedel (bedelsiz) vakfına mülk edindi. Türkiye’ de bunun başka örneği yok. Bila bedel mülk edinme hakkı bizim vakıf yasalarına göre yok ama bunlar yaptı. Bunu milletimize anlat bakalım. Nasıl izah edeceksin?” ★★★ İşte bu suçlama bardağı taşıran damla oldu... Ahmet Davutoğlu, Cumhurbaşkanı Erdoğan ’a “Hodri meydan” dedi. Ahmet Davutoğlu’ nun sert cevabı şöyle: “Küçük bir yüzükle başlattığı yolculuğu büyük servetlerle sürdüren, bütün akrabasını zengin eden, uluslararası mahkemelerde mal varlığı dosyasıyla adı geçen sen, başbakanlığı zamanında hanesine gelen her lokmanın bedelini makbuzla ödemiş, devlet adına aldığı en küçük hediyeyi dahi beyan etmiş beni yolsuzlukla itham ettin! Öyle mi?” ★★★ Ahmet Davutoğlu ’nun, siyasi literatüre geçmeye aday meydan okuyuşu da şöyle: “O Şehir Üniversitesi şahsi mülküm olmadığı gibi, hiç kimsenin de mülkü değil. Milletin mülkü. Gel istediğin gazetecileri al, pelikancılar da dahil, istediğin kanalda senin damadının kardeşinin sahip olduğu kanal da dahil, açık oturuma çıkalım. Sen prompteri kullan, ben böyle yalın kılıç çıkacağım. Senin gazetecilerin sana hazırlanmış sorular sorsunlar , yüzleşelim!”Ahmet Davutoğlu ’nun bu meydan okuması karşılık bulur mu, Erdoğan da kızıp “Restine rest, hodri meydan” der mi, bilmiyoruz. Saray’ dan henüz bir cevap yok! O cevap belki hiç gelmeyecek ama... Taraflar TV ekranında, milyonlarca vatandaşın önünde kozlarını paylaşsa da, millet onlara hakemlik yapsa fena mı olur? TEBESSÜM Bektaşi’nin öfkesi! Bektaşi ’nin biri, sıcak bir yaz günü, cebindeki son para ile bir karpuz alıp bir ağacın gölgesine çekilmiş... Talih bu ya! Kestiği karpuz kabak çıkmış... Bektaşi, karpuzcuya bir hayli sövdükten sonra karpuzun göbeğini yemiş, kalanını da yolun kenarına atmış... Biraz sonra oradan geçen bir fukara, kabak karpuzun artıklarını görünce sevinmiş, hemen oturup kabukları sonuna kadar kemirdikten sonra “Şükürler olsun... Susuzluktan ölüyordum yahu!” demiş. Bunu duyan Bektaşi öfkeyle yerinden fırlayarak adamı dövmeye başlamış. Bir yandan vuruyor, bir yandan da bağırıyormuş: “Salak, kabak karpuza şükredilir mi lan? İnsan aç karnını şükürle doyurabilir mi? Zaten senin gibiler böyle her şeye şükrede şükrede, kendinizi de, bizi de bu hale getirdiniz!”GÜNÜN SÖZÜİkbaldeyken dostun çok olur, düşersen dostun kalmaz!",https://www.sozcu.com.tr/zirvede-dev-meydan-okuma-wp7564664
Rahmi Turan,Bu son umuttur ey halkım!,31 Ocak 2023,"Türkiye’ nin en büyük sorunu, ülkeye adaletsizliğin egemen olmasıdır. Hukukun hiçe sayıldığı, anayasanın çiğnendiği bir ülkede dirlik de olmaz, birlik de... Oysa, ülkemizde hukuk evrensel kurallara göre işlese, ekonomi ve özgürlükler başta olmak üzere tüm sorunlarımız büyük ölçüde çözülür. Adalet Sarayı ’mız var... Adalet Bakanlığı’ mız var... Adalet görevlilerimiz var... Fakat... Adaletimiz var mı? İşte bütün mesele bu... Yıllardır ulusça hep adalet istiyor, “Adaleti olmayan bir millet özgür de olamaz” diyoruz... Diyoruz ama kime söylüyoruz? Dinleyen var mı ki? Yok! İşte dün, Altılı Masa (Millet İttifakı) tarafından açıklanan “Ortak Politikalar Mutabakat Metni” hukuk ve adaletin egemen olduğu özgürlük ve refah ülkesi vaat ediyor. Bu bir umuttur. Hatta “Son umut” denilebilir. Umut hayatın antibiyotiğidir. Umut biterse hayat da söner. Son umuda tüm ulus olarak “bir sevgiliye sarılır gibi” sarılmalıyız. ★★★ Açıklanan 2500’ e yakın maddede eylemler ve vaatler sıralanıyor, bunların nasıl yapılacağı anlatılıyor: ■ Tek Adam Yönetimi’ ne “Artık yeter!” denilecek ve ülkeyi batağa sürükleyen sistemin yerine Güçlendirilmiş Parlamenter Sistem getirilecek. ■ Cumhurbaşkanı tarafsız olacak ve sadece 7 yıllık bir dönem için bir defa seçilecek, bir partinin değil, tüm milletin cumhurbaşkanı olacak. ■ Milleti canından bezdiren enflasyon en geç iki yıl içinde “Tek haneye” düşürülecek ve insanlarımızı yoksullaştıran hayat pahalılığına kesinlikle son verilecek. ■ İşsizlik azalacak, 5 milyon yeni iş yaratılacak ve milli gelir en az ikiye katlanacak. ■ “Ucube” diye adlandırılan sistem nedeniyle meydana gelen aşırı yoksulluk son bulacak. ■ Basın ve düşünceyi ifade özgürlüğü getirilecek. ■ Seçim barajı yüzde 3’e indirilerek geniş bir halk kesiminin Meclis ’te temsil edilmesi sağlanacak. ■ Görevini kötüye kullanarak hak ihlâllerine yol açan hâkim ve savcılara, sebep oldukları tazminat ve zarar ödetilecek. ■ Kim suç işlediyse mutlaka hesap verecek.■ İnsan hakları ve kadın hakları güçlendirilecek. Kadına şiddeti engellemeyi amaçlayan İstanbul Sözleşmesi yeniden imzalanacak.” ★★★ Sevgili okurlar... Açıklanan Ortak Program ’da, Türkiye’ nin yolunu aydınlatarak halkımızı hak etiği huzur ve refaha kavuşturmayı hedefleyen 2500 ’e yakın madde var. Altılı Masa’ nın henüz açıklanmayan Cumhurbaşkanı adayı, Türkiye ’yi bu politikalarla seçime hazırlayacak. Altılı Masa (Millet İttifakı) adayı açıklamakta daha fazla gecikmemeli! Sıfırlanan kronometre ve Hoca’nın hikâyesi! Cumhurbaşkanı adaylığı konusu Nasreddin Hoca ’nın hikâyesine döndü... Erdoğan ilk defa 2014 yılında, ikinci defa 2018’ de Cumhurbaşkanı seçilmişti. Bu nedenle 3 ’üncü defa aday olamayacağı iddia ediliyor. Fakat... Tüm AKP’ liler Yüksek Seçim Kurulu ’na güvenerek, bu görüşün tam tersini savunuyor ve: “Reis’in karşısında hiçbir engel yok! Kabul edilen anayasa değişikliği ile Türkiye yeni bir yönetim sistemine geçti, 2018’de kronometreyi sıfırladık .” diyorlar. Oysa yapılan anayasa değişikliğinde “Bir kişinin en çok iki defa cumhurbaşkanı seçileceği hükmü” değiştirilmedi. Şimdi o 101 ’inci maddeyi hiçe saymak istiyorlar. Halimiz Nasreddin Hoca fıkrasına döndü... Hoca’ ya: “Muhterem hocam, abdestsiz namaz olur mu?” diye sormuşlar. Hoca kıs kıs gülerek “N’olmuş yani? Ben kıldım, oldu!” demiş. Kıssadan hisse... GÜNÜN SÖZÜHayatta başarı pek kolay değildir ama inananlar başarır!",https://www.sozcu.com.tr/bu-son-umuttur-ey-halkim-wp7574413
Rahmi Turan,Umutlar Kaf Dağı’nın ardında kaldı!,15 Ocak 2023,"Duydukça şaşırıyorum... Sayın Cumhurbaşkanı Erdoğan ’ı dinlerken, kendimi başka bir ülkede, sorunları çözülmüş bir mutluluklar ülkesinde zannettim. Düşündüm... Sayın Cumhurbaşkanı ’nın çizdiği harika tablolar gerçekse, millet neden sıkıntı içinde? Neden insanlarımızı ucuz ekmek kuyruklarında çırpınıp helâk oluyor? Dertli anneler neden “Çocuklarımıza süt alamıyoruz” diye feryat ediyor? İşçi, çiftçi ve 13 milyon emekli neden “Geçinemiyoruz” diye ağlaşıyor? ★★★ Cumhurbaşkanı Erdoğan “ARGE ve Yenilik Atılım” toplantısında: “Bundan 10 yıl, 20 yıl önceki hedeflerimize ulaşmakla kalmadık, çoğu alanda öne geçtik. Artık dışarıya gıpta ile bakan bir ülke değil, çalışmaları ve başarıları mercek altına alınan bir ülke var” dedi ve ekledi: “Hiçbir alanı boş bırakmadan, hiçbir alanı ihmal etmeden, siyasetten ekonomiye, sosyal alandan teknolojiye, tüm başlıklarda zirveyi amaçlıyoruz. Şimdi gözümüzü 2053’e diktik.” ★★★ Gözümüzü 2053 ’e dikmek iyi de, Sayın Erdoğan önceki yıllarda hep “2023 hedeflerinden” bahsediyordu. Peki, o hedeflere ne oldu? Bunu millete anlatmadan 30 yıl sonraya, 2053 yılına atlamak olur mu? 2011 yılında Erdoğan Başbakan iken Türk milletine defalarca vaat ettiği “2023 hedefleri” vardı. Neler neler yapılacaktı? Söyledikleri arşivlerde duruyor. Bu muazzam hedefler gerçekleşti mi? ■ Kişi başına milli gelirimiz 25 bin dolara yükselecekti. (Tam tersine 12 bin dolardan 9 bin 900 dolara düştü.) ■ Enflasyon sıfırlanacaktı. (Tam tersine resmi enflasyon bile yüzde 64’e çıktı) ■ İşsizlik yüzde 5 seviyelerine inecekti. (Bunun iki katını aşarak yüzde 10.3 oldu.) ■ Türk ekonomisi dünyanın en büyük ilk 10 ekonomisi arasına girecekti. (O tarihte 17’nciydik, tam tersine 22’nciliğe geriledik.) ■ İhracatımız 500 milyar dolar olacaktı. (Bu hedefin yarısına bile ulaşamadık. 2022 yılı ihracatımız 231 milyar dolarda kaldı.) ★★★ İşte, 2023 hedeflerinin akıbeti bu... Bu büyük vaatlerin bir tanesi bile tutmadı! Bir hayal dünyasında yaşadık! Şimdi yeni yeni vaatler sıralanıyor, hedef olarak 2053 gösteriliyor... Yani 30 yıl sonrası! Umutlar Kaf Dağı’nın ardında kaldı! İki meslektaşımızın acı günü İki gazeteci dostumuz Ufuk Büyükçelebi ve Murat Büyükçelebi dün hayatlarının en acılı gününü yaşadı... İki kardeş gazeteci, anneleri Meliha Büyükçelebi ’yi toprağa verdiler. Ana gibi yar olmaz” denir. Anne sevgisi diğer sevgilerin hiçbirine benzemez. Annenin kaybı, insanın ciğerlerini yakar. Hayat boyu süren sevgi, annenin ölümünden sonra da devam eder. Ufuk Büyükçelebi ve Murat Büyükçelebi ile eski yıllarda aynı gazetede uzun süre birlikte çalıştık. Bu nedenle onların anne sevgilerini bilirim. Herkesin saygı duyduğu bir hanımefendi olan Meliha Büyükçelebi dün Ataköy Camii ’nde kılınan öğle namazından sonra Aşiyan Mezarlığı ’nda toprağa verildi. Mekânı cennet olsun. Değerli meslektaşlarım Ufuk Büyükçelebi ve Murat Büyükçelebi ’ye baş sağlığı ve Allah ’tan sabır diliyorum. TEBESSÜM “Öyle yağma yok!” Temel, sözlüsü Fadime’nin gözlerinin içine baygın bir şekilde bakarak: “Artık sabrım tükendi sevgilim” der “Şunun şurasında düğüne bir hafta bir şey kaldı. Hadi gel bizim eve gidelim, biraz sevişiriz. Nasıl olsa haftaya evleniyoruz.” Fadime suratını asarak: “Öyle yağma yok!” der “Her seferinde böyle söylüyorlar. Artık yaş tahtaya basmam!”GÜNÜN SÖZÜPara alkol gibidir, çoğaldıkça insanların başını döndürür!",https://www.sozcu.com.tr/umutlar-kaf-daginin-ardinda-kaldi-wp7556812
Rahmi Turan,Kafa değişmezse aynı acıları tekrar yaşarız!,12 Şubat 2023,"Depreme hep aynı sözler damgasını vurdu! “Fıtrat! Kader! Sabır! İlahi takdir” Korkunç felaket bir kader planıymış, kaderimiz çizilmiş ve sabır gerekiyormuş! Bu sözler, cahil halkın duygularını sömürmekten başka bir şey değildir. İnsanlar enkaz altında göz göre göre ölüme terk ediliyor, sonra da, kader deniliyor, sabır isteniyor! Ülkemizin, bilimle, teknikle, teknolojiyle değil “sabırla” yönetilir hale gelmesi hazindir. Enflasyon arttı: SABIR! Çarşı-pazar ateş pahası: SABIR! Deprem yıktı, harap olduk: SABIR! Üşüdük, donduk, aç kaldık: SABIR! On binlerce depremzede “İmdat” çığlıkları atıyor, yapılan iş vatandaştan sabır istemek oluyor. Sorumluluğu üzerine alan yok! Uzun yıllardan beri, bilim adamlarının uyarılarını dinlemediler, gerekli önlemleri almadılar, felaketin büyümesine sebep oldular. Bu kafayla önümüzdeki yılarda aynı acıları tekrar tekrar yaşarız. ★★★ 20 yıldır, tüm önemli işlerin başına, uzmanlıkla, bilgi ve tecrübeyle ilgisi olmayan, özellikleri sadece “söz dinlemek” olan ehliyetsiz yandaşları getirdiler ve getiriyorlar... Ekonomi, milli eğitim ve dış politika gibi çok önemli alanlarda olduğu gibi depremde de bu böyle oldu... Felâkete müdahalede geç kalınması, yardımların bölgeye erken ulaştırılmaması, can kaybını çok arttırdı. Diyorlar ki, kış şartları vardı, yollar kapanmıştı vs... Kara yolu kapandıysa hava yolu var, deniz yolu var, helikopterler, uçaklar var... Arama ve kurtarma ekipleri bölgeye daha çabuk ulaştırılsa, enkaz altından daha fazla can kurtarılırdı... ★★★ 7 ’nci gündeyiz... Enkaz altından “İmdat” çığlıkları pek duyulmaz oldu. Artık yoğun bir enkaz kaldırma çalışmaları var! Boşa harcanan ilk günlerin faturasının ağır olduğunu görüyoruz. 1999 Gölcük-Düzce depreminden sonra geçe n 24 yılı boşa harcadığımız anlaşılıyor. Deprem bilimciler sürekli uyardılar , “Önlem alalım” diye âdeta yırtındılar ama kulak asan olmadı. Hatay Belediye Başkanı Lütfü Savaş: “5 buçuk yıldır hükümete, bakanlara sürekli çağrılar yolladım, depreme karşı önlemler alınmasını istedim. Bu çağrılara tek bakan, tek yetkili cevap bile vermedi” diye iktidarın vurdumduymazlığını anlatıyor. Yetkililerin, göz göre göre gelen faciayı şimdi kadere bağlaması doğru değil... Kaderle bir ilgisi yok bunun... Tamamen ihmal, ilgisizlik ve bilgisizlik sonucu gelen bir felâket bu! Ancak... Sorumluluktan kurtulamazlar! Fak-Fuk-Fon nerede? Merhum Cumhurbaşkanı Turgut Özal, 1986 yılında Başbakan iken, kısaca “Fak-Fuk-Fon” diye anılan “Fakir Fukaraya Yardım Fonu” kurmuş ve “Üç yıl içinde memlekette bir tek fakir fukara bırakılmayacak” demişti... Tabii bu hayali bir iddiaydı ve tutmadı ama Fak-Fuk-Fon ’da büyük paralar toplandı... Halkın vergilerinden yaratılan kaynaklarla beslenen bu fonda biriken paralar yüz milyarlarla ifade ediliyor. Ülkeyi yasa boğan Hatay ve K. Maraş depremlerinden sonra ortaya çıkan korkunç yoksulluk karşısında bu fukara fonu ne yapıyor? İnsanlarımız kış şartlarında ölüm-kalım mücadelesi verirken Fak-Fuk Fon ’un hiçbir yardım faaliyetinde adı duyulmuyor. Fak-Fuk-Fon’ un, iktidarın arpalığı olduğu ve paraların yandaşlara gittiği belirtiliyor! İYİ Parti Genel Başkanı Meral Akşener bir yurt gezisinde bunu şöyle açıkladı: “Bugüne kadar bütün siyasi partiler Fak-Fuk-Fon’un içine elini uzatmadı. Sonra bu arkadaşlar işbaşına geldi ve Fak-Fuk-Fon, Ak Parti’nin özel bir vakfı haline getirildi. Ak Parti içerisinde yakını olmayan hiç kimse oradan faydalanamadı.” (Haziran 2022-Burdur konuşması) Fak-Fuk-Fon artık fakir-fukaranın değil, AKP ’nin özel fonu gibi... Toplanan kaynaklar kimlere ya da nerelere gidiyor, bilemiyoruz! GÜNÜN SÖZÜİnsanları bilen kişi akıllıdır ama kendini bilen kişi daha akıllıdır.",https://www.sozcu.com.tr/kafa-degismezse-ayni-acilari-tekrar-yasariz-wp7588922
Rahmi Turan,Depremden dua ile kurtulamayız!,07 Şubat 2023,"Kış günlerinin dondurucu soğuğunda, bir de deprem vurdu bizi... Güneydoğu’ da 10 ilimiz korkunç bir depremle sarsıldı, binalar yıkıldı, asfalt yollar bıçakla kesilmiş gibi yarıldı! Tarihe geçecek büyük depremlerden birini yaşadık! Çok sayıda kaybımız ve yaralılarımız var... Baş sağlığı ve acil şifalar diliyoruz... Bu arada “Allah tekrarını göstermesin” diyoruz ama Allah bizi pek sevmiyor olacak ki, aynı acıları tekrar tekrar yaşatıyor. “İnşallah bu son olur” diyemiyoruz, çünkü deprem kuşağında yaşadığımızı biliyoruz. ★★★ Türkiye deprem riski yüksek bir ülke... Daha önce de bu acıları yaşadık... Bir ulus, çektiği acılardan ders almazsa aynı acıları defalarca çeker. Bizim yönetimlerin hatası budur. Ülkemizi uzun yıllardan beri “Ölen ölür, kalan sağlar bizimdir!” zihniyetindeki siyasetçiler yönetiyor... 20 yıldır, 40 yıldır, 50 yıldır hangi tedbirler alındı bugüne kadar? Sadece dua ettik, “Allah böyle günleri bir daha yaşatmasın” dedik. Ancak... Gerçek olan şu ki, depremden dua ile kurtulmak mümkün değil! Akılla, bilimle, teknikle kurtulabiliriz. ★★★ Halkın “Deprem dede” adını verdiği rahmetli Jeofizikçi Ahmet Mete Işıkara, 1999’ daki 7.4’ lük Gölcük-Düzce depremlerinden sonra “Depremle yaşamaya alışmalıyız!” demişti. Doğru bir sözdü bu... Depremlere dayanacak sağlam binalar yapmak ve felâketin gelmesini beklemeden her türlü tedbiri almak anlamına geliyordu... Peki, biz bunları yaptık mı? Hayır! Aradan koca 24 yıl geçti, sadece bir arpa boyu yol alabildik! ★★★ Deprem konusunda Japonya’ dan ders almamız gerekiyor. Japonlar da bir deprem ülkesinde yaşıyor ama 7.7 büyüklüğündeki depremler bile onlara önemli bir zarar veremiyor... Neden? Çünkü depremleri dua ile geçiştirmiyor, aklın ve bilimin emirlerini yerine getiriyor, binalarını deprem teknolojisine göre inşa ediyorlar. Gerçekçi olalım... Biz de ülkemizdeki bütün konutları deprem yönetmeliğine göre yenilemezsek, ulusça bu acıları daha çok çekeriz! ★★★ Depremin yaralarını elbette ki saracağız ama bu yıkım son olmayacak! Ey siyaset erbabı! Ey devleti yönetenler!“Leyleğin ömrü lâk lâkla geçer” misali siz de boş lâflarla vakit kaybetmeyin! Bilim ve teknik neyi emrediyorsa onu yapın! Hiç değilse bundan sonraki depremlerde fazla acı çekmeyiz! Bugün Güneydoğu ilerini mahveden deprem, yarın da Batı illerini, ekonomimizin kalbi olan İstanbul ’u yıkabilir. O zaman, sanayisi çöken ülkemizin ne hale geleceğini düşünmek bile istemiyorum. Tehlike “Geliyorum!” diye bağırıyor. İktidar “Dünya bizi kıskanıyor!” edebiyatını bırakıp gerçeklere dönmeli! Üç arkadaşımıza büyük geçmiş olsun SÖZCÜ ’nün Ankara Bürosu’ na nazar mı değdi, nedir? Üç değerli arkadaşımız kısa aralıklarla peş peşe ciddi tehlikeler atlattı. Ankara Temsilcimiz Saygı Öztürk , kalp damarındaki tıkanıklık nedeniyle dün baypas ameliyatı oldu. Başarılı bir operasyon geçiren Saygı Öztürk ’ün bugün yoğun bakımdan çıkması bekleniyor. Daha önce SÖZCÜ’ nün Ankara Haber Müdürü Emin Özgönül de Saygı Öztürk gibi ameliyat masasına yatmış ve başarılı geçen bir kalp ameliyatı olmuştu. Emin Özgönül ’ün iyileşme süreci devam ediyor. Bir talihsizlik de Emin Çölaşan yaşadı. Akşam eve girişte, eşinin antreye bıraktığı bir kargo paketine, karanlıkta ayağı takılan Emin Çölaşan yüzüstü düştü ve sağ kürek kemiği kırıldı. Çölaşan ’ın tedavisi devam ediyor. Üç kardeşimize de büyük geçmiş olsun diyorum. Sizler, bize de, ülkeye de lâzımsınız. Bir an önce iyileşin. GÜNÜN SÖZÜ İnsanları öldüren deprem değil yıkılan çürük binalardır!",https://www.sozcu.com.tr/depremden-dua-ile-kurtulamayiz-wp7582547
Rahmi Turan,"Büyük afette, küçük siyaset!",11 Şubat 2023,"Bugün altıncı gün... Çığlıklar henüz bitmedi, göz yaşları dinmedi... Acı ve ıstırap dağlar gibi... Milyonlarca kişinin günlerce aç ve açıkta kalması devletin deprem afetine hazırlıklı olmadığını gösteriyor. Hâlâ yardım gitmeyen köyler, kasabalar var... Tek tük kurtarılan oluyor, seviniyor, mutlu oluyoruz ama enkazların altında daha binlerce talihsizin olduğunu düşününce ruhlarımız kararıyor. Beton yığınları altında kalan yakınlarının canlı çıkarılmalarını umutla bekleyen çaresiz insanlar görüyoruz, yüreğimiz dağlanıyor. Korkunç deprem, devleti de çökertti. Ünlü sözdür, “Deprem öldürmez, yıkılan çürük binalar öldürür!” denir. Bu bir anlamda doğrudur. Peki, o binaların yapımına kim izin verdi? Kim denetlemedi? Ruhsatsız binaları kim “İmar barışı” çıkartarak affetti? Uygun olmayan zeminlerde yapılan inşaatlara neden göz yumuldu? İşte, gerçek sorumlular onlardır! ★★★ Türkiye son yüz yılda çok deprem yaşadı. Fakat, böyle 10 kenti birden yıkan bir depreme ilk defa tanık olduk. İşin en hazin tarafı, iktidarın tutumu... Bu büyük afeti bile siyasete âlet etmeye çalışıyorlar. Bunun ters teptiğini anlamayacak kadar düşüncesizler! Bölgede 15 milyona yakın insan açlıkla, dondurucu soğukla mücadele edip imdat isterken, iktidar hâlâ propaganda derdinde! Hiç olmazsa bu büyük felâkette particiliği bir yana bıraksalar, çırpınan insanlara şefkatle baksalar! ★★★ Acılıyız... Üzgünüz... Yüreğimiz dağlanıyor... Tüm bunlar olurken, bazı üst düzey iktidar mensuplarının parti propagandasına yönelik sözlerini duydukça daha da şaşırıyor, daha da üzülüyoruz. Alttaki yazıda bunlardan ibretlik bir kaç örnek naklediyorum. Yüreklerimizi yakan ve ülkeyi yasa boğan deprem faciasının ardından AKP ’li bazı yetkililer neler söylediler, neler? Gözleri bu kadar mı kapalı? Gerçekleri bu kadar mı görmüyorlar! Yoksa böylece kendilerinin vicdani sorumluluktan kurtulacakların mı sanıyorlar? Neler dediler, neler? Cumhurbaşkanı Yardımcısı Fuat Oktay: “Yıkılan İskenderun Hastanesi eski bir binaydı, yeni binamızda hamdolsun hiçbir şey yok, sağlam ve hizmet veriyor” dedi. Fuat Beyefendi... 20 yıldır devleti sizin iktidarınız yönetiyor. Saraylar, konaklar yaptırdınız. Neden çürük binaları yıkıp sağlamlarını yaptırmadınız? Ayrıca... Kaçak binalara af getiren İmar Barışı Yasası’ nı iktidar olarak siz çıkartmadınız mı? AKP Sözcüsü Ömer Çelik de AKP propagandası yapma fırsatını kaçırmadı: “Cumhur İttifakı olarak sahadayız. Ak Parti ve MHP yöneticileri ve MYK’larında görevli olanları derhal deprem bölgesine gönderdik” dedi. Aç ve açıkta kalan çaresiz insanlar ekmek bekliyor, yiyecek, içecek, ısınacak, barınacak yer bekliyor, Ömer Bey parti propagandası yapıyor! Helâl olsun! Ya eski AKP Milletvekili Mehmet Metiner’ e ne demeli? O da Saray ’ın gözüne girmek için fırsatı kaçırmadı: “Reis Adıyaman sevdalısıdır. Ölenler öldü ama Reis’imiz Adıyaman’ı yeniden inşa edecektir.” diye genel başkanına alkış tuttu. ★★★ Sanayi ve Teknoloji Bakanı Mustafa Varank , deprem açıklamasında: “Uşak’taki sanayicilerimiz bir milyona yakın battaniyeyi deprem bölgesine gönderdi. Bu aslında Türkiye’nin üreten bir ülke olduğunun da göstergesi. Türkiye’yi üreterek büyüyen bir ülke olma yolunda hükümet olarak desteklemeye devam edeceğiz” dedi. 6 binden fazla bina yıkıldı, insanlar öldü, ocaklar söndü ama neyse ki, bol battaniye üretiyoruz ha, aferin size! Hep çıkar üzerine kurulu bir siyaset anlayışı! Milyonlarca talihsiz insan, ağır kış şartlarında yaşam savaşı veriyor, bunlar hâlâ neler düşünüyor? GÜNÜN SÖZÜUygar bir toplumda VİCDAN, aklın ve adaletin nabzıdır!",https://www.sozcu.com.tr/buyuk-afette-kucuk-siyaset-wp7587841
Rahmi Turan,Böyle bir yönetimi hak etmiyoruz!,27 Şubat 2023,"Dünya demokrasi sıralamasında kaçıncıyız? Söylemeye utanıyorum sevgili okurlar... İngiltere merkezli araştırma kuruluşu “The Economist Intelligence Unit” (EIU) tarafından hazırlanan “Demokrasi Endeksi” raporuna göre Türkiye, 167 ülke arasında 103’üncü sırada yer alıyor. Bu, demokraside az gelişmiş ülkelerin yer aldığı “Karma Rejim” kategorisidir. Bunca yıl sonra geldiğimiz nokta bu! ★★★ Rejimler literatürde şöyle sınıflandırılıyor: 1) Tam demokratik ülkeler...2) Kusurlu demokrasiye sahip ülkeler...3) Hibrid rejim ülkeleri (Karma-melez rejimler)4) Otoriter rejimler (Diktatörlük) Düşünün, biz dünyada, ‘Kusurlu demokrasi’ ye sahip ülkeler arasına bile giremiyoruz. “Hibrid rejim” de denilen “Karma-melez rejimler” kategorisindeyiz maalesef! ★★★ Siyaset biliminde “Karma- melez rejim” şöyle anlatılıyor: “Düzenli seçim sahteciliği olan ve âdil, özgür bir demokrasiye sahip olmayan ulusların yönetim tarzı ‘Hibrid, yani karma-melez rejim’ sınıfına giriyor. Bu uluslar, eli-kolu bağlanan muhalefet, bağımsız olmayan yargılar, yaygın yolsuzluk, medyaya uygulanan taciz ve baskı, güçsüzleştirilen hukuk, az gelişmiş siyasi kültür, ‘kusurlu demokrasilere’ göre bile daha belirgin hataların bulunduğu yönetimlere sahip oluyor.” ★★★ “Karma-melez rejimin” anlamı demokraside geri kalmışlıktır! -  İktidarın medyaya yönelik uygulamaları, bağımsız yayın yapan Tele-1, Halk TV, Fox Tv, KRT gibi televizyon kanallarına, Radyo Televizyon Üst Kurulu (RTÜK) kararı ile ağır cezalar yağdırması... -  Bazı internet sitelerine erişim engeli getirilmesi... -  Deprem bölgesinden yapılan yayınlarda, depremzedelerin feryatlarının verilmesinden rahatsızlık duyulması... -  Hesap sorma tehditleri ve “Şimdilik not ediyoruz” diye herkese parmak sallamalar... Bugünkü halimizi gözler önüne seriyor. İnsanına değer veren iktidarların yapması gereken, baskı, küfür ve hakaret değil, birlik ve beraberliktir. Tüm güçlükleri, gerçek bir demokraside el ele vererek çözebiliriz. Biz, Türk ulusu olarak böyle “Hibrid rejimi” hak etmiyoruz. Neden korkuyorlar? Radyo ve Televizyon Üst Kurulu ’nun (RTÜK) kararları “Hal-i pür melalimizi” (acınacak halimizi) gösteren bir ayna gibi... İktidarı rahatsız eden TV kanallarına verilen ağır para cezaları ve haksız ekran karartmaları, ifade özgürlüğündeki az gelişmişliğimizi gösteriyor. Deprem bölgesindeki eksiklikleri göstermek, vatandaşın dertlerini yansıtmak, yönetimi eleştirmek, hiçbir yasada suç değildir. Fakat... RTÜK’ün yasaya filan baktığı yok... Onun yasası Saray ’a hizmet etmek, hoşa gitmeyen yayınları, iktidarın kılıcı gibi kesip biçmek! Neden korkuyorsunuz habercilikten? Bırakın acılı insanlarımız dertlerini döksün, TV ’ler de millete duyursun... Zararı yok, faydası var bunun... Bu orantısız öfke neden? Tele-1 ’de Prof. Dr. Emre Kongar ile Dr. Merdan Yanardağ ’ın sunduğu “18 Dakika” adlı programı ilgiyle izleyenler arasındayım... Doğruları söylüyor, yanlışlıkları dile getiriyorlar... RTÜK onlara “Hayır, bu suçtur” diyor ve cezayı bastırıyor. Hak, hukuk, adalet nerede? Yok! Dr. Merdan Yanardağ haklı olarak: “Bu bir suçun değil, sizin demokrasi ayıbınızın tarihe geçecek belgesi olabilir ancak...” diye isyan ediyor. Emre Kongar hoca da RTÜK ’ün haksızlığına sert tepki gösterip: “Bence bu ceza kararlarının altına imza atanlara iyi bir tarih, sosyoloji, siyaset bilimi, kent sosyolojisi, şehir planlaması, Cumhuriyet tarihi ve elbette hukuk ve mantık dersleri vermek gerekiyor!” diyor. Doğru söze ne denir? GÜNÜN SÖZÜ Dedikodu, sesli bir testere gibidir, insanları doğrar!",https://www.sozcu.com.tr/boyle-bir-yonetimi-hak-etmiyoruz-wp7604249
Rahmi Turan,"Yüz binlerce evsiz, işsiz ve yetimimiz oldu!",15 Şubat 2023,"Nasıl bir ülke haline geldik! Deprem gibi felaketlerde bile, iyi niyetli uyarılara, doğruları söyleyenlere hakaretler, tehditler yağıyor: “Haysiyetsiz!” “Namussuz” “Şerefsiz” vs. Her eleştiren kötü, hain ve devlet düşmanı oldu! Nasıl bir kindir, nasıl bir öfkedir bu? Kullanılan ifadelere göre herkes kirli, kendileri ise tertemiz! Askerlerimizi bile ilk iki gün deprem bölgesinden uzak tutan, en hayati saatleri boşa harcayan zihniyet için “Elinize sağlık! Her şey iyi olmuş!” mu diyelim? ★★★ Merkezden talimat gecikince kimse bir şey yapamadı! Vinçler bile çalışmadı! Her karar tek kişiye bağlı olunca sistem felç oldu! Hasar ve zarar belirleme çalışmaları, öğretmen ve imamlardan oluşan ekiplere yaptırıldı, uzman kişilere yaptırılmadığı için hatalı oldu. Afete hazırlık merkezi olan AFAD birçok yerde yetersiz kaldı. Her açıdan yıkılmış durumdayız. Bundan sonrası yokluk, yoksulluk, işsizlik! Yüz binlerce evsiz, işsiz, yetim ve öksüz insanımız oldu.190 bin aile , öksüz ve yetim çocuklara “koruyucu aile” olmak için Aile Bakanlığı’ na başvurdu. ★★★ Yaşanan felaket, “Kader” ve “Kader planı” diye geçiştirilemez! “Kader” sözlerine ilahiyatçı Nihat Hatipoğlu bile karşı çıkıp: “Hayır, kader bu değil. Bunu kaderle ifade edemeyiz. Kader akıllı düşünmektir, tedbir almaktır! Bilim adamlarının, işin uzmanlarının sözü, bizim için dini bir emir gibi olmalıdır. Bütün tedbirleri almak zorundayız... Bir yıllık binalar bile yıkılıyor. Demek ki, orada bir hile var!” dedi. ★★★ Hesap vermeyen, kendisinden başka kimsenin doğru düşünmediğini sanan, karşı görüşleri savunan kişileri şüpheli, hatta tehlikeli gören, vatandaşı azarlayan, doğru konuşanlara hakaretler yağdıran bir yönetim anlayışıyla karşı karşıyayız. Beceriksizliğin faturasını insanlarımız ödüyor. Yirmi yıldır değişmeyen zihniyet şu: İyi bir şey olunca AKP’den...Kötü bir şey olunca Allah’tan!İyi bir şey olursa “AKP her şeyi iyi yapar”Kötü bir şey olursa “Bay Kemal yaptı” Onlara göre, “Hatada ve kusurda, ülkeyi yönetenleri hiçbir hatası yok, Cenabı Allah öyle istedi!” Bu aldatıcı, köhne ifadelerle nereye varırız, bilemem! Kendileri farkında değil ama bu zihniyet, ülkeye de, İslam ’a da büyük zarar veriyor! Saray’a yaranmak için neler neler yapılıyor? Meslektaşımız Can Pulak anlatıyor: “Bodrum’da yaşıyorum. Binlerce kişi yardım merkezine yağıyordu adeta... Belediye görevlileri, gençler, gelen kolilerin kayıt ve merkeze taşınmasında yardım ediyorlardı. Saat gibi çalışıyordu organizasyon... Caddedeki araçların düzeninden, gelen yardımların kayıt altına alınmasına, kamyonuna yüklenmesine ve yola çıkmasına kadar mükemmel işleyen bir düzeni hayranlıkla, takdirle izliyorduk. Bu milletin sırtı yere gelmez, her zorluğa göğüs gerer, her fedakarlığı yapar.Türkiye çapında da benzer ve genel çabaları TV ’lerde izliyor, gurur duyuyoruz.” Can Pulak, tanık olduğu yardım çabalarını (özetle) böyle anlatıyor. Bodrum’ luların bu hassasiyeti takdire şayandır. ★★★ Peki, sonra ne oldu?Bodrum Belediyesi ’nin deprem bölgesine gönderdiği yardım kamyonu yolda Muğla Valiliği tarafından durduruldu. Saray ’a yaranmak için, kamyonun üzerindeki “Bodrum Belediyesi Deprem Yardım Aracı” pankartı çıkarılıp, yerine “Muğla Valiliği” pankartı asıldı. Saray yandaşları, CHP ’li belediyelerin depremzedelere yardım etmesine tahammül edemiyor! Nasıl bir zihniyet bu? GÜNÜN SÖZÜAç kuş gafil olur gafil kuşun ise avcısı çoktur!",https://www.sozcu.com.tr/yuz-binlerce-evsiz-issiz-ve-yetimimiz-oldu-wp7592039
Rahmi Turan,"Ay’a, uzaya gidecektik, Hatay’a bile gidemedik!",19 Şubat 2023,"“ 2023’te Ay’a, uzaya gideceğiz” diye iddia ediyorlardı ama afetin ilk iki günü Maraş’ a, Hatay ’a bile gidemediler, ne yazık ki! Depremde enkaz altında kalanlar ilk 48 saat âdeta kaderlerine terk edildikleri için felâketin etkisi korkunç boyutlara ulaştı. Devlet kurumlarının başına genellikle liyakatli kişiler yerine ehil olmayan kişiler getirilince afetin daha büyük felaket haline gelmesi kaçınılmaz oldu. Cumhuriyet ’in internet sitesindeki 9 Şubat 2023 tarihli haberde bu durum “Afet ve Acil Durum Yönetimi Başkanlığı üst yönetimi, bakan akrabalarından imama yandaşlarla dolu” diye anlatılıyor. Arama-kurtarma çalışmalarını yönetenlere “Asker neden ilk gün değil de ikinci günün sonunda devreye sokuldu? Müdahalede neden çok gecikildi?” diye sorular yağıyor ama, cevap yok! Millete hesap veren olmayacak mı? ★★★ İki depremin, 550 atom bombası gücünde olduğuna, 6 binden fazla konutun yıkıldığına dikkati çeken Jeofizik Yüksek Mühendisi Prof. Dr. Övgün Ahmet Ercan:“Çöken binaların her biri 4 kat olsa, 8 daireden  toplam 48 bin daire eder. Bu da bir daire başına 4 kişiden 192 bin kişi göçük altında kalmış demektir” diyor. Basit bir hesap ama gerçekçi... Açıklanan son can kaybının miktarı 40 bine yaklaştı. Göçük altında kalanların 10 bin kadarı kurtarıldı. Bu duruma göre, binlerce apartmanın enkazı altında daha 100 binden fazla depremzede var demektir. Çürük binaları yapanlar, iskana izin vererek insanlarımıza ölüm tuzağı hazırlayan bürokratlar, siyasetçiler bunun hesabını mutlaka vermelidir. Peki, verecekler mi? Göreceğiz! ★★★ Böyle bir facia Japonya ’da olsaydı, ne olurdu? Sorumlular harakiri yapıp intihar ederlerdi! Tabii ki biz hiç kimsenin intiharını istemeyiz ama istifa etmelerini istemek ulus olarak hakkımızdır. Peki istifa eden olur mu? Hayal görmeyelim. Onların kitabında millete hesap vermek, istifa etmek gibi kavramlar yoktur. Vicdanları nasıl rahat ediyor, anlamak zor ama gerçek bu! Vatandaş yalanlardan, hamasi lâflardan bıktı! “Kader” “İlahi takdir” “Alın yazısı” “Sabır” gibi sözleri artık kimse duymak istemiyor. Çöken sadece binalar değil, ülkeyi 20 yıldan beri yönettiği halde, koruyucu önlemleri almayan siyasi iktidardır! Deprem çalışmalarında adsız kahramanlar da var Deprem yüreklerimizde derin yara açtı. Felâketzedelere yapılan bağışlar, her taraftan yağan yardımlar, göçük altından sağ çıkartılan insanlarımız, acılarımızı hafifletiyor. Deprem bölgesinde yerli-yabancı tüm ekipler canla-başla çalıştı. Bunların bazılarını tanıyoruz. Bazıları da “adsız kahramanlar” olarak kalıyor. İşte bu, gösterişten, reklamdan uzak kalıp, başında olduğu örgütün tüm gücünü, tüm çalışmalarını felâketzedelere yönelten kahramanlardan birini değerli arkadaşım M. Kemal Ulusu tanıttı. Ulusu, bana gönderdiği mesajda (özetle) şöyle diyor: “Deprem bölgesinde sessiz sedasız çok başarılı çalışan bir devlet kurumu var: Gençlik ve Spor Genel Müdürlüğü... Kurumun başında, uzun zamandır bu görevde olan Mehmet Baykan var. Adı pek duyulmuyor ama depremin yıktığı 11 ilimizde de müthiş bir çalışma sergiliyor. Ben, bu çalışmaların detayını İnstagram ’dan çıkartıp ekte size yolladım (İnstagram-gencliksporbak). İncelemenizi rica ediyorum. Ünlü sözdür : “Marifet iltifata tabidir” denir. Mehmet Baykan kardeşimizin başarılarının herkes tarafından bilinmesini istedim” (M. Kemal Ulusu)İnstagram’ daki sayfada, Gençlik ve Spor Genel Müdürlüğü’ nün çalışma detaylarını inceleyince, Ulusu ’ya hak verdim. GÜNÜN SÖZÜDurmadan damlayan su mermeri, azimle çalışan kişi ise dağları deler!",https://www.sozcu.com.tr/aya-uzaya-gidecektik-hataya-bile-gidemedik-wp7596164
Rahmi Turan,Kılıçdaroğlu’na rezil bir tehdit!,05 Şubat 2023,"Kemal Kılıçdaroğlu yaman bir mücadele veriyor. Takdirle karşılıyorum. Eğer onun bu amansız mücadelesi olmasa, inanın ki, ülkemizin geleceğine umutla bakmam mümkün olmayacak. Türkiye ’yi “Tek adam Sistemi” nden kurtarıp, parlamenter sisteme taşıyacak olan Kılıçdaroğlu ’dur. O, köprü vazifesi görecek ve bu hayati geçiş dönemini düzenleyerek ülke yönetimini ehliyetli bir “Başbakan” a teslim edecektir. Muhtemel Başbakan , tabii ki İYİ Parti Genel Başkanı Meral Akşener de olabilir, başka bir parlamenter de... Bunu zaman gösterecek. ★★★ Kılıçdaroğlu olgun, mütevazı, herkesle diyalog kurabilen çelebi bir yapıya sahip... Parada pulda gözü yok... Göreve gelirse devleti soydurmayacağı kesin... Halkın vergileri yandaşlar için değil, yine halk için harcanacak. Altılı Masa ’nın dağılmadan bugünlere gelmesinde büyük pay Kılıçdaroğlu ’nundur... Elbette ki, diğer 5 liderin iyi niyetli yaklaşımının da Altılı Masa’ nın başarısında hissesi vardır. Açıklanan “Mutabakat Metni” ni aşırı eleştirenleri samimi bulmuyorum. Elbette ki eksikler, yanlışlar, unutulmuşlar olabilir. Fakat bugünkü birinci sorunumuz bu değildir. Yolsuzluk, baskı, enflasyon, israf, Atatürk düşmanlığı her yanı sardı. Ne hukuk, ne adalet, ne sosyal devlet kaldı! Ülke elden gidiyor beyler, hâlâ uyanamadınız mı? Hâlâ kıskançlığın kör kuyusunda mısınız? Bırakın saçmalıkları! Önce hayatta kalmak lâzım! ★★★ Artık ayrıntılarla uğraşacak zamanımız kalmadı. Ben kendi hesabıma “Altılı Masa” kimi aday gösterirse onu destekleyeceğim. Bunu bir vatan görevi sayıyorum. Bu seçim, eski dille “Hayat memat” seçimidir. Yani “Ölüm-kalım seçimi!”Millet İttikafı ’nın kaybetmesi halinde Türkiye Cumhuriyeti ’ne ve Atatürk ilkelerine “Elveda” diyebiliriz. Bunun bilincinde olmalıyız. ★★★ Kılıçdaroğlu’ nun konuşmalarında kimsenin üzerinde durmadığı bazı sözler dikkatimi çekti, endişelendim. CHP lideri:“Asıl panik, uzman ekiplerimizin Hazine’den çalınan paraların peşine düştüğü an başlayacak.Devlet Hazinesi’nden çalınan paraları saptayınca, karalama kampanyaları ve suikast tehditleri gelmeye başladı.Ben korktum mu?Vız gelir, tırıs gider!Bay Kemal asla ve asla geri adım atmaz.” dedi. Şuraya bakar mısınız? Ana muhalefet partisinin lideri, ülkenin umudu, suikastla tehdit ediliyor! Suikast demek, ölüm demek! Bunlar kimlerdir? Nereden alıyorlar bu cüreti? Rezil tehditler, nasıl bir ülke haline geldiğimizin çirkin bir göstergesidir. ★★★ “Seçimin ertesi günü onların telefonu acı acı çalacak... Açtıkları telefonun ucunda bir ses duyacaklar... ‘Ben Kemal, geliyorum’ diyeceğim.” Beytülmale dokunan herkes yanacaktır!” Böyle diyor Kılıçdaroğlu... Bu, tüm çetelere ciddi bir uyarıdır! Ah nerede, ah nerede? İktidar hâlâ vatandaşa ninni söylüyor, “Enflasyonu önledik” diye atıp tutuyor. Biz de “Nerede o günler?” diyoruz. Hesap ortada... Rakamlar yalan söylemez! Türkiye İstatistik Kurumu (TÜİK) her zamanki gibi enflasyonu iyice tıraşlayıp yüzde 57.68 olarak açıkladı. Enflasyon Araştırma Grubu (ENAG) ise gerçek rakamın “Yüzde 121.62” olduğunu ilan etti. “Faiz sebep, enflasyon sonuç” diye diye vatandaşı fahiş fiyatların korkunç girdabına soktular. Bilim dışı olan o tezin iflas ettiği artık net olarak görülüyor. Ülkeyi derin bir yoksulluk sarmışken Maliye Bakanı Nebati Bey kendi rüya âleminde: “En zorlu dönemi ardımızda bıraktık. Önümüzdeki aylar daha iyi olacak!” dedi, biz de saf saf inandık! Helâl olsun! GÜNÜN SÖZÜBilgeler uyarıyor: Evin camdansa, başkasına taş atma!",https://www.sozcu.com.tr/kilicdarogluna-rezil-bir-tehdit-wp7580406
Rahmi Turan,Mızıkçılık başlıyor!,18 Şubat 2023,"Bülent Arınç’ ın ortaya attığı “Seçimler ertelenmeli” sözleri, AKP yandaşları arasında destek buldu: “Tarihin en büyük felaketini yaşadığımız günlerde seçim yapılamaz” sesleri yavaş yavaş koro halini alacağa benziyor. “Fırsat bu fırsat... Seçimleri erteleyip iktidarda mümkün olduğu kadar çok kalalım” diye düşünüyorlar sanırım! Seçimden kaçmak için mızıkçılık başlangıcı mıdır bu? AKP Sözcüsü Ömer Çelik ’in “Bülent Arınç bir takım görüşler paylaşmış. Arınç’ın açıklamaları partimizin kurumsal görüşünü bağlamamaktadır. AK Parti ile ilgisi yoktur” şeklindeki açıklaması “Tavşana kaç, tazıya tut” sözünü hatırlattı. ★★★ Günümüzde tüm uygar ülkeler keyfi kararlarla değil, yasalarla yönetilir. Yasaları bir yana bırakıp “Deprem oldu, seçimi erteleyelim” demek Anayasa ’ya aykırı olur ve suçtur! Bunların Anayasa kitapçığını açıp bakmaları lâzım... “Cumhurbaşkanlığı ve Milletvekili Genel Seçimleri’nin 5 yılda bir yapılmasını” emreden Anayasa ’nın 77’ nci maddesi seçimin “Ancak ilan edilmiş bir savaş sebebiyle” ertelenebileceğini hükme bağlıyor. Bu madde Anayasa değişikliği ile genişletilip, maddeye büyük deprem felâketleri de eklenebilir ama iktidarın sayısal olarak Meclis’ te böyle bir değişikliğe gücü yetmiyor. ★★★ Eski adalet bakanlarımızdan Prof. Dr. Hikmet Sami Türk, “seçimlerin ertelenmesi” konusunda bir açıklama yaparak şunları belirtti: “Cumhuriyetimizin 100’üncü yılının en önemli siyasi olayı, Anayasa’nın 77. Maddesi uyarınca ‘5 yılda bir aynı günde yapılan ‘Türkiye Büyük Millet Meclisi ve Cumhurbaşkanlığı’ seçimleri olacaktır. Yasaya göre, bir önceki seçimin yapıldığı tarihten itibaren 5 yılın dolmasından önceki son pazar günü oy verilir. Oy verme gününden geriye doğru hesaplanacak 60 günlük sürenin ilk günü seçim kampanyasının başlangıç tarihidir. Bu hükümlere göre önümüzdeki Cumhurbaşkanlığı ve Milletvekili seçimlerinin yapılması gereken tarih 18 Haziran 2023 Pazar , seçimlerin başlangıç tarihi ise 17 Nisan 2023 günüdür. Cumhurbaşkanı Erdoğan daha önce 14 Mayıs 2023 Pazar gününü açıklamıştı. Fakat bu, ne Meclis’ te, ne Cumhurbaşkanı tarafından bir erken seçim kararına dönüştürülmedi. Bu nedenle 14 Mayıs 2023, artık seçimlerin yapılabileceği tarih olmaktan çıkmıştır. Anayasa ’nın hükmü çok açıktır. Ancak resmen ilan edilen bir SAVAŞ halinde TBMM, seçimlerin bir yıl ileriye bırakılmasına karar verebilir. Başka hiçbir şekilde seçimler ertelenemez. Yaşadığımız deprem afeti, savaş değildir. Kısacası, ertelemeyi gerektirecek bir neden yoktur. Seçimler için yapılacak hazırlıklar ve çalışmalar için önümüzde yeterli zaman vardır.” Nasıl “Tek Yürek” olacağız? Depremin yarattığı felâketin yaralarını sarmak için başlatılan “Türkiye Tek Yürek” kampanyasında sanatçı Halûk Levent ile onu destekleyen diğer ünlü sanatçıların dışlanmasını yüreğim burkularak izledim. Haluk Levent kişisel birikiminden 500 bin lira bağışlamasına rağmen ekranlar ve mikrofon ona açılmadı. Kurtarma ve yardım denilince iktidar sadece kendisinden yana olan isimleri duymak ve görmek istiyor. Oysa Halûk Levent ’in bağışladığı 500 bin lira, Türkiye Merkez Bankası ’nın bağışladığı 30 milyar liradan, Ziraat Bankası’nın 21, Vakıfbank’ın 12, Halkbank’ın 7  miyar kirasından çok daha anlamlıydı... Çünkü hepsi de devletin ve milletin paralarıydı. Milletin parasını millete verdiler, bunun adına bağış dediler! Gerçek bağış, kendi kişisel varlığından yapılardır. Kendi paranızı bağışlasanıza! Toplanan 115 milyarın 90 milyar lirası devlet kurumlarından geldi. Kampanya, iktidarın şovu haline dönüştürüldü ve “Türkiye Tek Yürek” denilirken, her zamanki gibi “bizden olanlar” ve “bizden olmayanlar” ayrımı yapıldı, Haluk Levent gibiler dışlandı. Bu ayrılıkçı zihniyetle nasıl tek yürek olacağız? GÜNÜN SÖZÜ Bir kez aldanırsan, kabahat aldatanındır. İkinci kez aldanırsan kabahat senindir!",https://www.sozcu.com.tr/mizikcilik-basliyor-wp7595347
Rahmi Turan,Umuda sıkılan kurşun!,06 Şubat 2023,"Bu densizliğe bir son vermek gerek! İYİ Parti ’den çıkan çatlak sesler, Altılı Masa’ ya ciddi zararlar verecek nitelikte... Bazı tipler, memleketin umudunu söndürmek istiyorlar! Masanın dağılması AKP ’nin ekmeğine yağ sürer, en çok Saray yandaşlarını sevindirir... Neyse ki, İYİ Parti Lideri Meral Akşener şimdilik sağlam duruyor, bu tür bozguncu seslere kulak asmıyor! Bir değil... İki değil... Üç değil... İYİ Parti ’den o kadar çok çatlak ses çıktı ki, insan ister istemez “Bunlar kime hizmet etmek istiyor? Tek Adam Sistemi’nin devamını mı arzu ediyorlar?” diye düşünmeden edemiyor. Ayıptır, yazıktır, günahtır beyler! İstediğiniz nedir? Neyi amaçlıyorsunuz? Hedefiniz ne? Nereden çıktı bu Kılıçdaroğlu düşmanlığı? Eteğinizdeki taşları dökün, siz de rahatlayın, millet de rahatlasın! ★★★ Yavuz Aliağıroğlu, Cihan Paçacı derken çatlak seslerin sonuncusu Ümit Özlâle’ den çıktı. Ümit Özlâle, İYİ Parti Kalkınma Politikaları Başkanı ’dır. Daha önce de “Kılıçdaroğlu aday olursa masadan kalkarız” diye abuk sabuk bir tehdit savuran Özlâle şimdi de: “CHP Altılı Masa’yı Kemal Bey’in Cumhurbaşkanlığı’nı onaylatmak için kurduysa, biz de onay masası değiliz!” dedi. Kılıçdaroğlu ’na alerjisi olduğu anlaşılan Ümit Özlâle ’nin, birliğe kurşun sıkarak aslında kendi genel başkanına da saygısızlık ettiği görülüyor. Bu muhterem, dilerse AKP Genel Başkanı Erdoğan için oy istesin, bu onun tercihidir ama neden AKP’ de değil de İYİ Parti ’de politika yapıyor? Çatlak sesler vatandaşı olumsuz etkiliyor, Millet İttifakı’na olan güveni sarsıyor.Ümit Özlâle ’nin “Kemal Kılıçdaroğlu’nun adaylığını onaylayacak noter değiliz” sözü, tutarsız, ilkesiz siyasetçilerin kullanacağı türden talihsiz bir ifadedir. Şunu bilmek gerekir ki, iktidar partisinin en çok görmek istediği şey Altılı Masa’ nın anlaşmazlığa düşerek dağılmasıdır. Çatlak ses çıkartan bu tipler Altılı Masa sürecini zehirliyor, vatandaşların umuduna çiş ediyor! Tepki çeken “Zarif” ifadeler! Cumhurbaşkanı ve AKP Genel Başkanı Erdoğan ’ın, önceki gün Aydın ’da yaptığı konuşmada: “14 Mayıs’ta bunlara öyle bir çakalım ki, bir daha bellerini doğrultamasınlar” diye muhalefeti hedef alması ve Kılıçdaroğlu’ na “Yüzsüz” diye hitap etmesi “Üslûp tartışması” yarattı. CHP Genel Başkan Başdanışmanı Tuncay Özkan , bu tür üslûbun devlet adamlarına yakışmadığını, seviyenin çok düştüğünü belirterek “Sürtük, çakalım ve daha bir sürü kirli söz! Bunların sandığa gömülmesine az kaldı” diye konuştu. AKP Genel Başkanı bu tür sözleri ilk defa söylemiyor. Daha önce kullandığı ifadelerden bazıları şunlar: “Adiler”, “Ahlâksızlar”, “Zürriyetsiz”, “Cibilliyetsiz”, “Tezek”, “Çamur”, “Çukur”, “Mankafa”, “Alçak”, “Şerefsiz”, “Edepsiz”, “Geri zekâlı”, “Vampir”, “Dönek”, “Terörist”, “Virüs”, “Soysuz”, “Rezil”, “Çakal”, “Ölü sevici”, “Terbiyesiz herif” vs. Seçimler yaklaştıkça, kim bilir daha neler duyacağız? TEBESSÜM Zoru başardı! Hâkim, duruşma sırasında sözü iyice uzatan avukatı uyarıyor: “Lütfen artık özetleyiniz. Zaten müvekkiliniz olayı açıkça anlattı, siz neyi savunuyorsunuz böyle?” Avukat kırgın bir sesle cevap veriyor: “Şimdi çok üzüldüm hâkim bey! Biz ikimiz de hukukçu olduğumuz halde siz sanığa benden çok inanıyorsunuz.” Devam eden mahkemenin son celsesi başlayacak. Söz savunmanın... Sanığın babası avukatına garanti veriyor: “Avukat bey, oğlumu 6 ay cezayla kurtarırsanız size açıktan yarım milyon daha vereceğim.” Duruşma bitiyor. Avukat dışarı çıkınca sanığın babasını buluyor: “Zor oldu ama başardık” diyor “Az kalsın beraat ediyordu!” GÜNÜN SÖZÜ Her evde kavga olur, kavgasız bir ev, çalgısız düğün gibidir.",https://www.sozcu.com.tr/umuda-sikilan-kursun-wp7581085
Rahmi Turan,İstanbul depremi için umutlar 6’lı Masa’da,21 Şubat 2023,"Deprem bilimciler uyarıyor: “İstanbul depreminin eli kulağında... Büyüklüğü 7’nin üstünde bir deprem bekliyoruz! Hiç vakit kaybetmeden, mümkün olan her önlemin alınması gerekiyor.” Bu bilim adamlarının ne ilk, ne de son uyarısıdır! Fakat... Eğer iktidarın depreme karşı gerekli tedbirleri almaya niyeti olsaydı, bunu geçtiğimiz yirmi yılda yapardı. Bol bol vakti vardı. Oysa, siyasi kavgalarla, hamasetle uzun yıllar boşa akıp gitti. Üstüne üstlük iktidar bir de: “İstanbul’a ihanet ettik!” diye acı acı itiraf etti. İşte, bu ihanetin faturası ağır olacağa benziyor! ★★★ Beklenen İstanbul depremi için bence umut “Altılı Masa” da... Liderler, göreve gelmeden bile plan-proje yapmaya başladı. Hafta içinde deprem gündemiyle gerçekleştirilen toplantıdan sonra yapılan açıklama gayet net... “Deprem ülkesi olan Türkiye ’mizde afet öncesi gerekli hazırlıkların yapılmadığı, yeterli tedbirlerin alınmadığı apaçık ortadadır. Eskiden Başbakanlık ’a bağlı olan AFAD ’ın kurumsal kapasitesinin zayıflatılması, liyakatten yoksun insanlara üst düzey kadrolarda sorumluluk verilmesi, depreme dayanıksız binalara, hiçbir rapor istenmeden af çıkartılması ve inşaat sektöründe yolsuzluklara kapı aralayan ölçüsüz rant hırsı milletimize ölümcül bir fatura ödetmiştir. Millet İttifakı olarak omuzlarımızdaki ağır sorumlulukların farkındayız. Şimdi önümüzde zorlu bir sınav bizleri beklemektedir. Depremin etkilerinin ortadan kaldırılmasına dair ‘kısa, orta ve uzun vadede’ yapılacak işler ve buna dair ortak çalışmalar için bir komisyon kuracağız.” Yani, kollar şimdiden sıvanacak, çalışmalara başlanacak. ★★★ Jeofizikçi profesörlerin ortak görüşleri şöyle: “Zamanını bilemediğimiz ama geleceği kesin olan Marmara Depremi aklımıza geldikçe İstanbul’un ne hale geleceğini düşünmek bile tüylerimizi ürpertiyor. 11 ilde yaşanan son facianın daha beteri ortaya çıkabilir!” Böyle bir şey olursa ne yapacağız? Yine “Allah’tan gelen deprem” “Takdiri ilahi” “kader” mi diyeceğiz? Depreme dayanamayan binaları Allah mı yapıyor? Çürük binalara Allah mı af çıkartıyor? Ölüm tuzağı halindeki kaçak yapılara Allah mı “oturma ruhsatı” veriyor? ★★★ Japonya ’da tek kişiyi öldürmeyen depremin Türkiye ’de 40 binden fazla can alması bizim için yüz karasıdır. Yalnız İstanbul’ da değil, bütün Türkiye ’de zayıf yapıları güçlü hale getirmek, ya da yıkıp yeniden inşa etmek mümkündür. Fakat ne yazık ki , 7.4 büyüklüğündeki 1999 depreminden sonra geçen 24 yılda bu yapılmadı. Bilim adamları hâlâ uyarıyor. Bu son uyarı, son derstir! Ya gerekli önlemleri alacak, ya da başımıza geleceklere katlanacağız! Bu aşamada “Altılı Masa” bir umut olarak görünüyor. Liderler İstanbul depremini göğüslemeye hazır... Daha iktidara gelmeden kolları sıvadılar. İstanbul ve çevresinde depreme dayanıksız bina bırakmamaya kararlılar. Evinde rahat uyumak, her vatandaşın hakkıdır.TEBESSÜM Halimiz Temel öyküsü gibi! 11 ili yıkan iki deprem, başımıza gelen ilk felaketler değil... Çok sayıda deprem faciası yaşadık ama hâlâ ders almış değiliz! Her facia göz göre göre geliyor. Jeofizik uzmanları “Sıra İstanbul depreminde” diyorlar. Peki, biz ne yapıyoruz? Pek bir şey yaptığımız söylenemez! Bilim adamlarının uyarılarına kulak asan yok! Temel yolda yürürken yere atılmış bir muz kabuğu görmüş... Birden gözleri büyümüş, tüyleri diken diken olmuş... Telaşlı bir halde: “Eyvah!” demiş “Yine düşeceğim!” Halimiz Temel öyküsüne benziyor! GÜNÜN SÖZÜYaratıcı zekâlı insanları çok olan toplumlar dünyaya egemen olur!",https://www.sozcu.com.tr/istanbul-depremi-icin-umutlar-6li-masada-wp7597969
Rahmi Turan,"İnsanlık da yok, vicdan da!",13 Şubat 2023,"Sanatçı Haluk Levent ... Öyle güzel işler yapıyor ki, takdir etmemek mümkün değil... İlk günden beri deprem bölgesinde yardımdan yardıma koşuyor. Koşuyor ama malum çevreler kan kokusu almış köpekbalıkları gibi ona saldırıyor, engel olmaya, durdurmaya çalışıyor. Neymiş? Haluk Levent düzenlediği yardım kervanlarıyla “devletin otoritesini  sarsıyormuş!” Nasıl bir zihniyet bu? Deprem bölgesinde insanlar ölüyor, kurtulanlar soğuktan donuyor, açlıktan kıvranıyor, bu herifler ne düşünüyor? ★★★ Haluk Levent ’in 2017 yılında kurduğu “AHBAP Derneği” bu depremde ön plana çıktı. Sanatçı ve gönüllü arkadaşları buz gibi soğuk, dondurucu havada depremzedelere yardım etmek için çırpınırken, onlara saldırılar yönelten kara vicdanlılar, sıcak odalarında oturup, deprem için kıllarını bile kıpırdatmıyor, yardımları engellemeye çalışıyorlar! ★★★ On binlerce kişi, depremzedelere ulaştırılması için “AHBAP Derneği” ne yardım yağdırdı ve bağışların toplamı 1 milyar liraya yaklaştı. İnsanlar, Haluk Levent ’in bu paraları doğru yerde, doğru kişiler, doğru işler için kullanacağına inanıyor, ona güveniyor. Bu güzel hareketi kıskanıp baltalamaya çalışanların olması üzücüdür... Nasıl bir toplum olduk böyle? Kıskançlık, haset, kin ve nefret! İnsanlıkları da kalmamış, vicdanları da... Haluk Levent ’i “Devletin otoritesini sarsmakla” suçluyorlar... Sanatçının “AHBAP Derneği web sitesine” düzenlenen saldırıların ardı arkası kesilmiyor... Yarım milyon dolayında “siber saldırı” düzenlenerek “Haluk Levent, haddini aşmaya başladı!” denildi. Nasıl kafalar bunlar? Kin var, nefret var, insanlık, vicdan ve merhamet yok! Afet bölgesinde depremzedelerin çektiği acılar umurlarında değil... Bütün dertleri Haluk Levent ’in yardımlarını engellemek... “On binlerce kişinin parasını Haluk Levent’e yedirmemek lazım. Bu kampanyayı, devlet kurumlarının itibarını yok etmek için başlattığının farkındayız” diye yaygara yapıyorlar. Gerçekten utanç verici! ★★★ Sanatçı Haluk Levent , doğru olanı yaptı ve deprem felâketzedelerine yardıma ”siyasi gözlükle” bakan trollerle polemiğe girmedi. “Gönlümü de, kasamız da bütün ihtiyaçlara açık. Depremin ilk gününden beri bölgedeyiz. Arama-kurtarma ekiplerimiz de burada... Depremin ilk gününden bu yana temel ihtiyaçları karşılamaya çalışıyoruz. Daha yapacağımız çok iş var.” dedi. Keşke ülkemizde bir değil, bin tane Haluk Levent olsa... Yaralarımız daha çabuk sarılırdı. Sistem de çöktü, devlet de! “Tek Adam Sistemi” için referandum yapılırken vatandaşa ne demişlerdi? “Her olayda hızlı karar verip, hızlı uygulayacağımız bir sistem getiriyoruz. Türkiye kanatlanacak!” diye iddia etmişlerdi. Tam kanatlandık! Depremde sistem de çöktü, devlet de... Ne plan vardı, ne de strateji! Hiçbir kurum, “Tek Adam Sistemi” gereği, merkezden talimat gelmeden harekete geçemeyince, depremin zavallı talihsizleri ilk iki gün kaderlerine terk edildi... Depremin ikinci günü askerler devreye girdi, üçüncü günü iş makineleri yola çıktı, jeneratör, vinçle bölgeye ulaştı. Çok geç kalınmıştı! Depremi kadere, fıtrata, Allah ’ın takdirine bırakan sorumlular böylece kendi vicdanlarını rahatlatmaya çalışıyorlar Bu koroya AKP’li Gaziantep Belediye Başkanı Fatma Şahin de katıldı. Fatma Şahin , depremzedeleri ziyaret için gittiği Nurdağı ilçesinde “Bu kadar şeyin üzerine bir de deprem felaketi geldi. Allah’ım beterinden saklasın” diyen bir vatandaşa: “Rabbim ne derse o olur. Her şerde bir hayır var.” dedi. Fatma Şahin hanım efendi, binlerce evin yıkılmasında ve on binlerce kişinin ölmesinde “Ne gibi bir hayır?” olabileceğini bir anlatsa da, herkes öğrense! Bunların kafaları hâlâ böyle! GÜNÜN SÖZÜ Akıl ve zekâ para ile satılmaz ama en çok para eden de odur!",https://www.sozcu.com.tr/insanlik-da-yok-vicdan-da-wp7589723
Rahmi Turan,Yaraları sarmak kolay olmayacak!,01 Şubat 2023,"Bu seçimde iktidarın millet tarafından uğurlanarak yolcu edilmesi lâzım! Öyle olmazsa ülkenin acıları daha da derinleşecek, sıkıntılar dayanılmaz boyutlara ulaşacak, koca Türkiye yaşanmaz hale gelecek! Seçmenin bunun bilincinde olarak tercihini yapması, “Olmak ya da olmamak” konusunda doğru karar vermesi gerekiyor. CHP Genel Başkanı Kemal Kılıçdaroğlu’ nun kurup bugünlere getirmeyi başardığı “Altılı Masa” diğer adıyla “Millet İttifakı” seçimi kazanırsa, devlet yeni baştan inşa edilecek. Bugüne kadar inatla tahrip edilen devlet kurumlarının yaralarını sarmak pek kolay olmayacak. Fakat bu seçim, dört elle sarılmamız gereken bir umuttur. Ülkeyi yangın yerine çeviren enflasyonun ve acımasız hayat şartlarının bitirilmesi, yolsuzluk ve soygunların önlenmesi, hak ve özgürlüklerin genişletilmesi, demokratik, laik ve sosyal hukuk devletinin kurulması, Millet İttifakı ’nın vaatleri arasındadır. Bunlar İttifak’ ın öncelikli hedeflerdir. ★★★ Altılı Masa ’nın “Mutabakat Metni” nde açıklanan önemli vaatlerden biri de devlet israfına son vermek! “İtibardan tasarruf olmaz” diye yurt içinde ve dışında savrulan paraların, gereksiz yere  yapılan keyfi harcamaların durdurulması, ekonomimizin düzelmesine büyük katkı sağlar. ★★★ “İtibardan tasarruf olmaz!” denilince Saray ’ın harcamaları aklıma geldi. Uçaklar, lüks araçlar, iki yüz, üç yüz kişilik kafilelerle yurt dışı geziler, “Ejder meyveli” Saray davetleri, yandaşlara verilen mükellef ziyafetler... Bir devletin itibarı böyle mi, yoksa ekonomisinin gücüyle, halkının mutluluğu, demokrasi ve adaletle mi sağlanır? Çalışanların çoğunun asgari ücretle geçinmeye çalışması, insanlarımızın önemli bir bölümünün ucuz ekmek kuyruklarında çile çekmesi, yoksul kesimlerin et yüzü görmemesi kimin itibarıdır? “Saray’ın bir günlük masrafı 18 milyon lira!” 2023 bütçesine göre Saray’ ın bir günlük masrafı 18 milyon lira!CHP Aydın Milletvekili Süleyman Bülbül açıkladı bunu... Müthiş bir para doğrusu... Bir günde ne yapılıyor da, devlet kesesinden bu para harcanıyor? Süleyman Bülbül, ülkenin büyük orandaki ekonomik sıkıntılarına rağmen, Saray ’da görkemli bir hayatın sürdüğünü belirterek: “Yiyin efendiler, yiyin!” dedi. Geçen yıl 10 milyon lira olan Saray’ ın günlük masrafının bu yıl 18 Milyon liraya çıktığını söyleyen Süleyman Bülbül:“Vatandaş elektrik, doğalgaz faturalarını ödeyemezken, milletle dalga geçer gibi Katar’a özel jetle maç izlemeye gidildi.” diye konuştu... ★★★ Bir asgari ücretlinin maaşı bu yıl 8 bin 506 lira oldu. Peki, bir asgari ücretli, Saray ’ın 18 milyon lira olan 1 günlük masrafını elde etmek için ne kadar çalışmalı? Yaklaşık 170 yıl aralıksız çalışması gerekiyor! CHP Aydın Milletvekili Süleyman Bülbül, Tevfik Fikret ’in bir şiirinin sözlerini hatırlatarak “Yiyin efendiler yiyin!” diyor. TEBESSÜM “Sağ olasın hâkim bey!” Temel banka soymak suçundan yargılanıyormuş... İddialar incelenmiş, savunmalar alınmış, sonunda hâkim: “Deliller yetersiz olduğu için sanığın beraatine karar veriyorum” demiş. Temel mahkeme başkanına dönmüş, gayet memnun bir şekilde: “Sağ olasın hâkim bey, zatınızın adaletiyle gurur duydum, şükranlarını sunuyorum” dedikten sonra sevinçle sormuş: “Şimdi bütün paralar benim mi oldu yani?” GÜNÜN SÖZÜ Aç insan her haltı yer! Açlığı tanımayan yokluğu bilemez!",https://www.sozcu.com.tr/yaralari-sarmak-kolay-olmayacak-wp7575634
Rahmi Turan,Şimdi sıra nerede?,26 Şubat 2023,"AKP’ li Cumhurbaşkanı Erdoğan (kusura bakmasın) haksızlık yapıyor! Onun “Şimdilik not ediyoruz” diyerek insanlara gözdağı vermesi ve iktidarı eleştirenlere ağır sözlerle hakaretler yağdırması büyük haksızlıktır. Depremde canla-başla çalışan, hayatlar kurtaran sivil toplum örgütleri ve muhalefet belediyeleri için Cumhurbaşkanı’ ndan en ufak bir övgü ve teşekkür duymadık ama hakaret çok duyduk! İktidar makamı, aykırı görüşlere, karşıt fikir ve düşüncelere tahammüllü olmalıdır. Demokrasinin, uygar yaşamın kuralı budur. Evet, bütün yönetim sistemi Cumhurbaşkanı ’na bağlıdır, ülkenin en güçlü adamıdır, her şeye tek başına karar verir... Bunlar tamam ama kendinde “herkese hakaret etme hakkı” görmesi yanlıştır. Böyle antidemokratik bir hak kimsede olamaz! Olursa, o ülkede demokrasi olmaz! ★★★ 21 yıldır ülkeyi, önce Başbakan , sonra Cumhurbaşkanı olarak Erdoğan yönetiyor. İktidarının 21’ inci yılında ülkeyi deprem vurdu, 11 ilimizi yıktı. Kayıplarımız ve acılarımız çok büyük! Deprem bilimcilere göre sıra “beklenen İstanbul depremine” geldi. Bilim Akademisi üyesi, Jeolog Prof. Dr. Naci Görür “İstanbul’da durum hiç iyi değil. Endişeliyim!” diyor. ★★★ Şimdi, İstanbul depremi beklenirken vatandaşın şunları sormak hakkıdır: - 21 yıldır ülkeyi yöneten Tayyip Erdoğan iktidarı, deprem için bugüne kadar ne yaptı? - İstanbul’da ve diğer bölgelerde hangi önlemleri aldı? - Depreme karşı ne gibi hazırlıklar yapıldı? - Depreme dayanıksız kaç bina yıkıldı? - Kaç bina güçlendirildi, kaç bina yeniden yapıldı? Bunların açıklanması lâzım! İnanın ki, neler yapıldığını bilmiyoruz. “Derya içre olup, deryayı bilmeyen balıklar” gibiyiz. O balıklar ki denizin içindedirler ama denizi bilmezler. Biz de, iktidar depreme karşı neler yaptı, hangi şartlarla kimlere ne görevler verdi, bilmiyoruz. Çünkü ülkede şeffaflık yok! Bilime dayalı önlemler alındığını görmedik, duymadık, tanık olmadık. Fakat, bir deprem halinde bunun bedelini yine biz ödeyeceğiz! “Duyun artık! Vallahi yeter! Bittik yaa, bittik!” Deprem bölgesindeki acılar, yalvarışlar, yakarışlar bitmiyor. İktidar her şeyi yaptığını iddia ediyor ama gerçek pek öyle değil! Çadırlar yetersiz, konteynırlar yetersiz, sağlık hizmetleri yetersiz... Bölgede zalim bir çaresizlik var! Binlerce binanın çökmesini, 50 bine yakın insanımızın ölmesini, millete kimse “Kader” diye yutturamaz! Şimdi hızla yaraların sarılması lâzım ama olmuyor, işler ağır yürüyor. Depremin üstünden 21 gün geçmesine rağmen hâlâ en zorunlu ihtiyaçlardan olan çadır eksikliği sürüyor. Depremden kurtulanlar, soğuktan kırılıyor! ★★★ Birinci depremi hasarla atlatıp, ikinci depremde en ağır yıkımı yaşayan Hatay ’da, Defne İlçesi Belediye Başkanı İbrahim Güzel ’in feryatları “Her yardımı en iyi şekilde ulaştırdık” iddiasında bulunan iktidara sert bir cevap niteliğinde oldu. İbrahim Güzel ’in, katıldığı bir televizyon programındaki haykırışı, izleyenlerin yüreklerini sızlattı, gözlerini yaşarttı! “İnsanların başını sokabileceği bir yerleri yok. Duyun artık ya! Vallahi yeter! Bir çadır gönderemediniz.” diye bağırdı İbrahim Güzel... ★★★ Dertli Belediye Başkanı kime söyledi bu sözleri? Kimdir muhatabı? Cevabını yine kendisi verdi: “Bunun muhatabı kimse o üstüne alınsın artık! Dost belediyeler geldi, beslenme, su, battaniye ihtiyacın karşıladık ama insanlarımızın başlarını sokabileceği bir yerleri yok! Beni de Silivri’ye atın! Bittik ya, bittik!” Acılar uzun süre bitmeyeceğe benziyor. Allah yardımcımız olsun! GÜNÜN SÖZÜ Balık ağa girdikten sonra çok pişman olur ama bir faydası olmaz!",https://www.sozcu.com.tr/simdi-sira-nerede-wp7603441
Rahmi Turan,“Arınç’ın diploması iptal edilmeli!”,22 Şubat 2023,"Eski Meclis Başkanı Bülent Arınç’ ın son günlerde yaptığı “Anayasa’ya aykırı” çıkışlar için söylenecek tek söz var: “Haddini bilmezlik!”Arınç , sanırım, partisinde kaybettiği itibarı yeniden kazanmak ve Saray ’a yaranmak için, hukuk dışı sözlerle dikkati çekiyor! Önce “Seçimler deprem nedeniyle bir defaya mahsus olmak üzere ertelenmelidir” dedi. Yani “Anayasa bir kez çiğnense ne olur?” demek istedi... Sonra ikinci bir çıkış yaparak, seçimlerin zamanında yapılmasını isteyen muhalefeti hedef aldı: “Eğer seçimlerin ertelenmesini kabul etmezlerse, gerisini onlar düşünsün. Öyle şeyler olur ki, pişman olurlar!” diyen Arınç:“Ülkede KAOS çıkar!” diye tehditler savurdu. Muhalefet “Sen neymişsin be abi?” diyerek kendisini ciddiye almayınca daha da kızdı! Seçim ertelemesi konusunda, AKP üst düzey yöneticilerinin sesi çıkmazken, Bülent Arınç ’ın yaptığı açıklamalar “Saray adına işgüzarlık!” olarak niteleniyor. ★★★ Bülent Arınç ’ı iyi tanıyan parlamenterlerden biri 16’ncı Dönem Trabzon Milletvekili Rahmi Kumaş’ tır. Hukukçu olan Rahmi Kumaş:“Bülent Arınç’ın hukuk diploması iptal edilmeli!” dedi. Av. Rahmi Kumaş: “ Anayasa ’da seçim ertelemesi konusunda yalnızca ‘savaş’ sebebi var iken, Bülent Arınç ‘Doğal afet var. Seçimler ertelenmelidir’ diyor. Bu nasıl hukuk anlayışıdır?” diye sordu ve ekledi: “Ankara Hukuk Fakültesi ve Mezunları kaynak bilgi kitabının 211’ inci sayfasında fakülteyi 1969-70 öğretim yılında, 808 öğrenci arasında 572 ’nci olarak bitirdiği yazılı olan Arınç, ‘Anayasa’ da var olmayana ‘var’ diyerek hukuk bilgisi konusunda ciddi kuşkular yaratmış bulunuyor.” ★★★ Bülent Arınç ’a bir cevap da İYİ Parti Genel Başkan Başdanışmanı , İzmir Milletvekili Aytun Çıray’ dan geldi. “Bülent Arınç’ın açıklamaları siyaset diline yakışmayan açıklamalardır” diyen Aytun Çıray şöyle devam etti: “Anayasa ’yı uygulamaktan kaos çıkarılıyorsa, bu kaosu çıkartanlar ‘anayasal suç’ işlemiş olur. Yaşanan felaket nedeniyle seçimleri erkene alma ihtimali kalmadı. Yapılacak en doğru karar, seçimleri zamanında, yani 18 Haziran ’da yapmaktır.” “Sorumlular utanmıyor, utanmak bize düştü! Deprem konusunda okurlarımdan çok sayıda mesaj geliyor. Hepsini nakletmeme, tabii ki sütunum yetmez. Bu bakımdan sadece birkaç örnek vereceğim. Okurum Yalçın Durak; “Bedava yaşıyorduk, bedava...Şimdi mezar (yıkık binalar) ateş pahası,Ölüm bedava!” diyor. Bir başka okurum Kâzım Üçok şöyle yazıyor: “Ulusça yaşadığımız olaylarda kusurlu olanlar utanmazlıklarına devam ederken gördük ki, “Utanmak” bize düştü! Gerçekten utandık!Bu yara derin, bu yara başka yara,Böyle mahzun durma,Böyle çaresiz bakma yüzüme ne olur,Utanırım!Utanırım sana karşı aczimden,Tarihimden, çapımdan utanırım.Böyle mahzun yüzüme bakma ne olur,İnsanlığımdan utanırım!”TEBESSÜM Cevap verilemeyen soru! Depremin yarattığı acılı günlerde sarıklı bir hoca cemaate vaaz verirken diyor ki: “Deprem bir kaderdir, isyan etmemek gerekir. Allah sizleri imtihan ediyor!” Hocayı dinleyenler arasında olan bir vatandaş boynu bükük bir şekilde soruyor: “Muhterem hocam, Allah neden Alman’ı, İngiliz’i, Japon’u değil de hep bizi imtihan ediyor?”GÜNÜN SÖZÜUtanmak insani bir duygudur, utanması olmayan insan değildir!",https://www.sozcu.com.tr/arincin-diplomasi-iptal-edilmeli-wp7599105
Rahmi Turan,Deprem sorunu hakaret ve tehditle çözülmez!,25 Şubat 2023,"Şefkat yerine, küfür, hakaret, tehdit dili sardı her yanı... İktidarın yaptığı, ülke sorunlarına çözüm bulmaktan çok, hakaret edip, tehditler savurmak! Önce, gerçekleri söyleyenler hedef tahtasına oturtuldu! -  Deprem sonrasının en hayati zamanı olan “ilk iki gün” boyunca, enkaz altında kalanları kurtarma çalışmaları yapılmamasını... -  Askerin bilinmeyen bir nedenle sahaya çok geç çıkartılmasını... -  İş bilmez, ehliyetsiz kadroların eleştirilmesini... -  Aradan iki hafta geçtikten sonra bile, depremzedelere yeterli çadır sağlanamamasını... -  Kış günü, enkazdan kurtuldukları halde soğuktan hastalanarak ölenleri... -  Günler sonra gelen yardımların dağıtımındaki kargaşalığı... -  AFAD’dan Aile Bakanlığı’na kadar, afetlere müdahale eden yöneticilerin ilahiyat mezunu çıkmasını eleştirenler... Hainlikle suçlanıp tehdit edildi. İktidarın ortağı Devlet Bahçeli “Hesap sorulacak!” derken, AKP’ li Cumhurbaşkanı Erdoğan da “Şimdilik biz de not ediyoruz.” diye gözdağı verdi. Aslında not etmesi, hesap sorması gereken, 85 milyon insanımızdı... ★★★ CHP lideri Kemal Kılıçdaroğlu başta olmak üzere “Kızılay çadırları nerede?” diye soranlara AKP ’li Cumhurbaşkanı Erdoğan’ ın küfür ve hakaretle cevap vermesi, inanın ki bir vatandaş olarak beni derinden üzdü. Ülkemizdeki siyasetin dili böyle mi olmalı? Böyle bir dille memlekette birlik ve beraberlik sağlanabilir mi? Erdoğan ’ın ağır sözleri siyaset tarihimize olumsuz, kötü bir örnek olarak geçecektir. Partili Cumhurbaşkanı , Kızılay ’ı eleştirenlere o kadar kızdı ki: “Terbiyesiz terbiyesizliğini bırakmaz.” dedi ve şöyle bağırdı: -  Be ahlâksız! -  Be namussuz! -  Be adi!Günde yaklaşık 2 buçuk milyon insana bu Kızılay yemeğini ulaştırıyor. Böyle vicdansızlık olur mu?” Bu sözlerle toplum olarak, siyasette küfür ve hakaretin zirvesine ulaştık! ★★★ Ortaya dökülen aşırı sert ifadelerin, artan eleştirileri susturma, muhalif kanadı korkutup sindirme amacı güttüğü anlaşılıyor. Oysa insanlar korku sınırını aşmış durumdalar! Eleştiriler büyüyor.“Çadır yok, yardım hâlâ gelmedi” diyenleri namussuzlukla, hainlikle suçlamak hiçbir sorunu çözemez. Ülkeye tehdit dili yerine şefkat dili hâkim olmalıdır! “İsterlerse idam etsinler!” Bugün depremin 20 ’inci günü... Hâlâ ulaşılamayan köyler, kasabalar var! “Bizi kurtarın” diye bağıran depremzedelerin sesi dinmiyor, feryatlar durmuyor... Evet, 11 ili kapsayan deprem alanı çok büyük, mesafeler uzak ama ne olursa olsun, bu çağda yardımlar en ücra köylere bile ulaşmalıydı. “Ay’a, uzaya gideceğiz... Petrol bulduk, doğalgaz yatakları keşfettik. Ekonomimiz güçlü... Dünya bizi kıskanıyor!” diyen bir iktidarın, felakete uğrayan insanları çadırsız bırakmaması gerekirdi. Eleştirileri hainlik, vicdansızlık olarak görüp hakaretler yağdırmak kimseye bir şey kazandırmaz. Biz bu ülkede 85 milyon insan, birlikte yaşayacağız. Depremin yaralarını milletçe sarmak zorundayız. Vatandaş, devlet büyüklerinden hakaret değil, şefkat bekliyor. ★★★ Dünkü Korkusuz Gazetesi ’nin birinci sayfasında, depremde evi yıkılan ve iki torunu ölen Kahramanmaraşlı bir depremzedenin feryadı vardı. Fotoğrafında, saçı-sakalı ak pak olduğu görülen yaşlı adam şöyle feryat ediyordu: “Ben ne yapacağım bu 10 bin lirayla? Gelsin geri iade edeyim. Benim iki torumun öldü. Evim yerle bir oldu. Hani devlet büyüktü, dünya lideriydi, nerede? Bir çadırla sorun bitecek mi? Tuvalet yok, banyo yok. Su yok. Elektrik yok. Nerede devlet? İsterlerse beni idam etsinler... Açık açık söylüyorum. Diyarbakır, Urfa, yardımlar hep oralardan geldi. Devlet buraya gelmedi.” GÜNÜN SÖZÜ Öfke, kin ve nefretini yenmeden, gönüllerin efendisi olamazsın!",https://www.sozcu.com.tr/deprem-sorunu-hakaret-ve-tehditle-cozulmez-wp7602527
Rahmi Turan,Deniz Baykal’ın “Sarı Öküz” öyküsü!,14 Şubat 2023,"Deniz Baykal ’ı bugün sonsuzluğa uğurluyoruz. Önceki gün 84 yaşında hayata veda eden Baykal , bugün CHP Genel Merkezi ve TBMM’ de yapılacak törenlerden sonra Ankara Devlet Mezarlığı ’nda toprağa verilecek. CHP ’nin 4’ üncü Genel Başkanı olan Baykal kaliteli, nitelikli bir devlet adamıydı. Allah’ tan rahmet dileyerek “Mekanı cennet olsun” dediğim Deniz Baykal ’ın, eski yıllarda benim de bulunduğum bir toplantıda anlattığı ilginç öyküyü hiç unutmam... Baykal , Laik Cumhuriyet ilkeleri tahrip edilerek ülkemizin nasıl bu hale getirildiğini anlatırken “Sarı Öküz” adlı şu ilginç hikayeyi nakletmişti: ★★★ Otlakların birinde bir öküz sürüsü yaşıyormuş... Çevredeki aslan sürüsünün de gözü öküzlerdeymiş... Ancak, öküzler saldırı sırasında bir araya geldiği zaman aç aslanların yapacak bir şeyi kalmıyormuş. Bu yüzden aslanlar kurnazca bir çare düşünmüşler... Baba aslan, beyaz bir bayrak çekerek öküz sürüsüne yaklaşmış... Öküzlerin lideri olan Boz Öküz ve heyetiyle tatlı bir dille konuşmaya başlamış... ‘Saygıdeğer öküz beyler... Bugün buraya sizden özür dilemeye geldim. Biliyorum, bugüne kadar sizlere zarar verdik. Ama inanın ki, bunların hiçbirini isteyerek yapmadık. Bütün suç o SARI ÖKÜZ’de... Onun rengi sizinkilerden farklı ve bizim de gözümüzü kamaştırıyor, aklımızı başımızdan alıyor. Biz de barışı unutup saldırganlaşıyoruz. Oysa sizlerle bir sorunumuz yok. Verin onu bize, siz kurtulun, huzura kavuşun, barış içinde yaşayalım!’Boz Öküz ve heyeti bu sözler üzerine aralarında tartışmış ve teklifi kabul ederek SARI ÖKÜZ ’ü aslanlara vermişler. Bir tek Benekli Öküz karşı çıkmış ama kimseye derdini anlatamamış! Bir süre sonra aslanlar yine aynı yöntemle gelip, bu kez “Uzun Kuyruklu Öküz ’ü istemişler: “Gördünüz mü, ne kadar barışseveriz? Sizi de kararınızdan dolayı kutluyoruz. Ancak... Şu sizin Uzun Kuyruk var ya, kuyruğunu salladıkça nereden baksak görünüyor ve aklımızı başımızdan alıyor. Size saldırmamak için kendimizi zor tutuyoruz. Oysa sizler normal kuyruklusunuz. Verin onu bize, bu konuyu kapatıp barış içinde yaşamaya devam edelim.”Boz Öküz ve heyeti, Uzun Kuyruk ’u aslanlara teslim etmiş, yine Benekli Öküz karşı çıkıp: “Yanlış yapıyorsunuz” demiş. Uzun kuyruk o gece aslanlara ziyafet olmuş... Bu olay sürekli tekrarlanmış... Sonunda öküzler iyice zayıflamış, aslanlar küstahlaşmış... Artık hiçbir bahane bulmadan doğrudan müdahale ederek “Verin bize şunu, yoksa karışmayız.” demeye başlamışlar. Öküzler birer birer aslanların pençesinde can verirken, Boz Öküz ve birkaç öküz kalmış geriye... İçlerinden biri acıklı bir sesle:   “Ne oldu bize? Nerede hata yaptık? Oysa vaktiyle ne kadar güçlüydük” diye inlemiş... Boz Öküz, Benekli Öküz ’ün sözlerini hatırlayarak gözleri nemli bir şekilde: “Biz” demiş “Sarı Öküz’ü verdiğimiz gün kaybettik bu savaşı!” Kıssadan hisse! Deprem ve James Bond Filmlerde James Bond karakterini canlandıran ünlü aktör Daniel Craig , İngiltere ’de yaşayan Türk’ lerin bir numaralı sevgilisi oldu. Londra ve diğer kentlerde yaşayan Türkler , Daniel Craig ’e bağış paraları ile birlikte “Kalplerimizi fethettin, sağ ol, var ol James Bond” diye mesajlar yolluyor. Bu arada İngiliz halkının da depremzedeler için büyük bağışlarda bulunması bağış yağdırması dikkat çekici... Türkiye ’deki deprem faciasını duyar duymaz harekete geçen Daniel Craig’ in bir hafta içinde milyonlarca sterlin bağış topladığı ve bunları Türkiye ’de gönderdiği belirtiliyor. Ünlü aktörün yardımseverliğini öven The Mirror gazetesi, onun 0 370 60 60 610 no’lu yardım hattının 24 saat açık olduğunu belirterek “Sevgiyi hak eden gerçek bir yıldız” diye yayın yaptı. GÜNÜN SÖZÜ Aç adama sormuşlar: “En ağır şey nedir?” “Boş mide” demiş!",https://www.sozcu.com.tr/deniz-baykalin-sari-okuz-oykusu-wp7590758
Rahmi Turan,Bu felâket bize ders olur mu?,08 Şubat 2023,"Her geçen saat, facianın dehşeti daha da büyüyor. Enkaza dönen kentler... Çöken binaların altında kalan depremzedeler... Her yerden yükselen çığlıklar... Geniş çaplı, korkunç bir yıkımla karşı karşıyayız... Jeofizik uzmanı Prof. Dr. Övgün Ahmet Ercan “Tüm yeryüzünde böyle bir deprem işleyişi görülmemiştir. Olağanüstü bir durum yaşanıyor” diyor ve 7.7 büyüklüğündeki depremin yaklaşık 130 atom bombası gücünde olduğunu söylüyor. Arama-kurtarma ekipleri enkaz altında kalan talihsizleri kurtarmak için her imkânı kullanıyor. Herkes gibi bizim de düşüncemiz, duygularımız, kalbimiz  depremzedeler ve yardım ekipleriyle... Kayıp yakınları bulunup kurtarılsın diye umutla bekleyen insanlarımızın çaresizliği yüreklerimizi dağlıyor. Depremde hayatlarını kaybeden yurttaşlarımıza Allah ’tan rahmet dilerken, bir yandan da “Bu felâket bize ders olur mu?” diye düşünmeden edemiyoruz. ★★★ Evet, ders alır mıyız bunca acıdan? 1999 yılında 20 binden fazla insanımızın can verdiği Gölcük ve Düzce depremlerinden sonra da, hem devlet, hem toplum olarak aynı yoğun duyguları yaşamıştık. O günkü iktidar “Acımız çok büyük. Tüm yaraları saracağız. Devletimiz güçlüdür ve tüm imkânlarıyla halkımızın yanındadır. Her türlü tedbiri alacağız” diye güvence vermişti. Peki, ne oldu? Aradan neredeyse çeyrek yüzyıl geçti. Depreme karşı etkili ne kadar önlem alındı? Sonuç ortada... 10 güzide ilimiz harap oldu, binlerce insanımız hayatını kaybetti, on binlerce yaralımız var! ★★★ Deprem uzmanı Prof. Dr. Naci Görür “Yıllardır uyarıyoruz Tek bir yönetici bile arayıp ‘ne yapalım?’ demedi. Bunca uyarıyı niye yaptık?” diye dert yanıyor. “20 yıldır ülkeyi aralıksız yöneten iktidar, lâfa gelince güçlü olan devletimiz, bu süre içinde ne yaptı, ne gibi önlemler aldı?” diye sormak hakkımız ama gün, siyaset yapma günü değil, birlik ve beraberlik günü... Ulusça yaşadığımız sınırsız acıyı ve tüyler ürpertici yıkımı ancak dayanışmayla aşabiliriz. “Ne olur İstanbul’da deprem olmasın!” Allah korusun, aynı büyüklükte bir deprem İstanbul’ da olsaydı, megakent 7.7 büyüklüğünde bir depremle sarsılsaydı ne olurdu? Sanırım dehşet verici bir facia yaşanırdı... Bugün Güneydoğu ’da 10 ilimiz felâkete uğradı. Peki, yarın ne olacak? Beklenen İstanbul depremine ne kadar zaman kaldı? Jeoloji Yüksek Mühendisi Prof. Dr. Övgün Ahmet Ercan “Şu yıl, şu gün, şu büyüklükte, şurada deprem olacak denilemez. Ancak, İstanbul’da da bir deprem bekliyoruz” diyor. Prof. Ercan üç yıl önce, muhtemel İstanbul depremini konu alan ilginç bir roman yazmıştı... Doğu Kitabevi tarafından basılan 480 sayfalık bu roman “Ne olur İstanbul’da Deprem Olmasın!” adını taşıyordu. Bilim-kurgu tadındaki romanında, gelecekte yaşanılması kaçınılmaz olan İstanbul depremi adım adım işleniyor, hangi belirtileri vererek yaklaşacağı, nerelerin yıkılacağı kaç kişinin yaşamını yitireceği öykü biçiminde kurgulanarak anlatırken okurlara depremin heyecanı yaşatılıyor. Hiçbir depremin ne zaman olacağı bilinmez ama Prof. Ercan ’ın romanı “bilim kurgu” şeklinde olduğu için kahramanlarımız İstanbul depremini önceden kestirmeyi başarıyor, ilginç olayların birbirini kovaladığı roman büyük İstanbul depremi ile son buluyor. İstanbul Valisi , depremin olacağını önceden bildirerek önlem aldıran ve facianın sadece 5 bin ölü ile atlatılmasını sağlayan romanın kahramanı Selçuk Altay ’a: “Başınız sağ olsun Selçuk bey. Siz milyonları kurtardınız ama maalesef eşinizi kurtaramadınız” diyor. Prof. Dr. Övgün Ahmet Ercan ’ın bu romanı, beklenen İstanbul Depremi için ciddi bir uyarı niteliğindedir. GÜNÜN SÖZÜAkıl büyük sermaye ama pazarda da satılmaz, parayla da alınmaz!",https://www.sozcu.com.tr/bu-felaket-bize-ders-olur-mu-wp7584050
Rahmi Turan,Bazıları gülüyor ama son gülen tam gülecek!,20 Şubat 2023,"Acılıyız , üzgünüz, şikâyetçiyiz. Binlerce insanımızın evleri yıkıldı, kimi göçük altında, kimi sokakta kaldı. İşyerleri yıkıldı, işsiz kaldılar... Millette tebessüm edecek hal bile kalmadığı için depremin ilk gününden bu yana “Tebessüm” sütununa ara verdim. Numan Kurtulmuş, Nurettin Nebati, Mehmet Canpolat gibi AKP ’nin önde gelen yöneticileri hariç, hiç kimsede gülecek hal yok! Bırakın gülmeyi, tebessüm edecek hal kalmadı! Fakat... Numan bey ve Nebati bey gibi bir çok AKP ’linin neşeleri yerinde. Gülüyorlar! Acıklı halimize mi gülüyorlar, bilemem! Gülün efendiler, gülün!İnanın ki, son gülen iyi gülecek! Son gülen bu seçimde ortaya çıkacak, bir gülecek ama pir gülecek! ★★★ Göçük altından hâlâ çıkarılamayan anneler, babalar, evlâtlar, kardeşler var. Onlarla birlikte siyasal iktidar da enkaz altında... Hal böyle olduğu için seçimden kaçınıp ileri bir tarihe ertelemek istemeleri onlar için normal ama kesinlikle yasal değil! Anayasa ’nın emri: “Seçimler 5 yılda bir, 5’inci yılın dolmasından  önceki son pazar günü yapılır.” Bu tarih 18 Haziran 2023 Pazar günüdür. Kimse seçimden kaçamaz! Bu uygulanmazsa “Anayasal suç” işlenmiş olur, müeyyidesi çok ağırdır! ★★★ 2017’ de “Tek Adam Referandumu” yapılırken: “Bürokratik hantallık kalkacak ve hızlı karar alınarak büyük Türkiye kurulacak” diye iddia etmişlerdi. “Hızlı karar almak” tam da deprem gibi felâketler için gerekli. 7.7 ve 7.6 büyüklüğündeki depremlerde hızlı karar alınabildi mi? Heyhat! Tam tersine, sistem Tek Adam ’a bağlı olduğu için tüm makamlar kararsız kaldı. “Emir gelmedi” diye hiçbir kurum (askerler dahil) harekete geçemedi ve bu yüzden kayıplar arttı, çok canlar gitti! Depremin ikinci haftasında bile hâlâ ulaşılamayan uzak köyler vardı... Yaşadığımız felaket, Türkiye ’nin “Tek Adam Sistemi” nden kurtulmasının şart olduğunu bir kez daha gösterdi. Depremin siyasi enkazını kaldırmak, seçimde vatandaşın görevi oluyor! “Bir yılda evlerin tamamını bitiririz” iddiası bir hayal Depremin tahrip ettiği 11 ilde toplam 4 milyon civarında konut var. Bu illerde 200 binden fazla bina incelendi. Bunlardan 40 bine yakın binanın ağır hasarlı olduğu belirlendi. Uzmanlar, Hatay, Adıyaman ve Kahramanmaraş illerinde inşa edilecek yeni konutlarının sayısını yüz binlerle ifade ediyor. İktidar 11 ilde eşzamanlı olarak konut yapımına başlanacağını açıklayıp: “Bir yılda konutları tamamlarız” diye yüksekten uçtu. Neden “Yüksekten uçtu” diyoruz? Hesap-kitap ortada... Yıkım uzmanları, 11 ilde açıklanan son rakamlara göre, yıkılacak binalardan çıkacak enkaz miktarının 100 milyon tonu bulmasını öngörüyor. Deprem bölgesinde bir yandan hasar tespit çalışmaları yapılırken, bir yandan da enkaz kaldırma çalışmaları gerçekleştiriliyor. Yıkım Müteahhitleri Derneği ’nin önceki başkanı Mehmet Ali Bulut, hasarlı binalarının yıkılıp enkazı kaldırmanın yaklaşık 2 yıl kadar süreceğini söylüyor. Bu durumda yüz binlerce yeni konut bir yılda nasıl tamamlanır, anlamak gerçekten zor! Yaraların çabuk sarılması  hepimizin dileğidir ama, politik hesaplar yapıp, gerçek olmayan sözlerle vatandaşlara umut vermenin ileride büyük hayal kırıklıkları ile birlikte derin umutsuzluk yaratacağını da düşünmek gerekir. Bu bakımdan, ölçülü olmak şarttır! İktidarın “Bir yılda evlerin tamamını bitiririz” iddiası “Ay’a dört şeritli otoyol yapmak” sözlerine benziyor! GÜNÜN SÖZÜSiyasetimizin adaleti: Kendine gelince eyvallah, halka gelince yallah yallah!",https://www.sozcu.com.tr/bazilari-guluyor-ama-son-gulen-tam-gulecek-wp7596945
Rahmi Turan,Neyi tartışıyoruz?,04 Şubat 2023,"Erdoğan ’ın kaçıncı defa seçildiğinde hâlâ nihaî bir karara varılamadı: “Bir mi, iki mi?” Çok zor bir matematik mi bu? Neyi tartışıyoruz, bilmem ki! Erdoğan 2014 yılında Cumhurbaşkanı seçilmedi mi? Seçildi... Bu bir... Erdoğan 2018 yılında tekrar Cumhurbaşkanı seçilmedi mi? Seçildi... Bu iki... Ee, ne tartışılıyor o zaman? Muhteremler sayı saymasını da mı bilmiyorlar? “Hayır” diyorlar “Biz 2018’de kilometreyi sıfırladık?” Vay canına! Anayasa otomobil mi ki, arabanın kilometresiyle oynanarak sıfırlanacak? Hangi madde, iktidara böyle sıfırlama yetkisi veriyor? 2007 yılında değiştirilen Anayasa ’nın 101 ’inci maddesi “Bir kişi en fazla iki defa seçilir” diyor. Aksini savunmak, anayasayı yok saymaktır. Son kararı verecek olan Yüksek Seçim Kurulu, anayasaya aykırı bir adaylığı kabul ederse, hukuku paspas gibi çiğnemiş olur, vebali büyüktür. Bizim sıfırlanmayan bir anayasaya ihtiyacımız var. Aksi halde demokrasi ve uygarlıktan iyice uzaklaşmış oluruz... ★★★ Ülkemiz yapısal bir çöküş içinde... Ne hukuk kaldı, ne adalet! Ülkeyi ürkütücü bir karanlık sardı. İktidarın bu hazin çöküşü önleyecek gücü olsa, memleketi bugünkü hale getirmezdi. Millet yoksulluk ve umutsuzluktan yaşam gücünü kaybetti. Ekonomik güçlükler nedeniyle evlilikler azaldı, boşanmalar arttı. Genç evliler çocuk yapmaya korkar hale geldi. Nüfusumuz hızla yaşlanıyor.Genç nüfusun azalması başlı başına bir tehlikedir. ★★★ İyi eğitimli, nitelikli insanlarımız arasında, fırsatını bulup başka ülkelere göç edenler bir hayli fazlalaştı. Peki, onların yerine kimler geliyor? Suriyeli, Iraklı, Afganistanlı, Somalili, Sudanlı, Habeşistanlı (Etiyopyalı) ülkemizi dolduruyor. Kesin rakamı devlet bile bilmiyor ama kaçak ya da kaçak olmayan göçmenlerin toplamının en az 8 ile 10 milyon civarında olduğu düşünülüyor. Böyle ağır bir yükü, güçlü ekonomiler bile kaldıramaz! Tek umudumuz seçim... Seçimi Altılı Masa ( Millet İttifakı) kazanırsa, ülkedeki yıkım onarılacak, devlet yeni ve sağlam bir yapıya kavuşturulacak. Hak, hukuk, adalet! Gak, guk, garabet! Okurlarımdan gelen mesajlardan bir özet çıkarttım. Altılı Masa (Millet İttifakı) tarafından açıklanan “Mutabakat Metni” nde en çok ilgi çeken vaatleri şöyle sıralamak mümkün: ■ Ülkeyi çıkmaza sürükleyen Tek Adam Sistemi kaldırılacak. ■ Cumhurbaşkanı’na tahsis edilen bütün saray ve köşkler halkın hizmetine açılacak. ■ Cumhurbaşkanı’nın 8 özel uçağının biri hariç hepsi satılacak, yerine yangın söndürme uçakları alınacak. ■ Cumhurbaşkanlığı Çankaya Köşkü’ne taşınacak. ■ Enflasyon düşürülüp hayat pahalılığı sonlandırılacak. ■ Yoksullukla mücadele edilecek ve halkımızın gelir düzeyi yükseltilecek. ■ İlaç krizi diye bir rezalet kalmayacak. ■ Yurt dışına kaçırılan paralar geri getirilecek. ■ Yolsuzluklarla hesaplaşılacak. ■ Atatürk Havalimanı yeniden açılacak. ■ Kanal İstanbul Projesi iptal edilecek. ■ Öğrencilere ücretsiz internet, kahvaltı ve öğle yemeği verilecek. ■ Öğretim sistemini tahrip eden YÖK kaldırılacak. ■ Haksız mahkûmiyet kararlarının tazminat cezaları, o kararı veren hâkim ve savcılara ödetilecek. ■ Kaçak göçmen geçişleri önlenecek, Suriyeliler ülkelerine gönderilecek. Gayet tabiidir ki, Millet İttifakı’ nın bunları yapabilmesi için seçimi kazanması gerekiyor. Ancak o takdirde “Hak, hukuk adalet” geri gelecek, aksi halde işlerimiz “Gak, guk, garabet” olarak devam edecek. GÜNÜN SÖZÜGökten yağmurlar yağsa bile bahtsızların tarlalarına düşmez!",https://www.sozcu.com.tr/neyi-tartisiyoruz-wp7579398
Rahmi Turan,Hoş geldin SÖZCÜ Televizyonu,28 Şubat 2023,"Yarın çok önemli bir gün... Gazeteniz SÖZCÜ ’ye yeni bir kardeş geliyor. İlgiyle, heyecanla beklenen SÖZCÜ Televizyonu yarın yayına başlıyor. Hakta, hukukta, neşede ve kederde, her zaman halkın yanında olacak SÖZCÜ TV, Türk televizyonculuğunda devrim yaratacak. Medyaya yeni bir renk, yeni bir ses, yeni bir soluk geliyor. ★★★ -  Yaklaşmakta olan seçimleri... -  Seçmenin duygularını... -  Toplumun huzur ve refahını... -  Vatandaşın kaygılarını... -  Ekonomi yönetiminin hatalarını... -  Halkın çektiği sıkıntıları... -  İnsanlarımızın yaşam mücadelesini... -  Depremin sarsıcı etkilerini... -  Ezilen vatandaşların dileklerini... -  İktidar ve muhalefetin olumlu ya da olumsuz davranışlarını... -  Laik Cumhuriyet ilkelerini... -  İşçi, çiftçi, esnaf, memur ve emeklinin seslerini...SÖZCÜ Televizyonu dürüst, düzgün, çarpıcı program ve yorumlarla izleyicilerine duyuracak. Usta gazeteci Yılmaz Özdil kardeşimizin yönetimindeki SÖZCÜ Televizyonu’ nun, televizyon yayıncılığı ve habercilikte devrim yaratacağını düşünüyorum. Önümüzdeki seçimler, sadece bir iktidar değişim seçimi değildir. Türkiye’ nin yarınıdır, geleceğidir, bekasıdır... “Çağdaş devlet olmak ya da olmamak” seçimidir. ★★★ Bugün ülkemizde ihtiyacımız olan konuların başında, düzgün ekonomi, bağımsız yargı, özgür medya, fikir ve düşünceyi ifade serbestliği ile birlikte “Namuslu habercilik” yer alıyor. SÖZCÜ Televizyonu , deneyimli ve enerjik kadrosuyla Türk halkının ekranlardaki sözcüsü olmaya geliyor. Bu ülkenin patronu, gerçek sahibi vatandaştır. Vatandaş yoksa devlet de yoktur! İktidar gücü, milletin siyasilere verdiği bir emanettir. O emanet iyi kullanılıyor mu, ülke gerektiği gibi yönetiliyor mu? Elbette ki, bu izlenecek, denetlenecek, gerekiyorsa eleştirilecek ve sonuç ulusa bildirilecektir. Bu önemli görevi, halkın sözcüsü “SÖZCÜ Televizyonu” üstleniyor. SÖZCÜ Televizyonu yarın yayında... Hoş geldin SÖZCÜ TV. AKP oy kaybediyor ama muhalefet ne yapıyor? AKP Genel Merkezi’ nden farklı haberler geliyor. Bazı AKP ’liler “Seçimler ertelensin” diyor, bazıları da 14 Mayıs ’ta seçimlerin yapılmasını istiyor. AKP kurmayları şimdi, depremin yıktığı 11 ildeki seçmenlerden, 2018 yılında alınan ortalama yüzde 65 oyu alıp alamayacaklarını araştırıyor. Bence hiç zahmet etmesinler... Durum ortada! Ülkenin, çeşitli bölgelerinden bana gelen e-postalardan çıkardığım sonuç şu: AKP, yalnız deprem bölgesinde değil, hemen her yerde oy kaybediyor. Büyük bir erozyon var. Seçim ileri bir tarihe bırakılırsa, geçen zaman AKP ’nin aleyhine işleyecek, oy kaybı artacaktır. Deprem yaralarının sarılması öyle bir yılda bitecek gibi değil... Zaman, iktidarın aleyhine çalışıyor ama daha önemli olan, muhalefetin ne yapacağı? Altılı Masa hâlâ, sonuçsuz toplantılarını sürdürüyor ve milletin umutlarını sarartıyor gibi!TEBESSÜM Çocuğun merakı! Çocuk, annesine sorar:“Anne, ekmeğimizi Tanrı mı verir?”“Tabii yavrum...”“Suyumuzu, yemeklerimizi de mi?”“Elbette yavrum:“Okul masraflarını da Tanrı sayesinde mi öderiz?”“Aynen öyle evladım...”Çocuk biraz düşündükten sonra soruyor:“İyi de anne... O zaman babam ne işe yarıyor?” GÜNÜN SÖZÜ Her şeyden daha güçlü olan bir şey vardır: “Zamanı gelen fikir!”",https://www.sozcu.com.tr/hos-geldin-sozcu-televizyonu-wp7605255
Rahmi Turan,Ertuğrul Akbay,07 Mart 2023,"Harika bir gazeteci ve unutulmaz bir dost olan Ertuğrul Akbay ’ı dört yıl önce 7 Mart 2019 ’da kaybetmiştik. Onu bugün Zincirlikuyu ’daki kabrinin başında, tüm SÖZCÜ çalışanları olarak hasretle anacağız. Ne hazindir ki, SÖZCÜ Gazetesi ’nin sahibi Burak Akbay , babası Ertuğrul Akbay ’ı anma törenine katılamayacak, yurt dışından tele konferansla izleyecek. Bir takım karanlık niyetli iğrenç çevreler, SÖZCÜ Gazetesi ’nin sahibi Burak Akbay , babası Ertuğrul Akbay ve SÖZCÜ yazarlarına “FETÖ’cü” diye alçakça iftiralar atmışlar, vicdansızca saldırılarla ve uydurdukları binbir yalanla bir nevi itibar suikastı yapmışlardı. İşte Ertuğrul Akbay , bu sefil iftiralara dayanamamış, şerefsizce yapılan haksızlıklar sağlığını bozmuştu... Sonunda zehirli iftira oklarının açtığı manevi yaralar sevgili Ertuğrul Akbay ’ımızın hayatına mal oldu. Akbay ailesi ile tüm SÖZCÜ mensuplarına, o hazin iftira günlerini yaşatanlara lanet olsun! ★★★ Meslek hayatımızın büyük bir bölümü Ertuğrul Akbay ile birlikte, omuz omuza çalışarak geçti... Tuttuğunu koparan muhteşem bir gazeteciydi. Dünyada gezmediği ülke kalmamıştı... Sovyetler Birliği liderlerinden, Amerika Birleşik Devletleri Başkanları ’na kadar röportaj yapmadığı lider kalmamıştı. Her yazı dizisi bir olay yaratmış, o günlerin en büyük gazetesi olan Günaydın ’ın tirajını daha da artırmıştı... Özgür ve bağımsız bir gazeteciydi. Baskıya, despotluğa, her türlü haksızlığa karşı çıkardı. Meslek hayatını eğilmeden, bükülmeden, kendi gücüyle dimdik ayakta kalarak tamamladı. Ailece tanışırdık ve onunla sık sık telefonla görüşürdük. Ölmeden bir hafta kadar önce yine bir telefon sohbeti yaparken: “Kendimi iyi hissetmiyorum” dedi. Sağlığından şikâyetleri vardı. Sinirleri harap olmuştu. Uğradığı alçakça iftiralar karşısında ruhsal bir çöküntüye girdiği belliydi. Daha sonra hastaneye kaldırıldı. O haysiyet cellatları sevgili Ertuğrul Akbay ’ın kahrından ölümüne neden oldu. ★★★ Ertuğrul Akbay ’ı bugün mezarı başında sevgiyle, hasretle anacağız. Ertuğrul Akbay kendisini feda etti ama bu olaylar SÖZCÜ Ailesi’ni daha da birbirine bağladı, güçlendirdi, demir gibi, çelik gibi yaptı. Zaman haklıdan, doğrudan, dürüstten yanadır. Nur içinde yat sevgili kardeşim... Sözümüz namusumuzdur SÖZCÜ Gazetesi ’nin kuruluş aşamasında, patronumuz Burak Akbay, babası Ertuğrul Akbay, Genel Yayın Yönetmeni ’miz Metin Yılmaz ve ben hazırlık toplantıları yapmıştık. O zaman namusumuz üzerine verdiğimiz sözler şunlardı: ■ Her zaman haktan, haklıdan ve halkımızdan yana olacağız.■ Güç odakları karşısında eğilmeyeceğiz...■ Sıkıntı içinde yaşayan, ezilen, çile çeken insanlarımızın ortak sesi olmaya çalışacağız...■ Özgür düşünceye kelepçe vurmak isteyenlerle mücadele edeceğiz...■ Atatürkçü, demokratik, laik Türkiye’yi savunacağız. Aradan yıllar geçti. Verdiğimiz tüm sözleri tuttuk ve tutmaya devam ediyoruz. Bu süre içinde, başta Ertuğrul Akbay olmak üzere kaybettiğimiz değerli arkadaşlarımızın manevi huzurunda saygıyla eğiliyor ve onları sevgiyle anıyoruz. İşte, yüreğimize düşen ateşler: ■ Bekir Coşkun: Türk basınının en güçlü kalemlerinden biriydi. Her olayı, içine mizah unsuru da katarak inanılmaz bir kıvraklıkla anlatırdı. ■ Mehmet Türker: Okurlar onun unutulmaz köşe yazılarını hayranlıkla izlediler. Mükemmel bir insan ve usta bir kalemdi. ■ Baki Avcı: SÖZCÜ ’nün Haberler Müdürü idi ve başarılı bir gazeteciydi. ■ Yüksel Şengül: Magazin Haberleri Müdürü idi. Sinema dünyasının ve magazin haberlerinin efendisiydi. Bu arkadaşlarımızın her birinin, yüreklerimizde ayrı bir yeri var. Ruhları şad olsun.GÜNÜN SÖZÜ:Ölüm sarayların da kulübelerin de kapısını çalar!",https://www.sozcu.com.tr/ertugrul-akbay-5-wp7612922
Rahmi Turan,"Verilen söz, atılmış oktur, geri dönmez!",26 Mart 2023,"Söz yürekten çıkıyorsa, yüreğe kadar gider. Cumhurbaşkanı adayı Kemal Kılıçdaroğlu ’nun her sözü yüreğinden çıkıyor ve ıstırap çeken vatandaşların yüreğinin derinliklerine gidiyor. Deprem bölgesini en çok ziyaret eden lider olan Kılıçdaroğlu ’nun: “Depremde evleri yıkılanlara, yaptıracağımız yeni evleri 5 kuruş almadan vereceğim” sözleri, acılar içindeki depremzedelere büyük teselli oldu, yaşam umudu verdi. Evleri yıkılan depremzedelere yeni konutları ücretsiz verilecek. Bu ekonomik olarak çok zor bir iştir ama ben Kılıçdaroğlu ’nu “Sözünün eri” bir siyasetçi olarak tanırım. Hesap adamıdır ve yapamayacağı işler için söz vermez. Afet mağdurlarına “5 kuruş almadan konut verilmesi” sosyal devlet ilkesinin bir gereğidir ve doğru olan budur. ★★★ Gerçi, başa güreşen diğer Cumhurbaşkanı adayı AKP Genel Başkanı Erdoğan da depremzedelere yeni konutlar vaat etti ama “Yüzde 40’ını siz ödeyeceksiniz” dedi. Bu durumda depremzedeler uzun yıllar sürecek bir borç yükü altına girecek. İşini, malını-mülkünü, her şeyini kaybeden, ömür boyunca yaptıkları birikimleri yok olan insanların bunu ödeyebilmesi mümkün mü? Depremdeki zayiatın korkunç boyutlara ulaşmasında devletin sorumluluğu büyüktür ve bu zararı karşılamak zorundadır. Cumhurbaşkanı adayı Erdoğan’ ın partisi 21 yıldır ülkeyi yönetiyor. Erdoğan da partisi de ülkeyi böylesine büyük bir depreme hazırlamak için ne yaptı? ★★★ Deprem uzmanı yerbilimci Prof. Dr. Celal Şengör, Cumhurbaşkanı Erdoğan’ ın depreme hazırlık için ne yaptığı sorusuna: “Neredeyse hiçbir şey yapmadı...” diye cevap verdi ve şöyle devam etti: “1999’ da Türkiye ’de meydana gelen depremde resmi olarak ‘18 bin ölü’ vardı ama aslında 30 binden fazlaydı. Peki, Erdoğan ülkeyi böylesine büyük depremlere daha iyi hazırlamak için ne yaptı? Her ne kadar 2003-2014 yılları arasında Başbakan ve o tarihten sonra Cumhurbaşkanı olsa da pek bir şey yaptığı söylenemez. Gerçi evlerin gelecekteki depreme dayanıklı inşa edilmesini sağlamak için yıllarca yasa taslakları hazırlattı. Ancak yasalar nihayet yürürlüğe girdiğinde, bunlara uyulmasını sağlamak için neredeyse hiçbir şey yapmadı.” Sonuç meydanda... ★★★ Cumhurbaşkanı adayı Kılıçdaroğlu, iktidarın yapmadıklarını yapacağını vaat ediyor. Söylenen söz atılmış oktur, dönmez, geri alınmaz.Kılıçdaroğlu sadece ücretsiz konut sözü vermekle kalmadı, deprem bölgesindeki diğer bütün sorunlar için de bir yasa hazırlatarak çözümler getirmeyi vaat etti. Tabii ki bunları yapabilmesi için seçimi kazanması gerekiyor. Türkiye’nin umudu budur ve biz de verilen sözlerin halk adına takipçisi olacağız. Fırıldaklar ve av köpekleri! Eski yıllarda çok ilginç politikacılarımız vardı. Ağzı iyi laf yapan, eğitimli, bilgili, kaliteli insanlardı... Bunlar zaman zaman öyle sözlerdi ki bir atasözü gibi literatüre geçerdi... Yaşadığımız son günlerdeki olaylar sırasında, rahmetli 9’uncu Cumhurbaşkanı Süleyman Demirel’ in söylediği ileri sürülen bir söz ağızdan ağıza dolaştı. Derin anlamlarla yüklü olan söz şuydu: “Rüzgarsız havada dönen fırıldağın mutlaka bir üfleyeni vardır!” Taşı gediğine oturtup, perde arkasında dönen dolapları ifade eden güzel bir sözdür bu... Politik hayatının her anı muhalefet liderliğiyle geçen rahmetli Osman Bölükbaşı bir konuşma üstadıydı. Herhangi bir alanda, ne zaman bir ihanet ya da döneklik olayıyla karşılaşsam, Bölükbaşı’ nın şu ilginç sözlerini hatırlarım: “Dün sövdüklerini bugün övenler, dün övdüklerine bugün sövenler göstermiştir ki, kapıdaki köpekler her avcı ile ava çıkarlar!”GÜNÜN SÖZÜDeprem ve ölüm korkusunu yenersek daha mutlu yaşarız!",https://www.sozcu.com.tr/verilen-soz-atilmis-oktur-geri-donmez-wp7633036
Rahmi Turan,"Millet ekmek ve su ile doyar, hakaretle değil!",12 Mart 2023,"Depremin üzerinden 34 gün geçti... Ölenler öldü, ciğerlerimiz yandı ama kurtulanların durumu belki ölümden de beter! Cumhurbaşkanı’ nın seçim kararı alması, adaylık tartışmaları, anketler kamuoyunda daha çok konuşulmaya başlandı... Herkes birbirine soruyor: Kılıçdaroğlu mu kazanacak, Erdoğan mı? 21 yıldır girdiği her seçimi kazanan Erdoğan, ilk defa kayaya çarpacak gibi! İleriki günlerde seçimleri çok konuşacak, çok tartışacağız. Daha önce depremzedelerin yaralarını sarmalı, acılarını dindirmeliyiz. ★★★ Felaketten kurtulan milyonlarca insanımız, bu defa yokluk ve perişanlık içinde her gün ölüp ölüp diriliyor. Çaresizlerin ıstırabına son verecek tek güç devlettir. Fakat... Devletin eli onlara yeteri kadar ulaşamıyor, ne yazık ki! Hatay, Adıyaman, Kahramanmaraş illerinde belediye başkanları hâlâ: “Çadır... Çadır!” diye inliyor. İlçe başkanları “Konteynırdan vazgeçtik, depremzede insanlarımızın  barınacağı çadıra razıyız ama çadırımız yok!” diye feryat ediyor. AFAD nerede? Kızılay nerede? “2023’te Ay’a, uzaya gideceğiz” diyorlardı, ne oldu? ★★★ Koca Türkiye’ nin bunca zamanda yeterli çadır bulamaması kimin ayıbıdır? İnsanlar perişan, yaşadıklarına pişman bir halde barınacak bir yer bulamazken, Kızılay ’ın depolarında on binlerce çadır olması ve bunları para ile (46 milyon liraya) sivil toplum kuruluşu AHBAP’ a satması vicdani midir, ahlâkî midir? Görevini yapmadığı görülen Kızılay ’ı haklı olarak eleştirenlere: “Be ahlâksız... Be namussuz... Be adi!” diye hakaret etmek yerine, sorumlulardan hesap sormak, devlet ciddiyetine daha yakışır bir davranış olurdu. ★★★ Skandallar bununla da bitmiyor... Koskoca Hatay ilinde içecek su olmadığı bildiriliyor. Tarihi şehir terk edilmiş gibi! Musluklardan akan sular mikroplu! Sağlık Bakanı “Musluk sularının içilmemesi” için halkı uyardı. Peki, ne yapsın insanlar? “Su, su” diye inleyen talihsizler, çöl ortasında kalmış kazazedeler gibi susuzluktan ölsünler mi? Nasıl bir felâkettir bu? “Alçak... Namussuz... Adi!” demekle hiçbir sorun çözülmüyor! Millet ekmek ve suyla doyar, küfürle değil! Hatay halkına içecek su lâzım! Tribünlerden yükselen sesler! Futbol seyircilerinin statlarda “Hükümet istifa!” diye sloganlar atmaları, iktidarın iddia ettiği gibi hainlik, sorumsuzluk ve şuursuzluk mudur? Yoksa kullanılan demokratik bir hak mıdır? O sloganlara katılıp katılmamak ayrı bir mesele... Fakat, “Hükümet istifa” demek, demokratik rejimlerde yasal bir haktır. AKP İzmir İl Başkan Yardımcısı Sefa Şahin’ in, demokratik haklarını kullanarak “Hükümet istifa!” diye bağıran taraftarlar için söylediği sözler hakaret dolu, çirkin ifadelerdir. Sefa Şahin ’in, Fenerbahçe ve Beşiktaşlı taraftarlara “Paralı köpekler! Satılmış şerefsizler! Operasyon çocukları! Hesap vereceksiniz! Sizin için güneş hiçbir zaman doğmayacak. Devlet hesap sorar!” sözleri yüz kızartıcıdır ve bunları söyleyen kişi ne yazık ki, hâlâ görevinin başındadır! TEBESSÜM Ahlâk kaybolursa... Evvel zaman içinde Ahlâk, Ateş ve Su arkadaş olup doğada gezintiye çıkmışlar. Yolda birbirlerini kaybederlerse, nasıl buluşacaklarını konuşurken: SU “Nerede bir şırıltı duyarsanız ben mutlaka oradayım” demiş. ATEŞ “Nerede bir duman görürseniz beni orada bulursunuz” diye konuşmuş. Sırası gelen AHLÂK şöyle demiş: “Eğer ben kaybolursam boşuna aramayın, bulamazsınız!”GÜNÜN SÖZÜÜlkemizin kurtuluşu için, ya bir yol yapmalı, ya bir yol bulmalı!",https://www.sozcu.com.tr/millet-ekmek-ve-su-ile-doyar-hakaretle-degil-wp7618097
Rahmi Turan,Meral Akşener kendi ayağına kurşun sıktı!,04 Mart 2023,"Sevgili okurlar...… Dün ak­şam saatlerinde İYİ Parti Genel Başkanı Meral Akşener’ in şaşırtıcı açıkla­ması üzerine daha önceki yazımı iptal edip, aceleyle bu satırları yazdım. Cumhurbaşkanı Erdo­ğan, Meral Akşener’ e madalya takmalı! Saray ’a ve AKP ’ye bun­dan büyük hizmet olamaz! Meral Hanım şok açık­lamasıyla âdeta “Benim adayım Tayyip Erdo­ğan” demek istedi. Altılı Masa ’yı terk ettiğini açıklayan Meral Akşener ’in kendi partisi­nin kurmaylarının etkisinde kaldığı kesin...… Bu hareketiyle güçlü bir lider olmadığını , onun-bunun sözüyle hare­ket ettiğini gösterdi. ★★★ İYİ Parti’ nin Altılı Masa ’dan ayrılması, doğal olarak en çok AKP ’yi ve Saray yandaşlarını sevin­dirdi... Zaten uzun süredir Altılı Masa ’yı yıkmak için çaba sarf ediyor, senaryolar üretiyorlardı… Amaçlarına ulaştılar! Kişisel kanaatime göre çok büyük bir siyasi hata yapan Meral Akşener, kendi ayağına kurşun sıktı... Bu akıl dışı karar ve davranış ülkemizin geleceği için tabii ki, çok kötü oldu. Fakat, uzun yılların verdiği tecrübeyle söylüyorum, Akşener ve İYİ Parti için de felâket olacak! Altılı Masa ’nın uzun süren çabaları boşa gitti, Meral Hanım “Ortak Akıl” yerine yine “TEK ADAM Rejimi” ne teslim oldu. ★★★ Akşener ve partisini tarih affetmeyecek...… Yalnız tarih değil, inanın ki, vatandaş da affetmeyecek! İYİ Parti ’nin yükselişi duracak, tıpış tıpış geri git­meye başlayacak, seçimde almayı bekledikleri yüzde 20’nin üstündeki oylar yerine, yüzde 10, belki de daha aşağı oy alacaklar. Meral Akşener “Oyun bozan” oldu, Altılı Masa’ dan kalkıp milletin kurtuluş umutlarını yok etti. Millet ona gereken cezayı mutlaka verecek, sıradan bir politikacı ve sıradan bir parti haline gelecek ve öyle kalacak! Gecekondu görünümlü kamu hastaneleri! İstanbul’ un en köklü hastanelerinden Cerrah­paşa Tıp Fakültesi için, depreme dayanamayacağı gerekçesiyle yıkım kararı alınıp, hafta içinde tahliye işlemleri başlatılınca, diğer kamu hastanelerinin duru­munu merak ettim. CHP Sağlık Politikala­rı Genel Başkan Da­nışmanı Coşkun Bel bu konuda uzmandır. Ona, Cerrahpaşa Tıp Fakültesi Hastanesi için alınan yıkım kararını ve tahliyeyi hatırlatıp olası bir İstanbul depreminde, diğer devlet hastanelerinin buna dayanıp dayanama­yacağını sordum… Acı acı tebessüm etti ve dedi ki: “İstanbul’da sağlık hizmeti veren bazı kamu hastanelerimizin durumuna yakından ta­nık olduğum için, bun­lara ‘Hastane’ demeye dilim varmıyor. Kaderine terk edilen bu yapılara ben ‘Gecekondu görünümlü hastane­ler’ diyorum. 24 yıl önce meydana gelen Gölcük Depremi ’nde ağır hasar alan hastanelerimiz ne yazık ki, kendi kaderlerine terk edildi. Bırakınız yenilemeyi, güçlendirme anlamında bile bir çivi çakılmadı. Örneğin asırlık Haydar­paşa Numune Hasta­nesi... Yapılarının yüzde 80’ inin hasarlı olduğu ra­porlarla ortaya konulmuştu. “Hastane, depremde hasar aldığı için , sağlık kurulu, onkoloji (kanser) merkezi, gibi yoğun has­ta potansiyelinin olduğu önemli birimler bir gecede kondurulan ‘prefabrik’ yapılarda halkımıza hizmet veriyor. 2003 yılında Devlet Planlama Teşkilatı Numune Hastanesi ’nin depreme karşı güçlendiril­mesi için Sağlık Bakanlı­ğı ’na o günkü parayla 5,2 trilyon lira kaynak aktardı. Her ne hikmetse bugüne kadar ne güçlendirme, ne de yenileme oldu! Kamu hastanelerini 20 yılda yenileyemeyen iktidar, deprem bölge­sinde inşa edeceğini açıkladığı on binlerce konutu bir yıl içinde nasıl tamamlayacak, merak ediyorum!”GÜNÜN SÖZÜZaman, eşi olmayan bir ilaçtır. En derin acıları bile dindirir!",https://www.sozcu.com.tr/meral-aksener-kendi-ayagina-kursun-sikti-wp7610369
Rahmi Turan,Tantan ve Bahçeli,28 Mart 2023,"Sadettin Tantan ’ı İstanbul Emniyet Müdürlüğü Narkotik ve Asayiş Şubeleri ’nde görev yaptığı günlerden beri tanırım. Yaman bir polisti... Aradan neredeyse yarım yüzyıl geçti. Tantan , sürekli terfi etti, ekipler amiri, şube müdürü, il emniyet müdürü, ilçe belediye başkanı oldu, İçişleri Bakanlığı yaptı. Halen Yurt Partisi Genel Başkanı... Aradan geçen 50 yıllık süre içinde ben Tantan ’ın bir tek yalanına bile rastlamadım. Her zaman dik duran, kimseye “eyvallah” etmeyen, dosdoğru bir siyaset adamıdır. Bunları hatırlatmama, MHP lideri Devlet Bahçeli ’nin yazılı açıklaması neden oldu. ★★★ Hizbullah Terör Örgütü ’nün siyasi uzantısı olan HÜDA PAR , AKP-MHP ittifakına katılınca gözler Devlet Bahçeli’ ye çevrilmişti. Cumhuriyet ilkelerine karşı çıkan, ay-yıldızlı bayrağımıza “Türk Bayrağı” denilmesini istemeyen, Türkiye ’ye şeriatın getirilmesi için uğraşan HÜDA PAR ’ın, milliyetçi parti MHP ile dünya görüşleri taban tabana zıttır. “Böyle bir partinin MHP’nin yanında ne işi var?” şeklindeki eleştiriler üzerine Devlet Bahçeli bir açıklama yapmak zorunda kaldı. HÜDA PAR ’ın terör örgütleriyle bağlantılı olmadığını, AKP-MHP ittifakına katılmasını değerli bulduğunu söyleyen Devlet Bahçeli:“Eski İçişleri Bakanı Sadettin Tantan bunu iyi bilir. Hizbullah operasyonları için açıklama yapması gerekir” dedi. ★★★ Dedim ya, Sadettin Tantan dümdüz bir adamdır, Doğrucu Davut ’tur... Yaptığı cevabi açıklamanın, Devlet Bahçeli ’nin hoşuna gideceğini hiç zannetmiyorum. Tantan “Mezar evlerine ve Gaffar Okkan suikastına şahit olan 57’nci Hükümet Dönemi’ nin Başbakan Yardımcısı Devlet Bahçeli ’nin, HÜDA PAR’ ın Hizbullah Terör Örgütü’nün siyasi uzantısı olduğunu en iyi bilen isimlerden biri olması gerekir” dedi ve: “Devlet Bahçeli, Cumhuriyet ilkelerine karşı HÜDA PAR’ın politikalarını nasıl hazmedebiliyor?” diye sordu. Tantan şöyle devam etti: “HÜDA PAR’ ın başındaki isim de katiller sürüsünün avukatlığını yapmış biri... Bahçeli Bey bunları bilmiyor mu? Türk milleti bir taraftan HÜDA PAR ile diğer taraftan PKK / YPG ile tehdit altında. Türk toplumu, Türkiye Cumhuriyeti Devleti ’ni ortadan kaldırmaya çalışan bir zihniyete karşı topyekûn bir çaba içerisindedir. Bizi içten ve dıştan tehdit eden beslemelerden ve tutsak siyasi kimliklerden asla çekinmeyeceğiz. Yazılı metinde benim adımı geçirdiği için sormak gerekir: Sayın Bahçeli, Cumhuriyet ilkelerine karşı olan HÜDA PAR’ın ayrımcı parti politikalarını nasıl hazmedebiliyor?” Muharrem İnce’nin hedefi! İlk 3 gün bocalayan ve 100 bin imzaya ulaşamayan Muharrem İnce, 4 ’üncü gün AKP ’den gelen destek imzalarla 100 bin imzayı tamamlayarak Cumhurbaşkanı Adayı oldu. Tabii ki, adaylık demokratik bir haktır, ancak... Yurt içinde ve dışında yapılan yorumlar İnce’ nin aleyhine. Onu “Bir bölen” olarak niteliyorlar. Mesela Fransız Haber Ajansı AFP , dikkati çeken bir analiz yayınladı. Özetle şöyle: “Muharrem İnce, Erdoğan’a karşı olduğunu söylüyor. Kılıçdaroğlu’na da karşı... Peki, neyi temsil ediyor, belli değil! Bunu kimse bilmiyor.” Ajans yorumuna şöyle devam ediyor: “İnce ’nin CHP ve İYİ Parti ’den oy alması bozguncu bir etki yapabilir ve seçimi ikinci tura bırakabilir. İnce ’nin, AKP ’den oy çalması pek mümkün değil . Onun adaylığı en çok kime hizmet eder? Erdoğan’a.” Dış yorumlar bu mealde... Yurt içindeki yorumlar da pek farklı değil. Mesela, gazeteci-yazar Can Ataklı , Korkusuz Gazetesi ’ndeki sütununda şöyle yazdı: “Şimdi artık herkes biliyor ki, Muharrem İnce 100 bin imzayı bulamadı. Bunun üzerine Saray’ dan gelen talimatla AKP teşkilatları otobüslerle vatandaş taşıdılar ve imzaları tamamladılar.” Bir başka meslektaşımız da “İnce’nin hedefi seçimi 2’nci tura bırakmak ve Erdoğan’ı kazandırmak!” yorumunu yaptı. Bakalım evdeki hesaplar çarşıya uyacak mı? GÜNÜN SÖZÜİnsanların yüzlerini tanırsınız ama yüreklerini asla!",https://www.sozcu.com.tr/tantan-ve-bahceli-wp7634901
Rahmi Turan,“Yap-işlet-hüplet” dönemi bitecek!,13 Mart 2023,"Cumhurbaşkanı adayı Kemal Kılıçdaroğlu, “Ben, bereket, huzur ve  adalet hasretinin adayıyım” diyerek başlattığı seçim kampanyasına deprem bölgesinde devam etti. Geceyi Kahramanmaraş’ ın Nurhak ilçesindeki çadır kentte geçirerek depremzedelerin acılarına ortak olmaya çalışan Kılıçdaroğlu:“Bir acıyı paylaşmak istiyorsanız, acıyı yaşayanlarla aynı koşullarda bir süre yaşamalısınız.” dedi. ★★★ Hak, hukuk, adalet çağrısı yapan Kılıçdaroğlu:“Hedefim tüm renkleri birleştirmek, adalet için bir araya gelmektir. Geleceğin büyük Türkiye’sini hep beraber inşa edeceğiz.” diyor. Umutları artıran, moralleri yükselten sözler bunlar... Anketlerde, Kemal Kılıçdaroğlu’ nun diğer aday AKP Genel Başkanı Erdoğan ’ın çok önünde gittiği görülüyor. “Bay Kemal” kazandığı takdirde Türkiye ’nin çehresini değiştireceğini, insanların yüzünün güleceğini düşünüyorum. ★★★ Ülkede “Yap-İşlet-Hüplet” sistemi bir kara deliktir , bitmesi ve rantçıların gitmesi şarttır! Önce hortumlar kesilmeli!Ekonomimizin başka türlü düzelmesi mümkün değil! Kimseye hakaret etmeyen, sakin ve sabırlı kişiliğiyle krizleri çözen, her yurttaşa sevgiyle yaklaşan Kılıçdaroğlu ’nun ülkede “ Tek Adam” yönetiminden parlamenter sisteme geçiş dönemini çok iyi yöneteceği kanısındayım. ★★★ 21 yıldan beri hep geriye gidiyoruz. İktidar “Ay’a, uzaya gideceğiz” derken, deprem bölgesine gitmekte bile gecikti! Halkımız 14 Mayıs seçiminde bence son şansını kullanacak: Ya aydınlık, ya karanlık...Ya özgürlük ya baskı...Ya varlık, ya yokluk...Ya tokluk, ya da yoksulluk! Türk ulusu, kendi geleceği hakkında en hayati kararını verecek. ★★★ Sesleri kısılmaya çalışan kadınlarımıza...Umutları çalınan gençlerimize...Yalnız bırakılan emeklilere, işçilere, çiftçilere...Milyonlarca bordro mahkûmuna hayat öpücüğü vermek, yaşam sevinci aşılamak gerekiyor.Kılıçdaroğlu, 85 milyon insanımıza bereket ve adalet vaat ediyor. Karar yüce milletin! Sansürden fayda umuyorlar! Medya, her zamanki gibi AKP iktidarının hedefinde... Seçime az bir zaman kalan yine ilkel sansür baskıları başladı. Ülkenin gündemi depremken ve çığlıklar hâlâ dinmemiş iken, AKP gazetecileri sansürlemenin peşine düştü. İktidarın basın emekçilerine baskısı “Basın Özgürlüğü Raporu” na damga vurdu. Gazeteci kökenli CHP Eskişehir Milletvekili Utku Çakırözer ’in hazırladığı kapsamlı raporun özeti şu: -  Deprem bölgesinde 20’den fazla gazeteci engellendi. Gerçeklerin yansıtılmasından neden korktukları anlaşılamadı. - 3 televizyon kanalına haksız yere 7 milyon liralık “Deprem yayını” cezası verildi. - Bir TV ekranı karartıldı, halkın haberleştiği twittera sansür uygulandı. - Deprem gecesi 26 gazeteci hayatını kaybetti. İktidar meslek kuruluşlarına baş sağlığı dileyeceği yerde, çalışan gazetecileri takibe aldı.Avrupalı meslektaşlar şimdi, Türkiye ’de medyaya yapılan bu antidemokratik baskıları üzüntü ve şaşkınlıkla izliyor. Batı ’da, her geçen gün daha da puan kaybediyoruz. TEBESSÜM İki kadeh atınca ne oluyor? Devlet dairesinde göreve başlayan yeni memurun içkiye düşkün olduğunu gören arkadaşı onu uyarmak ister: “Yahu sen akıllı, iyi bir insansın ve yeteneklisin. Bu kadar çok içmesen bir gün terfi eder, büroda şef bile olursun.” Adam güler: “Öyle mi? Ama hiç önemi yok bunun... Zaten ben iki kadeh atınca her akşam genel müdür oluyorum!” GÜNÜN SÖZÜ Dün ile bugünü kavga ettirenler yarınları inşa edemezler!",https://www.sozcu.com.tr/yap-islet-huplet-donemi-bitecek-wp7618754
Rahmi Turan,O kadar özgürüz ki...,25 Mart 2023,"Ülkede kokunun herkese yayıldığını... Siyasi ahlâkın bittiğini... Sıkıntı ve sorunların tavan yaptığını belirten Doğru Parti Genel Başkanı Rifat Serdaroğlu:“Küçük-büyük demeden Kılıçdaroğlu’nun kaptanlığında bir araya gelelim. Demokrasi ve hukuk bayrağı altında birleşelim” çağrısı yapıyor. Aklın yolu birdir ve böyle bir beraberlik, Türkiye ’nin geleceğini aydınlatır. Muharrem İnce ve Sinan Oğan gibi ayrılıkçılar ise, seçimde üç-beş oy toplayıp, iktidar partisi AKP adayının değirmenine su taşıyacaklar. Bu tabii ki, onların demokratik haklarıdır ama ülkeye zarar vereceklerini de hesaplamalıdırlar. ★★★ Birleşme yanlısı Doğru Parti Genel Başkanı Rifat Serdaroğlu bunu başarır mı, bilemem ama bence partisinin adı gibi doğru iş yapıyor. Desteklemek gerek... Serdaroğlu’ nun kaleme aldığı “Özgürüm, özgürsün, özgürler” başlıklı yazının bir bölümünü okurlarımla paylaşmak istiyorum. Şöyle diyor Serdaroğlu: ★★★ ■ Ülkemizde o kadar özgürüz ki, Anayasa Mahkemesi kararlarını isteyen kabul ediyor, istemeyen etmiyor . ■ O kadar özgürüz ki, dünyada “Günah işleme özgürlüğü” olan tek ülkeyiz. ■ O kadar özgürüz ki, isteyen öküzler sokak ortasında kadın öldürebiliyor. ■ O kadar özgürüz ki, çocuk tecavüzlerini barındıran vakıflara vergi ödememe hakkı (Kamu yararına çalışan dernekler statüsü) veriyoruz. ■ O kadar öğürüz ki, bizi yönetenler her gün yüzümüze baka baka yalan söyleyebiliyor. ■ O kadar özgürüz ki, bizi soyan bakanlara koruma polisleri ve benzini bizden, araçlar veriyoruz. ■ O kadar özgürüz ki, hırsızlar için “Çalıyor ama çalışıyor yahu” diyebiliyoruz. ■ O kadar özgürüz ki, yüzlerine karşı birbirlerine “Şerefsiz, namussuz, Kandil uşağı, vatan haini” diyen koca koca adamlar, ertesi gün kol kola ve kucak kucağa olabiliyor. ■ Eyy Freedom House (Dünya Özgürlük Evi Örgütü) denen karın ağrısı, başımızın püsküllü belası... ■ Sen kimsin? Al sen o (Türkiye özgür ülke değil raporunu) üst akıllı faiz lobisine ver... ■ Utanmadan ‘Türkiye’de gazeteciler hapiste’ diyorsunuz... ■ Nereden biliyorsunuz? Bir kere onlar gazeteci değil hepsi terörist onların. ■ Özgürlük bizde sonsuzdur. Fakat biz ne kadar verirsek, o kadar... ■ Var mı öyle özgürlük ayağına bizi yerden yere vurmak? ■ Bizde böyle kardeşim, yersen! Yemezsen gargara yap! Ya ders alacağız ya da yeni acılar çekeceğiz! Evet, duya duya bıktık ama bu işin şakası yok! 1999 Gölcük ve Düzce depremlerinden sonra, 30 yıl içinde Marmara ’da, başta İstanbul olmak üzere Bursa, Balıkesir, Çanakkale, Tekirdağ illerini etkileyecek büyük bir deprem olacağı belirtilmişti. Aradan 24 yılı geçti, 6 yıl kaldı. Bu süre içinde büyük bir deprem bekleniyor ama yarın mı olur, 6 yıl sonra mı, o bilinmiyor. İstanbul’da en fazla 7.5 büyüklüğünde bir deprem beklendiğini söyleyen Prof. Dr. Naci Görür ekliyor: “Hasar, Maraş’tan daha fazla olur. Ülkede bir Afet Bakanlığı kurulması gerekiyor. Bu bakanlığın iyi bir bütçesi olmalı, gerekli altyapı sağlanmalı. 5 yıllık planlarla deprem kuşaklarından başlanacak ve risk altındaki her şehir depreme dirençli kentlere dönüştürülecek.” Bilimin ve aklın yolu bir ama yaşanan felâketlerden hâlâ ders almamışa benziyoruz. Deprem uzmanı Prof. Dr. Övgün Ahmet Ercan:“Ülkede çarpık yapılaşma oranı yüzde 70... Son deprem bölgesinde kilometrekareye 125 kişi düşüyordu. Olası Marmara depreminin beklendiği İstanbul’ da ise kilometrekarede 3 bin kişi yaşıyor. Çaresizce acı çekiyor İstanbul.” diyor. Marmara Depremi öyle veya böyle gelecek... Bundan kaçış yok! Daha fazla gecikmeden depreme karşı önlemleri “milli seferberlik” haline getirmeliyiz. Ya ders alacağız, ya da yeni acılar çekeceğiz! Başka ihtimal yok!GÜNÜN SÖZÜBir milletin büyüklüğü bilim adamlarının sayısı ile belli olur.",https://www.sozcu.com.tr/o-kadar-ozguruz-ki-wp7632086
Rahmi Turan,AKP’yi kaybetme korkusu mu sardı?,15 Mart 2023,"“Denize düşen yılana sarılır” derler ya... Bu söz sanki günümüzün AKP’ si için söylenmiş gibi... 21 yıldır seçim kazanan iktidar partisi, 14 Mayıs seçimlerini kaybetmekten çok korkuyor olacak ki, “iyi-kötü” demeden önüne gelen herkese sarılmaya başladı. Artık tabela partisinden öteye gitmeyen ANAP ve adı tamamen unutulan DSP ’den Yeniden Refah Partisi ’ne kadar her kapıyı çalan AKP “Kim olursan ol, ne olursan ol, bana gel!” diyor. Bu telaş şunun göstergesi: Kaybetme duygusuyla hareket eden AKP’ liler, karanlıkta şarkı söyleyerek korkularını bastırmak isteyen insanlara benziyorlar. ★★★ Şimdi, “Hizbullah” adlı kanlı terör örgütünün siyasi kanadı olduğu belirtilen ve oy oranı yüzde 0,3 olan bir parti, Cumhur İttifakı ’na katılmak için devreye girdi... “HÜDA PAR” adındaki bu ırkçı ve dinci parti Cumhurbaşkanlığı Seçimi ’nde, AKP Genel Başkanı Erdoğan ’ı destekleme kararı alıp resmi teklif beklediklerini açıklayınca, AKP Genel Başkan Vekili Numan Kurtulmuş koşa koşa gitti ve HÜDA PAR Genel Başkanı ile el sıkıştı. Akıllı bir insan olarak bildiğimiz Numan Kurtulmuş bunu nasıl yapabildi, bilemiyoruz! Emir büyük yerden gelmiş olmalı! Dedik ya... AKP ’deki bu telaş, bu acele, denize düşen yılana sarılır misalini hatırlatıyor. HÜDA PAR’ın parti programı tam anlamıyla bölücü ve yıkıcı...MHP Genel Başkanı Devlet Bahçeli ne diyor bu şe? Böyle Türk ve Türklük karşıtı bir parti ile ortaklık yapmayı Türkçü geçinen MHP nasıl içine sindirecek, anlamak zor! ★★★ Ortağı olarak AKP’ yi destekleyecek HÜDA PAR , açıkladığı parti programıyla bölücü, yıkıcı, Anayasa ve Türklük karşıtı (hatta düşmanı) gerici bir parti olduğunu gösterdi. HÜDA PAR ’ın programındaki isteklerinden bazıları: -  Türk Milleti tanımı değiştirilsin. -  “Ne mutlu Türk’üm” diyene sözü kaldırılsın. -  Anayasa’nın değişmesi teklif bile edilemez denilen ilk 4 maddesi değiştirilsin. -  Kürtçe “ikinci resmi dil” olsun. - Anadilde eğitim hakkı tanınsın. - Zorunlu askerlik kaldırılsın. - Güneydoğu’da koruculuk sistemi tasfiye edilsin. - “Dersim ve Şeyh Sait” için özür dilensin.AKP tüm bu saçmalıkları nasıl kabul ediyor? Hele MHP ... HÜDA PAR ’ın istekleri MHP ’nin felsefesiyle taban tabana zıt! İki parti de seçmen tabanında ağır hasar görebilir! AKP ve MHP ’li vekillerin, seçim bölgelerine dağıldıkları vakit, HÜDA PAR ile yapılan ortaklığı vatandaşa hangi yüzle ve nasıl anlatacaklarını gerçekten merak ediyorum. “Güneydoğu’da insanlar HÜDA PAR’dan nefret ediyor!” Gerçekten merak edilen önemli bir konu: AKP ’li ve MHP ’li vekiller seçim bölgelerinde HÜDA PAR ile ortak olduklarını seçmenlere hangi yüzle, nasıl anlatacaklar? Kendilerini dinletebilecekler mi? İnandırıcı olacaklar mı? Yoksa tepki ve hakaretle mi karşılaşacaklar? Bunun cevabını Aydınlık Gazetesi ’nin bir haberinde buldum. AKP ’de uzun yıllar vekillik yapmış bir siyasetçinin demeci yayınlandı gazetede... Adam Güneydoğu ’yu kastederek: “Ben bölgeyi yakından tanıyorum. İnsanlar bölgede HÜDA PAR’dan nefret ediyor.” diyordu. Aynı gazetede Diyarbakırlı başka bir siyasetçi ise: “Bunlar (HÜDA PAR mensupları) yabancı istihbarat örgütleriyle bağlantılıdır. Bölgede herkes bunu bilir.” diye konuşuyordu. Aydınlık Gazetesi’ nin Vatan Partisi’ ni, dolaysıyla AKP ’yi destekleyen bir yayın organı olduğunu da belirtelim. 21 yıldır seçim kazanan AKP ’liler şimdi HÜDA PAR gibi bir partiden medet umuyorsa işleri çok zor demektir. AKP kurmaylarının böyle çaresizce oy hesapları yapmaları, 14 Mayıs seçimlerinin çok ilginç geçeceğini gösteriyor! GÜNÜN SÖZÜ Doğru söylediği için kovulan olmuştur ama batan olmamıştır!",https://www.sozcu.com.tr/akpyi-kaybetme-korkusu-mu-sardi-wp7620897
Rahmi Turan,Oyun bozanlığın nedenleri!,06 Mart 2023,"Meral Hanım “Kazanacak aday” diye tutturup masada arıza çıkartarak halkın umutlarını yıktı! Perde arkasında başka bir sebep, farklı bir plan, çeşitli menfaatler var mı, bilmiyoruz. Akşener ’in CHP’li iki Belediye Başkanı İmamoğlu ile Mansur Yavaş ’a “Gelin, aday olun” çağrısı aslında “CHP’yi bölme” girişimi gibiydi... İki belediye başkanı, “olmayacak duaya amin” demeyecek kadar akıllıdır. Akşener ’in çağrısına gereken ret cevabını verdiler. ★★★ Siyaset bilimci bir arkadaşım arayarak: “Meral Hanım’ın oyun bozanlığı, Kılıçdaroğlu’nun seçilemeyeceğinden değil... ” dedi. “Ya nedendir?” diye sordum: “Tam tersine, seçilecek olmasındandır.” “Ne demek oluyor bu?” “Kılıçdaroğlu, yıllardır sabırla çalışarak santim santim ilerleyip toplumda bir ‘güven ağı’ ördü. İnsanlar ona inandı, sonunda seçilecek hale geldi......İşte bu noktada sanıyorum birileri devreye girdi, çıkarlarının bozulacağından korktukları için, Kılıçdaroğlu’nun Cumhurbaşkanı olmasını istemedi. Bilerek ya da bilmeyerek Meral Akşener de buna âlet oldu! “İlginç bir senaryo... Fakat bence Kılıçdaroğlu birinci turda değil ama ikinci turda yine de kazanır...” “Kazanabilir ama, engellemek isteyen güçler var. Onun sözlerinden çok korkuyorlar...” “Kimler bunlar? Beşli Çete mi demek istiyorsun?” “Her şey olabilir... Bir takım güçler Türkiye’nin geleceğini yeniden Sayın Erdoğan’a teslim etmek istiyorlar.” ★★★ Bu seçimde adayın isminden daha önemli olan şey, REJİM ’in oylanmasıdır. Değiştirilecek olan SİSTEM ’dir. Halktan “TEK ADAM” yönetimine “Tamam mı, devam mı?” diye oy istenecek. Seçimi muhalefetin adayı kazanırsa, Türkiye ’yi parlamenter sisteme taşıyacak “geçiş dönemini” idare edecektir. Aklı başında olan herkes, ülkemizin sonu belirsiz, karanlık bir geleceğe doğru sürüklenmekte olduğunu görüyor! Meral Akşener, halkın umutlarına acımasız bir hançer sapladı! Budanan umutların yeniden yeşermesi için ya yeni bir yol yapılacak, ya da yeni bir yol bulunacak, başka çare yok! Neler neler diyorlar? 11 ilimizi yıkan korkunç depremden sonra Meral Hanım’ın yarattığı bu siyasi depremin etkilerinin uzun süre devam etmesi kaçınılmaz. Türkiye siyasetinde kartlar yenden dağıtılacak. “Vatandaş ne diyor?” diye merak edip, gelen bütün mailleri taradım. Neler demiyorlar ki? Okuyalım: ★★★ -  “Bu şarkı burada bitmez” diyen Meral Hanım bu şarkıyı kendi bitirdi.” - “Meral Hanımefendi, tarih yazacaksın sanmıştık, sen tarih olacaksın!” -  “Belediyelerimize dokunma, kendine başka aday bul.” - “Sen aday olsana Meral... Yakışır valla... Geçen seçimde yüzde 7 buçuk oy almıştın... Bu defa kesin arttırırsın!” -  “418 milyar doları devleti soyanlardan alıp, halka vereceğim” diyen Kılıçdaroğlu’nu yok etmek mi istiyorsun?” - “CHP’li belediye başkanlarına neden çengel atıyorsun? Kendi partinden aday çıkartsana!” -  “Kazanacak aday arıyorsun, cesaretin varsa sen aday ol!” - “Halk sana artık oy verir mi sanıyorsun? Seçmeninin yarısını kaybettin!” -  “Eylem ve söylemler boş çıktı, Türkiye fena aldatıldı!” - “Millete verdiğin sözler ne oldu? Buhar mı oldular?” -  “Bu 5’li Çete operasyonu mu? Perde arkasında kimler var?” - “İYİ Parti’ye geçmiş olsun! Kendi kendini vurdu!” -  “Millet gereken dersi verecek!” - “Vefasız çıktın hanımefendi, vefasız!” -  “Beştepe Sarayı’nda yere kırmızı halılar döşeyip seni bekliyorlar!” Meral Akşener’e tepkiler böyle çığ gibi... “Ya tarih yazacağız, ya hep beraber tarih olacağız” demişti. Galiba tarih olacaklar! GÜNÜN SÖZÜ Öfke ve kızgınlık döner dolabın iki yüzü gibidir, iki tarafa da zarar verir!",https://www.sozcu.com.tr/oyun-bozanligin-nedenleri-wp7611858
Rahmi Turan,İyiliğin bedeli!,21 Mart 2023,"Siyasette ihtirasın sınırı yoktur... Vatan ve millet sevgisi filan genellikle ikinci planda gelir.  Çıkarlar büyüdükçe, hırslar da artar. Birçok politikacının yapısı buna uygundur. Hayatın her alanında olduğu gibi politikada da “Tabağınıza ne doğrarsanız kaşığınıza o çıkar!” Bu seçimde, kazanma şansları olmadığı halde gözleri yükseklerde olan, sadece kendilerini düşünüp, oyları böldüğü iddialarıyla tepkilere yol açan hırslı siyasetçileri çok göreceğiz. ★★★ Memleket Partisi Genel Başkanı Muharrem İnce, Cumhurbaşkanlığı seçiminde aday olmaya karar verdiğini açıkladı. Bu durum muhalefet cephesinde “Sen Erdoğan’ın ekmeğine yağ sürüyorsun” diye eleştirilere ve “Adaylıktan çekil” çağrılarına yol açtı. Muharrem İnce ’nin bu çağrıları umursamadığı görülüyor. Daha önce “Günü geldiğinde çekilmesini bilirim. Kemal Bey lehine çekilirim.” diyerek ince bir davranış gösteren İnce, bu defa tam tersi bir durum sergileyerek, sosyal medya hesabından açıklama yapıp: “Beni değil, edebiliyorsanız önce, benim aday olmamı isteyen insanlarımızı ikna edin. Partimize son bir haftada üyelik başvurusu yapan 80 bin genci ikna edin. Bu işi başaracağımızdan şüphesi olmayan milyonları ikna edin. Siyasetçi seçmenin vekilidir. Ben onların sesiyim.” dedi. Fransa Cumhurbaşkanı Macron’ un seçimlerdeki başarısını hatırlatan İnce “Fransa’da Macron nasıl her iki bloku yırtıp attıysa, biz de Türkiye’de bir devrim yapacağız” diyor. ★★★ Tabii ki, Cumhurbaşkanı adayı olmak Muharrem İnce ’nin en doğal, en demokratik hakkıdır. Bu kesin... Fakat kazanamayacağı da kesin! ORC Araştırma ’nın son anketinde oyları yüzde 3,1 çıktı. En yükseği bu... Diğerlerinde ise yüzde 1 dolayında... İnce’ ye karşı çıkanlar “Muharrem Bey’in kazanma şansı hiç yok! Yüzde 3 ile seçim mi kazanılır? Sadece oyları bölecek ve iktidar partisi AKP’nin adayına fayda sağlayacak. Araya giren Muharrem Bey, 21 yıldır ülkeye kötü günler yaşatan iktidarın devamına sebep olacak. Bu vebalin altından nasıl kalkacak?” diyerek onun aday olmamasını istiyorlar. Fakat Muharrem İnce kesin kararlı görünüyor. Bu onun hakkı tabii ki... Fakat eleştirilere de tahammüllü olması, kızmaması gerekiyor. ★★★ Sert eleştiriler devam ederken değerli meslektaşımız Memduh Bayraktaroğlu, önceki gün, Korkusuz Gazetesi ’ndeki, köşesinde bu konuyla ilgili olarak şöyle yazdı: “Muharrem İnce halen, hiç de inandırıcı olmayan gerekçelerle...Cumhurbaşkanı adayı olmak için ‘Haklı sebepleri’ olduğunu ileri sürebiliyor...Ve böylece... Kendisini Türkiye Cumhuriyeti Cumhurbaşkanı Adayı göstererek onurlandıran...Eski Genel Başkanı Kemal Kılıçdaroğlu’ndan gördüğü iyiliğin bedelini... İhanet ederek ödüyor!” Hayaller ve gerçek! Muharrem İnce, Cumhurbaşkanlığı seçiminde Kemal Kılıçdaroğlu’ ndan fazla oy alacağını iddia ediyor, “Gençlik benim arkamda” diyerek şunları ekliyor: “Eğer Kılıçdaroğlu ikinci tura kalırsa, bana verilen oyları ona taşıyamam... Fakat ben ikinci tura kalırsam CHP oyları bana gelir!”ORG Araştırma ’nın yaptığı son anket İnce ’nin iddialarını desteklemiyor. Sonuçlar şöyle: Kılıçdaroğlu (Yüzde 53.1) Erdoğan (Yüzde 42.3) Muharrem İnce (Yüzde 3.1) Sinan Oğan (Yüzde 1.5) TEBESSÜM Ölümün felsefesi! Beklenen İstanbul depremi herkesi endişeye sevk ederken Temel: “Korkunun ecele faydayı yok yahu, ben hiç korkmuyorum” deyince arkadaşları: “Ufak at da civcivler yesin!” diye dalga geçer. Temel: “Ben felsefeciyim salaklar!” der “Epikür ‘Ben varken ölüm yok. Ölüm geldiğinde ise ben yokum’ demiş. Eee... Yoksam neden korkacağım ki?” GÜNÜN SÖZÜ İki cambaz bir ipte oynarsa ne olur? İkisi de yere düşer!",https://www.sozcu.com.tr/iyiligin-bedeli-wp7627306
Rahmi Turan,Mansur Başkan bu haksızlığa el koymalı,29 Mart 2023,"Bazı insanlar öldükten sonra da eserleriyle yaşar. Bu özel insanlardan biri Türk Tanıtma Vakfı ’nın (TÜTAV) kurucu başkanı Kemal Baytaş ’tır. Baytaş , kurduğu TÜTAV, Türk-Çin Dostluk Derneği, Türkiye-Rusya Federasyonu Dostluk Derneği gibi kuruluşlarla ve bıraktığı tertemiz isimle anılıyor. 1982 yılında kurulan ve Atatürk ’ün çizdiği uygarlık yolunda çalışmalarını sürdüren TÜTAV, 41 yıldır 5 kıta ve 37 ülkede 1.5 milyon kilometre yol kat ederek, 900 ’ü aşkın görkemli etkinlikler yaptı, her yerde büyük bir coşku yarattı. TÜTAV ’ın kuruluş amacı, Türkiye ’nin tarihi, arkeolojik, kültürel, ekonomik, turistik, tüm değer ve varlıklarını yurt içi ve yurt dışında tanıtmaktır. Bu görevini başarıyla gerçekleştiriyor. Türk Tanıtma Vakfı, Ankara’daki bağ evini 33 yıl önce bu halde aldı. Vakıf, 2 milyon lira harcayarak virane haldeki evi bu hale getirdi. ★★★ Bunları neden anlattım? 33 yıl önce Ankara Gaziosmanpaşa ’da yıkık, harap, virane bir bağ evi vardı. O zamanki Büyükşehir Belediye Başkanı Murat Karayalçın , bu harabe bağ evini yeniden inşa ve restore etmek koşuluyla, kültür ve tanıtım hizmetlerinde bulunmak için 20 yıllığına TÜTAV ’a tahsis etti. Vakıf, 2 milyon lira dolayınca bir harcama yaparak eski bağ evini güzel bir bina haline getirdi ve TUTAV merkezi yaptı. Ta ki, iktidar değişip Melih Gökçek Ankara Büyükşehir Belediye Başkanı oluncaya kadar... Aynı zamanda köşe yazarı olan ve Cumhuriyet ilkelerini savunan Atatürkçü Kemal Baytaş ’ın, AKP iktidarını eleştiren yazıları Melih Gökçek ’i fena halde kızdırmış olacak ki, bağ evini yeni haliyle haksız bir şekilde geri aldı. ★★★ TÜTAV camiası, Melih Gökçek ’in partizanca yaptığı haksızlığa şimdi, Ankara Büyükşehir Belediye Başkanı ve Cumhurbaşkanı yardımcısı adayı Mansur Yavaş’ ın el koyup düzelteceğini umut ediyor. Mansur Başkan’ dan ricam, TÜTAV ’ın yeni Başkanı M. Şükrü Koçoğlu ’na bir randevu verip onu dinlemesi... Şükrü Koçoğlu ’nda her türlü bilgi ve belge var. Lütfen dinlesin, incelesin ve kararını âdil bir şekilde versin. TÜTAV, Türkiye’ nin tanıtımı ve gelişiminden başka bir hedefi olmayan, kamuya yararlı bir vakıftır. Desteklemek gerekir diye düşünüyorum. Bugün cesur olma günüdür! Arşivimi karıştırırken 8 yıl önce kaybettiğimiz ünlü sanatçı Levent Kırca ile ilgili ilginç bir habere rastladım. Sanki günümüz için söylenmiş gibi... Aynı rezillik devam ediyor. Levent Kırca, bir ödül gecesinde bazı sanatçıların Cumhuriyet ’e sahip çıkmamasına sinirlenerek onları çok sert bir şekilde eleştirip şöyle diyor: “Cumhuriyet gitti gider!.. Cumhuriyet’in olmadığı yerde sanat da olmaz! Ayrıca, siz korkakların sanatla ne işi olur? Sanat sizin neyinize? Efendiler, bugün cesur olma, mert olma günüdür! Gelin, birlik olalım, gün bugündür! Şeref, haysiyet, onur, kişilik, dürüstlük, erdem... Bunlar hayvanlarda olmaz! İnek anlamaz şereften filan... Öküz namuslu olsa ne yazar? Eşek namustan, köpek şereften anlar mı? İnsan olmanın şartıdır şerefli olmak... Sizde bu meziyet, yani şeref yoksa, çocuğunuza ne öğreteceksiniz? Neyi aşılayacaksınız ona? Para kazan, insanları sömür, büyü ve akıllı ol mu diyeceksiniz? Yazıklar olsun! Kula kulluk edenlere gerçekten yazıklar olsun!”GÜNÜN SÖZÜEn berbat siyaset adamları, dünü bugün ile kavga ettirenlerdir!",https://www.sozcu.com.tr/mansur-baskan-bu-haksizliga-el-koymali-wp7636117
Rahmi Turan,Tanrılara kurban veren ilkel kabileler gibi!,20 Mart 2023,"Tarım Bakanı Vahit Kirişçi ’nin tuhaf sözlerini duyunca “İşte, memleketi yöneten zihniyetin aynası” diye acı acı düşünmeden edemedim. Hani eski çağlarda ilkel kabileler “Kuraklıktan kurtulmak” ya da başka bir felâketi önlemek için Tanrı ’lara kurbanlar verirlerdi ya... 21’inci Yüzyıl ’ın Türkiye ’sinde, Tarım Bakanı Vahit Kirişçi’ nin sözleri bana o ilkel kabilelerin davranışlarını hatırlattı. “Kuraklık riski vardı. Bir tarafta 15 canımızı aldı ama diğer taraftan toprak suya kavuştu!” dedi Vahit Kirişçi... Ne acayip lâflardır bunlar? ★★★ Depremden sonra sellerin yarattığı hasar ve zayiatın ülke ekonomisine bir darbe daha indirdiği, 15 kişinin öldüğü ve üç kentin çamur ve balçıkla kaplandığı bir dönemde Bakan Beyefendi: “Toprak suya kavuştu!” diye memnun oluyor! Aslında toprak suya kavuşmadı, seller toprağı aldı götürdü! Boğaziçi Üniversitesi İklim Değişikliği Araştırma Merkezi Müdürü Prof. Dr. Levent Kurnaz ’ın açıklamaları Tarım Bakanı Vahit Kirişçi ’nin kulağına küpe olsun! Öğrenmenin yaşı da, mevkii de yoktur! Vahit Bey de öğrenmeli... ★★★ Prof. Dr. Levent Kurnaz bilim insanı sıfatıyla şöyle diyor: “Bu yağışın kimseye faydası yok! Bizim istediğimiz yağış, sakince 10 gün yağsın, bu toprağı, yeraltı sularını beslesin. İklim krizi bu tür yağışları daha sık görülür hale getirecek. 150 kilogram yağış bir gecede yağacak olursa o hiçbir yeri beslemez. Üstüne bir de erozyonla toprağı alıp götürüyor. O kadar yağış olduğunda, denizlere gidiyor. Bizim işimize yaramıyor! Yağışın uzun süreli ve hafif olanı makbuldür. Sel felaketlerinin hepsi devam edecek. Bu gördüklerimiz çok daha azı... Ülkede her yer tehlikeli. Sel 10 senede bir oluyorsa, artık 3 senede bir olacak! Buna göre önlemler almak şart!” Hocaların hocası Nevzat Atlığ 1925 doğumlu olan Prof. Dr. Nevzat Atlığ hocaların hocası bir musiki üstadı ve Türk müziğinin anıt ismidir... Duygu ve düşünceleri, güzel sesler, güzel sözler ve güzel sazlarla oluşturduğu müziğin büyüleyici ahengi içinde anlatma üstadı olan Nevzat Atlığ fiilen müziği bıraktı ama “98 yaşında bir hoca olarak hâlâ görevinin başında.”“Türk Kültürüne Hizmet Vakfı” güzel bir iş yaparak “Cumhuriyet’in 100’üncü Yılına Armağan” projesi kapsamında “Basında Nevzat Atlığ – 1949’dan Günümüze” adlı kitabı bastırdı. Yıl 1949 ... Gazetelerde Nevzat Atlığ hakkındaki ilk yazı çıktı. Yazarı Sadun Galip Savcı idi... Bunu, sonraki yıllarda, tanınmış yazarların kaleme aldığı yüzlerce yazı ve röportaj izledi... Kitapta, 1949 ’dan bu yana yayınlanan yüzden fazla yazarın köşe yazısı ve röportajı var. Benim de 2018 ve 2021 yıllarında yazdığım 3 köşe yazısı kitapta yer alıyor. Basın, Nevzat Atlığ hocanın müzikteki başarılarının tanığı oldu. Hikmet Özkahraman ’ın yayına hazırladığı lüks baskılı 312 sayfalık kitabın takdimini yapan Kültür ve Turizm Bakanı Mehmet Nuri Ersoy:“Belgesel nitelikteki bu önemli kitapta 80 yıldır uğraş veren Dr. Atlığ, sanatçı kişiliği nedeniyle ‘ Türkiye Cumhuriyeti Devlet Sanatçısı’ ve “Prof. Dr.” unvanı verilen ilk Türk musikisi mensubudur.” dedi. TEBESSÜM Sarhoş olmak! Rahmetli bilge Aydın Boysan “Kişilerin ne mal olduğunu anlamak için ya yolculuk yapmalı, ya da beraber içki içmeli” derdi. Romalı filozof Seneca da “İçki kusur yaratmaz, kusurları göz önüne çıkartır” görüşündeydi. Mevlâna da “Şarap, zaten edepsiz olanı edepsiz eder” demişti. Bu sözlerden çıkarılacak ders: Evlenmeyi düşündüğünüz kişiyi önce bir güzel sarhoş etmelisiniz! GÜNÜN SÖZÜ Deprem ve ölüm korkusunu yenersek daha mutlu yaşarız!",https://www.sozcu.com.tr/tanrilara-kurban-veren-ilkel-kabileler-gibi-wp7626319
Rahmi Turan,Kurtuluş umutları yeniden yeşerdi!,08 Mart 2023,"Saray zil çalıp oynuyordu: “Cumhurbaşkanlığı seçiminin sonucu artık belli. Bu iş bitti. Erdoğan kazandı.” diye âdeta göbek atanlar şimdi sus pus! Meral Hanım , sağ gösterdi, sol vurdu, hepsinin rengi ruhsarı soldu! Anlamsız çıkışıyla umutları yıktığı için tüm şimşekleri üzerine çeken Meral Akşener’ in, Altılı Masa ’ya dönme basiretini göstermesi hem kendisi, hem partisi, hem ülke adına kazanç oldu, milletin umutlarını yeniden yeşertti. Türkiye ’yi çıkmaza sürükleyip, dipsiz bir kuyuya iten bu ucube sistemden inşallah 67 gün sonra, 14 Mayıs Pazar akşamı kurtuluyoruz. ★★★ Kılıçdaroğlu, Meral Hanım’ ın öfke saçan, kırıcı, incitici, etik dışı  açıklamasından sonra bile sükûnetini muhafaza ederek, bilge kişiliğiyle: “Merak etmeyin, taşlar yerine oturur.” demişti, öyle oldu. Şimdi haklı olarak, beşli çetelere, mafyalara, çantacılara, rantçılara meydan okuyarak: “Ben Kemal! Geliyorum!” diyor. Saadet Partisi lideri Temel Karamollaoğlu, Kılıçdaroğlu’ nun “Millet İttifakı’nın adayı” olduğunu açıkladığı an, parti binası önünde heyecanla bekleyen binlerce kişinin unutulmaz sevinç çığlıkları, milletin umudunun nasıl yeniden parladığını gösterdi. Kılıçdaroğlu ’nun bu sevgiye ve güvene lâyık olduğunu düşünüyorum. ★★★ Meral Hanım ’ın “Kumar Masası” ve “Noter gibi tasdik mekânı” olarak nitelediği “Altılı Masa” ya “gurur yapmadan” geri dönmesi onu ve partisini siyasi enkaz altında kalmaktan kurtardı. Hatadan dönmek fazilettir.Zararın neresinden dönersen kârdır. Ancak... Uzun yılların tecrübesiyle söylüyorum... Krizin başlamasıyla, bitmesi arasında geçen kısa zaman süresinde Meral Hanım da, partisi de “Büyük güven erozyonuna” uğradı! Krizin tatlıya bağlanması bu güven kaybını azalttı, o kadar! İnsanların siyasete inancı zaten çok değildi, bu olay o olumsuz inancın üzerine tüy dikti! ★★★ Şimdi tüm bunlar geride kaldı. Geçmişe mazi, yenmişe kuzu derler... Artık ileriye bakmak, seçime odaklanmak, önümüzdeki zor dönemi aşmak gerekiyor. Altılı Masa ’nın ilan ettiği hedef: “Kaybedeni olmayan siyasi bir zafer.” Dilerim öyle olur! “Bu kin, bu haksız intikam ne zaman bitecek?” Kalp hastalıkları, tansiyonları var, böbrekleri çalışmıyor ama kimin umurunda? 80 ’in üstündeki ileri yaşları gereği, kalp ve damar hastalıkları, prostat, fıtık, böbrek, akciğer ve karaciğer gibi çeşitli rahatsızlıkları olan emekli generallerden 5 ’i hâlâ cezaevinde tutuluyor. 28 Şubat Davası nedeniyle hapse atılan emekli paşalar adeta ölüme terk edildiler! Her geçen gün kuvvetten düşen ve hayata tutunma gücünü biraz daha kaybeden emekli paşalar büyük yaşam savaşı veriyor, ciddi tedaviye ihtiyaçları var. ★★★ 91 yaşındaki Ahmet Çörekçi Paşa, 83 yaşındaki Hakkı Kılınç Paşa ve 75 yaşındaki İdris Koralp Paşa geçtiğimiz günlerde cezaevinden tahliye edildikten sonra tutuklu kalan komutan sayısı 5 ’e düştü. Bir buçuk yılı aşkın süredir cezaevlerinin ağır şartları altında yaşam mücadelesi veren 5 emekli paşa şunlar: -  Emekli Org. Çetin Doğan (83) -  Emekli Korg. Fevzi Türkeri (82) -  Emekli Korg. Yıldırım Türker (82) -  Emekli Tümg. C. Temel Özkaynak (78) -  Emekli Tümg. Erol Özkasnak (77) Onların da çok ciddi sağlık sorunları var ama nedense bu dikkate alınmıyor. Emekli Org. Çetin Doğan’ ın ıstırap içinde yaşayan eşi Nilgül Doğan hak ve hukuk arıyor, “Adalet nerede? Bu kin, bu intikam ne zaman bitecek?” diye soruyor. Gerçekten bitsin artık! GÜNÜN SÖZÜ Barışmasını bilmiyorsan kavga etmeyeceksin! (Süleyman Demirel)",https://www.sozcu.com.tr/kurtulus-umutlari-yeniden-yeserdi-wp7613747
Rahmi Turan,Milletçe uyumak ya da uyumamak!,27 Mart 2023,"Seçime 48 gün kaldı. Çok zor bir döneme girdik. Cumhuriyet devrinin en önemli, belki de son seçimine doğru gidiyoruz. Biz bu ülkeyi sokakta bulmadık. Uyanık olmalı, dik durmalı, Cumhuriyeti sahipsiz bırakmamalıyız. Bu işin şakası yok! Böyle durumlarda aklıma hep Hamlet ’in “Olmak ya da olmamak!” tiradı gelir. Tam bizim için söylenmiş sözler gibi! Uyumaya devam mı edeceğiz, yoksa uyanacak mıyız? Ya Cumhuriyet ’imizi koruyacağız ya da şeriat isteyen gerici bir rejime teslim olacağız! ★★★ Şeriat yanlısı parti HÜDA PAR , iktidarın ortağı oldu. Parti programında resmen gericilik, şeriatçılık var... Ayrıca Türk bayrağı ve Türkiye Cumhuriyeti karşıtılar... Cumhur İttifakı , böyle bir partiyi nasıl bünyesine aldı? Milliyetçi, ülkücü ve Türkçü olduğunu iddia eden MHP buna nasıl tahammül ediyor, anlamak zor. Böyle bir ortaklığa teslim olmak akıl ve mantık dışıdır ve gerçek milliyetçiler şapkalarını önlerine koyup düşünmelidir. ★★★ Zalim kaderin yumruklarına, düştüğümüz dipsiz kuyulara, çektiğimiz acılara “Dur” dememiz için önümüzde sadece 48 gün kaldı! Akıl tutulması ya da beyin felci olmamışsak “Yokluk, yoksulluk ve yasaklardan” kurtulacağız. Türkiye ’nin özgür bir refah ülkesi olması için her imkânı var. Yeter ki iyi yönetilsin, yolsuzluklar, vurgunlar önlensin, hortumların sonu gelsin. Cumhurbaşkanı adayı Kemal Kılıçdaroğlu sürekli hatırlatıyor: “Bu ülkenin hortumlanan 418 milyar dolarını geri aldığımızda halkın sofrası şenlenecek.” ★★★ Okurlarım soruyor: ■ Ülkemizde yok olan hukuk ve adalet geri gelecek mi?■ Karanlık, kapkaranlık bir ülke olmaktan kurtulacak mıyız?■ Bu güzel ve masum ülkemizde huzura kavuşacak mıyız?■ Millet iradesine, Anayasa’ya, yasalara, hakka, hukuka saygı yeniden oluşacak mı?■ Enflasyon belâsından kurtulacak mıyız?■ Çektiğimiz kahırlar bitecek, çileler son bulacak mı? Bu mealde yüzlerce soru var. Sevgili okurlar, cevap basit: Bunlara siz, biz, hepimiz, milletçe cevap vereceğiz. Kurtuluşun anahtarı ulusumuzun sağduyusudur. Millet MHP’ye neden oy versin? Gazeteci-yazar ve TV yorumcusu dostumuz Can Ataklı sütununda: “Vatandaşlar neden MHP’li olsunlar?” diye sordu ve ekledi: “Gerçekten Devlet Bey’i anlamak çok zor. Bir taraftan Erdoğan ’ın kazanması için ‘gecesini gündüzüne’ kattığını söylüyor, öte taraftan ‘partimiz güçleniyor’ diyor. O zaman şunu sormak gerekmiyor mu? ‘Değerli Devlet Bey, siz ısrarla Erdoğan için çırpınırken MHP’ li olmayan vatandaşlar neden MHP ’ye gönül versinler? Siz bile orijinal olmadığınızı, asıl merkezin AKP olduğunu söylerken, insanlar neden size güvenerek MHP’ li olsunlar? Bilemiyorum buna bir cevap verir mi? Ama ricam şu: Eğer ille cevap verecekse Semih Yalçın aracılığı ile vermesin. Çünkü literatüre yeni hakaret tanımlamalarının katılmasına sebep olmak istemem.” TEBESSÜM At yerine eşek olur mu? Bir tiyatroda aktör olan Temel ünlü roman kahramanı Don Kişot ’u canlandırırken rol icabı: “Atımı getirin!” diye bağırıyor... Ön sırada oturan bir seyirci onunla dalga geçerek: “At yok, eşek olsa olmaz mı?” diye sesleniyor. Temel sakin bir şekilde şımarık seyirciye dönüyor ve: “Eşek de olur tabii” diyor “Hemen gel o zaman...”GÜNÜN SÖZÜ“İyilik yap, iyilik bulursun” deseler de fazla inanma!",https://www.sozcu.com.tr/milletce-uyumak-ya-da-uyumamak-wp7633768
Rahmi Turan,"Erdoğan, 3’üncü defa seçilebilir mi?",22 Mart 2023,"Güzel memleketimizde, her geçen gün, hukukun olmadığına biraz daha inanıyoruz. Yasaların işlemediği bir ülkede devlet çarkları iyi dönmez, ekonomi düzgün yürümez, ezilen halk mutluluk nedir bilmez. Dünyanın hangi ülkesinde olursa olsun, tüm sıkıntıların ana sebebi hukuksuzluktur. İşte adaleti yok eden bu hukuksuzluk bizde fazlasıyla var. ★★★ Türkiye ’de yasalar kişiye göre işliyor! Hukukun üstünlüğü değil, üstünlerin hukuku var! 14 Mayıs ’taki “Cumhurbaşkanlığı seçimi” nedeniyle hukuksuzluk bir kez daha Türkiye ’nin gündemine oturdu. Seçime 53 gün kaldı , adaylar kayıtlarını yaptırıyor. Peki, Anayasa ’nın hükümleri uygulanacak mı? CHP Grubu Kemal Kılıçdaroğlu’ nun Cumhurbaşkanı adaylığı için bugün Yüksek Seçim Kurulu’ na başvuracak. AKP ve MHP’ nin ortak adayı Recep Tayyip Erdoğan için başvuru yapıldı.... Ancak... Erdoğan’ ın önünde hukuk engeli var. Anayasa’nın 101’inci maddesi “Bir kimse en fazla iki defa cumhurbaşkanı seçilebilir” diyor. Yüksek Seçim Kurulu bu maddeyi yok mu sayacak? ★★★ Recep Tayyip Erdoğan iki defa Cumhurbaşkanı seçildi. Dolaysıyla Anayasa ’ya göre aday olması mümkün değil... Oysa görünen o ki, Yüksek Seçim Kurulu, Anayasa’ yı hiçe sayıp, suç işlemeyi de göze alarak Erdoğan ’ın adaylığını kabul edecek. İşte hukukun bittiği yer burası! Kıdemli hâkimlerden oluşan Yüksek Seçim Kurulu bile Anayasa ’yı dinlemezse ne yapabiliriz? Zaten başımıza ne geliyorsa, ülkede hukukun işlemeyişinden geliyor. ★★★ Hukuksuzluğun hâkim olduğu bir ülkede huzur sağlanamaz! Bağırıp çağırmanın hiçbir faydası yok. Ülkemizde gücü yeten, Anayasa ’yı da, yasaları da çiğneyebiliyor! Yüksek Seçim Kurulu ’nun vereceği her karara itiraz hakkı yok! Muhalefet bu yüzden olsa gerek sesini fazla çıkartmıyor. Fakat partilerin mutlaka itiraz etmeleri, gayrı meşruluğu kayda geçirmeleri şart! ★★★ Ülkemizin önde gelen hukukçularının çeşitli yayın organlarında yayınlanan görüşlerinden birkaç özet çıkarttım. Şu görüşler ileri sürülüyor: -  “Anayasa’nın 101’inci maddesi aynen duruyor. O madde Erdoğan’ın 3’üncü defa adaylığını engelliyor” -  “Erdoğan hukuken 3’ünci defa aday olamaz. Aksi halde, iktidarı gasp etmek durumu ortaya çıkar” -  “Erdoğan daha önce iki defa seçildi, üçüncü defa seçilme hakkı yok. Hukuk ayaklar altına alınmamalı” -  “Erdoğan’ın adaylığının kabulü cezai sorumluluk getirir ve bir görev suçu oluşturur!” Olmayacak duaya “amin” demek gibi bir şey bu! Televizyon haberlerinde, cumhurbaşkanı adaylarından 3 ’ünün konuşmalarını dinledim. Muharrem İnce, Doğu Perinçek ve Sinan Oğan... Üçü de seçimi kazanacağını söyledi. Çok umutlu ve iddialılar... - Muharrem İnce “Yüzde 60 oyla ikinci, turda seçimi ben kazanacağım” dedi. - Doğu Perinçek “İkinci tura kalıp, sonuçta seçimi kazanan ben olacağım” dedi. - Sinan Oğan “İkinci tura ben kalacağım ve yüzde 50’nin üstünde oy alarak seçimi kazanacağım” dedi. Biz de “Maşallah, maşallah” diyelim. Umutlu ve iddialı olmak tabii ki iyidir ama abartmamak gerekir. “Olmayacak duaya amin demek ” gibi bir şey bu... Hesapta bir yanlışlık var... 3 adayın alacaklarını iddia ettikleri oy oranlarını topladım. Yüzde 160 ’ın üstünde bir rakam çıktı. Matematik bilimine ters bir sonuç bu... Ayrıca, Kılıçdaroğlu ve Erdoğan gibi, Cumhurbaşkanlığı yarışında başa güreşen adaylara bir oy bile kalmıyor. Yüksekten uçan adaylara “Evdeki hesap çarşıya uymaz” atasözünü hatırlatmakta fayda var! GÜNÜN SÖZÜ En doğru, en iyi fikirler, bireysel değil ortak fikirlerdir.",https://www.sozcu.com.tr/erdogan-3uncu-defa-secilebilir-mi-wp7628566
Rahmi Turan,Meral Hanım’ın unutulan geçmişi!,05 Mart 2023,"“Meral Hanım hâlâ çok öfkeli!”İYİ Parti’ liler böyle diyor. “Öfke baldan tatlıdır” derler ama unutmamalı ki, öfkeyle kalkan pişmanlıkla oturur! Meral Hanım çeşitli nedenlerle öfkeli olabilir ama, gerçek bir lider öfkeyle hareket etmez, kızgın o ruh haliyle karar verip ülkeyi ateşe atmaz! Bir lider her şeyden önce akıllı, soğukkanlı ve topluma saygılı olmalı, ağzından çıkan her sözü akıl süzgecinden geçirmelidir. Meral Hanım ’ın son üç gündür yarattığı siyasi deprem onun liderlik kumaşının sağlam olmadığını gösteriyor. Böyle bir lider kendisine duyulan güveni, inancı, saygıyı yok eder! ★★★ MHP lideri Devlet Bahçeli , sürekli eleştirdiğim siyasetçiler arasındadır. Günün birinde ona hak vereceğim hiç aklıma gelmezdi ama ilk defa Bahçeli ’ye hak verdim. Neden? Devlet Bey , eski konuşmalarının birinde: “Meral Akşener’e güvenilmez... Bir defa vefasızlık yapan ikinciyi de yapar!” demişti... O zaman inanmamıştık ama haklı çıktı. ★★★ Şöyle bir hafızamı yoklayıp, geçmiş yılları gözlerimde canlandırdım. İnsan düşününce hatırlıyor... Meğerse neler olmuş, neler... Meral Akşener bir zamanlar (30 yıl kadar evvel) Tansu Çiller ’in manevi kızı gibiydi. Çiller ona siyasette sınıf atlattı, İçişleri Bakanı yaptırdı. Bir süre sonra o Çiller’ e kazık atıp Mehmet Ağar ’a yanaştı... Daha sonra Mesut Yılmaz’ ın kapısını çaldı ama  yine umduklarını bulamadı. ...Ve en çarpıcı davranışını 2001 yılında sergiledi. ★★★ AKP’ nin kuruluş aşamasında Abdullah Gül ve Recep Tayyip Erdoğan’ ın önderliğindeki “Yenilikçiler Grubu” na katılan Akşener, yurt gezilerinde Erdoğan ’ın yanında yer aldı. Orada da umduğunu bulamayınca istifa ederek MHP’ ye kapak attı. Gideceği başka yer kalmamıştı çünkü... MHP Genel Başkanı Devlet Bahçeli, Meral Akşener ’i hem milletvekili, hem de Meclis Başkanvekili yaptı. Artık yıldızı parlamıştı. Herkes ona “Dişi kurt Asena” diyordu... Ancak, günün birinde Devlet Bahçeli’ yi devirmeye kalkınca orada da yollar ayrıldı. ★★★ Meral Akşener 2017 yılında MHP ’den kopanlarla birlikte İYİ Parti ’yi kurdu ama 2018 ’deki genel seçimlere girme hakkı yoktu. CHP Genel Başkanı Kemal Kılıçdaroğlu büyük bir jestle ona yardım elini uzattı, 15 milletvekilini ödünç vererek İYİ Parti ’nin Meclis ’te grup kurup seçime katılmasını sağladı. Kılıçdaroğlu ’nun bu soylu hareketi olmasa Meral Hanım da, İYİ Parti de gelişmeden yok olacaktı! Akşener’ in şimdi Kılıçdaroğlu ’na kılıç çekmesi gerçekten şaşırtıcıdır. Minnet ve vefa borcunu, onu arkadan vurarak ödedi (!)  Bundan sonra ne yapar bilemeyiz ama kendisi de, partisi de, ağır yara aldı! İYİ Parti ’den istifalar devam ediyor. Meral Hanım “Ya tarih yazacağız, ya da tarih olacağız!” demişti. Sanırım tarih olacaklar! Meslek ahlâkına aykırı çağrı! Meral Akşener ’in Altılı Masa’ da deprem yaratan kararının kazananı Cumhurbaşkanı Erdoğan ve AKP ’dir. Yapılan anketlerde, seçimde kesinlikle kaybedeceği görülen Erdoğan için yeni bir umut doğdu. Bu umudu ona Meral Akşener sağladı. Meral Hanım hep “Seçilecek aday” deyip duruyordu. Millet İttifakı ’nı terk ederek “ Seçilecek adayı” buldu mu? Eğer kafasındaki seçilecek aday Erdoğan ise, “Onun şansını arttırdı” diyebiliriz. Eski Adalet Bakanı Prof. Dr. Hikmet Sami Türk, Meral Akşener ’in CHP’ li iki belediye başkanı Ekrem İmamoğlu ve Mansur Yavaş’ a yaptığı adaylık çağrısını “CHP’de karışıklık yaratmaya yönelik, siyasi etikle (meslek ahlâkı ile) bağdaşmayan bir çıkış” olarak değerlendirdi. Bence çok haklı. GÜNÜN SÖZÜ“Altılı Masa’yı terk etmek millete ihanet etmektir” demişti. Ne oldu şimdi?",https://www.sozcu.com.tr/meral-hanimin-unutulan-gecmisi-wp7611197
Rahmi Turan,Suikast fırıldağını üfleyen kim?,14 Mart 2023,"Rahmetli Cumhurbaşkanı Demirel bir filozoftu... Ağzından öyle sözler dökülürdü ki, taşı gediğine koyar, hedefi tam on ikiden vururdu. İlginç politik olaylar karşısında bilge kişiliğiyle “Rüzgârsız havada dönen fırıldağın elbette bir üfleyeni vardır!” derdi. O sözün yabancı bir filozofa ait olduğunu iddia edenler var ama kim söylerse söylesin anlamı önemli... Şimdi, seçim sathı mailine (eğik bir düzlemde, geri dönülmez şekilde ilerleyen sürece) girdiğimiz şu günlerde Türkiye ’de birçok “fırıldak” aynı anda fır fır dönmeye başladı. Her fırıldağın bir üfleyeni var tabii ki... Kimler üflüyor o fırıldakları? Çeşitli komplo teorilerinin yanı sıra, “Kılıçdaroğlu’na suikast yapılacağı iddiaları ” da ortalıkta dolaşmaya başladı. ★★★ Kılıçdaroğlu ’nun en yakınlarından biri olan CHP Grup Başkanvekili Özgür Özel:“Suikast duyumları alıyoruz” dedi ve ekledi: “Bu tehditler, seçimi korku iklimine dönüştürmeye yönelik çirkin davranışlar. Şu an Sayın Kılıçdaroğlu’nun koruma sayısında bir artış yok. Böyle bir ülkede yaşıyoruz işte. Güvenlik güçlerinin her şeyden haberi var. Bize gelen istihbaratın onlarda olmaması mümkün değil!” ★★★ Kılıçdaroğlu ’na suikast düzenleneceği iddialarını Ülkü Ocakları’ nın eski başkanlarından Alaattin Demir de doğrulamış bulunuyor. Ülkücü eski başkan, açık ve net olarak: “Bir mafya grubunun üzerinden, Ülkü Ocakları eski Başkanı Sinan Ateş’i katlettikleri gibi, CHP lideri Kemal Kılıçdaroğlu’na da hamle yapılacağına yönelik duyumlarım var. Sakın ha! Sakın ha! Bu ateş hepimizi yakar, çok açık söylüyorum” dedi. ★★★ İçişleri Bakanlığı ’nın, hem bir parti genel başkanı, hem de Cumhurbaşkanı adayı olarak Kılıçdaroğlu ’nu korumak için alınan tüm önlemleri arttırması ve “bu fırıldağı kimin üflediğini” ortaya çıkartması gerekiyor. Sayın İçişleri Bakanı Süleyman Soylu ’ya, “Kılıçdaroğlu’na suikast teşebbüsü” iddialarını bir kere de biz net olarak haber veriyoruz. Maazallah bir saldırı olursa Sayın Soylu “Aaa, vallahi haberim yoktu!” demesin! Vah zavallı hastalar! İstanbul’ da, depreme dayanamayacağı için yıkım kararı alınan devlet hastanelerinin tahliye işlemleri devam ediyor. Cerrahpaşa Tıp Fakültesi ve diğer bazı devlet hastanelerinin boşaltılmaları doğru ama bu hastanelerde tedavi edilmekte olan yüzlerce hastanın ne yapacağı, hangi hastanelere gidecekleri düşünüldü mü? Gelen şikâyetlerden düşünülmediği anlaşılıyor. Hastalar kaderlerine terk edilmiş durumda... Kanserli hastalar dahil, ciddi tedaviye muhtaç diğer tüm hastalar ne yapacaklarını, hangi hastaneye gideceklerini bilmiyor. CHP İstanbul Milletvekili Ali Şeker , plansız tahliye işlerini eleştirerek “Şimdiye kadar TOKİ ile lüks projeler yapan iktidar Cerrahpaşa’ yı bilinçli olarak bakımsız bıraktı. Cumhuriyet ’in kadim kurumlarını ele geçiremezlerse, yok etmek istiyorlar” diye tepki göstermekte haksız mı? TEBESSÜM Demirel’den bir anı! Türk siyasetinde, özellikle seçim dönemlerinde taraf değiştiren siyasilere çok rastlanır. Başbakan olduğu yıllarda, sürekli olarak Demirel ’e çatan bir siyasetçi günün birinde Demirel ’in partisine transfer oldu. Kurmayları “Aman beyefendi” dediler “Bu adam hep bizim partiye söven bir siyasetçidir. Onu neden aldınız aramıza?Demirel hafifçe gülerek cevap verdi: “İyi ya işte... Herif eskiden bize sövüyordu, şimdi bizim kapıya bağladık, artık karşı tarafa sövecek!” GÜNÜN SÖZÜ Demokraside sıkılı yumruklarla el sıkışılamaz!",https://www.sozcu.com.tr/suikast-firildagini-ufleyen-kim-wp7619814
Rahmi Turan,Bu güzel şeyleri kimler yok etti?,01 Mart 2023,"Felaket sonrası en çok karşılaştığım sorular: -  Türk Silahlı Kuvvetleri depremin birinci ve ikinci günleri yardıma neden koşmadı? -  Neden asker, en önemli zaman olan ilk 48 saat boyunca sahada yoktu? Mehmetçik, ilk 2 gün kurtarma çalışmalarına neden katılmadı?” -  “Kızılay nerede?” İktidar, bu tür soruları soranları hainlik ve şerefsizlikle suçladı. Kızmak, hakaret etmek yerine sorulara cevap vermek daha mantıklı, daha doğru olurdu. “Asker olayı” nın ilginç bir boyutunu eski GATA (Gülhane Askeri Tıp Akademisi) Komutanı E. Tümgeneral Prof. Dr. Zeki Bayraktar anlattı. Yazar Sait Nadir Güven, E. Tümgeneral Bayraktar’ ın, askerin deprem için nasıl teşkilatlandığını anlatan yazısını bana gönderdi. Paşa şöyle diyor: ★★★ “Bu güzel şeyleri kimler yok etti?1) Bir zamanlar GATA’ da kurulu “Dakik” isimli acil yardım ekibi vardı. Bütün malzemesi uçakla taşınabilen, ekibinin sırt çantaları hazır, doktor ve hemşirelerle oluşmuş bir ekipti. 1999 depreminden ders alınıp kurulmuştu. Şimdi nerede bu ekip?GATA’ yı dağıttılar. GATA neden önemliydi? Çünkü Harp Cerrahisi konusunda tek yetenekli kurumdu. Harp Cerrahisi, Genel Cerrahi’ den daha kapsamlı bir cerrahi türüdür. Bir savaşta ya da doğal afetlerde, bir kişide yanık, yara, uzuv kopması, deri sıyırması, göz yarası, akciğer delinmesi gibi birden fazla tahripte Harp Cerrahisi eğitimi almış cerrahlar görev yapardı. 2) İnsani Yardım Tugayı kurulmuştu... Depremden hemen sonra bölgede olunurdu. Nerede bu birlik? Doğal afetlerde böyle bir birliğin yeniden kurulması ve nizamiyeden çıkması çok uzun zaman alır. Doğal afetlerde zaman çok önemlidir. 3) İzmir İstihkam Okulu ’nda “Arama Kurtarma Okulu” kurulmuştu. Yıkıntılar arasından insanları kurtarma amaçlı eğitimler verilirdi. Bu maksatla Kara Kuvvetleri Komutanlığı birliklerinde ekipler teçhiz edilmişti. Nerede bu ekipler?4) Birliklerin EMASYA (Emniyet Asayiş Yardımlaşma) ve DAFYAR (Doğal Afet Yardımlaşma) görevleri vardı. Yapılacak görevlere yönelik planları vardı. Bu planlar “Trafik düzenlemesi, emniyete alma, yardım dağıtımı ve koordinasyonu, çadırlı kent kurma, arama kurtarma” gibi görevler. Nerede bunlar? 5) Türk Silahlı Kuvvetleri, EMASYA Protokolu ve DAFYAR yapısı ile ilk 8 saat içinde (7. ve 8’inci Kolordu) 10 il ve ilçelerinde binlerce soğuk iklim çadırı kurulur, seyyar mutfaklar işletilir, seyyar hastaneler ve revirler kurulurdu. Nerede bunlar?6) Siviller bu işlerde yetersiz kaldıkları, disiplin ve organizasyona sahip olmadıkları için bu görevleri Türk Silahlı Kuvvetleri üzerine vermişlerdi. 7) Askerin felaket bölgesindeki görevler için hazır olarak bekletilmesi gerekirdi. Bunların hepsi maalesef yok edildi. Bu nedenle doğal afette kayıplar çok büyük oldu! Yazık! (Prof. Dr. E. Tümgeneral Zeki Bayraktar – GATA Komutanı ve Rektörü) Okurumun, yıllardır kendi kendine sorduğu bir soru! Kadim okurlarımdan Ersoy Öngün ’den ilginç bir e-posta aldım. Ersoy Öngün şöyle diyor: “Yıllardır kendi kendime sorduğum bir soru var:Ülkeyi yönetenler kötü olduğu için mi ülkenin durumu kötü, yoksa halkın geneli kötü olduğu için mi, o halkın içinden çıkan yöneticiler de kötü oluyor? Yani ‘Yumurta mı tavuktan, tavuk mu yumurtadan çıkar?’ misali... Bu sarmalda ben bazen yöneticileri, bazen de halkı (yani kendimizi) kötü buluyorum. Düşünüyorum, işte o zaman bir istisna kafamı karıştırıyor: “Mustafa Kemal Atatürk.”Atatürk, en zor koşullarda bile, eğer yönetici iyiyse, çok şey başarılabileceğini dosta-düşmana, herkese gösterdi. Üstün yöneticiler, kötü şartları da yeniyor. Saygılarımla... (Ersoy Öngün) GÜNÜN SÖZÜ Geleceğin büyük liderleri bugünün bebekleri içindedir!",https://www.sozcu.com.tr/bu-guzel-seyleri-kimler-yok-etti-wp7606336
Rahmi Turan,“Bu da benim sözüm olsun!”,19 Mart 2023,"Kılıçdaroğlu, Doğu ve Güneydoğu’ daki Kürt vatandaşlarımız dahil, herkesi kucaklamak istiyor. Seçildiği taktirde, bir partinin değil, 85 milyon nüfusun Cumhurbaşkanı olacak, vatandaşlar arasında kesinlikle hiçbir ayrım yapmayacak. AKP’li Cumhurbaşkanı Erdoğan göreve geldiğinden beri insanlarımızı “Bizden olanlar” ve “Bizden olmayanlar” diye ikiye böldü, toplumda dostluk duyguları kayboldu. Kılıçdaroğlu bu yanlışı yapmayacak, hiç kimseye hakaret etmeyecek. ★★★ Şimdi ısrarla, Kılıçdaroğlu ’na suikast düzenleneceği haberleri yayılıyor etrafa... Bu iddialar doğal olarak muhalefet kanadında huzursuzluk yaratıyor. İçişleri Bakanlığı iddialara boş veriyor ama CHP ’liler kendi çaplarında önlemlerini alıyor. İhbarları ciddiye almak, “Olmaz böyle şey” dememek lâzım... Bu ülkede her türlü melaneti gördük... Kılıçdaroğlu ’nun, bazı çıkar çevrelerinin hedefinde olduğu malûm... Günün sorusu şu: Neden Kılıçdaroğlu’ndan rahatsız oluyorlar?Neden onu düşman gibi görüyorlar? Bence bu tipler, ülkeyi soyanlar, fakir-fukaranın hakkını gasp edenler, çıkarcılar, rantçılardır. ★★★ Millet İttifakı ’nın Cumhurbaşkanı adayı Kemal Kılıçdaroğlu’ nın sadece şu sözleri bile, vurguncu takımının tüylerinin diken diken etmeye yetiyor: Milletin gasp edilen 418 milyar dolarını soygunculardan geri alıp millete vereceğim.Beşli çeteler, mafyalar, çantacılar, rantçılar, hiç fark etmez, hiç!Hepinizle hesabım var!Şimdi oturun, bana tehdit mektupları yazın.Herkes olması gerektiği yere gidecek.Bu da benim sözüm olsun!” ★★★ İşte, o çevreleri büyük endişeye düşüren bu cümlelerdir. “Bu da benim sözüm olsun” ifadesi, Kılıçdaroğlu ’nun “şeref sözü” niteliğindedir. Tutacağına eminim. Böylece o kişilerin çıkarları bozulacak, avantadan milyonlar, milyarlar kazanma dönemi bitecek. Ayrıca hesap vermeleri gerekiyor tabii ki... O nedenle çelme takıp Kılıçdaroğlu ’nu düşürerek kendileri için muhtemel tehlikeyi yok etmek istiyorlar! Meselenin özü bu... ★★★ Ülkeyi krizlere sürükleyen “Tek Adam” rejiminden, güçlendirilmiş parlamenter sisteme geçişi sağlayacak ideal kişi olarak gördüğüm Kemal Kılıçdaroğlu, Cumhurbaşkanlığı seçimini kazanırsa, Türkiye ’de çok şey değişecek. Gerçekten Kılıçdaroğlu’ na suikast düzenlemeyi düşünen bazı çıkarcı ve karanlık güçler varsa bunlar Türkiye ’nin, Türk halkının umutlarını yok etmek isteyen şerefsizlerdir! “Afganistan olmaktan Tanrı bizi korusun!” 14 Mayıs seçimlerinde CHP’ yi ve Kemal Kılıçdaroğlu ’nu destekleyeceklerini açıklayan DSP ’li eski 51 parlamenterin arasında bulunan 21. ve 23. dönem İstanbul Milletvekili Süleyman Yağız , eski yıllarda birlikte çalıştığım değerli arkadaşlarımdan biridir. Süleyman Yağız bana gönderdiği WhatsApp mesajında şöyle diyor: “Ben artık aktif siyaseti bıraktım. Hiçbir beklentim yok. Sadece memleketimi düşünüyorum. Türkiye ’nin kurtuluşu için oyumu CHP ’ye ve onun lideri Kemal Kılıçdaroğlu ”na vereceğim. Ülkemizin selamete kavuşması için başka çare göremiyorum.” diyor ve ekliyor: “Ülkeyi yönetenler bu devirde NASS diyor. NASS , Kur’an ve hadis hükümleridir. Yani şeriattır! Şimdiden şeriatın kapısını araladılar... Aslında bu yeni bir gelişme değil. Süreç 12 yıl önce başlamıştı. O zaman da ben bu kötü gidiş için ‘Türkiye’de rejim fiilen değişti’ diye açıklama yapmıştım. Şimdi toptan dönüşümün arifesindeyiz. Bu seçimde oylanacak olan şu: NASS mı, CUMHURİYET mi? İran ’da mollalar, Afganistan ’da Taliban rejimi var. Tanrı her ikisinden de bizi korusun.” GÜNÜN SÖZÜBu dünyada zordan da zordur boş kafaları bilgiyle doldurmak!",https://www.sozcu.com.tr/bu-da-benim-sozum-olsun-wp7625421
Rahmi Turan,Tarihi kim yazacak?,11 Mart 2023,"Cumhurbaşkanı Erdoğan dün seçim kararını imzalayıp, 14 Mayıs 2023 Pazar olarak tarihini resmen açıkladı. Yani, 65 günümüz var! Kısır çekişmeleri bırakıp, artık geleceğe bakmalıyız. Karamsar olmamız için ciddi bir sebep kalmadı! “Meral Hanım krizinin” tatlıya bağlanmasıyla Altılı Masa’ nın daha da güçlendiğini düşünüyorum. Bu kadar kısa süre kalmışken birbirimizle boğuşmayı bırakıp, seçime odaklanmak akılcı bir yol olur. Altılı Masa ’da yeni bir kriz patlak verirse, telafi edecek zaman kalmadığı için milletin umutlarını söndürür. Sanırım herkes bunun bilincindedir. Kısa süren isyandan sonra Meral Hanım ’ın Altılı Masa ’ya geri dönmesi gerçekten bir fazilettir ve umutları canlandırmıştır. ★★★ Fatih Altaylı ’nın Haber Türk TV ’deki programına katılan Meral Akşener’in , bir soru üzerine: “Bir daha yapmayacağız, söz!” diyerek, biraz mahcup bir eda ile güvence vermesini samimi buldum. Gidişiyle dönüşü arasında geçen sürede onu kalp çarpıntılarıyla izleyen vatandaşlar için söylediği:, “Haklarını helal etsinler ama iyi bir şey oldu” sözlerine ben de katılıyorum. İmamoğlu ve Mansur Yavaş ’ın da kadroya alınması gerçekten iyi oldu. Altılı Masa seçim dönemine eskisinden daha güçlü başlıyor. Milletin çığ gibi büyüyen tepkisi üzerine hatasını kabul ettiği anlaşılan Meral Akşener , Millet İttifakı ’nı güçlendirdiği gibi, kendisi ve partisi için kötü olması muhtemel bir sonucu da önlemiş oldu. ★★★ Ben artık tüm eleştirilerimi askıya aldım. Zaman, seçime odaklaşma ve Türkiye ’yi karanlık bir gelecekten kurtarma zamanı... Millet İttifakı ’nın Cumhurbaşkanı adayı Kılıçdaroğlu’ nun yanında yer alıp demokrasi mücadelesini kazanmak gerekiyor. Bunun için birlik olmak ve çatlak sesleri susturmak lazım! Bu aşamadan sonra “Meral Hanım niye gitti, niye geldi?” diye sormanın bir anlamı yok. Milleti önce üzdü, sonra sevindirdi.Akşener, Altılı Masa’ yı terk ettiğini açıklarken: “Ya tarih yazacağız, ya tarih olacağız!” demişti. Bence haklı çıktı... Eğer geri dönmeseydi tarih olacaktı! Geri dönme erdemini göstererek tarih yazdı denilebilir. Şimdi Millet İttifakı’ nın, demokratik, laik, sosyal hukuk devletine giden iktidar yürüyüşünü başlatarak gerçek bir tarih yazacağını düşünüyorum. Babasının kızı olamadı! CHP çevreleri “Babasının kemiklerini sızlattı!” diyor. Kimin için diyorlar bunu? Eski CHP lideri rahmetli Deniz Baykal ’ın kızı Aslı Baykal için... Neden böyle diyorlar? Aslı Baykal “İyi ki Erdoğan var da demokrasimizi yaşatabileceğiz. O da olmasa, oluşan acayip blok, tüm sesleri susturacak.” dediği için... Aslında buna şaşırmamak lazım... Çünkü AKP ’den milletvekili olmak için, aynı yolu, aynı taktiği daha önceleri başkaları da denedi ve milletvekili oldu. Peki bu, Aslı ’ya yakıştı mı? Bunun, onun için önemi olmadığı anlaşılıyor! TEBESSÜM Artık herkes keyifli... Nasreddin Hoca, alışveriş için gittiği kasabanın pazarında eşeğini kaybeder. Arayıp bulamayınca, bir tellal tutarak: “Ey ahali... Eşeğimi kaybettim... Her kim eşeğimi bulup da bana getirirse, hayvanı semeriyle, yularıyla ve üstündeki her şeyiyle birlikte ona vereceğim!” diye ilan eder. Yakınları: “Yahu hoca efendi” derler “Eşeği, bulacak olana verdikten sonra ne diye arıyorsun onu?” Hoca anlamlı bir gülüşle: “Siz, kaybolan eşeği bulmanın keyfini bilemezsiniz” der. Yaşadığımız son olaylar Nasreddin Hoca’nın hikayesi gibi oldu. Şimdi herkes keyifli... GÜNÜN SÖZÜBüyük olmanın yolu akıl, zeka, çok çalışma ve alın terinden geçer.",https://www.sozcu.com.tr/tarihi-kim-yazacak-wp7617201
Rahmi Turan,Umudumuz 14 Mayıs!,18 Mart 2023,"Derdimiz yalnız deprem ve seller değil! Her yanımız dökülüyor. Zamanla yaraları sararız, ekonomiyi de düzeltiriz ama özgürlüğümüzü kaybedersek bunu tekrar kazanmamız çok zor! Uluslararası kuruluşların Türkiye için açıkladığı raporlar kahredici! “Özgür olmayan ülkeler” grubunda yer alıyoruz. Bu, büyük ayıp bizim için... 2018 yılında kadar “Yarı özgür” ülkeler arasındaydık. Son 5 yıldır artık, demokrasinin olmadığı, insan haklarının dikkate alınmadığı, “özgür olmayan” ülkeler sınıfına girdik! “Tek Adam” sistemi ile son 5 yılda sağlıklı işleyen bir kurum, düzgün giden bir iş kalmadı. Medya özgürlüğü yerlerde sürünüyor. Kadınların masum gösteri yürüyüşleri bile polis zoru ve biber gazlarıyla engelleniyor. Son deprem felaketi yönetimin zafiyetini acı bir şekilde yüzlerimize çarptı! Bir de sel felaketi yaktı canımızı... Depremden kurtulanlar sellerden öldü. Acılar daha da büyüdü. Depremden bu yana yaklaşık bir buçuk ay geçti. Bölgede hâlâ çadırsız aileler, “temiz su” diye kıvranan insanlar var. ★★★ Afeti, yönetmesi gereken devlet kurumlarının içi boşaltılıp, liyakatsiz insanlarla, eş-dost ve akrabalarla doldurulduğu için felaketin acıları maalesef daha da arttı. “Asrın felaketi” diye işin içinden sıyrılmaya çalışıyorlar ama kendi yanlışlarını görmüyorlar. Ehil olmayan, iş bilmez kişilerin yönettiği kurumlar, yaşanan felâketleri daha da büyük facia haline getirdi! Valiler, birer parti üyesi gibi, devlete-millete değil, partiye çalışıyor! Mesela Malatya Valisi...Saadet Partisi Malatya İl Teşkilatı , günde 10 bin kişiye sıcak yemek sağlayan bir aşevi kurdu. Güzel ve insancıl bir davranış, değil mi? Hayır! Malatya Valisi bunu uygun görmedi ve valilikten emir geldi. Bir yetkili gelip “Aşevini kapatın! İki saat içinde her şeyi kaldırın! Araçlarınızı bile burada görmeyeceğiz!” dedi. Hoppalaa! Nasıl partizanca bir tutum bu? Yaa Vali beyefendi, orada her gün 10 bin felaketzedeye sıcak yemek dağıtılıyor. Zavallı, çaresiz insanlar aç mı kalsın? 10 bin kişiyi sen mi doyuracaksın? Amaç belli: Saadet Partisi’ nin bu hizmetinin AKP ’nin aleyhine olacağını düşünüyorlar. İşte böyle kafalar yönetiyor Türkiye’ yi... Saadet Partisi lideri Temel Karamollaoğlu “Sergilediğiniz bağnazlık ve aymazlıktan vaz geçin.” diye tepki göstermekte tabii ki, çok haklı... Kamuoyunun baskısıyla aşevi yeniden açılsa bile, bu olay kapkara bir zihniyeti göstermesi bakımından çok önemli! Bu partizanlık bitsin diye 14 Mayıs seçimlerini dört gözle bekliyoruz! Deprem ve sel, liyakatsiz yönetimi sınıfta bıraktı! Ülkede acınacak bir düzensizlik var. Deprem bölgelerini bu defa seller bastı, yönetim bir kez daha sınıfta kaldı! AFAD (Afet ve Acil Durum Yönetimi Başkanlığı) bir rant merkezi olmuş durumda... 155 yıllık Kızılay ’ı, babalarının çiftliğine döndürdüler... Tarihi kurum eş, dost, akraba ve yandaşla doldu. 12 şirketten ayrı ayrı maaş alan ve ayda 300 bin lira kazandığı belirtilen Kızılay Başkanı bu konuda yalnız değil. Tepedeki diğer isimlerin de, Kızılay ’a bağlı şirketlerden, 2 maaştan başlayıp 12 maaşa kadar yükselen ballı maaşlar aldıkları haberleri gazetelerde yayınlandı. Kızılay vatandaştan çok kendileri için çalışan bir kurum gibi! Depremden 40 gün sonra bile bölgede hâlâ çadır, su ve gıda sorunu yaşanıyor. Üstelik, bir de sel felaketi geldi. Yanlış yerlerde kurulan çadırlara sular doldu, talihsiz insanlarımızı ikinci bir felâket vurdu. On binlerce depremzede aç ve açıkta ama iktidar “Hiçbir yurttaşımızı aç ve açıkta bırakmayacağız” diye övünmeye devam ediyor. Bu sözlere kendileri inanıyor mu acaba? GÜNÜN SÖZÜAyaz oldu, bulut oldu, kara günleri unut, yeni günler umut oldu!",https://www.sozcu.com.tr/umudumuz-14-mayis-wp7624560
Rahmi Turan,Gidişat hiç hoş değil!,09 Nisan 2023,"Birileri sandığa gölge düşürüyor... Patlayan silahların anlamı bu! Demokratik olduğu iddia edilen bir ülkede böyle rezillik olmaz! Önce İYİ Parti binasının kurşunlanması, sonra CHP İstanbul İl Merkezi’ nin önünde silahların patlaması tabii ki, tesadüf değil... Dört adaydan biri olan Cumhurbaşkanı Erdoğan, aşırı sert söylemleriyle siyaseti yay gibi gererse, durumdan vazife çıkartmak isteyen gözü dönmüş birtakım kişiler çıkabilir! Silahları ateşleyenler onlardır. ★★★ Patlayan tabancaların, sıkılan mermilerin amacının ne olduğun herkes biliyor tabii ki... Muhalefeti korkutup sindirmek istiyorlar! Böyle bir şey mümkün mü? Bence değil! Kılıçdaroğlu ’nun sözleri net ve kesin: “Ölümüne mücadele edeceğim!” dedi. Meral Akşener de parti grubunda yaptığı konuşmada “Bunca hainliğin üstesinden geldikten sonra şimdi bizi bu kurşun mu vazgeçtirecek? Tüm mermilere göğüs gerip, tüm tehditlere ve iftiralara direneceksiniz! Söz mü?” diye bağırdı. ★★★ İki büyük muhalefet partisine yapılan “Gözdağı verme operasyonları” devam ederse, böyle bir ortamda seçimler ne kadar sağlıklı olabilir? Patlayan silahlar, doğal olarak endişeleri, kaygıları daha da arttırdı. Seçimlere 35 gün kaldı... Kim bilir daha neler göreceğiz? İktidar, söylemleriyle siyaseti sertleştirmekten, ülkedeki kutuplaşmayı arttırmaya çalışmaktan kesinlikle vaz geçmeli! Yaratılan gerginlik ortamında kimse bir şey kazanmaz, sertlik sertliği doğurur, bu arada kaybeden Türkiye olur! Halkı canından bezdiren zamların sorumlusu kim? Nasıl bir anlayış bu? Hükümeti eleştirmek yasak! Pahalılığın sorumlusu hükümet değil mi? Hükümetin başı Cumhurbaşkanı Erdoğan değil mi? İzmir ’de “Zamlar Erdoğan yüzünden” diye grafik tasarımı yapan Mahir Akkoyun adındaki genci, sabahın köründe evinden yaka-paça alıp götürmek ne demek? Var olduğunu iddia ettikleri ifade özgürlüğü, hukuk, adalet demokrasi bu mu? “Zamlar Erdoğan’ın yüzünden” demek Cumhurbaşkanı’ na hakaret suçu oluşturur mu? Cumhurbaşkanı Erdoğan tam yetkili ve ülkenin her şeyinden sorumlu TEK ADAM değil mi? Ayrıca, “Ben ekonomistim. Faiz sebep, enflasyon sonuçtur” diyerek Merkez Bankasını fiilen kendisi yönlendirmiyor mu? Daha önceki Merkez Bankası Başkanları ’nı “Söz dinlemiyorlar” diye görevden alıp, kapının önüne koymadı mı? Dünyada benzeri görülmeyen, bilim dışı politikaların ekonomimizde büyük tahribat yaptığını bilmeyen var mı? ★★★ Maalesef, “Türkiye’yi şahlandıracağız” derken enflasyonu ve fiyatları şahlandırdılar. Neyse ki, pahalılığı Mahir Akkoyun ’un yaratmadığını, onu hapse atmanın biz çözüm olmayacağını gördüler de serbest bıraktılar. TEBESSÜM Temel, Louvre Müzesi’nde... Bizim Temel , Paris’ e gitmiş, ünlü Louvre Müzesi ’ni gezerken “Adem ile Havva” tablosunun önünde durup uzun uzun bakmış... O sırada yanına yaklaşan bir Alman turist: “Adem ile Havva mutlaka Alman olmalı.” demiş. Bunu duyan bir Fransız lafa karışmış: “Yanılıyorsunuz. Bakınız Havva ne kadar güzel, Adem ne kadar yakışıklı... Bu kadar çekici olduklarına göre, hiç kuşkusuz ikisi de Fransız olmalı!”Temel, acı acı gülümseyerek: “Bence ikiniz de yanıldınız” demiş “Bunlar kesinlikle bizdendir. Yani Türk’tür... Baksanıza, üstte yok, başta yok, bir elmadan başka yiyecek yok ama hâlâ kendilerini cennette sanıyorlar!”GÜNÜN SÖZÜ“Dürüst yaşam mı, uzun yaşam mı?” dersek tercihiniz ne olur?",https://www.sozcu.com.tr/gidisat-hic-hos-degil-wp7648185
Rahmi Turan,Alkışlar Sarıgül’e,08 Nisan 2023,"İktidar medyasının yorumcularına şaşırıyorum: Biçareler, Muharrem İnce’ yi parlatmak için kendilerini helâk ediyorlar. Bu kadar çırpınmaları, emrin yüksek yerden mi geldiğini gösteriyor, bilemiyorum. Amaçları, Muharrem İnce ’ye gaz verip, Kemal Kılıçdaroğlu ’nun önünü kesmek!  Cumhuriyet tarihinin en kritik seçimlerine gidiyoruz. Ya bu en kavgacı, ağzı en bozuk, en müsrif, milli ve manevi değerlerin içini boşaltan, en kutuplaştırıcı, başarısız yönetimden kurtulacağız, ya da padişahlıktan bile daha kötü olan “Tek Adam Sistemi” nin baskısı altında ezilmeye devam edeceğiz. Böyle bir ortamda CHP kökenli Muharrem İnce , iktidarın değirmenine nasıl su taşıyor, anlamak mümkün değil. Ortada bilmediğimiz bir şeyler mi var? ★★★ 14 Mayıs’ ta oylanacak olan sistemdir. Bu sistemin dört-beş yılda  yarattığı perişanlık ortada... Hukuksuzluk, fukaralık, yokluk insanlarımızı inletiyor. 14 Mayıs ’ta bu baskıcı yönetim tarzından kurtulma şansımız var... Tabii ki, Muharrem İnce gibi, oyları bölmek isteyen tüm bölücüleri yenip, onları tarihin çöplüğüne atmak şartıyla... ★★★ Bu yazının başlığını “Alkışlar Mustafa Sarıgül’e” diye koydum. Neden? Türkiye Değişim Partisi (TDP) Genel Başkanı Sarıgül, 13. Cumhurbaşkanı Adayı Kemal Kılıçdaroğlu’ nun perşembe günü kendisine yaptığı ziyaretten sonra, yurdunu ve ulusunu seven bir siyaset adamı olarak “Kılıçdaroğlu’nu desteklediğini” açıkladı. Mustafa Sarıgül şöyle dedi: “İnanıyorum ki, Türkiye’mizi demokratik parlamenter sisteme geçirecek en doğru aday Kılıçdaroğlu’dur. İnanıyorum ki, Türkiye’mizi raylarına oturtacak aday Kılıçdaroğlu’dur. Sorumluluğumuzun farkındayız Bugünler birleşme günü.13’üncü Cumhurbaşkanımız, yolunuz açık olsun, Allah’ım her zaman sizi korusun.” Ne güzel sözler bunlar... Sarıgül de Muharrem İnce gibi CHP ’den koparak partisini kurdu. Sarıgül de Muharrem İnce gibi “Altılı Masa” ya davet edilmedi... Fakat o bunu mesele yamadı, ülke ve ulus sevgisi ağır bastığı için “Söz konusu vatansa gerisi teferruattır” dedi. Mustafa Sarıgül ’ün, kişisel çıkarlarını düşünmeyip Kılıçdaroğlu ’nu destekleme kararı alması, Muharrem İnce’ ye ince bir ders alır mu bilmem... “ Bir bölen” olarak tarihe geçmeyi mi tercih eder, artık o kendi bileceği iş! İnce Bey, birkaç puan alıp oyları bölebilir ama kendisinin kazanma şansı kesinlikle SIFIR... Ne yazık ki, yurt sevgisiyle değil, intikam duygularıyla hareket ediyor! Vefasını sevsinler! Okurlarımdan gelen tepki mesajlarından çıkardığım sonuç şu: “Muharrem İnce kazanmak için değil, başkasına kazandırmak için cumhurbaşkanı adayı oldu.” Böyle düşünenler haksız da sayılmazlar. 2018 yılında CHP ’den Cumhurbaşkanı adayı olarak seçime giren Muharrem İnce , o dönemde Fox TV ’de görevli olan Fatih Portakal ’ın konuğu olarak programa katılmıştı... Şimdi sizlere o söyleşiden ilginç bir bölüm nakledeceğim. Okuyun ve lütfen kararı kendiniz verin. ★★★ Muharrem İnce, Fatih Portakal ’a Kılıçdaroğlu ’ndan bahsederek şöyle diyor: “Ola ki kazanamadım. Sayın Genel Başkan’ım bana ‘Danışman ol’ derse danışmanı olurum, ‘Yardımcı ol’ derse yardımcısı olurum. Asla karşısında aday olmam, asla! Kılıçdaroğlu , ona karşı parti başkanlığına aday olan bir kişiyi cumhurbaşkanı adayı yapmışsa, ben vefalı bir insanımdır. Yanlışlarını söylerim ama kendisiyle böyle bir yarışa bir daha asla girmem. Karşı karşıya gelmem. O, bir faninin, kolay kolay yapamayacağı bir şeyi yaptı. Bana bunu yapan birinin karşısına geçmem. Sayın Kılıçdaroğlu’na haksızlık yapmam. Ben vefalı bir insanım.” ★★★ Helâl olsun! İyi ki, vefalı insanmış! 5 yıl önce söylediği bu sözleri yaladı-yuttu! Bir daha asla karşısına çıkmam dediği Kılıçdaroğlu ’nun karşısında aday oldu, şimdi onun kaybetmesi için elinden geleni ardına koymuyor! Vefasını sevsinler! GÜNÜN SÖZÜ Kötü bir işin en güçlü tanığı vicdanımızdır! (Hazreti Ömer)",https://www.sozcu.com.tr/alkislar-sarigule-wp7647269
Rahmi Turan,Erzincan mucizesi!,25 Nisan 2023,"Erzincan, Doğu Anadolu bölgemizde, genellikle dağlar ve platolarla kaplı bir ilimizdir. Dağlar, çeşitli yörelerde belli bir sıra içinde uzanır ve manzaraları müthiş güzeldir. Denizden yüksekliği 1185 metre olan ve kışları çok sert geçen Erzincan ’ın nüfusu, 2022 yılına göre 239 bin 223’ tür. Nüfusu az olduğu için seçimlerde ancak 2 milletvekili çıkarabilir. 2018 seçimlerinde 2 milletvekilliğini de, rakip partilere fark atan AKP kazanmıştı. Erzincan bugüne kadar iktidar partisinin kalesiydi, fakat... Şimdi Erzincan ’da büyük bir seçim mücadelesi var... AKP’nin tahtı sallanıyor...AKP ’yi sarsıp sallayan Mustafa Sarıgül... Mücadele CHP adayı Mustafa Sarıgül ile AKP adayı arasında geçiyor. Diğer partilerin hiç şansı yok! ★★★ ORC Araştırma’ nın Erzincan ’da özel olarak yaptığı ankete göre, Türkiye Değişim Partisi Genel Başkanı Mustafa Sarıgül’ ü birinci sıradan aday gösteren CHP ’nin oyları yüzde 25.5 ’ten yüzde 35.1 ’e yükseldi. Yüzde 9,6 artış var ve bu yükselme trendi devam ediyor. AKP ’nin oylarında ise yüzde 6.8 düşerek yüzde 38,4’ e indi. Bu düşüş devam ediyor. Cumhur İttifakı’nın diğer partisi MHP’ nin oyları da yüzde 18 ’den yüzde 12.5 ’e düştü ve düşmeye devam ediyor. Bu sonuçlara göre Erzincan ’da 2 milletvekilliğinden birini CHP (Mustafa Sarıgül), diğerini AKP kazanacak demektir. AKP ’nin kalesinde durumun 1-1 olması Cumhur İttifakı ’nın çöküşüdür. Mustafa Sarıgül bir TV programında “Seçime daha üç hafta var. Durmak yok. Seçimi 2-0 kazanmak için bütün gayretimizde çalışmaya devam ediyoruz.” dedi. ★★★ Mustafa Sarıgül bu duruma kolay erişmedi... Çalışılınca başarılıyor. Erzincanlı olan Sarıgül , her sabah saat 6’ da kalkıyor ve gece yarısına kadar dur-durak bilmeden hemşerilerini ziyaret ediyor, onların isteklerini bir bir kaydediyor. Çalmadığı kapı yok... Hiçbir siyasi parti ayrımı yapmıyor. “Erzincan’ın ışığını daha çok parlatacağız. İnanıyorum ki Erzincanlı hemşerilerim değişime oy verecek” diyerek kararsızları ve milliyetçi muhafazakar seçmenleri CHP ’ye çekiyor. Kılıçdaroğlu, Mustafa Sarıgül ’ü Erzincan ’dan aday göstermekle o bölgede müthiş bir atılım yaptı, CHP ’yi şahlandırdı. ★★★ Mustafa Sarıgül, “Ülke olarak tehlikeli bir dönemden geçiyoruz. Bu sarsıcı düzenin değişmesi gerekiyor. Bugün hoşgörüye ve dayanışmaya her zamankinden daha çok ihtiyacımız var. AKP artık yoruldu, gitmesi lazım. Ülkeyi Tek Adam Sistemi’ nden kurtarıp, parlamenter sisteme geçirecek olan en uygun aday Sayın Kılıçdaroğlu ’dur. O Türkiye ’nin yüzde yüzünü kucaklar, herkesin cumhurbaşkanı olur, ekonomiyi yoluna sokar, ülkeyi huzura kavuşturur.” diyor. “Yaptıkları Anayasa’ya kendileri uymuyorlar!” Günümüzde artık yasalar iktidar mensuplarına işlemez oldu. Anayasaymış, babayasaymış maalesef takan yok!Yüksek Seçim Kurulu ’nun, “Bakanların milletvekili adayı olması için istifa etmeleri gerektiği ve istifa etmedikleri için aday olamayacaklarına ilişkin itirazları” oybirliği ile reddetmesi, ülkemizde yasaların keyfe göre uygulandığını gösteriyor. İktidarın işine geliyorsa o yasa var, işine gelmiyorsa, o yasa uygulanmaz! Nasıl bir hukuk anlayışıdır bu? Yüksek Seçim Kurulu ’nun, “Bakanların istifalarına gerek yok” kararına ülkemizin önde gelen Anayasa hukukçularından Prof. Süheyl Batum da tepki göstererek: “Bir kere Anayasa’yı görmezden gelmeye başladığınız anda, bunun nerede duracağını bilmeniz mümkün değil. 2017 yılında kendileri Anayasa’yı yaptılar ama kendileri uymuyorlar. Bakan olan milletvekili olamayacak, milletvekili olan bakan olamayacak dediler. Şimdi ise olsun, diyorlar. Böyle bir şey olabilir mi?” dedi. Ülkemizde maalesef olabiliyor! GÜNÜN SÖZÜ Hangi işi yapıyorsan onun en iyisi, en büyüğü olmalısın!",https://www.sozcu.com.tr/erzincan-mucizesi-wp7664328
Rahmi Turan,Kılıçdaroğlu’na önemli bir rapor,02 Nisan 2023,"14 Mayıs ’ta kurtulaca­ğımızı umduğumuz AKP iktidarı yalnız ekonomiyi ve milli eğitimi değil, sağlık sistemimizi de bozdu! Hastalıklar adeta halkı­mızın kaderi haline geldi... İnsanlarımız çile çek­mek zorunda mı? Daha sağlıklı bir yaşamı hak etmiyorlar mı? Ediyorlar elbette... Fa­kat AKP iktidarının kötü sağlık politikaları, çöken randevu sistemi, hastane kapılarına düşenlere hafta­larca randevu verilmemesi herkesi canından bezdirdi! Onkoloji, genel da­hiliye, göz, cildiye gibi uzmanlık gerektiren branş­larda randevu almak adeta bir işkence haline geldi. Emar (MR) tomogra­fi, ultrason gibi, teşhiste önemli yol gösterici olan birimlerden randevu sırası almak, altı - sekiz ayı buluyor. Çaresiz hastalar özel sağlık kurumlarının insafına mahkum ediliyor. Basit bir batın emarına bile 7-8 bin lira civarında ücret talep ediliyor. ★★★ Özel hastanelerde rande­vu sorunu yok... Parası olan gidip özel kuruluşlarda tedavi oluyor ama beş yıldızlı lüks otelle­re benzeyen o hastaneler her şeye ticari gözle bak­tıkları için, ellerine düşen hastaları soyup soğana çeviriyorlar! Peki, parası olmayan ne yapsın? Kamu hastanelerinden de pek umut yok! Vatandaşına bakmak­la yükümlü olan devlet duyarsız... Ne yapacak çaresiz hastalar? ★★★ Sağlık alanında 5 önemli kitabı olan CHP Sağlık Politikaları Genel Baş­kan Danışmanı Coşkun Bel, son 20 yılda sağlık sistemimizin nasıl içler acı­sı hale geldiğini inceleyip, çözüm yollarını gösteren değerli bir rapor hazırlaya­rak CHP Genel Başkanı Kemal Kılıçdaroğlu’ na takdim etti. Seçim mücadelesini sürdüren Kemal Kılıçda­roğlu fırsat bulduğu vakit ya da 13’üncü Cumhur­başkanı seçildikten sonra, Coşkun Bel’ in 110 sayfalık bu önemli raporu­nu mutlaka incelemeli. 250 çözüm maddesinin yer aldığı raporu yazan Genel Başkan Danış­manı Coşkun Bel de bunu ayrıntılarıyla açıkla­yabilir. ★★★ AKP iktidarının “yapa­yım derken çökerttiği sağlık sistemimizi” düzeltmek, kamu hastane­lerine çeki düzen vermek, özel sağlık kuruluşlarını da denetim altına almak şart. İnsanlarımızın yeme­ye-içmeye olduğu gibi, sağlığa da ihtiyacı çok büyük... Hayatta her şeyden önce sağlık geliyor. Sağlığı olanın umudu, umudu olanın her şey var demektir. Türk halkı sağlıklı bir yaşamı hak ediyor. Bodrumlu milletvekili adayı ön sıralarda olmalı! Ben, 1987 yılından beri (36 yıldır) yaz aylarında Bodrum ’da yaşıyorum... Bodrum bugün Türki­ye ’nin dünya çapında bir bölgesidir. Muğla’ nın bir ilçesi olan Bodrum’ un resmi nüfusu 192 bin 964’ tür ama inanın ki, bu rakam gerçeği yansıtmıyor. Covid-19 salgınından sonra Bodrum ’un nüfusu, hâlâ devam eden göçlerle ikiye, belki de üçe katlandı. Yaz aylarında nüfus 1 milyonu geçiyor. Böyle uluslararası bir kentin sorunları da büyük oluyor ve Türkiye Büyük Millet Meclisi ’nde temsil edilmesi gerekiyor. Bodrumlu aday adayla­rı şimdi Muğla milletvekili adayı olmak için yarışıyor. Bodrum halkının sevdi­ği “Eski Yalıkavak Bele­diye Başkanı” Mustafa Saruhan’ ın CHP’ den Muğla Milletvekilliği için aday adayı olduğunu duydum, memnun oldum. Mustafa Saruhan doğ­duğundan beri Bodrum lu­dur. İki dönem Yalıkavak halkı tarafından Belediye Başkanı seçildi. Başkanlığı zamanında başarılı işler yaptı, güzel projelere imza attı. Bu yüzden iktidar partisinin şimşeklerini üzerine çekti, önünü kesmek isteyen AKP’ lilerle mücadele etti. Bodrum’ un sorunlarını en iyi bilenlerin başında gelir. Onun CHP ’den aday adayı olması, çok uzun süre sonra bir Bodrum­ lunun milletvekili olarak Meclis ’e girme şansı yakalaması bakımından memnuniyet vericidir. GÜNÜN SÖZÜİnsanlar, doğduklarında neden ağladıklarını ülkemizde daha iyi anlar!",https://www.sozcu.com.tr/kilicdarogluna-onemli-bir-rapor-wp7640635
Rahmi Turan,"“İyilik yap, iyilik bul sözü bir yalan!”",01 Nisan 2023,"Hayatta insanın yıldızının parladığı anlar olur. Önemli olan o anı yakalayabilmektir. Kaçan fırsat bir daha geri gelmez! Muharrem İnce işte böyle bir fırsatı kaçırdı ve kendi siyasi sonunu hazırladı. Eğer son anda Cumhurbaşkanlığı yarışından çekilseydi, inanın ki, bir halk kahramanı olacak, önünde yeni yollar açılacak, gelecek yılların en önemli siyasetçisi olma imkânına elde edecekti. Bunu düşünemedi. Hırsının ve egosunun yüksek oluşu onun tarihi fırsatı kaçırmasına sebep oldu. Şimdi “Bir bölen” ya da “Truva atı” olarak siyaset tarihine geçecek. Aslında kendisine yazık etti. İddia ettiği kadar oy alabilse bile kazanma şansı SIFIR... Fakat oyları bölüp seçimi ikinci tura bıraktırma ihtimali var. ★★★ 14 Mayıs günü Türkiye’nin kaderi oylanacak... Ya uygar Batı ülkelerine doğru ilerleme şansını yakalayacağız, ya da ilkel Afganistan ’a doğru yelken açacağız. Tercih yüce milletimizin... Türkiye ’nin kaderini değiştirecek bu kritik süreçte, Atatürkçü geçinen Muharrem İnce ’nin davranışı, Tayyip Erdoğan’ a yapılan en büyük destektir. Tek Adam Rejimi ’nin devamını sağlamak için çalışmak ise ülkemize ve demokrasiye yapılacak kötülüklerin en büyüğüdür. ★★★ Ortada, kamuoyuna yansımayan birtakım şeyler var mı, bilemiyorum. Siyasette her ihtimali düşünmek gerek! Bir okurum bana mesaj yollamış: “AKP’li Ali İhsan Yavuz’un dillere düşen sözü gibi: ‘Hiçbir şey olmadıysa bile kesin bir şey oldu’ diyor.” Başka bir okurumun mesajında: “Sayın Erdoğan ve AKP, Muharrem İnce’ye bu desteği için bir madalya takar mı?” diye soruyor. Bir diğer okurum da: “CHP adayı Kılıçdaroğlu bir-iki puan farkla yüzde 50 barajını geçemezse, bütün lânetimiz Muharrem İnce’nin üzerinde olacak” diyor. Bu mealde çok sayıda mesaj geliyor. ★★★ Gerçekten düşünmek lazım: Türkiye, 21 yıllık yorgun ve bitkin iktidardan kurtulma şansını kaybederse hırsı ve ihtirası nedeniyle buna sebep olan Muharrem İnce insan içine nasıl çıkacak? Ciddi olarak düşünülmesi gereken çok önemli bir soru bu! ★★★ Siyaset kazanılmak için yapılır.Muharrem İnce ise kazanmak için değil, kaybettirmek için siyaset yapıyor. Kendisinin CHP’ den dışlandığını düşünerek intikam duygularıyla hareket ediyor. Bu inadın başka izahı olamaz! İnce Bey, kendisine büyük iyilikler yapmış olan Kemal Kılıçdaroğlu ’na oy kaybettirerek seçimi Tayyip Erdoğan’ ın kazanması için çalışıyor. ★★★ Yakınları Hazreti Ömer ’e: “Şu adam sana kötülük yapmayı düşünüyor” diye haber vermişler. Hazreti Ömer şaşırarak: “Hayret!” demiş “Ben ona hiçbir iyilik yapmadım ki!”Kılıçdaroğlu da, Muharrem İnce ’ye yaptığı iyiliklerin bedelini ödüyor. “İyilik yap, iyilik bul sözü bir yalandır!” diyenler haklı çıktı. Kendisini dev aynasında gören bir insanın, kişisel egosunu tatmin için ülkesinin geleceğini tehlikeye atması sanırım akılcı bir yol değildir ama oluyor işte! TEBESSÜM “Bizim partiye oy ver!” Orta yaşlı bir adam yolda giderken ayağı takılıp düşmüş, arkadan gelen başka bir adam onun yardımına koşmuş. Düşen adam: “Teşekkür ederim” demiş “Sizin bu yardımınıza nasıl karşılık verebilirim?” Yardım eden kişi iktidara mensup bir partiliymiş: “Seçimde oyunuzu bizim partiye vererek...” demiş. Düşen adam birden bozulmuş: “Yanılıyorsunuz beyefendi” demiş “Ben düşerken kıçımı yere vurdum, başımı değil!”GÜNÜN SÖZÜEğri cetvelden doğru çizgi çıkmaz, eğri kişiden doğru iş beklenmez!",https://www.sozcu.com.tr/iyilik-yap-iyilik-bul-sozu-bir-yalan-wp7639642
Rahmi Turan,Tanrı bize neden yardım etmiyor?,26 Nisan 2023,"Acı çekerek adam olunmaz ama acılar insana hayatı öğretir! Eğer ülkemizin güzel insanları, çektikleri acılardan ders almamışlarsa, benzeri acılara daha uzun yıllar katlanmaya devam edecekler demektir. Bugün Türkiye ’nin en büyük sorunlarından biri evde kaynamayan tenceredir. Bu millet, eti, sütü, patatesi, soğanı lüks haline getirenlerden hesap sormayacak mı? Bu kadar saf olunabilir mi? ★★★ Diyelim ki, seçimi yine AKP kazandı. Ne olacak? Olacakları söyleyeyim: Türkiye sadece önümüzdeki 5 yılı değil, tüm zamanları kaybetme tehlikesiyle karşı karşıya kalacak! Belki de göreceğimiz son seçim olacak bu! Ülkemizde zaten topallayarak yürüyen hukuk ve demokrasi tamamen rafa kaldırılacak, bugünleri bile arar hale geleceğiz! Saray’ a yakın çevreler zenginleşmeye, ucuz ekmek kuyruklarında çile çekenler ise fakirleşmeye devam edecek. Vatandaşın alım gücü düştükçe, yoksulluk ciğerlerimizi yakacak. ★★★ 85 milyonluk Türkiye ’de, insanların yüzde 20 ’si, yani 17 milyon kişi, varlıklı ve mutlu. 17 milyon küçümsenecek bir miktar değildir. Bu, orta boy bir Avrupa ülkesinin nüfusudur. Evleri, arabaları, yatları alanlar, lüks lokantaları dolduranlar, seyahatlere gidenler bunlardır. O varlıklı kesim hariç, Türkiye ’nin yüzde 80’ i (68 milyon kişi) yoksulluğun pençesinde kıvranmaya devam edecek. 21 yılda ülkemizi perişanlığın zirvesine taşıyanların bir seçim daha kazanmaları halinde Türkiye bir korku tüneline girecek... Ulusça o karanlık tünelden ne zaman çıkacağımızı Allah bilir! ★★★ Okurlarımdan mektuplar alıyorum... “Tanrı bize neden yardım etmiyor? İnancımız tam ama Tanrı niçin bizden yana değil?” diye soruyorlar. Allah bize akıl vermiş. Sanırım artık aklımızı kullanmamızı istiyor. Her toplum kendi kaderini kendi tayin eder. Eğer ulusça aklımızı başımıza toplarsak “Küfre, tehdide, baskıya dayanan ilkel yönetim anlayışını” tarihin çöplüğüne atabiliriz. Ünlü şairin vatan çığlığı! Edebiyat dünyamızda önemli bir yeri olan şair-Yazar Ataol Behramoğlu geçtiğimiz günlerde Muharrem İnce, Ümit Özdağ ve Sinan Oğan ’a “Açık mektup” yazdı. Behramoğlu, bu siyasetçilerin yurtseverliklerine hitap ederek: “Tek oyun bile yaşamsal öneme sahip olduğu cumhurbaşkanlığı seçiminde, Millet İttifakı adayı çevresinde kenetlenerek, onun lehine adaylıktan çekilerek, seçimin ilk turda bütün yurtseverlerin, çağdaşlığın,  cumhuriyetimizin değerlerinin zaferiyle sonuçlanmasına katkıda mı bulunacaksınız? Yoksa sevgili ülkemizi kötü bir kader olasılığıyla baş başa mı bırakacaksınız?” diye sordu ve ekledi: “Bu çığlığa sessiz ve duyarsız kalamazsınız. Kalmamalısınız!” Aradan bir hafta geçti, maalesef hiçbir cevap gelmedi. Kazanma şansları sıfır olan iki aday Muharrem İnce ve Sinan Oğan, şairin çığlığına sessiz ve duyarsız kaldı! Yurt sevgileri hikâye! TEBESSÜM Ünlü yazarın korkusu! Eski dönemin ünlü yazarı Refi Cevad Ulunay , hiç tatil yapmadan her gün yazar, gazetedeki sütununu hiç boş bırakmazmış... Bir gün sormuşlar: “Üstat, sen hiç tatil yapmaz mısın?” Yazar hafifçe gülümseyerek: “Tatile çıkarsam gazetenin tirajı düşer diye korkuyorum” demiş. Dostları “Bir dene üstat... Sen tatildeyken belki gazetenin tirajı düşmez!” diye ısrar etmişler. Yazar “İşte tam üstüne bastınız” demiş “İkinci korkum da bu!”GÜNÜN SÖZÜDünyanın kuralı: At teper, katır teper arada eşek gider!",https://www.sozcu.com.tr/tanri-bize-neden-yardim-etmiyor-wp7665303
Rahmi Turan,Aman dikkat!,11 Nisan 2023,"Partilerin milletvekili aday listeleri açıklandı. Bunlar geçici listeler... Eksikler 14 Nisan ’a kadar tamamlanacak ve kesin listeler ise 19 Nisan günü ilan edilecek. Tabii ki, geçici listelerde içimize sinmeyen isimler var... Fakat bunun üzerinde durma gibi bir lüksümüz yok. Liste dışı kalanlar hoşnutsuz. Bazıları çok öfkeli. Tepkiler gerçekten büyük, fakat... Siyaset bilimciler, Yüksek Seçim Kurulu’ na verilen bu listeleri uygun buluyor ve: “Tepkiler özellikle Millet İttifakı’na ama haksızlık yapmamak lâzım. Titizlikle çalışılmış, âdeta seçim mühendisliği yapılmış, tercihler ‘Kazan-kazan’ stratejisine göre oluşturulmuş” diyorlar. Son söz seçmenin! ★★★ Dün sabah Etiler ’de 22’nci dönem Milletvekili Emin Şirin ’e rastladım. Aday listelerini hiç beğenmemiş... Kendine göre haklı sebepleri var. Özellikle DEVA Partisi kontenjanından CHP Ankara 1’inci Bölge’ den milletvekili adayı olan AKP ’li eski Adalet Bakanı Sadullah Ergin’ e tepki göstererek: “Sadullah Ergin gibi birinin CHP listesinde ne işi var? FETÖ’nün alçak kumpasının kurulduğu günlerin Adalet Bakanı Sadullah Ergin, benim gibi birçok kişinin haksız yere Silivri zindanında ıstırap çekmesine sebep oldu. Ben şimdi ona nasıl oy vereyim?” dedi ve ekledi: “Bu seçimde İşçi Partisi’ni destekleyeceğim. Meclis’in böyle bir partiye çok ihtiyacı var.” ★★★ Listelere karşı çıkan herkesin kendilerine göre geçerli bir sebebi var ama yaşadığımız şu kritik dönemde, armudun sapına, üzümün çöpüne bakmadan birlik olmamız ve ülkemizi çökerten ucube sistemden kurtulmamız gerekiyor. Türkiye ’nin daha fazla kaybedecek zamanı kalmadı. Görünen köy kılavuz istemez... Tüm ulusumuza yokluk ve acı çektiren bu çağ dışı sistem devam ederse, belki 20 yıl, belki 30 yıl belimizi doğrultamayacağız. Çöküntü o kadar derin olacak ki, âdeta mutsuzlar ülkesi haline geleceğiz! Listelere tepki gösterip gürültü kopartanlara sakin olmalarını tavsiye ediyorum. İnanın ki, bunları tartışmanın zamanı değil. 14 Mayıs’ ta Türkiye ’yi yönetecek en ideal kadroyu seçmiyoruz. “Tek Adam Sistemi” ne son vererek Türkiye ’yi yeniden demokratik düzene taşıyacak Cumhurbaşkanı’ nı ve milletvekillerini seçeceğiz. Ulusun büyük sınavına 34 gün kaldı. Kısa bir zaman bu... Göz açıp kapayıncaya kadar geçer! Bu süre içinde muhalefet kanadının birbirini yememesi lâzım. Her türlü kavga, her türlü bölünme büyük hasar yaratır ve bu, ülkemize çok pahalıya patlar! Ne olur dikkatli olalım! Utanç verici bir karar! Rahmetli Başbakan Bülent Ecevit ’in kurduğu Demokratik Sol Parti ’nin (DSP) şimdiki Genel Başkanı Önder Aksakal ’ın, kişisel menfaatini ön planda tutarak iktidar partisi AKP’ ye destek açıklamasının yarattığı istifalar ve şiddetli protestolar devam ediyor. Önder Aksakal’ ın yetki gaspı yaptığı, bu keyfi tavrın, Ecevit’ in “İlkeli siyaset” anlayışından çok uzak, çok sinsi, ucuz bir hesap olduğu belirtiliyor. Aksakal ’ın ilkesiz davranışına en sert tepkilerden biri de, merhum Ecevit ’in son Genel Sekreteri Süleyman Yağız ’dan geldi. Genel Başkan Aksakal’ ı suçlayan Yağız şöyle dedi: “Partimizin mevcut başkanının, halkasına HÜDA-PAR gibi bir partiyi de ekleyen siyasal İslâmcı AKP’nin kollarına girmesi gerçekten utanç vericidir.”TEBESSÜM Temel’in savunması! Hâkim, kafası gözü sarılı, boynu bükük şekilde duran yaralı adamı göstererek sanık Temel’e sert bir sesle sorar: “Söyle bakalım, sen bu adamı merdivenlerden 30 basamak aşağıya neden ittin ha?” Temel adama yan yan bakarak kendisini şöyle savunur: “Vallahi billahi yalandır hâkim bey! Ben onu sadece bir basamak ittim, gerisini kendi gitti valla!” GÜNÜN SÖZÜ Aklın yolunu izlemeyip hırslarına yenilen kişiler hüsrana uğrar!",https://www.sozcu.com.tr/aman-dikkat-7-wp7650017
Rahmi Turan,Kara vicdanlılar nefret saçıyor!,24 Nisan 2023,"Seçime 20 gün kala, kamuoyunda endişeye yol açan olaylar yaşanıyor! Nefret dilinin halkı kutuplaştırdığı ülkemizde bir takım kara vicdanlılar “Korku iklimi” yaratmak için olay üstüne olay yaratıyorlar. Bunlarda insanlık sevgisi kalmamış… Kendini bilmez, cahil ve fanatikler, kin ve nefret saçıyorlar. … Neden saldırıyorlar? Bunu kendilerinin de bildiğini sanmıyorum. Başkalarının maşaları, besleme, kiralık uşak bunlar… Bir yerlerden aldıkları ahlâk dışı emirleri yerine getiriyorlar! Kim durduracak bu kara vicdanlıları? Devletin polisi var, jandarması var.… Bunlar İçişleri Bakanlığı’na bağlı… Yasa dışı eylemleri önlemek, olayların sanıklarını yakalamak, milletin güvenliğini sağlamak İçişleri Bakanlığı ’nın görevi değil mi? Ne yapıyor İçişleri Bakanı? ★★★ Organize provokasyonlar, parti binalarının kurşunlanması, seçim otobüslerine saldırılar devam ederken, olayları önlemekle yükümlü olan İçişleri Bakanı Süleyman Soylu, CNN Türk ’teki bir programda partilerin seçim bürolarına yönelik saldırılara ilişkin: “Dünyanın her yerinde olur” dedi ve benzer olayların devam edeceğini tahmin ettiklerini söyledi, iyi mi? Nasıl bir ifade bu? Söyler misiniz, siz necisiniz beyefendi?İçişleri Bakanı ’nın sözleri inanın ki, yaşanan olaylardan daha üzücü! Bu tür sözler, saldırganlara aşırı cesaret veriyor, yasa dışı eylemler artıyor! ★★★ Son saldırıların bir numaralı hedefi olan CHP Genel Başkanı ve 13’üncü Cumhurbaşkanı adayı Kemal Kılıçdaroğlu , çirkin olayları büyük bir olgunlukla karşıladı. Nefret ve tehdit düzeysizliğine aynı şekilde karşılık vermeyen, sevgi ve dostluk dili kullanan Kılıçdaroğlu , kışkırtıcı saldırıları, kendisinin 418 milyar doları soygunculardan alıp geri getirme vaadi ile ilişkilendirerek: “Söz konusu olan çok büyük para. Bu yüzden seçim dönemi provokasyonlar olmasını bekliyorum. Gerçeklerin üstünü örtmeye, gerçekleri eğip bükmeye çalışacaklar ama bilin ki mesele sadece para, sizin çalınan paralarınız… Sizden ricam, sakin olmanızdır. Bu işi ancak birlikte başarabiliriz.” dedi. “Hak, Muhammed, Ali, inancıyla yetişmiş samimi bir Müslümanım” diyen Kılıçdaroğlu, Adıyaman ’da deprem şehitlerine Fatiha okurken, münasebetsiz, densiz, kiralık bir serserinin “Bu Fatiha okumayı bilmiyor ki…” diye bağırarak ona itikat suçlaması yapması tam bir terbiyesizlik, ahlâksızlıktır. Sayın Soylu ’ya sormalı: “Bunlar da mı dünyanın her yerinde olur?” Adil olmayan seçim yarışı! Öyle adaletsiz bir seçime gidiyoruz ki, Allah ulusumuza yardımcı olsun. Bu seçimde tarafsızlık ilkesi diye bir kavram kalmadı. Erdoğan, hem partili Cumhurbaşkanı, hem Cumhurbaşkanı adayı…Süleyman Soylu hem İçişleri Bakanı , hem milletvekili adayı.… Bekir Bozdağ , hem Adalet Bakanı , hem milletvekili adayı.… Adil Karaismailoğlu hem Ulaştırma Bakanı , hem milletvekili adayı.… Diğer bakanlar da öyle… Devletin bütün imkânlarını kullanıyorlar. Böyle gidilen bir seçime “Tarafsız ve âdil bir seçim” denilebilir mi? Dünyanın tüm medeni ülkelerinde seçime giren adaylar, devletteki görevlerinden istifa ederler. Yasalar bizde de öyle ama uygulayan kim? Yüksek Seçim Kurulu’ nun maşallahı (!) var “Bakanlar devlet görevlisi değildir” diyerek bu adaletsizliği onayladı. Devleti idare eden bakanlar devlet görevlisi değil de neci? Leblebici mi? ★★★ YSK’ ya şunu da sormak gerekiyor: “Bu seçimde mühürsüz oylar kabul edilecek mi, edilmeyecek mi?” Açıklansın da bilelim. Bugüne kadar seçimlerde öyle garip şeyler gördük ki, şimdi millet, yine aynı saçmalıklar tekrarlanır diye endişe ediyor. Oylar sayılırken yeni icatlar çıkartılmasın! GÜNÜN SÖZÜ İnsanlığı aydınlatan bilgidir ama nedense ülkemize az uğruyor!",https://www.sozcu.com.tr/kara-vicdanlilar-nefret-saciyor-wp7663089
Rahmi Turan,Gururla kutluyoruz,23 Nisan 2023,"Bugün 23 Nisan...AKP iktidarının sevmediği ve gönüllerden silmeyi hedeflediği Ulusal Egemenlik ve Çocuk Bayramı...Ata ’mızın çocuklara armağanı... Yarını kuran, yurdu koruyan, ulusu kurtaran çocuklarımız olacak. Gururla kutluyoruz.23 Nisan , geleceğin büyük insanları olacak çocuklar arasında sevgi, kardeşlik ve dostluk bağlarını güçlendirerek tüm insanlığa huzur ve barış sağlamayı amaç edinmiştir. Peki, böyle güzel bir hedefi olan harika bir bayramı, AKP iktidarı niçin sevmez, niçin unutturup yok etmeye çalışır? Sebebi Mustafa Kemal Atatürk’tür. Çünkü 23 Nisan Bayramı , Atatürk’ ün eseridir ve yeryüzünde eşi benzeri yoktur. Tutucu kesimlerin “Atatürk alerjisi” malum... AKP , ülkede bol miktarda olan bu tür gerici gruplara hoş görünmeye çalışıyor, hatta destekliyor! Mesele bundan ibaret! Oysa ellerini vicdanlarına koyup düşünmeleri gerekir: Bu vatanı bize Gazi Mustafa Kemal ve silah arkadaşları armağan etmiştir. O kahramanların olağanüstü çabaları, işgalci düşmanlara karşı kazandıkları muhteşem zaferler olmasaydı, biz bugün bu coğrafyada özgür ve bağımsız yaşayan bir ulus olma şansını kaybetmiş olabilirdik! ★★★ 23 Nisan, Türk milletinin geleceğinin belirlendiği ve egemenliğin milletin iradesine bırakıldığı önemli bir dönüm noktasıdır. Çocuklarımızı, tarikatların, cemaatlerin ellerine bırakmak, bu ulusun geleceğini dinamitlemek olur. Ülkemizin huzuru, refahı ve gelişmesi için çocuklarımızı yılmaz bir inançla, Atatürk’ün gösterdiği uygarlık yolunda, çağdaş insanlar olarak yetiştirmek zorundayız. Ulusça, çocuklarımızın ve gençlerimizin varlığından güç alıyoruz. Geleceğimizin en büyük güvencesi bugünkü yavrularımızdır. 23 Nisan Ulusal Egemenlik ve Çocuk Bayramı’mız kutlu olsun. Çirkin saldırıların amacı! Ülkede, saldırı, hukuksuzluk, çirkin tahrikler bitmiyor. Bayram günlerinde bile muhalefet hedef alındı, meydanlarda, sokaklarda gerginlik yaratıldı! Amaçlarının bir korku iklimi yaratmak olduğu anlaşılıyor! Bayramlaşmak için gittiği Adıyaman ’da, bazı besleme militanların saldırına uğrayan CHP Genel Başkanı ve 13’üncü Cumhurbaşkanı adayı Kemal Kılıçdaroğlu’ nun, artan nefret diline karşı sevgi ve barış ifadeleri kullanması, tahrikçileri şaşkına çevirdi! Kemal Kılıçdaroğlu ’nun olgun, sakin, barışçı davranışı, karşı tarafın hem  hesaplarını, hem de sinirlerini bozuyor!! Türkiye hayati bir seçime giderken, silahlı saldırılar, tehditler ve bunlara hukuki yaptırımların uygulanmaması, yakalanan sanıkların serbest bırakılması, ülkemizde adalet ve demokrasinin yerle bir edildiğini gösteriyor. Kullanılan kutuplaştırıcı ve kışkırtıcı dile karşı Kılıçdaroğlu ’nun “14 Mayıs’ta barışı ve huzuru getireceğiz.” mesajı vermesi... Ekrem İmamoğlu’ nun Hatay ’da “Biz güzel günler için bu yola baş koyduk” demesi... Meral Akşener’ in Malatya ’da “15 Mayıs’ta doğan güneşle, ahlaksızlık, sorumsuzluk, adaletsizlik tarih olacak.” diye meydan okuması... Korku iklimi yaratmak isteyen art niyetlilerin hesaplarını bozuyor! TEBESSÜM Temel ve siyaset Milliyetçi geçinip, çıkarları için iktidar partisinden milletvekili adayı olan birçok siyasetçi gibi Temel de avantaya özenip aday oluyor. Düzenlenen mitingde Temel, halka boş vaatler yağdıran adayları dinlerken, onun sessiz durduğunu gören partililer yanına gelip: “Sen niye kürsüye çıkıp halka bir şeyler söylemiyorsun?” diye soruyor. Temel “Bana inanmazlar” diyor “Hepsini daha önce çok kandırmışlığım vardır!”GÜNÜN SÖZÜBir devletin temeli çocukların eğitim ve öğretimidir.",https://www.sozcu.com.tr/gururla-kutluyoruz-wp7662365
Rahmi Turan,Hangi yüzle?,05 Nisan 2023,"Bir iktidar düşünün... Ülkeyi 21 yıldır pahalılık, yoksulluk, yasaklar altında yaşatıyor, dünya refah sıralamasında 95’inci sıraya düşürüyor. 12 yıl önce 63 ’üncü sıradayken şimdi Afrika ülkelerinin gerisinde kalıyoruz. Yoksulluk her geçen gün artıyor. İktidarın emrinde olan Türkiye İstatistik Kurumu TÜİK , inanılması mümkün olmayan rakamlarla enflasyonu düşük göstermeye çalışıyor. Kendi açısından belki haklı. Sıkıysa öyle yapmasın! Kurumun başındakiler hemen kapı dışarı edilir! TÜİK ’de şimdiye kadar kaç genel müdür ve kaç üst düzey görevli değişti, sayısını unuttum. ★★★ TÜİK , önceki gün yıllık enflasyonu yüzde 50,51 olarak açıkladı. Maliye Bakanı Nebati de “Aldığımız önlemler sonuç vermeye başladı” diye babalandı ve başarı hikayesi yazdı. Peki, enflasyonun yüzde 50,51 olduğuna siz inandınız mı? Ben inanmadım. Çünkü çarşı-pazardaki fiyatların nasıl kudurmuşçasına artıp herkesi ısırdığını görüyorum. Yalnız ben değil, herkes görüyor bunu... Sanırım TÜİK “Güven duyulmayan bir kurum” olarak tarihe geçecek. TÜİK ’in yüzde 50,51 dediği yıllık enflasyon, ENAG (Enflasyon Araştırma Grubu) tarafından yüzde 112,51 olarak açıklandı... Yaşanan ekonomik olaylara ve azgınlaşan fiyatlara bakınca ENAG ’ın rakamlarının çok daha doğru olduğu sonucuna varıyoruz. ★★★ Dün kendi adıma bir mini anket yaptım ve hiç üşenmeden, tanıdığım 30 kişiyi telefonla bir bir arayıp: “Sizce hangi kurumun enflasyon rakamları doğru?” diye sordum. 30 ’u da hiç düşünmeden “Tabii ki ENAG’ın yüzde 112 rakamı daha doğru.” cevabını verdi. 30 kişi arasında TÜİK ’e inanan bir kişinin bile çıkmaması TÜİK adına üzücüdür! Halk yıllardır ezilirken AKP iktidarı şimdi, pahalılığı, yoksulluğu, çeşitli yolsuzluk ve yasakları seccadenin altına süpürüp 5 yıl daha iktidarda kalmak için seçmenden oy istiyor. “Hangi yüzle?” diye sormak lazım! Allah kabul eder mi? Bir düşünce jimnastiği yapalım... Diyelim ki, AKP Genel Başkanı Erdoğan seçimi kazandı, 5 yıl daha iktidarda kaldı... Ne olacak? 21 yılda yapamadığını bu defa 5 yılda yapıp ülkeyi refaha mı kavuşturacak? Ekonomi düzelecek mi? Yasakları kaldıracak mı? Hukuk işleyecek mi? Böyle bir şey olmayacak. Çünkü, yapsaydı bugüne kadar yapardı. 14 Mayıs seçimlerinde iktidar değişmezse, bu yönetim anlayışıyla insanlarımız daha da batacak, toplum olarak sıkıntı içinde geçirdiğimiz bugünleri bile arar hale geleceğiz! Halen yoksulluk batağında çırpınan milyonlarca fukaraya, yeni fukaralar eklenecek. ★★★ Bir de seccade olayı var. Köpürttükçe köpürtüyorlar... Bir yanlışlık olmuş ama anlamak istemeyene hiçbir şey anlatamazsınız. Halkın dini duygularını istismar edip kendilerine çıkar sağlamak istiyor ve “Kılıçdaroğlu seccadeye ayakkabılarıyla bastı.” diyerek adeta yırtınıyorlar. Diyanet İşleri Başkanlığı bile, kendisine yöneltilen sorular üzerine “Seccadeye basmanın günah olmadığını” açıkladı ama umurlarında mı? Halkın perişanlığını, insanların çaresizliğini seccadenin altına süpürmek istiyorlar ve “Seçimi kazanınca 15 Mayıs sabahı seccadeye basmayacak, üzerinde şükür namazı kılacağız” diyorlar. Millet inim inim inlerken Allah kabul eder mi bunu? TEBESSÜM Motor tekleyip duruyor... “Bir seccadeye takıldık kaldık” diyen okurum Kâzım Üçok , bu konuda bir dörtlük yazarak göndermiş. “Mal bulmuş Mağribi” gibi seccade olayına sarılan iktidarı eleştiriyor. Okuyalım: “Herkes biliyor ki, gemi su almış,Motor tekleyip duruyor,Öyle zorda kalmış ki kaptan,Seccadeden bile medet umuyor!” GÜNÜN SÖZÜ Günümüzün tablosu: Kaçan da “Allah” diyor, kovalayan da...",https://www.sozcu.com.tr/hangi-yuzle-5-wp7643650
Rahmi Turan,"Seçimde kime, neden oy veririm?",30 Nisan 2023,"Türkiye ’nin en önemli, en hayatî seçimine 14 gün kaldı. İki hafta sonra pazar günü sandık başındayız. 64 milyon seçmen durum muhasebesi yapıyor, oy vereceği Cumhurbaşkanı’ nın ve seçeceği partinin artılarını, eksilerini hesaplıyor. Benim gönlümdeki Cumhurbaşkanı Kemal Kılıçdaroğlu... Neden Kılıçdaroğlu ve partisine oy veririm... Her şeyden önce o, Laik Cumhuriyet ve Atatürk ilkelerine bağlı, gerçek demokrat kişiliği ile tanıdığım, olgun, hoşgörülü, herkesi kucaklayan bir siyasetçi... Seçimi kazanırsa neler yapacak? ■ Kalıcı yaz saati denilen saçma uygulamaya son verilecek, kış aylarında küçük öğrencilerin 7 yıldır çektiği işkence bitecek. (Sırf bunun için bile Kılıçdaroğlu oy almayı hak ediyor.) ■ Ülkeye özgürlük, hak, hukuk ve adalet gelecek. ■ Yoksullukla mücadele edilecek ve ülkede açlık bitecek. ■ İşçiye, çiftçiye, öğrenciye, memura, esnafa büyük destek sağlanacak. ■ Depremzedelere yapılan konutlar ücretsiz olacak. ■ Emeklilerin dramına son verilecek, Kurban Bayramı’ndan önce her emeklinin hesabına 15.000 lira yatırılacak. ■ Ülkede, mülâkat denilen ve keyfe göre kullanılan partizan sistem kaldırılıp işe almalarda liyakat esas alınacak. ■  Çalışanların sırtındaki  vergi ve sigorta yükü azaltılacak. ■ İsrafı önlemeye Saray’dan başlanacak ve Cumhurbaşkanlığı aşırı masraflı Beştepe Sarayı’ndan Çankaya Köşkü’ne taşınacak. ■ Cumhurbaşkanlığı’na ait 13 uçak ve 3 helikopter satılarak yerine yangın söndürme uçakları alınacak. Ormanlarımız çatır çatır yanmaktan kurtarılacak. ■ Cumhurbaşkanı’na hakaret suçu kaldırılacak. ★★★ Daha çok şey sayabilirim ama, bunların yarısını bile gerçekleştirse, Kılıçdaroğlu’ nun alacağı oylar, anasının ak sütü gibi helâl olur. Onun sağlayacağı hoşgörü ikliminde otoriterliğin bunaltıcı baskısından kurtulacağımıza, insanlarımızın biraz nefes alacağına inanıyorum. Ancak... Bu demek değildir ki, Sayın Kemal Kılıçdaroğlu’ nu   eleştirmeyeceğiz. İcraatında yanlışlıklar gördüğümüz anda, halkımız adına en sert eleştirilerin sahibi biz olacağız. Onun da bu eleştirileri hoşgörü ile karşılayacağına inanıyorum. Yüreklerini “Kaybetme korkusu” sardı! Ülkeyi yönetilemez hale getirip halkı perişan eden iktidarın, bu seçimde de postu kaptırmamak için yaptığı orantısız mücadeleyi şaşkınlıkla izliyorum. Neler neler demiyorlar ki! Artık “fıtrat, kader, sabır” lâflarını bırakıp, başka sözlere sarıldılar. “Temiz alnı secdeye değenlerle, şampanya içenler” diye ayrımcılık yapan Adalet Bakanı Bekir Bozdağ’ dan sonra diğerleri de “Söz adamın mihengidir” atasözünü unutarak boş boş konuştular! Ülkede başbakanlık yapmış, yaşını başını almış, olgun bir siyasetçi olan Binali Yıldırım “Bu seçim işgalcilerle, istiklal harbi verenler arasında bir seçimdir” dedi. Lâfa bakar ısınız? Muhalefeti işgalci düşman yerine koydu. Kendileri de istiklal savaşı veren yurtseverler! Nasıl sözler bunlar? Yakıştı mı ona? Tarım ve Orman Bakanı Vahit Kirişçi de Binali Bey ’i destekleyerek: “Bu seçim, millilerle, ülkeyi parçalamak isteyenlerin mücadelesidir” diye bir şeyler söyledi. İçişleri Bakanı Süleyman Soylu onlardan geri kalır mı? O da “14 Mayıs seçimleri Batı’nın siyasi darbe girişimidir!” dedi. Gel de şaşma! Bu acayip sözlerden benim çıkarttığım sonuç, hepsinin kaybetme endişesi içinde olduğudur! Yüreklerini saran korkuyu bastırmak için “Karanlıkta şarkı söyleyen insanlara” benziyorlar! Ülkemizin en deneyimli hukukçularından Turgut Kazan, Süleyman Soylu’ nun sözleri için: “Bu cümleyi başkası kursa, sabaha karşı evinin kapısı kırılır, hemen tutuklanırdı” dedi. Gerçekçi bir söz! GÜNÜN SÖZÜAza sahip olan değil, çok daha fazla mal için can atan fakirdir!",https://www.sozcu.com.tr/secimde-kime-neden-oy-veririm-wp7669448
Rahmi Turan,"Oylar çalınır mı, çalınmaz mı?",04 Nisan 2023,"“Sütten dili yanan üfleyerek içer” denir... Daha önce birçok şaibeli seçim gördük... Bu nedenle şimdi herkes 14 Mayıs ’taki seçimlerde de “Acaba bir hile olur mu?” diye endişe ediyor. Eski seçimlerde neler neler olmadı ki? Trafoya kedilergirdi...İki milyon civarında mühürsüz zarflardaki oylar geçerli sayıldı...O mühürsüz oyların hepsi iktidara verilen oylar oldu, nedense muhalefete hiççıkmadı!Yüksek Seçim Kurulu’na güven kalmadı!Atı alan Üsküdar’ı geçti, vesaire... Bu defa tüm partilerin uyanık olması, her sandığın başında adam bulundurup hileye geçit vermemesi gerekiyor. CHP Genel Başkan Yardımcısı Oğuz Kaan Salıcı “Şu anda Türkiye’de 180 bin 65 oy sandığı var. Biz seçim güvenliği için 200 bin kişiye görev veriyoruz. Sandıkların yüzde 101’inde sorumluları belirledik” diyor. Bu ifadeden seçimin güvenli olacağı anlaşılıyor. ★★★ Dileriz öyle olur ama Doğru Parti Genel Başkanı Rifat Serdaroğlu bundan pek emin değil. Seçim güvenliği konusunda ciddi çalışmalar yapan Rifat Serdaroğlu sandıklara sahip çıkmak için bütün muhalefet partilerini uyardı. Elinde geniş bilgiler olduğunu belirten Rifat Serdaroğlu şöyle dedi: “Herkesin kendine şunu sorması gerekir; Seçimde OY ÇALINIR MI?Sınav sorularını çaldırıp yandaşlarına veren ve milyonlarca gencin geleceğini çalan bir parti, sizce oyçalar mı?Devletin en önemli sırlarını, Kozmik Oda’dan FETÖ’ye çaldıran bir parti sizce seçimde oy çalar mı?” ★★★ Bu soruların cevapları herkese göre değişebilir. Yıllardır seçimlerde yaşadığımız bunca olaydan sonra ne düşünmek, nasıl davranmak lâzım? Trafoya kediler girdi, atı alan Üsküdar ’ı geçti, mühürsüz 2 milyon zarftaki oy geçerli sayıldı. İstanbul’ da İmamoğlu kazandı diye seçim yasaya aykırı bir şekilde iptal edilip, tekrarlanmadı mı? Tüm bunların ışığında gerçekçi bir durum değerlendirmesi yapıp siz söyleyiniz: “Bu ülkenin seçimlerinde hile olur mu, olmaz mı?” Olmayacağını umut edelim! İlginç iki mesaj: Seccade olayı ve F. Bahçeli Arda Dün okurlarımdan iki ayrı konuda “Seccade olayı” ve “Fenerbahçeli futbolcu Arda’nın penaltısı” hakkında çok sayıda e-posta aldım. Bu güncel okur mesajlarını ilginç bulduğum için (fikir vermek amacıyla) birer örnek naklediyorum: Birinci e-posta: “Kılıçdaroğlu ’na mutlaka bir komplo kurulmuş. Ben şahsen amatör bir fotoğrafçı olarak, eğer söylenmeseydi, orada bir seccade olduğunu dahi fark etmezdim. O seccade oraya özel olarak konulmuş, üç halı ile kamufle edilmiş...Seccade , benim bildiğim, namaz kılınırken konulur ve hemen sonra dürülerek kaldırılır. Demem o ki, Kılıçdaroğlu ’nu oraya davet eden kişi fotoğraf çekerken ‘Biraz sağa, biraz arkaya’ gibi sözlerle Kılıçdaroğlu’ nun seccadeye basmasını sağladıktan sonra resmi çekmiş ve daha sonra da bu resim bütün medyaya servis etmiş! Bunu yapan ya da yaptıran mutlaka araştırılmalıdır. İktidar bu olayı büyüte büyüte bir hal oldu!” (Tarık Karslı) ★★★ İkinci e-posta: “Fenerbahçe futbol takımında 17-18 yaşlarında bir Arda’mız (milletçe umudumuz) var. Pazar günkü Beşiktaş maçında yine mükemmel oynadı. Fenerbahçe maçı kaybettiyse de, Arda ’yı seyretmek zevkti. Ancak, maç sonrası spor kanallarında Arda ’nın hakemi nasıl aldattığı, takımına nasıl penaltı kazandırdığı anlatıldı, olay anı tekrar tekrar gösterildi. Bir genç yetiştiriyoruz, o genç adam aldatıyor, bizim anlı şanlı yorumcularımız (onu uyaracakları yerde) övgüler döşeniyor “Arda penaltıyı aldı’ diyorlar. Hani nerede sporcu ahlâkı? Böyle mi karakterli yapacağız ümitlerimizi? (Prof. Dr. Alphan Cura) GÜNÜN SÖZÜ Dosta dikkatli bakalım, gözümüzü dört açalım, sahte dostsa kaçalım!",https://www.sozcu.com.tr/oylar-calinir-mi-calinmaz-mi-2-wp7642421
Rahmi Turan,"""Sana söz, bu fiyatlar düşecek!""",12 Nisan 2023,"“İtibardan tasarruf olmaz” diye öylesine savurgan bir politika izlediler ki, sonunda insanlarımız kuru soğana muhtaç hale geldi. Pazardan filesini dolduramadan dönen orta yaşlı bir kadın, elindeki bir tek soğanı TV ’de göstererek, ağlamaklı bir sesle şöyle diyordu: “Her şey ateş pahası. Soğan fiyatları bile 30 lira olmuş... Pazardan birkaç bir şey aldım, son param sadece bu tek soğanı almaya yetti. Biz nasıl yaşayacağız Allah aşkına?” “İtibardan tasarruf olmaz” politikası halkı “itibarsız hale” düşürdü! ★★★ AKP ’nin kurucu üyelerinden olan, TBMM’ nin eski başkanı Bülent Arınç da bir YouTube kanalındaki programda şöyle konuştu: “Eskiden 70 liraya doldurduğumuz file şimdi 400 liraya dolmuyorsa bir şey var kardeşim. Bunu görün. Sorunu kabul etmek lâzım. Bu dürüstlüktür. Yapmayın, bu kadar basit değil bu olay!” Tabii ki basit değil ama iktidar “İtibardan tasarruf olmaz” derken, hesapsız harcamalarla halkımızı yoksulluğa mahkûm etti. Bir ülkenin itibarı yönetimin değil, halkın refahı ile ölçülür. ★★★ Tasarımcı genç Mahir Akkoyun , hazırladığı “Bu ürün size pahalı mı geldi? Erdoğan sayesinde” yazılı etiketler nedeniyle Cumhurbaşkanı’ na hakaret ettiği iddiasıyla gözaltına alınıp, daha sonra serbest bırakılmıştı. Ülkemizdeki pahalılığa dikkati çeken ve market raflarında Erdoğan’ ın fotoğrafının yer aldığı “Erdoğan sayesinde” etiketlerinin sosyal medyadaki yankıları sürüyor. Millet İttifakı ’nın Cumhurbaşkanı adayı CHP Genel Başkanı Kemal Kılıçdaroğlu ’nun, tüm bu gelişmelere cevabı şöyle oldu: “Bu gidişle soğan 100 lira olur. Yiğidi muhtaç ettiler kuru soğana... Sana söz, bu fiyatlar düşecek!” ★★★ Kılıçdaroğlu’ nun verdiği tüm sözleri kaydediyoruz. Seçimi kazanması halinde, bunların yerine getirilip getirilmediğini titizlikle takip edeceğiz. Kişisel kanaatim Kılıçdaroğlu verdiği her sözü tutacaktır. Halkın da beklentisi budur ve toplum olarak başka kurtuluş şansımız yoktur. Tüm seçmenlerin, bunun bilincinde olması gerekir. Aytun Çıray için son değil, yeni bir başlangıç İYİ Partili Dr. Aytun Çıray , kendi isteğiyle milletvekili adayı olmadı. Aytun Çıray, Meclis ’in en çalışkan, en düzgün, en verimli milletvekillerinden biriydi... “Böyle nitelikli bir politikacının Meclis dışında kalması, siyasetimizin kaybıdır” diye üzüldüm ama sonra “Kılıçdaroğlu seçimi kazandığı takdirde herhalde onu İYİ Parti’den Sağlık Bakanı yapacak” diye düşününce memnun oldum. Malûm, bu sistemde bakanlar Meclis dışından seçiliyor. Twitter hesabından açıklama yapan Çıray, mesajında şu ifadelere yer verdi: “14 Mayıs seçimleri sonrası Türkiye ’ye farklı zeminde katkıda bulunmak umuduyla İYİ Parti milletvekili adaylığımdan feragat ediyorum. İzmir’ de, saygıdeğer Kemal Kılıçdaroğlu’ nun cumhurbaşkanı olması ve kriz sonrası baraj altına düşen oylarımızı yükseltmek için çok çalışacağım . Yaşasın Atatürk!”TEBESSÜM Gülünç bir söz! Muharrem İnce , “Tebessüm” lük bir cümle söylemiş ve: “Seçimde ikinci tura Kılıçdaroğlu ve Erdoğan kalırsa, korkarım ki, seçimi Erdoğan alır!” demiş. Demek ki korkarmış... Sevsinler! Bu söze en iyi cevabı E. Koramiral Atilla Kıyat, Twitter hesabından verdi: “Sayın İnce, bu korkunuz hiç de inandırıcı değil. Bu olasılık sizi gerçekten korkutsa aday olmazdınız zaten!” GÜNÜN SÖZÜ Ey makam koltuğu! Ey menfaat! Sen her şeye kadirsin!",https://www.sozcu.com.tr/sana-soz-bu-fiyatlar-dusecek-wp7651164
Rahmi Turan,Bayrama düşen gölge!,22 Nisan 2023,"Bugün bayramın ikinci günü... Nasıl, mutlu musunuz? Bayram sizi sevindirdi, coşturdu mu? Benim bayramlarım bir “AKP’den önce”, bir de “AKP’den sonra” diye ikiye ayrılır. AKP öncesi bayramlarda, her şeye rağmen mutluyduk. Bayramlar bizi çocuklar gibi sevindirirdi. Şimdi öyle mi? AKP iktidarında bayramların tadı-tuzu kaçtı. Toplumumuzun büyük bir kısmı: “Bayram gelmiş neyime, Kan damlar yüreğime...” diyor. ★★★ Ülkemizin haline bakın! Et, ekmek kuyruklarında çile çeken, bir baş soğan peşinde koşan çaresiz insanlar göreceksiniz. Eski bayramların coşkusu, heyecanı, gururu var mı? Hal böyleyken “Fakat Kılıçdaroğlu seccadeye ayakkabılarıyla bastı...” diyorlar. “Onlar soğan, biz TOGG diyoruz” gibisinden akla ziyan ifadeler kullanan demagoglar var! Siz biraz da el öpen çocuklarına bayram harçlığı verememenin ezikliğini yaşayan ailelere bakın... 21 yıldır iktidardalar, önemli vaatlerinin hiç birini gerçekleştiremediler ama daha dün siyasete girmiş gibi şimdi “Bize oy verin, 5 yılda Türkiye’yi şaha kaldıralım” diye atıp tutuyorlar. ★★★ Gençler işsizlik kurbanı... Kadınlar şiddet ve vahşet kurbanı... İktidarın yeni ortakları (HÜDA-PAR ve Yeniden Refah Partisi) kadınlara şiddet ve vahşeti engellemeyi hedefleyen 6284 sayılı yasanın kaldırılması için bayrak açtılar. “Bu yasa kalksın, kadınlarımızı istediğimiz gibi dövelim” kafasındalar! AKP iktidarı da, üç-beş oy uğruna bu sakıncalı partilere boyun eğdi. Böyle bir ortamda bayram nasıl kutlanır? Dahası var: Dar gelirliler faturalarını ödeyemez durumda... Emekliler vahşi fiyat artışlarının altında eziliyor... Çocuklara şiddet ve istismar devam ediyor. Yolsuzluk, vurgun ve soygun iddiaları ülkeyi sarmış, araştıran, soruşturan yok! Ülke neredeyse tüm kurumlarıyla dibe vurmuş halde... Bunca kirlilik içinde tertemiz bayramları gönül rahatlığı içinde kutlayabilir miyiz? Her şeye rağmen, umutlarımızı asla yitirmedik. Mutlu bayramlara kavuşacağımız günler de gelecektir diye düşünüyor, 14 Mayıs ’ı bekliyoruz. Büyükelçi mi, parti amigosu mu? Bazı kişiler insan kandırmada, toplumu aldatmada yetenekli oluyorlar. Bunlardan biri de Türkiye Barolar Birliği’ nin eski başkanı Prof. Metin Feyzioğlu... Bir zamanların parlayan yıldızıydı... Ondan ülke adına çok yararlı şeyler bekleyenler vardı. Sonra birden ne oldu bilmem Feyzioğlu fırıldak gibi yön değiştirdi ve eskiden zehir zemberek eleştirdiği Cumhurbaşkanı Erdoğan’ ın emrine girdi. Tamamen kişisel çıkar hesabıyla AKP ’ye teslim olduğu belli! Sonra da Lefkoşe Büyükelçiliği’ ni kaptı... Okurum Yaşar Altıntartı , gönderdiği e-posta ile Metin Feyzioğlu ’nun Kuzey Kıbrıs ’taki AKP propagandasını anlattı. Türkiye Cumhuriyeti ’nin değil de, AKP’nin Büyükelçisi gibi çalışan Feyzioğlu, “Vadili Köyü” nde yaptığı konuşmada CHP ’yi eleştirip, T.C. vatandaşlı olanlardan AKP ’ye ve Erdoğan ’a oy istedi. Onu dinleyenler arasında “Bu efendi büyükelçi mi, AKP amigosu mu, anlayamadık” diyenler olduğu belirtiliyor. TEBESSÜM Kuru soğanın değeri... Tüm SÖZCÜ okurlarının bayramını kutlayan kadim okurum Kâzım Üçok gönderdiği e-postada fıkra gibi bir olay anlatıyor: “Değerli ağabeyim; Bugün soğanın ne kadar değerli, ne kadar ulaşılamaz olduğunu daha iyi öğrendim. Baktım eşim mutfakta mantar kavuruyor, ‘Soğanı bol olsun hanım’ dedim. Demez olaydım! ‘Sen soğanın kaç lira oluğunu biliyor musun?’ deyince mutfaktan hemen kaçtım!” GÜNÜN SÖZÜ Büyük insanlar veda ederek gider, küçük adamlar ihanet ederek gider (Lao Tzu)",https://www.sozcu.com.tr/bayrama-dusen-golge-wp7661440
Rahmi Turan,“Millet Partisi” adı kafa karıştırıyor!,15 Nisan 2023,"Bodrum’ dan Halûk Kaptan aradı... Sesi endişeliydi... “Rahmi abi, dinle beni!” dedi. “Hayır ola, bir şey mi oldu?” diye sordum. “Dinle beni, bu çok önemli!” diye yanıtladı. Halûk Kaptan, THY ’nin eski kaptan pilotlarındandır. Onunla yıllar önce Ali Şen ’in Bodrum ’daki davetlerinden birinde tanışmıştık. Endişeli bir sesle dedi ki: “Seçimlerde ‘Millet Partisi’ diye bir parti var... Ben bile bu ismi bizim ‘Millet İrtifakı’ ile karıştırdım. Çevremdeki birçok kişiden ‘Millet Partisi’ ile ‘Millet İttifakı’ aynı şey mi? Biz kime ve nasıl oy vereceğiz?’ diye soranlar oldu. Bu konuda, özellikle kırsalda yaşayanları ve eğitimsiz yurttaşları uyarmak lâzım. Seçim günü vatandaş olarak nereye oy basacağız?” ★★★ Halûk Kaptan karıştırmakta haklıydı... Uzun bir geçmişi olan “Millet Partisi” 14 Mayıs seçimlerinde kafaları karıştıracak gibi... Bu durum AKP ’nin işine çok yarayacak... Çünkü seçimde tek oy bile çok önemli... Bir arkadaşım “Millet Partisi adındaki bu parti acaba Millet İttifakı’na oy vereceklerin kafalarını karıştırmak için mi kuruldu?” diye kuşkusunu dile getirdi. Ancak, Millet Partisi ’nin kuruluşu çok eskilere dayanıyor. ★★★ Halûk Kaptan gibi yabancı dil bilen, yüksek eğitimli, kültürlü bir insan bile tereddüde düşerse, bu konuda herkesin kafası karışabilir demektir. CHP, İYİ Parti ve ittifakın diğer partileri (DP, Saadet, Gelecek ve DEVA) meydanlarda milleti mutlaka uyarmalı, televizyonlarda da bunu anlatmalı. Çünkü bu isim benzerliği, küçümsenemeyecek kadar ciddi karışıklıklara yol açabilir! “Millet Partisi” listenin başında 2’nci sırada yer alıyor. “Millet İttifakı” ise 18’inci sırada... İttifak bölümünde iki partinin (CHP ve İYİ Parti’nin) logoları var. Hangi partiyi seçecekseniz sadece o parti logosunun üzerine mührünüzü basacaksınız ve mürekkebin kağıtta karşı tarafa çıkmaması için listeyi dışa doğru katlayacaksınız. Aksi halde oyunuz iptal edilir. Bu seçimde bir oyun bile büyük önemi var. Kim çıkarttı bu afları? AKP ’nin iktidarı döneminde kaç “İmar Affı” çıktı? Saya saya başımız döndü... Bir, iki üç değil, 21 yılda tam 8 “İmar Affı” çıkarıldı . 9’uncusu da yoldaydı ama büyük deprem olunca ortadan kalktı. Tüm bu aflarda AKP ’nin imzası var! Cumhurbaşkanı Erdoğan 2018 ve 2019 yıllarında, imar afları konusunda konuşma yaparken “Vatandaşın sorunlarını çözdük” demişti... Bu defa 14 Mayıs seçimleri nedeniyle konuşan AKP ’li Cumhurbaşkanı Erdoğan:“İmar affı, katalog suçlar arasına girecek. Çünkü bu işin affı-maffı olmaz!” dedi. Şaka değil bu sevgili okurlar... Erdoğan ’ın ağzından çıkan bu sözleri Kanal D- CNN Türk ortak yayınında herkes dinledi. Duyunca kulaklarımıza inanamadık. “İmar barışı” adı altında kim çıkarttı 8 imar affını? CHP ya da İYİ Parti mi yaptı bunu? Sorumlu kim? CHP Genel Başkan Yardımcısı Seyit Torun “Sanki 8 imar affını biz çıkarttık... AKP iktidarının affettiği binalar insanlarımızı canından etti. Suçsa, bu suçu siz işlediniz. Hesabını nasıl vereceksiniz?” diye tepki gösterdi. Haksız mı? Yandaş yazar gözüyle... Meslektaşımız Mehmet Barlas “Erdoğan’ın en rahat seçimi olacak” başlıklı köşe yazısında şöyle diyor: “Bugüne kadar Cumhurbaşkanı Erdoğan üst üste 16 seçim kazandı. Hepsini yakından izledim. Hiçbir seçimde Erdoğan’ı bu kadar rahat görmedim.” (Sabah, 11 Nisan Salı) Yani “Erdoğan seçimi çok kolay kazanacak” demeye getiriyor. Tam tebessüm edilecek bir yazı. Herhalde Mehmet Bey biraderimiz de diğer AKP ’liler gibi Muharrem İnce’ ye çok güveniyor! GÜNÜN SÖZÜSoygun, rüşvet ve yolsuzluk olmasaydı yoksulluk olmazdı!",https://www.sozcu.com.tr/millet-partisi-adi-kafa-karistiriyor-wp7654771
Rahmi Turan,"Ne demiştin, niçin caydın sözünden?",16 Nisan 2023,"Adına “Cumhurbaşkanlığı Hükümet Sistemi” denilen “Tek Adam Rejimi” 9 Temmuz 2018 günü başlamıştı... Aradan 4 yıl 9 ay geçti... Cumhurbaşkanı Erdoğan o günden beri Türkiye ’yi tek başına yönetiyor. Yapılan vaatler arasında neler neler vardı! 2023 hedefleri muhteşemdi... ■ Milli gelirimiz kişi başına 25 bin dolar olacaktı. (Bugün, hedefin yarısından bile çok daha az) ■ Dünyanın en büyük ilk 10 ekonomisi arasına girecektik. (20’nciliğe düştük) ■ İşsizlik yüzde 5’e inecekti. (Yüzde 10’u aştı) ■ Vatandaş zenginleşecekti. (Tam tersine çok yoksullaştı) ■ Ay’a, uzaya adam gönderecektik... ( Deprem bölgesine bile zor gidebildik) ■ Enflasyonun beli kırılacaktı . (Kırılan vatandaşın beli oldu) 2023 hedeflerinin hiçbiri tutmadı! Cumhurbaşkanı Erdoğan şimdi seçim meydanlarında 2028 yılını işaret ederek revize ettiği eski vaatlerini sıralıyor. Ona göre: “İstikrarın, istikbalin yüzyılı ‘Türkiye Yüzyılı’ başlıyor. Milli gelirimiz 1,5 trilyon dolar olacak. Kişi başına milli gelirimiz 16 bin dolara yükselecek, enflasyon tek haneye düşecek” vs. Peki, nasıl inanacağız bunlara? Daha önce “2023 hedefleri” ile hayal kırıklığına uğradık. “2028 hedefleri” diye 5 yıl daha hayali vaatlerin peşinden mi koşacağız? ★★★ Erdoğan’ ın, ekonomiye, bilime, yapay zekâya ağırlık vermesi gerekir. Çünkü artık bilgisayar çağındayız. Halbuki o, “Seccade olayı” üzerinden Kılıçdaroğlu’ nu hedef alarak din ağırlıklı politikayı tercih etti. Oysa yıllar önce bizzat kendisi şöyle demişti: “Din üzerinden siyaset yapmak, dini ideolojik bir araç haline getirmek, dine, demokrasiye ve insanlığa karşı suikast düzenlenmekten farksızdır.” (7 Temmuz 2005 San Valley Konferansı) Şimdi Erdoğan ’ın seccade olayına sarılması çelişki değil midir? ★★★ İktidar yorgunu AKP ’nin artık bu ülkeye vereceği bir şey kalmamıştır. Türkiye böyle gidemez! Kamuoyu araştırmaları insanlarımızın mutsuz olduğunu ve geleceğe güvenle bakamadıklarını gösteriyor. Hele gençler, çok mutsuz! Anketlerde genç kuşağın yüzde 70 ’inin değişim istediği görülüyor. Değişim şart! Devlet Bahçeli’nin sırrı! Okurlarımdan sık gelen sorulardan biri şu: “Devlet Bahçeli neden böyle yaptı? Neden seçime MHP’nin kendi logosuyla girme kararı aldı?” Bu sorunun cevabını Devlet Bahçeli ’den başka kimse bilmiyor. Ben ancak bir tahminde bulunabilirim... Cumhur İtifakı ’na girip, kendi kimliğinden uzaklaşarak AKP ’ye bağlı uydu bir parti olmak MHP’ ye çok şey kaybettirmişti. Şimdi kendi logosuyla seçime giren MHP “Zararın neresinden dönülse kârdır” diye düşünüyor sanırım. Cumhur İttifakı ’nın kaybedeceğini gören Devlet Bahçeli partisini çöküşten kurtarmak için bir çıkış yolu arıyor olabilir. Çünkü MHP, AKP ’nin gölgesinde sürekli eriyor. Devlet Bahçeli’ nin seçime “üç hilâlli” kendi logosuyla girmesi, MHP ’yi toparlamak için bir “Kurtuluş hamlesi” olarak yorumlanıyor ama iş işten geçmemişse tabii... Çünkü anketler pek iç açıcı değil! TEBESSÜM Delil yetersizliği... Temel, banka soygunundan yargılanmaktadır. Hâkim kanıtları inceler, tanıkları birer birer dinler, sonra kararı açıklar: “Delil yetersizliğinden sanığın beraatine karar verilmiştir.” Hâkimi heyecanla dinleyen Temel’in sesi mahkemeyi inletir: “Uy gözünü sevdiğiminin hâkimi... Şimdi bütün paralar benim mi oldu yani?”GÜNÜN SÖZÜKadınları aşağılayan yobazların cezasını seçmen verecektir!",https://www.sozcu.com.tr/ne-demistin-nicin-caydin-sozunden-wp7655543
Rahmi Turan,Doğalgazdan sonra altın da bulmuşuz!,18 Nisan 2023,"“Nasip olursa 20 Nisan arife günü doğal gazımızı çıkarıyoruz. Şu anda bütün planlamalar, hesaplar buna göre.”Cumhurbaşkanı Erdoğan söyledi bunları... Cuma günü başlayacak Ramazan Bayramı müjdesi olarak millete duyurdu. Dileriz bu defa gerçekten doğalgaz çıkarırız... Çünkü bu tür müjdeleri 21 yıldan beri her seçim öncesinde duyuyoruz. Şimdi seçim yaklaştı ya...  Müjdeler de artıyor! ★★★ Karadeniz ’de doğalgaz bulduk, Güneydoğu’ da doğalgaz bulduk, Adıyaman ’da yeni rezervler keşfettik, vesaire, vesaire... Yıllardır buluyoruz ama yine de elde avuçta henüz bir şey yok! Nasıl olsa saf vatandaşlarımız her şeye inanıyor. Enerji Bakanı Fatih Dönmez geçen yıl yeni gaz müjdesi verirken ne demişti? Hatırlayalım: “Karadeniz’de bulduğumuz 710 milyar metreküp doğalgaz, yeni yılın Mart ayının sonuna doğru sisteme verilmeye başlanacak.”   Mart ayı geçti, bir şey yok... Şimdi “20 Nisan” tarihi verildi. Hep doğalgaz müjdeleri verilirken, halkımızın kullandığı doğalgaza peş peşe 11 defa zam geldi, faturalar yüzde 213 arttı! Tam bir çelişki! ★★★ Şimdiye kadar neler neler bulduk. Bazılarını hatırlayalım: 2015 Haziran: Trakya Karadeniz’de doğalgaz bulundu. 2018 Nisan : Diyarbakır’da petrol bulduk. 2019 Mayıs: Trakya’da 20 trilyon metreküp doğalgaz rezervi keşfedildi. 2019 Kasım : Tekirdağ’da 286 milyar metreküp doğalgaz rezervi saptandı. 2022 Aralık: Karadeniz’de bulunan doğalgaz rezervinin toplam değeri 1 trilyon dolar! Yalnız petrol ve doğalgaz değil... ALTIN da bulmuşuz!Bilecik Söğüt’ te 109 ton rezervli altın kaynağı ve 60 ton altın rezervi tespit edildiği müjdesi verildi. Hep buluyoruz da... Halka yansımadıktan sonra ne işe yarar? Nüfusumuzun yarısından çoğu “fakru zaruret” içinde... Petrol, doğalgaz, altın... Ülke olarak zenginiz de, nedense halkımız fakir! Bu işte bir yanlışlık yok mu? İktidar müjde vermek istiyorsa, zamları geri almalı Neredeyse “Yurdumuz doğalgaz kaynıyor” diyecekler. Sürekli bir şeyler buluyoruz. Bu durumdan hepimiz kazançlı çıkacağız. Millet paraya para demeyecek... Peki, gerçek mi? Tabii ki, bunlar seçim müjdeleri... Başka bir deyişle pembe yalanlar... Her seçim öncesi bu tür vaatleri çok gördük. Sonra ne oldu? Seçim bitince çoğu unutuldu... Birkaç ay önce Karadeniz ’de 710 milyar metreküp doğalgaz rezervi bulduğumuz açıklanmıştı. Bu gazın toplam değeri 1 trilyon dolar... Muazzam bir para! Böyle bir para Türkiye ’yi uçurur! Peki, bu konuda uzman görüşü nedir?Karadeniz ’de rezerv araştırmalarını gerçekleştiren Türkiye Petrolleri Anonim Ortaklığı ’nın eski A rama Grubu Başkanı Jeoloji Yüksek Mühendisi Özer Balkaş’ ın medyada çıkan bir demeci tereddütlerimizi büyüttü. Konunun uzmanı olan Özer Balkaş “Doğalgaz müjdesi diye yapılan açıklamanın hiçbir teknik ve ekonomik anlamı yok. Tamamen iç politika için kullanılan bir malzeme!” diyor. İktidar halka müjde vermek istiyorsa, 2022 yılında doğalgaza yaptığı 4 zammı da geri çekmeli, vatandaşı rahatlatmalı. O zaman gerçek bir müjde olur.TEBESSÜM Taka ve gemi! İktidar kanadının ağzından düşmeyen bir sözcük var: REİS...Reise toz kondurulmuyor, her yerde “Reis muhabbeti” devam ediyor. Müjdat Gezen ’in “Reis” ifadesine itirazı var. Diyor ki: “Büyük gemileri iki-üç kaptan yönetir.Takaları (Doğu Karadeniz’e özgü küçük tekneleri) bir kişi yönetir, ona da ‘Reis’ denir.Türkiye taka değildir!”     GÜNÜN SÖZÜ Asil insan zayıflara da kendisinden güçlülere olduğu gibi davranır!",https://www.sozcu.com.tr/dogalgazdan-sonra-altin-da-bulmusuz-wp7657288
Rahmi Turan,"AKP, nasıl bu kadar pişkin olabiliyor?",19 Nisan 2023,"AKP ’nin seçim kampanyasını hayretle izliyorum. Neler neler söylüyorlar! Şunu yapacaklarmış, bunu yapacaklarmış, Türkiye kanatlanacakmış, falan filan... Şaşırmamak mümkün değil! Nasıl bu kadar pişkin olabiliyorlar? Ya muhteremler! Siz yeni kurulan bir parti misiniz? 21 yıldır ülkeyi yöneten siz değil misiniz? Bunca yıldan sonra “Şunu-bunu yapacağız” demek inanın ki, komik oluyor... Aslında sizin uzun yıllar önceki vaatlerinizi yerine getirdiğinizi, verdiğiniz sözleri tuttuğunuzu anlatıp: “Söz verdiğimiz gibi kişi başına milli gerimizi 25.000 dolara yükselttik...”“Yine söz verdiğimiz gibi Türkiye’yi dünyanın en büyük ilk 10 ekonomisi arasına soktuk...”“Sözümüzü tuttuk, enflasyonu yok ettik, işsizliği yüzde 5’e indirdik.” filan demeniz gerekirdi. Oysa bunların hiç birini yapamadınız! Ülkede demokrasi kalmadı! Yoksulluk zirve yaptı! Şimdi yeni yeni vaatler yağdırıp duruyorsunuz! ★★★ Kıdemli okurum Nejat Moral ’dan bir e-posta aldım . Nejat Bey, Kültür ve Turizm Bakanlığı’nın eski Tanıtma Genel Müdür Yardımcısı’ dır. “Yeni kurulan parti: AKP (!)” başlıklı ironik yazısında şöyle diyor: “Adeta AKP isminde haberimiz olmadan yeni bir parti (!) kurulmuş... Heyecan verici vaatleri var. Geçmiş iktidarların tüm tahribatını onarma konusunda çok iddialılar. 21 yılda devletin kurumlarını yok eden, liyakati bitiren partizanlığı düzelteceğini vaat ediyor. Mülakatı kaldıracaklarmış... Kaç yıldır insanların kanını emen enflasyonu da indireceklermiş. Geçmiş iktidarların üretime değil, betonlaşmaya önem vermesi nedeniyle artan işsizliğe dahi savaş açmış...AKP ismindeki bu yeni, partinin Genel Başkanı , yerlerde sürünen eğitimde kaliteyi arttıracaklarını, bugüne kadar kimsenin aklına gelmeyen, orijinal projesinden bile bahsediyor: Aile Sigortası... Dinlerken heyecanlandım. Siyasete böyle yeni yüzler gerekiyor. Seçime çok az kala “Kaz dağından elinizi çekin” ile “Cerattepe geçilmez” e de sıra gelecek! Vaatlerine bakılırsa, uçurumun kenarına gelen memleketi bu yeni parti (!) AKP kurtaracak. Maşallah, maşallah!”TEBESSÜM Gel de halimize üzülme! Medyaya baskının olanca hızıyla devam ettiği görülüyor. Türkiye ’de toplumun dikkati deprem ve seçim haberleri üzerinde yoğunlaştığı günlerde haber sitelerine erişim engellendi, televizyon kanallarına cezalar yağdı. Mahkemelerde basın davalarının haddi hesabı yok. Son olarak TELE-1 Genel Yayın Yönetmeni Merdan Yanardağ’ a “Düzenin mafyalaşması” başlıklı yazısı nedeniyle önce 6 ay hapis cezası verildi, sonra aynı suçu birden fazla işlediği gerekçesiyle bu ceza dörtte bir oranında arttırılarak 7 ay 15 güne yükseltildi! Ne yazık ki, fikir ve düşünceyi ifade özgürlüğünde sürekli geriye gidiyoruz. 2018 yılına kadar “Yarı özgür” iken, o yıldan bu yana her yıl “Özgür olmayan” ülke damgasını yiyoruz! Washington merkezli düşünce kuruluşu Freedom House (Özgürlük Evi) tarafından hazırlanan “Demokrasi Mücadelesi’nde 50. Yıl” başlıklı 2023 raporunda Türkiye yine İran, Irak, Suriye gibi “Özgür Olmayan Ülke” kategorisinde yer almaya devam etti. Halimiz gerçekten üzücü! Biri KALIN, biri İNCE... Muharrem İnce’ nin, diğer iki Cumhurbaşkanı adayı Erdoğan ve Sinan Oğan’ ını pas geçip, eskiden çok iyiliğini görmüş olduğu Kemal Kılıçdaroğlu ’na hınçla saldırması, Müjdat Gezen ’i çok üzmüş... Sanatçı “Vallahi bunu ona yakıştıramıyorum” derken, ünlü köşe atışlarından birini patlatıyor: “Biri KALIN, Biri İNCE, İkisi de, AKP’ye çalışıyor, BENCE.”GÜNÜN SÖZÜ21 yılda 8 defa imar affı çıkaranlar şimdi “Bu işin affı-maffı olmaz!” diyerek aklımızla dalga geçiyor!",https://www.sozcu.com.tr/akp-nasil-bu-kadar-piskin-olabiliyor-wp7658430
Rahmi Turan,"AKP, İnce’yi kurtarıcı olarak görüyor!",17 Nisan 2023,"İktidar , Cumhurbaşkanlığı seçiminin ikinci tura kalmasında umudunu Muharrem İnce’ ye bağladı. Bunu yandaş medyanın ve AKP ’li parlamenterlerin Muharrem İnce ’yi yere göğe sığdıramamasından anlıyoruz. Canhıraş bir şekilde onu destekleyip köpürtüyorlar! Anketlerde oyları yüzde 5, yüzde 7 dolayında çıkan Muharrem İnce şu anda iktidar kanadının kahramanı haline geldi. 13’üncü Cumhurbaşkanı adayı Erdoğan ’ın yardımcısı olan Hamza Dağ’ ın bir süre önceki itirafı durumu net olarak ortaya çıkartmıştı zaten... Hamza Dağ aynen şöyle demişti: “Cumhurbaşkanlığı seçiminde Muharrem İnce faktörü var. Anketlerde İnce’nin oylarının yüzde 10 civarında olduğunu görüyoruz ve o anketlerde biz önde gidiyoruz. İyi bir fark var. Genel Başkanım Cumhurbaşkanı Erdoğan inşallah ilk turda seçimi kazanacak!” Demek ki neymiş? AKP Genel Başkan Yardımcısı Hamza Dağ ’a göre Muharrem İnce sayesinde Erdoğan seçimi ilk turda kazanacakmış! Muharrem İnce bununla gurur duyuyor mu, bilemiyoruz ama milletin 21 yıllık eskimiş AKP iktidarından kurtulma umutlarına gölge düştüğü kesin... Fakat... Hamza Dağ ’ın ciddi bir tereddüdü var. Diyor ki: “Muharrem İnce’nin performansı çok önemli. Şimdilik yüzde 10 civarında kendi oyu var. Partisinin oyu yüzde 4, yüzde 5 civarında... Seçime kadar ben bu civarda kalabileceği konusunda tam emin değilim. Kampanya dönemi çok önemli.” Cumhur İttifakı (AKP+MHP ve diğerleri) Muharrem İnce ’nin başarısı için duacı... ★★★ Cumhurbaşkanı Erdoğan ’ın yardımcısı Hamza Dağ bunları TV 100 ’deki bir programda söylemişti. O günden bu yana Cumhur İttifakı pek memnun, fakat... Ya seçmen uyanırsa... Muharrem İnce’ nin kendisi kazanmak için değil de, Kemal Kılıçdaroğlu ’na kaybettirip Erdoğan ’ı kazandırmak için adaylığını sürdürdüğünün farkına varırsa... Hamza Dağ başta olmak üzere birçok AKP ’linin bu konuda çekinceleri var ama halen Muharrem İnce ’yi, seçimi kendilerine ilk turda kazandıracak ya da en kötü ihtimalle ikinci tura bıraktıracak bir kurtarıcı (!) olarak görüyorlar! “Korku Toplumu” Yetenekli meslektaşlarımızdan biri olan Doğan Satmış, ülkemizin son 20 yılda nasıl bugünkü üzücü duruma geldiğini anlatan 512 sayfalık bir kitap yazdı. İsmi: “Korku Toplumu” Kitabın adı bile seçim öncesi günümüz Türkiye’ sini gözler önüne seriyor. Ülkemizde fikir ve düşünceyi ifade özgürlüğü sınırlı... Söz söylerken ağzımızdan çıkan lâfları tartıyor, öyle konuşuyoruz. “Cumhurbaşkanı’na hakaret” iddiasıyla 7 yılda 160 bin 169 soruşturma açıldı, 3625 hapis cezası verildi. Doğan Satmış kitabında “Dünyanın gözünde, demokrasi liginden düşen ve koskoca bir ‘gazeteci hapishanesi’ haline gelen bir ülke olduk.” diyor. Bu noktaya nasıl geldiğimizi ve ‘Korku toplumu’ nun nasıl oluştuğunu derinlemesine inceleyen yazar, sonunda şöyle soruyor: “Son 20 yılın hatalarından ders alabilecek miyiz?” Ders alacak olsak bu hale gelir miydik? Yine de, zararın neresinden dönülse kârdır. Dilerim 14 Mayıs seçimlerinde saf ve bakir yurttaşlarımızın sağduyusu galip gelir, kötü dünler geride kalır. TEBESSÜM Gel de şaşırma! Temel’in kıs kıs güldüğünü gören Dursun onun yanına gidip merakla sorar: “Neden gülüyorsun böyle?” “Yandaş gazetelerden birinde bir haber okudum da...” “Ne haberi?” “Bizim yöneticilerin çok uyanık olduğunu bir kez daha anladım. Bir damacana suya bile 40 lira veren insanları, doğalgazı bedava kullandıracaklarına inandırmışlar ya, valla helal olsun!” GÜNÜN SÖZÜ Tüm haksızlık, baskı ve şiddet aslında aczin göstergesidir!",https://www.sozcu.com.tr/akp-inceyi-kurtarici-olarak-goruyor-wp7656339
Rahmi Turan,Domuz bağıyla insan öldürenler!,03 Nisan 2023,"Şaşırdığımı söyleyemem... Koltuklarını korumak için her şeyi yapıyorlar! AKP ve MHP ’den oluşan Cumhur İttifakı ’nın, HÜDA PAR gibi dinci, mezhepçi, tarikatçı, terör örgütü Hizbullah ile ilişkisi kanıtlanmış bir partiyi bünyesine alması sadece üç-beş bin oy içindir... Demek ki kendilerini buna muhtaç hissediyorlar! Bu yeni ortak nasıl bir parti? -  Kadın haklarına düşman... -  Türk bayrağına karşı... -  Demokrasiye, Cumhuriyet devrimlerine nefret duyan bir partinin, ülkemizin yönetiminde söz sahibi olması tüyler ürperticidir.Türkiye ’yi ne yazık ki, Batı’ dan uzaklaştırıp Afganistan yoluna sokmak istiyorlar. ★★★ Okurlarımdan gelen mesajlardan anladığıma göre hemen herkes MHP ’ye şaşırmış... “Milliyetçiliği ayaklar altına aldığını söyleyen, bayrağımıza ‘Türk Bayrağı’ değil, ‘Türkiye Bayrağı’ denilmesini isteyen, gerici, şeriatçı bir partiyle aynı çatı altında nasıl buluşabiliyor, anlamak çok zor?” diyorlar. Ayrıca bu parti, kadını şiddete karşı koruyan 6284 sayılı yasanın “Ailede huzuru bozduğunu” iddia ediyor ve yasanın iptalini istiyor. Yani onların kafasına göre evin erkeği, karısını dövebilir, her türlü şiddeti uygulayabilir. Zihniyet bu! Hangi devirde yaşıyoruz? ★★★ Bir de hiç sıkılmadan CHP ’yi terörle suçluyorlar. CHP Sözcüsü Faik Öztrak:“Kadınları domuz bağıyla öldürenleri savunanlarla ittifak yapan, onlarla ortak olan bizzat AKP’dir. CHP ile herhangi bir terör örgütünü ‘pazarlık yaptı’ diye bir araya getirmek iftiradır” diyor. Cumhur İttifakı , koltuklarını korumak uğruna kim bilir daha neler neler yapacak? Seçime kadar daha müthiş sözlere, daha büyük iddialara, daha ağır suçlamalara ve çeşit çeşit iftiralara tanık olmamız kuvvetle muhtemeldir. ★★★ Hizbullah Terör Örgütü ’nün etkin olduğu yıllarda İstanbul Organize Suçlarla Mücadele ve Kaçakçılık Şubesi Müdürü Adil Serdar Saçan:“İnsanları diri diri, domuz bağı yapıp eziyetle öldürdüler. İŞİD kadar tehlikeli bir örgüt. Domuz bağıyla insanları öldürürken görüntüye kaydettiler. Ben bunları bizzat izledim. 2000 ’in üzerinde insan tek kurşun sıkılarak infaz edildi. Devletin arşivinde bunlar hep var” diyerek Hizbullah ’ın korkunç vahşetini anlattı. Şimdi bu kanlı örgütün siyasi uzantısı HÜDA PAR seçimde iktidar partisi AKP ’yi destekleyecek. Türkiye’yi getirdikleri noktaya bakar mısınız? Ülkemizde adalet neden güven kaybetti? Ülkemizde adaletin hali gerçekten çok üzücü... Gazeteci Sedef Kabaş, kitaplarda yer alan bir atasözünü söyledi diye tutuklanıp hapse atıldı, 49 gün cezaevinde yattı... Şarkıcı Gülşen , hiçbir kötü niyeti olmadan, imam hatiplilere bir şaka yaptı diye yakalanıp 4 gün hapiste tutuldu. AKP ’yi destekleyen HÜDA PAR adlı partinin bir militanı olan İsmail Kasımoğlu adındaki kişi: “Biz cihada hazırız. Biz bu dini, bu devleti kimseye yedirmeyiz. Kılıçdaroğlu kimdir? Akşener kimdir? Bunların hepsi Yahudi tohumlarıdır, Ermeni tohumlarıdır. Onlara söyle hepsinin kafalarını keseceğiz” diye tehditler savurduğu için yakalanıp savcılığa götürüldü. Götürüldü de ne oldu? Gözü dönmüş adam, ifadesi alındıktan sonra serbest bırakıldı... Şimdi bu adam söylediği gibi gerçekten birisinin kafasını keserse ya da Kılıçdaroğlu veya Meral Akşener’ e saldırırsa ne olacak? Bu arada, İyi Parti il binasını kurşunlayan sanık mahkemeye bile çıkartılmadan serbest bırakıldı. Bir de sıkılmadan “Bu ülkede adalet neden güven kaybetti?” diye sormazlar mı? GÜNÜN SÖZÜ Doğruluk çok güzeldir ama neden birçok insan yasak meyveyi sever?",https://www.sozcu.com.tr/domuz-bagiyla-insan-oldurenler-wp7641290
Rahmi Turan,Seçimde kime neden oy vermem?,29 Nisan 2023,"Seçime sadece iki hafta kaldı. Türk ulusu kendi kaderini oylayacak... Ak mı, kara mı göreceğiz. Cumhuriyet değerlerini yerle bir eden baskı rejimine devam mı? Yoksa, ülkeyi beş yıl içinde çökerten Tek Adam Sistemi ’ne son verip, hak ve hukukun egemen olduğu özgürlükçü bir yönetime kavuşmak mı? Muhterem halkımız bu ikisinden birini tercih edecek. ★★★ Şahsen ben AKP ’ye oy vermem. Neden mi? Anlatayım! ■ Bu iktidar, kendine yönelik eleştirileri düşmanlık saydı, rejime muhalif olan herkesi terörist ilan etti. ■ Bu iktidar, 21 yılda Atatürk’ü ve Laik Cumhuriyet ilkelerini yok etmeye çalışıp, tarikat ve cemaatleri güçlendirdi. ■ Bu iktidar, adı katiller ordusu Hizbullah Terör Örgütü ile birlikte anılan HÜDA PAR ve Cumhuriyet karşıtı Yeniden Refah Partisi ile seçim ittifakı yaptı. ■ Hak arayanların yapmak istediği gösteri ve yürüyüşler polis zoruyla engellendi. ■ Halka gerçekleri anlatan, insanlarımızı aydınlatan medya yargı yoluyla cezalandırıldı. ■ 2002 yılından bu yana özgürlükler sınırlandı, adalete güven yok edildi. ■ Eleştiri ihanet sayıldı, toplum “Bizden olanlar” ve “Bizden olmayanlar” diye düşman kamplara bölündü. ■ Siyasetin dili çirkinleşti. Zarafet ve nüktenin yerini küfür ve hakaret aldı. ■ 2017 yılında kendi yaptıkları Anayasa’ya, kendileri uymadı. ■ Milli gelir azaldı, ekonomimiz perişan oldu. ■ Enflasyon ve pahalılık zirve yaptı, çarşı-pazarda fiyatlar kudurdu. ■ Türk Lirası’nın değeri neredeyse yerle bir oldu, ülkenin yoksul insanları daha da yoksullaştı. ■ Yalnız ekonomi değil, Milli Eğitim ve Sağlık Sistemi de çöktü. Ülkemiz uygar Batı’dan iyice uzaklaştı. ■ Seçimi yine AKP’nin kazanması halinde ülkedeki hukuksuzluk, baskı ve yoksulluk artarak devam edecek. ■ Böyle bir yönetim zihniyetine ve dünyada örneği olmayan Tek Adam Sistemi’ne nasıl oy verebilirim? Tabii ki, veremem!YARIN: “Seçimde kime, neden oy veririm?” Böyle Adalet Bakanı olur mu? Nasıl bir Adalet Bakanı ’dır bu? Söylediklerini kulakları duyuyor mu? Bu zihniyetteki birinin Türkiye adaletini doğru yönetmesi, millete adalet dağıtması mümkün mü? Adaletten sorumlu olan Bakan Bekir Bozdağ’ ın, Şanlıurfa’ da “Esnafla buluşma toplantısında” söylediklerini dinleyince tüylerim diken diken oldu, “Vah zavallı memleketim, kimlerin elinde!” diye üzüldüm. Milletvekili adayı olduğu seçim bölgesinde Adalet Bakanı olduğunu unutan Bozdağ şöyle konuştu: “Millet İttifakı’na verilen her oy teröre nefes olur, büyük Türkiye’nin yürüyüşüne sekte vurur.14 Mayıs akşamı Türkiye’de iki fotoğraftan biriyle karşılaşılacak. Ya şampanya patlatıp bunu sabaha kadar kutlayanlar olacak, ya da temiz alnını şükür için secdeye koyup Rabb’ine hamdedenler olacak...” Nasıl sözlerdir bunlar? Bir Adalet Bakanı ’na böyle ayrımcılık yakışıyor mu? Bekir Bozdağ ’a “Sayın Bakan, milyonlarca yurttaşı suçlayan, aşağılayan  bu sözleri  kendine nasıl yakıştırdın?” diye sormak lâzım. Türkiye laik bir ülke... Anasaya ’nın her vatandaşa sağladığı bir haktır bu... İsteyen şükür namazı kılar, isteyen şampanya içer, sana ne?TEBESSÜM Doğum günü armağanı! Doğum günü sabahı kadın kocasına: “Dün gece rüyamda bana pırlanta bir kolye taktığını gördüm. Harika bir kolyeydi. Anlamı nedir acaba?” der. Adam “Akşama anlarsın canım” diyerek işe gider. Akşam elinde bir paketle eve dönen kocasını gören kadın heyecanlanır, paketi merakla alıp açar, içinden bir kitap çıkar: “Rüya Tabirleri.”GÜNÜN SÖZÜHekimi ve hâkimi olmayan bir ülkede yaşamak zulümdür!",https://www.sozcu.com.tr/secimde-kime-neden-oy-vermem-wp7668639
Rahmi Turan,Yoksulluğu örtmeye bir seccade yetmez!,10 Nisan 2023,"Öyle anlaşılıyor ki AKP iktidarı, seccade olayını köpürtmeye devam edecek. Halka anlatacak başka bir hikayeleri kalmadı! Milletin en az yarısı aç... Milyonlarca insan borçla yaşıyor. Gençler evlenmekten korkuyor. Evlenenler de çocuk yapmak istemiyor. Son 3 yılda 286 bin genç, Türkiye ’den gitti. “Kaçtı” demeye dilim varmıyor! İşçi, çiftçi, emekli ağlamaklı... Fukaralık ürkütücü boyutlarda... Bunları unutturmaya çalışan iktidar: “Fakat... Kılıçdaroğlu seccadeye ayakkabılarıyla bastı” diyor. Yanlışlıkla basmış, milletin derdi bu mu yani? Aslında size bir seccade yetmez efendiler... Çok daha büyük seccadeler bulmalısınız ki ülkedeki yoksulluğun, yolsuzluğun, hukuksuzluk ve adaletsizliğin üzerini bunlarla örtmeli ya da altına süpürmelisiniz! Küçücük bir seccade, ülkenin olağanüstü dertlerini, sıkıntılarını örtmez, size cankurtaran simidi olmaya yetmez! Halkın dini duygularını istismar etmekten artık vaz geçmelisiniz! ★★★ Halk büyük sıkıntılarla boğuşuyor ama diğer yandan saraylarda keyifli yaşam aynı şekilde sürüyor. Uçak filoları... Lüks araç konvoyları... Tantanalı iftar sofraları... Bunlarda bir azalma yok! “İtibardan tasarruf olmaz!” diyorlar, görkemli hayata devam ediyorlar. Savurganlıkla itibar kazanılır mı? ★★★ Seccade olayı için toplumdan içtenlikle özür dileyen 13’üncü Cumhurbaşkanı adayı Kemal Kılıçdaroğlu:“Hiç kimse merak etmesin. 15 Mayıs’ta ülkeye huzuru getireceğiz. Sözüm söz.” diyor. Merakla bekliyoruz. Kalp hastalıklarından korunabilirsiniz! Kalp ve damar hastalıkları yalnız Türkiye ’nin değil, tüm dünyanın sorunu... Her yıl dünya genelinde 18 milyon, Türkiye ’de ise 205 bin kişi kalp nedeniyle hayatını kaybediyor. Ülkemizde kalp ameliyatları ne yazık ki 30’lu yaşlara kadar indi . Her yıl 100 bin civarında insanımız kalp ameliyatına ihtiyaç duyuyor. 500 binden fazla insana her yıl stent ve balon gibi damar açıcı operasyonlar yapılıyor. Ülkemizde kalp hastalıklarıyla mücadele eden ciddi bir kuruluş var: Türk Kalp Vakfı. Bu değerli kuruluş 48 yıldır halkın hizmetinde... Türk Kalp Vakfı , her yıl “İyi Kalpli Ol” sloganıyla “Kalp Haftaları” düzenliyor, çeşitli etkinliklerle insanlarımızı kalp hastalıklarına karşı bilinçlendirmeye çalışıyor. “35’inci Kalp Haftası” bugün saat 11 ’de Şişli ’deki vakıf merkezinde yapılacak törenle başlayacak ve 16 Nisan ’a kadar devam edecek.  Türk Kalp Vakfı Mütevelli Heyeti ve Yönetim Kurulu Başkanı Kenan Güven , kalp hastalıklarından büyük ölçüde kurtulmanın yolunun basit olduğunu söylüyor ve herkesi kontrol için vakfa davet ederek: “Türkiye’de hastalıklardan ölümlerin yüzde 42’si kalp-damar hastalıklarından oluşuyor. Doktor kontrollerini alışkanlık haline getirmek ve en az yılda bir kez kontrol için doktora gitmek gibi atılacak basit adımlarla kalp sağlığımızı büyük ölçüde korumuş oluruz. Biz vakıf olarak her zaman halkımızın hizmetindeyiz” diyor. TEBESSÜM Balık mı, alık mı? Deniz kenarında yüksek bir taşa oturan akıl hastası oltasını denize değil de tam tersine karaya doğru sarkıtmış... “Hadi, beni bekletme... Gel, gel.” diyormuş. Oradan geçen bir adam alaylı bir sesle sormuş: “Balık mı tutuyorsun ahbap?”“Hayır, balık değil alık tutuyorum” demiş akıl hastası... Adam, dalga geçmeye devam etmiş: “Peki, kaç alık yakaladın?” Akıl hastası gülmüş: Seninle dokuz oldu!” GÜNÜN SÖZÜ Eğer kalbin temiz değilse, hacı-hoca olmuşsun kaç para?",https://www.sozcu.com.tr/yoksullugu-ortmeye-bir-seccade-yetmez-wp7648987
Rahmi Turan,Sahtekârlığın adı “Kıvrak zekâ” oldu!,27 Mayıs 2023,"Yalan , iftira ve hakaretlerle dolu çirkin bir kampanya dönemi yaşadık. Cumhuriyet tarihimizin hiçbir döneminde siyaset bu kadar seviye kaybetmemişti. Yarın son defa sandık başındayız. Bu, iki kişinin arasındaki yarıştan çok, referandum niteliğinde bir seçim olacak... Artık, ülkeyi kimin yöneteceği değil, nasıl yönetileceği önem kazandı. Soyulmaya, yolunmaya devam devam mı edilecek, yoksa bu kadar hukuksuzluk ve yoksulluk için “Yeter” mi denilecek? ★★★ Toplumumuz bölünmüş durumda. Bu bölünmeyi ne yazık ki, iktidarın söylemleri yarattı. Ülkede adaleti sağlaması gereken Adalet Bakanı bile adaletsiz davranarak toplumu “Şampanya içenler ve alnı secdeye değenler” diye ikiye böldü! Milli Savunma Bakanı “Vur de vuralım, öl de ölelim” diye slogan atan yandaşlara “Onun da zamanı gelecek, merak etmeyin!” dedi. Nedir bu Allah aşkına? Kardeşi kardeşe mi vurduracaksınız? ★★★ Seçim kampanyasında iktidar kanadı devletin bütün kaynaklarını, imkanlarını sonuna kadar kullandı, Her türlü tehdit, baskı, engelleme, ağza alınmayan ifadeler mübah sayıldı. Anayasa ’nın eşitlik ilkesi yok edildi. Bunlar yetmiyormuş gibi aslı astarı olmayan montaj videoyla Millet İttifakı’ nın adayı Kemal Kılıçdaroğlu yıpratılmak istendi. İktidar kanadı ülkede sahteciliğin adını “Kıvrak zeka” yaptı. Kılıçdaroğlu’ nu PKK ’lı teröristlerle ilişkisi varmış gibi gösteren videonun montaj olduğunu itiraf eden Cumhur İttifakı’ nın adayı Erdoğan , özür dileyeceği yerde: “Ama montaj, ama bu, ama şu...” diyerek düzmece videoyu savundu ve: “Gençlerimizin kıvrak zekasının ürünü bir video üzerinde arsızca tepiniyorlar.” diyerek muhalefete çattı. Olacak şey mi? ★★★ Montaj videoyu hazırlayanlar aslında büyük suç işlediler. Nasıl bir vicdandır bu? Nasıl bir siyaset anlayışıdır? Nasıl Müslümanlıktır? İyi bir Müslüman böyle sahtekarlığı kabul etmez! Müslüman yalan söylemez, iftira atmaz. İftiranın büyük günah olduğunu bilir! Gerçek Müslüman doğru insandır. Müslüman , yalancının, dolandırıcının yanında yer almaz. Müslüman asla başkasını lekelemez! Müslüman , iyilik, doğruluk, dürüstlük timsalidir. Peki, bunlar ne? Montaj videoyu kurgulayan iftiracılar nasıl Müslüman ’dır? Gerçek Müslüman olabilirler mi? ★★★ Bu sahte, yalancı, iftiracı video aslında PKK’nın reklamını yapıyor. Yasalara göre bu kesinlikle suçtur. Fakat neden yargıdan hiçbir ses yok? Ülkede yasalar iktidardan yana olanlara işlemiyor da ondan! Bu montaj videoyu, iktidarı suçlayacak şekilde muhalefet hazırlasaydı yer yerinden oynar, sabaha karşı evler basılarak videoyu kurgulayanlar “Terör örgütünü övmek suçundan” cezaevine atılırlardı. Fakat bu kanunsuzluğu yapanlar iktidar mensupları olunca yasalar susuyor! Bir de “Ülkede hukuk neden güven kaybetti?” diye soruyorlar. Tek taraflı adalet, tek kanatlı kuşa benzer, uçamaz! Yüz yıllık çınara veda! Asırlık çınar İlham Gencer dün Zincirlikuyu Mezarlığı’ nda toprağa verildi. 101 yaşında hayata veda eden sanatçı, Türkiye sevdalısı, Atatürkçü, gerçek milliyetçi ve son derece sağlam karakterli bir insandı. Türkiye ’nin ilk piyanist şantörlerinden olan İlham Gencer , 90 ’lı yaşlarını aşıp 100 yaşına doğru ilerlerken bile hâlâ aktifti ve tarihi Pera Palas ’ta piyano çalıyor, şarkılar söylüyordu. Onu ileri yaşlarında, gazeteci-yazar arkadaşım Yalçın Toker, eşi Serpil Hanım, eşim Emel Turan ve ben Pera Palas ’ta büyük bir takdirle ve zevkle dinlemiştik. Onun bize “bozkurt selamı” vererek seslenişi de hâlâ kulaklarımda... Değerli sanatçı, sevgili İlham Gencer ... Ruhun şad, mekanın cennet olsun. GÜNÜN SÖZÜSonradan ağlamak boş! Her millet neye lâyıksa öyle yönetilir!",https://www.sozcu.com.tr/sahtekarligin-adi-kivrak-zeka-oldu-wp7696553
Rahmi Turan,Kırmızı görmüş boğa gibiler!,10 Mayıs 2023,"Güya seçime gidiyoruz ama iktidarın yarattığı hava savaş gibi... Nedir o iğrenç saldırılar? Gözleri o kadar dönmüş ki, Erzurum’ da elinde Türk bayrağıyla miting meydanına gelen çocuklu bir kadını bile taşladılar. Elebaşları AKP listelerinden milletvekili adayı yapılan HÜDA-PAR ’ın Türk bayrağına ve Cumhuriyet ’e olan alerjisi biliniyor. Bu nedenle HÜDA-PAR militanları, Türk bayrağını görünce kırmızı görmüş boğa gibi saldırıyorlar! Miting meydanındaki taşlamaların özeti bu! İktidar, seçimleri demokratik bir mücadeleden çıkartıp tamamen bir post kavgasına çevirdi. Silahlı saldırılar, taşlamalar, tehdit ve küfürler... Ne oluyoruz böyle? Seçmen bu zihniyete sahip insanlara oy verirse, kendine de, ülkeye de  çok yazık eder! ★★★ Seçim kampanyasında, devletin araçlarını ve tüm mallarını, tapulu mallarıymış gibi kullanıyor, devletin paralarını da babalarının parasıymış gibi harcıyorlar! Bu yetmiyormuş gibi, akıllarına geleni söylüyor, pervasızca tehditler yağdırıyorlar. “Vücutlarına mermi alırlar!” diye gözdağı verenler, “Kulağını kopartırız” diyenler bile var. Mesela, Çankırı milletvekili Salim Çivitcioğlu kulak meraklısı! “Cumhurbaşkanımız Erdoğan’ı üzmeye kalkışanları önce uyarırız, uymuyorlarsa kulağını kopartırız!” şeklindeki acayip sözü bulmak için çok mu uğraştı acaba? ★★★ Sandığa gitmeye sadece 4 gün kaldı... Heyecan dorukta... Seçimlerin bir demokrasi şöleni gibi geçmesini arzu ediyoruz ama... Tanıdığım bir çok kişi karamsar... “Ülkede yaratılan korku ikliminde, adil bir seçim yapılacağına nasıl inanacağız?” diye soruyorlar. İnsanlarımızı kutuplara ayırdılar ne yazık ki... Ahlâk ve erdemin çöplüğe atılması moralleri bozdu. İktidardan yana olanlar cici, olmayanlar öcü! Ülkede sevgi yerine öfke ve kin var... Dostluk yerine kavga... Düşman kardeşlere döndürdüler hepimizi... Bilgisiz, öngörüsüz, hatalı davranışlar, başta ekonomi olmak üzere her alanda bizi çıkılması zor bir batağa soktu. Dertlerimizden kurtulmak için bu seçim son şansımızdır! Muharrem İnce’ye verilecek her oy Erdoğan’a yarayacak Okurlarımdan çok mesaj geliyor: “Muharrem İnce kazanamayacağını bile bile neden inatla devam ediyor ve sürekli CHP ile Kılıçdaroğlu’nu kötülüyor?” diyorlar. Bazıları da: “Muharrem İnce’nin sürdürdüğü kampanya, Erdoğan ile AKP’yi kazandırmaya yönelik. Bunu kendisine nasıl yakıştırıyor?” diye soruyor. Siyaset böyle bir şey işte... Memleket sevgisi filan hikâye... Muharrem İnce kazanmak için değil, CHP ve Kılıçdaroğlu ’na kaybettirmek için çalışıyor. Görevi bu sanırım! Seçmen şunu iyi bilmeli: Muharrem İnce ’ye verilecek olay, AKP Cumhurbaşkanı adayı Erdoğan’ a verilmiş gibi olacak... Sinan Oğan ’a verilecek oylar da maalesef “Çöp kutusuna” gidecek. Oy verirken bunu düşünün. TEBESSÜM Güleriz acınacak halimize! Malûm, Ekrem İmamoğu ’na Erzurum’ da çirkin bir saldırı oldu, CHP seçim otobüsü taş yağmuruna tutuldu, aracın camları parçalandı, vatandaşlardan da yaralananlar oldu. İşin trajikomik tarafı, olayların geçtiği yerdeki görevli polis ekiplerinin bu saldırıyı önleyecekleri yerde seyretmeleriydi... Polis görevini yapmamakla suçlanırken, CHP İzmir Milletvekili Murat Bakan, Erzurum ’dan bir polisin gönderdiği mesajı paylaştı: “Bizler emir kuluyuz...”GÜNÜN SÖZÜYapmadığı işlerle böbürlenen kişi en büyük yalancıdır!",https://www.sozcu.com.tr/kirmizi-gormus-boga-gibiler-wp7679266
Rahmi Turan,"“Kim kirli, herkese göster ya Rabbim”",24 Mayıs 2023,"Ortalıkta ahlâk da kalmadı, vicdan da... Öyle çirkin bir seçim dönemi yaşadık ki, sanıyorum siyasi tarihimize bir leke olarak geçecektir. İftira, kara propaganda, zehirli dil, tehdit, yalan, her şeyi gördük bu propaganda döneminde... Çirkinlikleri sıralamaya gerek yok. Çünkü her şey herkesin gözü önünde oldu. İşin en hazin tarafı, iftira ve yalanlarla birlikte montaj videolara da iktidarın sahiplenmesiydi... Kara propaganda öylesine arttı ki, 13’üncü Cumhurbaşkanı adayı Kemal Kılıçdaroğlu sonunda: “Ben iftiraya uğramaktan yoruldum, bunlar bana iftira atmaktan yorulmadı. Kimin kirli olduğunu herkese göster ya Rabbim. Amin.” diyerek Allah’ a sığınmak zorunda kaldı. ★★★ Sefil seçim propagandalarıyla dolu bu üzücü dönem, çok şükür ki, 4 gün sonra bitecek! İktidarın, bütün övünmelerine, böbürlenmelerine rağmen korktuğu görülüyor. Kazanacaklarından emin olsalar, uydurma suçlamalara, seviyesiz afişlere ve en önemlisi, herkese gözdağı vermek için düzeysiz tehditlere baş vurmazlardı. Birkaç gün önce o tehditlere bir yenisi daha eklendi. İstanbul Sultangazi ’de Cebeci Camisi ’nin imamı Murat G. cemaate: “28 Mayıs gecesi silahları ayarlayın. Benim iki silahım da ağzına kadar dolu!” diye seslendi. Vay canına! Bu, açıkça suç değil mi? Bu tehdidin bir yaptırımı, bir cezası yok mu? Tabii ki o suçun cezası var ama Türkiye’de iktidar yandaşları için adalet susuyor, yasalar çalışmıyor! Ülkeyi ne yazık ki, bu hale getirdiler. Bu çirkefliklere milletin cevabını sandıkta vermesi lâzım. Ulus olarak içine girdiğimiz bataktan ancak seçmenin sağduyusu ile kurtulabiliriz! Sinan Oğan’ın “At pazarlığı!” Sinan Oğan ’ın Cumhur İttifakı ’nı destekleme kararı aslında siyasi bir skandaldır! AKP milletvekilleri, 4 Ağustos 2014 günü Meclis ’te Sinan Oğan’ ı fena halde dövmüşlerdi. Bizim Meclis’ te çok sık kavga olur ama Sinan Oğan ’ın yediği dayak gibisi görülmemişti... O tarihte MHP milletvekili olan Oğan , kızgın AKP ’lilerin lincinden kurtarıldıktan sonra “60 Ak it bana saldırdı” diyerek AKP ’li vekilleri “it” yerine koymuştu. Şimdi aynı Sinan Oğan’ ın, AKP’ lilerin yanında yer alması trajikomiktir. Nasıl bir karakterdir bu? Dayak cennetten çıkmaymış meğerse... ★★★ 14 Mayıs’ ta CHP listesinden İstanbul Milletvekili seçilen DP Genel Başkan Yardımcısı Cemal Enginyurt eski bir MHP ’lidir ve kendisi gibi eski MHP ’li olan Sinan Oğan ’ı iyi tanır. Sinan Oğan ’ın iktidarla “At pazarlığı” yaptığını belirten Cemal Enginyurt şöyle diyor: “At pazarlığı sonuç vermiş. Devlet Bahçeli, Sinan Oğan için ‘Olmayan siyasi gücünü varmış gibi gösterip siyaseti at pazarlığına çevirenler, kamuoyuyla gün aşırı talep listeleri paylaşanlar samimi olmadığı gibi milli ve ahlâkî değerlerle ters düşen fırsatçı acizlerdir’ demişti. Arkadaş, memlekette ne çok aciz varmış. ‘At pazarlığı yapıyor’ diyen ben değilim. Sözün sahibi Bahçeli ’dir.” ...Ve Sinan Oğan, Cumhur İttifakı ’nın destekçisi oldu. Bunu nasıl yakıştırdı kendisine? Nebati Bey de ağzını bozdu! Maliye Bakanı Nebati ekonomiyi eleştirenler için: “İçimizdeki beyinsizler seçim sonuçlarına etki edebilmek için bir süredir sistematik bir şekilde ve histerik bir ruh haliyle ekonomimize saldırmaktadır” dedi. Oysa, seçime 4 gün kala Merkez Bankası dolar artışını durdurup durumu kurtarmak için çırpınıyor. Dün, ekonomist bir arkadaşımla konuştum: “Bankalar bir süredir hiç değilse parça parça dolar veriyordu ama şimdi hiç vermez oldular. Aleni sorun yaşıyoruz” dedi. Bir okurum da “Bankada döviz hesabım var. Bugün 2000 dolar çekmek istedim. Kasadaki kız ‘Veremem’ dedi. Talebimi 1000 dolara indirdim “Yine veremem’ Çünkü Merkez Bankası döviz göndermiyor’ dedi. Yani kendi paramı bana veremediler” diye yakındı! Anlaşılan, ekonomiyi eleştirenlere “Beyinsizler” diyen Nebati Bey bunları bilmiyor! GÜNÜN SÖZÜEgemenliğini kaybeden ulusların kaybedecek başka şeyi kalmaz!",https://www.sozcu.com.tr/kim-kirli-herkese-goster-ya-rabbim-wp7693087
Rahmi Turan,"Allah, peygamberlere bile böyle sınırsız yetkiler vermemiştir!",23 Mayıs 2023,"“Cumhurbaşkanlığı Hükümet Sistemi ile Türkiye kanatlanıp uçacak” dediler. Millet inandı, oy verdi. Aradan 5 yıl geçti Türkiye uçmak yerine yere çakıldı! Şimdi AKP Genel Başkanı ve Cumhurbaşkanı Erdoğan yeni bir 5 yıl için “Son defa” diyerek Türk halkından oy talep ediyor. Yani, olağanüstü yetkilerini devam ettirmeyi ve 85 milyonluk ülkenin tek hakimi olmayı sürdürmeyi istiyor. Millet İttifakı ’na oy veren seçmenlerden bir kısmının “İkinci turda başkanlığı alsak ne olur ki, Meclis çoğunluğu Cumhur İttifakı’nda” diyerek teslim olma psikolojisine girdiğini görüyorum. Çok yanlış bir düşünce! Cumhurbaşkanı , bu sistemde Meclis’ ten kat kat daha yetkilidir. Birkaç örnek vereyim: ★★★ -  Cumhurbaşkanı, bu sistemin kendisidir. - Hükümeti Meclis dışından kurar ve dilediği adamı bakan yapar. - Onun kurduğu hükümetin kesindir, Meclis’ten güven oy alması gerekmez. - Meclis’in gücü Cumhurbaşkanı’nın yanında çok azdır. - Cumhurbaşkanı tek başına “Kanun Hükmünde Kararname” çıkarır, devleti dilediği gibi yönetir, yargıda, bürokraside üst düzey bütün atamaları yapar. - Uluslararası sözleşmeleri bile canı isterse (İstanbul Sözleşmesi gibi) tek imza ile iptal eder. Dahası var: Koca Türkiye ’de, Cumhurbaşkanı’ na sorulmadan hiçbir şey yapılamaz. - İşçilere, memurlara zam yapılacak mı? Cumhurbaşkanı’na bağlı! - Partiler için kapatma davası açılacak mı? Cumhurbaşkanı’na bağlı.! - Tek başına erken seçim kararı alınıp Meclis dağıtılır mı? Cumhurbaşkanı’na bağlı! - Gazeteciler, yazarlar, çizerler hapse tıkılır mı? - Cumhurbaşkanı’na bağlı. - Sınırlarda her türlü giriş çıkış kapatılır mı? - Cumhurbaşkanı’na bağlı. - Kızılan bir ülkeye savaş ilan edilir mi? - Cumhurbaşkanı’na bağlı.. ★★★ Kısacası, aklınıza ne gelirse gelsin, hepsi Cumhurbaşkanı ’na bağlı. Böyle bir sistem olur mu? Böyle bir yönetim sistemine “Çağdaş” demek mümkün mü? Bu şekilde yönetilecek bir ülkede hak, hukuk, adalet, insan hakları ve fikir özgürlüğü olur mu? Peygamberler tarihi, Yüce Allah’ ın yeryüzüne gönderdiğin peygamberlere bile böyle sınırsız yetki vermediğini anlatır. Yüce Türk ulusu, Türk adını anmayan, Türk Bayrağı ’na alerji duyan ve geçmiş yıllarda Hizbullah Terör Örgütü ile ilişkisi olduğu iddia edilen kişileri partisinin listesine alıp milletvekili yapan Sayın Erdoğan’ ın sınırsız yetkilerle göreve devam etmesinden yana mı oy kullanacak, yoksa buna son mu verecek? Karar milletin! “Kısas-ı Enbiya” Peygamberler tarihi İnsanlık tarihi peygamberlerle doludur. Bazı kaynaklarda göre dünya yaratıldığından bu yana Allah ’ın yeryüzüne yolladığı peygamberlerin sayısının 124 bin olduğu belirtilir. Ancak, 25 tanesi Kuran ’da yer almaktadır. Kuran’ da adı geçen büyük peygamberlerin ilki Hazreti Adem’dir. Son peygamberin ise Hazreti Muhammed olduğunu hepimiz biliyoruz.Kısas-ı Enbiya, yüzlerce, hatta binlerce peygamber öyküsü içeren yapıtların genel adıdır. Bu eserler incelendiği vakit, “Peygamberler tarihi” okunmuş gibi olur. İbret verici olaylarla doludur. Kısas-ı Enbiya’ yı, yani Peygamberler Tarihi’ ni okuyanlar, Yüce Allah’ ın, dünyaya gönderdiği peygamberlere bile Türk halkının bir kişiye verdiği böyle sınırsız yetkiyi vermediğini öğrenirler. 28 Mayıs ’ta, değişimden yana oy kullanmazsak, Tek Adam Sistemi ile demokratik dünyadan tamamen kopacağız. GÜNÜN SÖZÜ Cesurların bakışı ürkek ve korkakların kılıcından keskindir!",https://www.sozcu.com.tr/allah-peygamberlere-bile-boyle-sinirsiz-yetkiler-vermemistir-wp7691996
Rahmi Turan,"İktidar, kendi enkazını devraldı!",30 Mayıs 2023,"Bence bu seçim sonuçlarını hiç kimse küçümsemesin. Halkın yüzde 47,8 ’i değişim istedi. Erdoğan az bir farkla kazandı. Adil olmayan bir seçimde 2 puan farkla kazanmak zafer değildir. Eğer iktidar kanadı buna “Zafer” diyorsa, bu olsa olsa “Pirus Zaferi” olur. Bu deyim, yıkıcı büyüklükteki kayıplar pahasına kazanılan bir zaferi ifade eder. Zafer sonrası, kazanan için de hayırlı olmaz! ★★★ Grek Kralı Pirus , milattan önce 279 yılında Roma ’ya saldırır ve ne pahasına olursa olsun savaşı kazanmak için her şeyini feda eder. Sonunda Pirus savaşı kazanır ama ordusunun tamamını kaybeder. Devasa ordudan geriye sadece birkaç bölük yaralı ve perişan asker kalır. Pirus acıklı hale bakıp “Tanrı bana bir daha böyle bir zafer vermesin” der. O tarihten bu yana 2300 yıl geçti. Pirus zaferi, kazananın da yok olduğu galibiyetler için kullanılan bir deyim haline geldi. ★★★ Neden “Pirus Zaferi” örneğini verdik? Erdoğan ’ın kazandığı zafere bakalım şimdi: -  Ülkenin tüm kaynakları bu seçimi kazanmak için harcandı. - Merkez Bankası’nın rezervleri tükendi, dövizler bitti, milyarlarca dolar eksiye geçti... - Devletin kasası boşaltıldı. Giderleri karşılamak için karşılıksız milyarlarca lira basıldı, enflasyon körüklendi. - Ekonomik çöküş, içinden çıkılamayacak bir hale geldi. - Ülke parasız-pulsuz, büyük sorunlarla baş başa kaldı. - Böylece iktidar, kendi yarattığı enkazı devralmış oldu. - Bu yıkımın altından kalkmak zordan da öte bir şey! ★★★ Seçimde sadece devletin mali imkânları seferber edilmedi... Montaj videolar, yalan-dolan, çirkin, kara propaganda yapıldı. Yaratılan tehdit ve korku iklimi... Camilerde din kullanılarak yapılan siyaset... Tarafsız olması gereken İçişleri, Adalet ve Ulaştırma Bakanları’ nın devletin gücünü partileri için kullanmaları... Devlet televizyonu TRT ’nın AKP ’nin özel kanalı gibi yayın yapıp, Erdoğan ’a 48 saat yer verirken, Kılıçdaroğlu ’nu sadece yarım saat konuşturması... Bu yetmezmiş gibi, devletten beslenen 14 kanalın aynı anda yaptıkları canlı yayında Erdoğan ’a destek olmaları... ... Ve diğer tüm adaletsizliklere rağmen seçmenin yüzde 47.8 ’i (25 milyondan fazla kişi) Kılıçdaroğlu ’na oy vererek, halkın değişim istediğini gösterdi. Eşitsiz bir seçimde 25 milyon oy asla küçümsenmemeli! ★★★ Yılmamak gerekiyor. Vazgeçmenin, yıkılmanın, umutları terk etmenin zamanı değil. Burası sizin, bizim, hepimizin ülkesi... “Yıkılmadık, ayaktayız” dememiz gerekiyor. Çocuklarımızın, torunlarımızın geleceği için demokrasi ve fazilet mücadelesine devam etmeliyiz ve edeceğiz de... TEBESSÜM Her mahlukla tartışma! Son günlerde kişiler arasında çıkan siyasi tartışmalarda bıçaklanarak ölenler, yaralananlar oldu. Bu tür anlamsız tartışmalar bana hep şu fıkrayı hatırlatır: Çayırda otlayan eşeğin yanına gelen bir kurt “Nasılsın eşek kardeş?” diye hal hatır sorar. Eşek canı sıkılmış bir halde: “Valla kurt kardeş, şu sarı otları yemekten bıktım” diye yakınınca kurt: “Amma yaptın ha! Çayırın otları sarı değil, yeşil” der. Eşek “Sarı” diye ısrar eder, kurt “Yeşil” der. Sonunda ihtilafı çözmesi için Ormanlar Kralı Aslan ’ın huzuruna çıkarlar. Aslan iki tarafı da dinledikten sonra eşeğe “Sen gidebilirsin” der ve kurda döner: “Sana iki gün açlık cezası veriyorum.” Kurt şaşırır: “Aman aslan efendimiz, yoksa siz de mi otları onun gibi sarı görüyorsunuz?” “Hayır” der aslan “Otlar senin dediğin gibi yeşildir.” “O halde bana verdiğiniz bu ceza niçin?” “Eşekle tartıştığın için!”GÜNÜN SÖZÜAdalet mi dediniz? Kimine elek, kimine felek, kimine de kelek!",https://www.sozcu.com.tr/iktidar-kendi-enkazini-devraldi-wp7699087
Rahmi Turan,“Bay Kemal” ve Fakir Fukara Fonu,21 Mayıs 2023,"Evet , halkımızın önemli bir bölümü oyunu kullanırken büyük yanlışlıklar yapıyor ama... Halka kızılmaz! İnsanlarımızı yeteri kadar bilgilendiremediğimiz, onları cehaletin karanlığından kurtaramadığımız için kendimizi sorgulamalıyız. Bugün 85 milyon nüfusumuzun 60 milyonunun “Devletin sosyal yardımı” ile yaşadığını biliyor muydunuz? İşi-gücü olmadığı, hiçbir yerden geliri bulunmadığı için devletten sosyal yardım alanların sayısı AKP döneminde 60 milyon gibi korkunç bir rakama ulaşmış... Anavatan Partisi’ nin eski Genel Başkanı ekonomist Nesrin Nas açıkladı bu ürkütücü rakamı... Eğer açıklamayı yapan Nesrin Nas gibi milletvekilliği yapmış ciddi bir siyaset insanı olmasa, inanmazdım. Nas, AKP ile Türkiye’ nin bir 5 yıl daha geçirmesinin sonuçlarının çok ağır olacağını belirterek: “Ülkede sosyal yardımla yaşayan insan sayısı 60 milyon” dedi. Nüfusumuz 85 milyon olduğuna göre, her üç insanımızdan ikisi sosyal yardım almasa aç kalacak demek ki! H H H Nesrin Nas, bir değişim olmazsa, Türkiye’ nin Arjantin’leşmenin ötesinde Venezuela’ ya benzemeye başlayacağı endişeleri taşıyor . Her ay yoksulluk maaşı alan fukara ailelerin önemli bir bölümü, bu paraları kendilerine AKP Genel Başkanı’ nın kendi cebinden verdiğini zannediyor ve iktidar değişirse bu yardımların kesileceğini zannediyor. Oysa paralar, devletin yönettiği Fak-Fuk-Fon ’dan ödeniyor ama fukara ne bilsin bunu? AKP ’nin verdiğini sanıyor! H H H 9 Kasım 1990 ’de Cumhurbaşkanı olan Turgut Özal , o tarihten bir yıl kadar önce Başbakan iken “Sosyal Yardımlaşma ve Dayanışmayı Teşvik Fonu” kurmuştu. Yoksullara yardım amacıyla kurulan bu fona kamuoyunda “Fakir Fukara Fonu”, kısaltılmış adıyla “Fak-Fuk-Fon” denilmişti. AKP iktidara gelince bu fonu, yalnız yoksullara değil, yandaşlara da para dağıtan bir kurum haline getirdi. Kemal Kılıçdaroğlu ’nun, devletten yardım alan bütün yoksul ailelere sosyal yardımların kesinlikle devam edeceğini açıklaması ve hatta: “Onlar size ne veriyorsa ben daha fazlasını vereceğim” demesi lâzım. Bay Kemal ’in, yoksulların yanında olduğunu “Fak-Fuk-Fon” culara anlatması gerekiyor. İYİ Parti’liden ittifaka hançer! Millet İttifakı’ nın adayı Kemal Kılıçdaroğlu seçimi kazanmak için büyük gayret sarf ediyor ve takdir edilecek bir çaba gösteriyor. Fakat... İttifakın diğer liderlerinin (Meral Akşener hariç) aynı gayreti gösterdiklerinden emin değilim. Bazı İYİ Parti ’liler Millet İttifakı ’nın altını oymaya çalışıyor. Son bir örnek: Ankara 2’nci Bölge’ den milletvekili seçilen İYİ Partili Adnan Beker ’in olur olmaz konuşmalarının ihanetten farkı yoktur! Bu adam, Altılı Masa ’yı yıpratmak için elinden geleni yapıyor. İşin daha hazin tarafı İYİ Parti yönetimi bu tip adamları uyarmıyor. Adamın orada-burada  söylediklerine bakın: “Bizim vatandaş, HDP-Kandil ilişkisi olan bir ittifaka yönelmedi. Olay bu kadar basit. Bizim de açıkçası seçmenle diyaloğumuzda en büyük zorluk yaşadığımız konu bu oldu.” Tam bir bölücü, ayrıştırıcı bir ifade... Böyle düşünüyorsanız, neden Altılı Masa’ ya oturdunuz? Millet İttifakı ’na saplanan bir hançerdir bu! Brütüs hançeri! TEBESSÜM “Kim olduğumu biliyor musun?” Gece geç vakit, kar maskeli hırsız, iyi giyimli, şık bir adamın yolunu kesmiş ve tabancasını çekerek bağırmış: “Ver paralarını!” Zengin görünüşlü adam, ona küçümseyerek bakıp, kendinden emin bir şekilde cevap vermiş: “Benim kim olduğumu biliyor musun sen? Ben önemli bir siyasetçiyim!” “O zaman” demiş hırsız “Ver paralarımı!”GÜNÜN SÖZÜSeçimde finale 7 gün kaldı ama zaman hep lâklâkla geçiyor!",https://www.sozcu.com.tr/bay-kemal-ve-fakir-fukara-fonu-wp7690234
Rahmi Turan,"“Hem yanarım, hem yakarım!”",01 Mayıs 2023,"Uğur Dündar, Muharrem İnce’ nin “Abi” dediği bir meslektaşımız… Bu “Ağabeylik hukukuna dayanarak” ona açık mektup yazdı. Mektubu dün hep beraber okuduk. Özetle şöyle diyordu: “Değerli kardeşim, Geçenlerde İzmir Menemen ’de cılız bir kalabalığa sesleniyordun… Nerede 2018 ’in meydanlara sığmayan kalabalıkları, nerede bugün çevrende toplananlar? Tabii seni seven , ‘Abi’ dediğin büyüğün olarak hüzünleniyorum. Anketler de meydan görüntüleri gibi umut vermiyor. Ancak, Cumhurbaşkanlığı seçimini Kemal Kılıçdaroğlu’ nun ilk turda kazanmasını engelleyeceğin görünüyor. Yani, kaybetmekle kalmıyorsun. Ayrıca kaybettiriyorsun. Yurtsever Muharrem İnce ’nin siyaset tarihine ‘bir kaybettiren’ olarak geçmesini hiç istemem. Sen de çok iyi biliyorsun ki, bu durumda Cumhurbaşkanı Erdoğan ’ın istediği oluyor.” ★★★ Uğur Dündar iyi niyetle böyle yazdı ama Muharrem İnce ’ye şimdiye kadar yazılan açık mektupların hiçbir faydası olmadı. Onun amacı zaten kazanmak değil, Kılıçdaroğlu’nu kaybettirip, Erdoğan’ın kazanmasını sağlamak! Yani, “Hem kendim yanarım, hem de Kılıçdaroğlu’nu yakarım” demek istiyor. Bunu intikam duygularıyla mı yapıyor yoksa işin içinde kişisel çıkarlar mı var, bilmiyorum. Ancak, yurt sevgisiyle hiçbir ilgisi yok ★★★ Muharrem İnce, cumartesi günü Balıkesir ’de, halkla yaptığı konuşmada, tüm gücüyle Kılıçdaroğlu ’na yüklenip , Erdoğan yandaşı, Erdoğan’ın destekçisi gibi konuşarak özetle şöyle dedi: “Kılıçdaroğlu Amerikalılarla görüşmüş, İHA ’lara ve SİHA ’lara çomak sokuyor. Erdoğan’ ın damadıymış, umurumda değil. Destekleyeceğim, destekleyeceğim, destekleyeceğim. Beni cumhurbaşkanı seçerseniz ‘Mavi Vatan’ ı savunacağım. Türk askerinin Libya’ da olmasını önemsiyorum. Akdeniz’ de gaz var. O gazdan pay almamız lâzım. Ben CHP gibi düşünmüyorum.” ★★★ Muharrem İnce ’ye daha önce Müjdat Gezen ve Ataol Behramoğlu gibi yurtseverler sanatçılar da birer açık mektup yazmış, onun milli duygularına hitap etmişlerdi... Fakat İnce, ülkenin geleceğini değil, herhalde kendi çıkarlarını düşündüğü için onları dinlemedi. Seçime kadar AKP ağzıyla kim bilir daha neler söyleyecek? Hırsları ve arzuları kafasından iki karış yukarıda! “Hem yanarım, hem yakarım!” öfkesiyle AKP Genel Başkanı’ na çalışıyor! “Tıpış tıpış gidecekler!” “Gideceklerini anladılar, tehditlerle tedirgin ederek korku yaratmak istiyorlar!” Gelecek Partisi Genel Başkanı Selçuk Özdağ söylüyor bunları… İktidar, halkın geçim derdine çare bulamadığı, çarşı-pazardaki yangını söndüremediği için “Korku iklimi” yaratarak ekonomiyi unutturmak istiyor. AKP ’li bakanların ve milletvekili adaylarının son birkaç gündür söyledikleri akıl ve mantık dışı sözler, tamamen ortalığı karıştırmaya, vatandaşın iradesine ipotek koymaya yönelik ifadeler. Selçuk Özdağ “Geldikleri gibi tıpış tıpış gidecekler. Türkiye’de asla millet iradesi üzerinde bir irade yoktur. Millet büyüklüğünü sandıkta gösterecektir.” diyor. Selçuk Özdağ haklıdır. Hiçbir güç milletin kararına karşı gelemez! İnsanlarımızın gönlü rahat olsun. TEBESSÜM Politikaya neden girilir? Siyaset dersi veren profesöre öğrenciler sorarlar: “Hocam politikaya neden girilir, sonra da neden hiç çıkılmak istenmez?” Profesör cevap verir: “Sebepler farklıdır. Önce dünyalığını yapmak için girilir.”“Peki, ya sonra ne yapılır?”“Sonra da paçayı kurtarmak için devam edilir!” GÜNÜN SÖZÜ Yaşadığımız dünyada salaklıktan başka her derdin çaresi vardır!",https://www.sozcu.com.tr/hem-yanarim-hem-yakarim-wp7670335
Rahmi Turan,Anlaşılan millet acı çekmeyi seviyor!,16 Mayıs 2023,"Aslında bu, cumhurbaşkanı seçiminden çok “Rejim oylaması” idi. Ülkeyi derin bir yokluğa sürükleyen “Tek Adam Sistemi” bitsin mi, devam etsin mi? Bu sorunun cevabı isteniyordu. İlk turda millet kararını veremedi. Seçmen iki hafta daha düşünecek ve son kararını verecek! İkinci tur 28 Mayıs ’ta... Bu süre içinde aklımız başımıza gelir mi, bilemiyorum! 21 yıldır çektiğimiz bunca çile yetmemiş olacak ki, millet kararsız kaldı! Kılıçdaroğlu ’nun hoşgörülü, sabırlı, birleştirici dili karşısında, Erdoğan ’ın kin, nefret, hakaret, tehdit dolu , gerçekle ilgisi olmayan sözlerinin daha çok prim yaptığı anlaşılıyor. Beş yılda beşe katlanan enflasyon, borç, pahalılık ve yoksulluk bile insanlarımızın (bir bölümünün) uyanmasına yetmedi! 60 milyonu aşkın seçmen 28 Mayıs günü bir kez daha sandığa gidip nihai kararını verecek! Dilerim aklın yolu izlenir! ★★★ Pazar günkü seçime gelince... Yine bir çok çirkinlikler yaşandı. AKP , usandırıcı, bezdirici, bıktırıcı bir “İtiraz taktiği” kullandı. CHP ’nin önde olduğu, Ankara ’da 300, İstanbul’ da 783 sandıkta ısrarla itirazlar yapıldı, oylar tekrar tekrar saydırıldı, seçmenin iradesi bloke edildi. Üç, dört, beş değil, 11 defa saydırılan sandık var. Bir çirkinlik de devletin resmi ajansı olan Anadolu Ajansı ’nın, bir parti ajansı gibi çalışıp manipülasyon yapmasıydı. Erdoğan ’ın oylarını yüzde 60 olarak gösterip, onun ilk turu rahatça kazandığı izlenimi yaratan Anadolu Ajansı , saatler ilerledikçe Erdoğan ’ın oylarını yüzde 49 ’a kadar indirmek zorunda kaldı. ★★★ Ekonomiden hukuka, eğitimden sağlığa kadar akıl almaz sıkıntıların yaşandığı bir ortamda iktidarın aldığı sonuçlar gerçekten çok şaşırtıcı! Halkın korkunç yoksulluğuna rağmen, Cumhur İttifakı’ nın 320 milletvekiline ulaşarak Meclis ’te çoğunluğu elde etmesi, akıl yoluyla izah edilecek bir durum değildir. Siyasete, insan yapısına ve matematik bilimine ters olan bu durumun sosyolojik olarak incelenmesi gerekir! Sonuçlar, milletin acı ve ıstırap çekmeyi sevdiğini gösteriyor! İki hafta sonra “Tek Adam Sistemi” nden kurtulmazsak, inanın ki ulusça hepimizi çok daha sıkıntılı, çok daha üzücü günler bekliyor. Aziz milletimizin silkinip doğru karar vermesini umut etmekten başka çaremiz yok! İkinci turda sonuç ne olur? Erdoğan ’ın yüzde 49, Kılıçdaroğlu ’nun yüzde 45 oy oranı ile gittiği ikinci tur ne olur? Anahtar, Sinan Oğan’ın aldığı yüzde 5 oy olabilir mi? Sinan Oğan ve ona oy veren milliyetçi seçmenler kime oy verir? Aslında bu seçmen gurubu Erdoğan ’a da, Kılıçdaroğlu ’na da uzak duruyor. Sinan Oğan ’a oy veren 3 milyona yakın seçmenin büyük bir bölümünün 28 Mayıs günü sandığa gitmeyeceğini düşünüyorum. Zafer Partisi lideri Prof. Ümit Özdağ ile onun adayı Sinan Oğan bu seçmen grubunu Kılıçdaroğlu ’na yönlendirebilir. Fakat, bunu yaparlar mı, bilemem! Kılıçdaroğlu’nun kazanması mümkün ama çok zor olduğu kesin! Hepimizi kalp çarpıntıları içinde, heyecan dolu iki hafta daha bekliyor! TEBESSÜM  Temel’in seçim yorumu! Seçim gecesi... Temel, lokalde dostlarıyla birlikte seçim sonuçlarını izliyor. Gecenin ilerleyen saatlerinde özellikle milletvekili seçim sonuçları netleşiyor. Tam bu sırada Temel’in telefonu çalıyor. Arayan, yakın arkadaşı Dursun... “Uy Temel’um, seçim n’oldi?” diye soruyor. Temel cevap veriyor: “Ne olacak? Yine Aziz Nesin kazandı!”GÜNÜN SÖZÜTabiatın kuralıdır: Sonunda su derini hak yerini bulur!",https://www.sozcu.com.tr/anlasilan-millet-aci-cekmeyi-seviyor-wp7685462
Rahmi Turan,Kaybederlerse kabul etmezlermiş!,06 Mayıs 2023,"Seçime 8 gün kaldı... Haftaya dananın kuyruğu kopacak. Seçmen, tarafları vicdan terazisinde tartarak kararını verecek. 21 yıllık iktidarının sonunda AKP yorgun, umutsuz ve çaresiz görünüyor. Bunu, denize düşen yılana satılır gibi bünyesine aldığı sakıncalı partilerden anlıyoruz. Mesela HÜDA PAR ... Bu parti, Hizbullah Terör Örgütü ’nün siyasi uzantısı olarak biliniyor. AKP, özellikle Güneydoğu’da bu sakıncalı partiden medet umuyor. ★★★ Terör hükümlüsü Mehmet Emin Alpsoy, Hizbullah Terör Örgütü’ nün askeri kanadının sorumlusuydu ve ağırlaştırılmış müebbet hapse mahkum edilmişti. Cumhurbaşkanı Erdoğan , müebbede mahkum bu Hizbullah yöneticisini “Kocama hali” gerekçesiyle affetti. 71 yaşındaki Mehmet Emin Alpsoy üç kişiyi domuz bağı işkencesiyle sorguladıktan sonra öldürüp bodrum katına gömdüğü gerekçesiyle mahkum edilmişti ve HÜDA PAR uzun süredir Alpsoy ’un serbest bırakılmasını istiyordu. Erdoğan’ ın imzaladığı af kararıyla ayrıca, kasten adam öldürme suçundan cezaevinde yatan 49 yaşındaki Nihat İliman ile, uyuşturucu ticaretinden hapis yatan 49 yaşındaki Sedat Çelik de serbest bırakıldı. Türkiye cezaevlerinde 651 ’i ağır olmak üzere 1517 hasta hükümlü ve tutuklu daha var. Avukatları “Hukukta çifte standart olmaz” diyerek, Anayasa ’nın eşitlik ilkesi gereği onlara da af istiyor. ★★★ Çaresizlik, üst düzey AKP ’lileri “Darbe çığırtkanlığı” yapmaya sürükledi. İçişleri Bakanı Süleyman Soylu ’nun “14 Mayıs 2023 Türkiye’yi tasfiye etmeye yönelik hazırlıkların her birini bir araya getirerek oluşturulabilecek siyasi darbe girişimidir.” şeklindeki sözleri tam bir siyasi skandaldır. Yalnız İçişleri Bakanı mı? Hayır! Çok daha fazlası var! AKP Genel Başkan Vekili Binali Yıldırım “Bu seçim, işgalcilere karşı istiklal mücadelesi seçimidir!” diye salladı. Binali Bey , söylediklerinizi kulaklarınız duyuyor mu? Muhalefete “İşgalci” diye iftira atmak, sizin gibi Başbakanlık yapmış birine yakışıyor mu? Cumhurbaşkanı Başdanışmanı Mehmet Uçum da “2023 seçiminde iktidar değişikliği Türkiye’nin tam bağımsızlığına darbe olur.” diye aklı sıra korku yaratmaya çalıştı. ★★★ Ülkemizin her şeyden sorumlu olan tek adamı kim? Cumhurbaşkanı Erdoğan... Görevi gereği daha soğukkanlı, daha adil olması beklenirken onun da miting meydanında çıtayı yükselterek: “Kandil’in desteğiyle bu ülkede cumhurbaşkanı olacak. Benim milletim Kandil’den aldığı destekle cumhurbaşkanı olana bu ülkeyi teslim etmez.” diye bağırması neyi ifade ediyor? Bu sözler yoruma ihtiyaç bırakmayacak şekilde açık... “Seçimi kaybedersek sonuçları kabul etmeyeceğiz.” anlamına gelmiyor mu bu? Şaşırmamak elde değil... Nedir bu acayip strateji? Seçime mi, savaşa mı gidiyoruz? Millet hem oy verip seçecek, hem de seçtiği kişiye görevi teslim etmeyip elinden alacak? Size mantıklı geliyor mu? Seçmenin tercihine saygı göstermeyip demokrasi dışı yollara sapılacaksa neden seçim yapılıyor? TEBESSÜM Vatandaş tepkisi! İstanbul Sarıyer’ de bir kahvehane... Tarih 3 Mayıs 2023 Çarşamba... Saat 21.00... Kahvenin televizyonunda Muharrem İnce görünüyor. İnce , ekranda Kılıçdaroğlu, Davutoğlu ve Babacan ’ı kötüleyerek kendisini övüp duruyor... Bir ara iyice coşarak: “Ben vatansever bir insanım, memleketini seven bir siyasetçiyim” dedi. O sırada, kahvehanede okey oynayanlardan yaşlıca bir adam, başını kaldırıp televizyon ekranına bakarak: “Vay canına! Sen memleketini seven vatanseversen, ben de Amerika Cumhurbaşkanıyım” diye bağırdı. GÜNÜN SÖZÜSiyasetimizin büyük bölümü ne yazık ki, hep laklakla geçiyor!",https://www.sozcu.com.tr/kaybederlerse-kabul-etmezlermis-wp7675538
Rahmi Turan,Seçimde kilometre SIFIRLANDI,17 Mayıs 2023,"Kimse umutsuzluğa kapılmasın! Cumhurbaşkanlığı seçiminde yüzde 50 ’yi geçip kazanan yok! Hesaplaşma ikinci tura kaldı. Erdoğan ’ın ilk turu önde bitirmesinin fazla önemi yok. Çünkü kazanmak için yüzde 50 ’yi geçmek gerekiyor. İlk tur bitti ve kilometre sıfırlandı. Yarış yeniden başlayacak! Ülkeyi yıkıma götüren ‘Tek Adam Sistemi’ ne son verip, Parlamenter Sistem ’e geçerek özgürlük ve refaha kavuşmak için mücadeleye devam etmemiz gerekiyor. 28 Mayıs günü iki adayın da çıkış noktası sıfır olacak! Yüzde 50’ yi kim göğüslerse o kazanacak. ★★★ Millet İttifakı’ nın Cumhurbaşkanı Adayı Kemal Kılıçdaroğlu , seçim kampanyası süresince ahlâk ve vicdan ilkelerinden ayrılmadı, gerçek bir devlet adamı karakteri sergiledi. Emeklilere, depremzedelere, tüm yoksul vatandaşlara vaatlerde bulundu. Onun sevgi diline, hoşgörülü ve birleştirici ifadelerine karşılık, Cumhur İttifakı’ nın Cumhurbaşkanı Adayı Erdoğan ’dan aşırı sert sözler, tehditler, suçlamalar duyduk. “Bunlar dinsiz, imansız, kitapsız! Bunların dini, bayrağı, ezanı yok!” dedi. “Biz emri Allah’tan alıyoruz. Onlar Kandil’den alıyor.” gibi sözlerle dini kullanıp, kendisinden yana olmayanları terörle suçladı! Bu hakaret yağmurunun, sevgi dilinden ve toplumu birleştirici ifadelerden daha çok prim yapması şaşırtıcıdır! ★★★ Okurlarımdan ilginç mesajlar alıyorum. Millet İttifakı ’nı destekleyenlerin ruh hallerinden fikir vermek için bir-iki örnek naklediyorum: İstanbul Sarıyer ’den Yüksel Taşdelen, Kemal Kılıçdaroğlu ’na şöyle sesleniyor: “İkinci tura iki hafta var.Bay Kemal,Çık meydanlara...Bunlara bağır, çağır,Küfret, aşağıla!Yüzde 60 alırsın!Bunlar o dilden anlıyor! ★★★ Kadıköy ’den Yılmaz Bahadır yazıyor: “ Bay Kemal, kampanya süresince küfürlere küfürle karşılık vermek yerine halka umut vermeye, toplumu birleştirmeye çalıştı. Muhterem halkımızın (başta depremzedeler olmak üzere) birçoğu “Ekonomiyi daha kötü yapsın” diye aynı kişiye, aynı partiye oy verdi. İnsan doğasına aykırı sosyolojik bir durum bu! Mutlaka bilimsel yoldan incelenmeli!” Sarıgül Erzincan’da başarıya nasıl ulaştı? Kılıçdaroğlu “Sakın ümitsizliğe kapılmayın. Hep birlikte bu seçimi kazanacağız” mesajı veriyor. “Kazanacağız” mesajı verenlerden biri de Mustafa Sarıgül...Binali Yıldırım ’ın kenti Erzincan ’da tek kişilik ordu gibi çalışarak CHP ’nin oylarını yüzde 23’ den yüzde 39’ a çıkarmayı başarıp milletvekili seçilen Sarıgül , şimdi Kılıçdaroğlu ’na destek için kolları sıvadı. Kemal Kılıçdaroğlu ’nun ikinci turda seçimi kazanıp Cumhurbaşkanı olmasına katkıda bulunmak için Türkiye ’nin her tarafını dolaşarak seçmenle diyalog kuracak olan Mustafa Sarıgül, Erzincan ’da yarattığı mucizeyi şöyle özetledi: - Her gün, sabahları 06.00’da başlayarak 17 saat çalıştım. - Taksi duraklarına, kahvelere uğradım, okula giden öğrencilerle, çalışanlarla, esnafla konuştum. - Gündüz sivil toplum örgütlerini, esnafı pazar yerlerini gezdim, akşamları ev ziyaretleri, köy ziyaretleri yaptım. - Tüm Erzincan’da 120 binden fazla hemşerimle bire bir temas kurdum. - 30 bine yakın can Erzincanlı ile fotoğraf çektirdim. - 32 günde 9 bin telefon görüşmesi yaptım. - Günde ortalama 150 esnaf ziyareti yaptım. - Her gün 12 kilometre yürüdüm, bir ayda 6 kilo verdim. - Kötüleyen, karalayan değil, pozitif bir kampanya yaptık. - Erzincan’ımızın hak ettiği noktada olmadığını, buna razı olmadığımızı anlattık. Erzincan’da moral ve psikolojik üstünlük sağladık. - Erzincan’da büyük sevgi gördüm, doku uyumu sağladık ve başarıya böyle ulaştık. GÜNÜN SÖZÜ Gerçek devlet adamı kandil gibidir, kendisini tüketip, halka ışık verir!",https://www.sozcu.com.tr/secimde-kilometre-sifirlandi-wp7686335
Rahmi Turan,Allah ve din üzerinden siyaset!,07 Mayıs 2023,"Türkiye nüfusunun yüzde 99 ’u Müslüman... Fakat, Cumhurbaşkanı adayı Erdoğan , sadece kendisine destek olan kitleleri Müslüman sayıyor, iktidara muhalif olan milyonlarca insan için: “Bunlar dinsiz, imansız, kitapsız... Bunların dini bayrağı yok... Biz emri Allah’tan alıyoruz, onlar Kandil’den alıyor!” diyor. Ancak... Müslüman olarak bizim bildiğimiz, sadece peygamberler vahiy yoluyla Allah ’tan emirler alırlar. Peygamberlerin dışında hiç kimsenin böyle bir imtiyazı yoktur ve olamaz! Hal böyleyken... Cumhurbaşkanı Erdoğan ’ın “Biz Allah’tan emir alıyoruz” demesine yalnız ben şaşırmadım, tüm mütedeyyin Müslümanlar da kulaklarına inanamadı. Bu ifadelerle, din açıkça siyasete alet edildi. Oysa, aynı Erdoğan yıllar önce Başbakanlığı sırasında, bunun tam tersini savunmuş, din üzerine siyaset yapmanın, insanlığa karşı suikast olduğunu söylemişti. Erdoğan’ ın 7 Temmuz 2005 tarihinde Amerika ’daki uluslararası Sun Valley Konferansı ’nda şu sözleri kayda geçmişti: “Din üzerinden siyaset yapmak, dini ideolojik bir araç haline getirmek, dine, demokrasiye ve insanlığa karşı suikast düzenlemekten farksızdır.” O günden bu yana ne değişti de Sayın Erdoğan şimdi din üzerinden siyaset yapmaya başladı? Allah ’tan emir aldığını söylemek, ülkedeki tüm olumsuzluklara Allah ’ı da ortak etmek anlamına geliyor. Sayın Erdoğan , peygamberler gibi Allah ’tan emir aldığına göre şimdi ona şu sorular sorulmaz mı? ■ Türk halkı, Allah’ın emirleri nedeniyle mi böyle yoksullaştı?■ Allah’ın emirlerini yaptıkları için mi ülkede ekonomi zora girdi, enflasyon tırmandı, bütçeler çöktü?■ Patates-soğan fiyatları Allah’ın emirleri nedeniyle mi arttı?■ Sayın Cumhurbaşkanı bu nedenle mi Giresun’da halka “Ben biliyorum, evvel Allah sizler ne soğana, ne patatese liderinizi kurban etmezsiniz?” diyerek oy isteğinde bulundu?■ Ülkede yaşanan bunca adaletsizliği Allah mı emretti?■ Allah’ın emirlerine uyduğunuz için mi 85 milyonluk nüfusumuzun en az yarısını “Terörist, FETÖ’cü, ajan, yabancı uşağı olmakla suçluyorsunuz? ★★★ Türkiye ’de siyaset bugüne kadar hiçbir seçimde bu kadar dinsel hale getirilmemiş, Allah ve din üzerinden böyle siyaset yapılmamıştı! Bu iktidar, salgın, deprem, sel, yangın, her şeye “Kader planı” diyor, “Takdir böyleymiş” diye sorumluluğu Allah’ a havale ediyor. Günümüzde hak ile batılın birbirine karışması çok üzücü! Teröriste af çıktı, emekli paşalar ise hâlâ tutsak! İçler acısı bir durum yaşıyoruz... Terör suçlusu, 3 kişinin katili, müebbet hapis mahkûmu Mehmet Emin Alpsoy “Kocama hali” gerekçesiyle Cumhurbaşkanı tarafından affedildi... 28 Şubat Kumpas Davası’ ndan tutuklu emekli generaller ise cezaevlerinde adeta ölüme terk edildi. Cumhurbaşkanı ’nın affettiği Hizbullah hükümlüsü 71 yaşında... Cezaevlerinde yatırılan emekli generallerin yaşları 80 ’in üstünde... Hepsinin da birçok ciddi hastalığı ve bazılarının “Kocama hali raporu” var. Fakat hâlâ hepsi tutsak... Adli Tıp 3’üncü İhtisas Kurulu, 83 yaşındaki emekli Orgeneral Çetin Doğan’ ın hastalıklarını şöyle sıraladı: ■ Şeker hastalığı...■ Yüksek tansiyon...■ Kalp damarlarında tıkanma...■ Ciddi omurga rahatsızlığı...■ Sağ ayağında sinir hasarı, sağ düşük ayak...■ İşitme kaybı.Çetin Doğan Paşa için oy birliği ile “Kocama hali” raporu da verildi. Fakat... Hizbullahçı terörist affedilirken, hayatı vatana hizmetle geçen Çetin Paşa hâlâ hapiste tutuluyor. Yaşı ilerlemiş diğer tutuklu generallerin durumları da Çetin Doğan Paşa gibi... Adalet bekliyorlar ama ülkede adalet var mı, o ayrı konu! GÜNÜN SÖZÜ Adalet ve doğruluk minarede kalmış, onun da içi eğri!",https://www.sozcu.com.tr/allah-ve-din-uzerinden-siyaset-wp7676337
Rahmi Turan,İçler acısı bir çığlık: “Açlık nedir bilir misin?”,03 Mayıs 2023,"İktidar halktan kopmuş durumda... AKP Genel Başkanı, Cumhurbaşkanı ve Cumhurbaşkanı adayı Erdoğan, halkın sıkıntılarını görmekten çok uzak: “Ekonomide sıkıntı varmış, yoo... Biz yolumuza devam ediyoruz.” diyor ve TOGG otomobili, Karadeniz doğalgazı ile övünüyor, halka sürekli müjdeler yağdırıyor. Bu arada çelişkili bir durum ortaya çıkıyor. Et ve süt kuyruklarında ıstırap çeken insanlarımızın çilesini Sayın Cumhurbaşkanı’na bildiren olmuyor mu? Ucuz et ve süt almak için sabahın erken saatlerinde kuyruğa girenlerin acıklı sözleri inanın ki, duyanlarında da, okuyanların da yüreklerini parçalıyor. Gazetelerde yayınlanan bir-iki küçük örnek... Okuyalım... ★★★ Ayşe Koç adındaki emekli bir kadın ıstırap dolu bir sesle şöyle diyor: “Hiçbirimiz zevkten gelip sabahın köründe buralarda beklemiyoruz. Bize bunu yaşatanlar düşünsün...İnsanlar sabahın erken saatlerinde burada sıraya giriyorlar. Alacakları bir kilo et, bir kilo kıyma... Sabah saat 7 buçukta çıktım. 24 sene bu devlete hizmet ettim. Üniversite mezunuyum, asgari ücretten daha düşük maaş alıyorum. Siz açlığın ne olduğunu biliyor musunuz?Bir şeylere ulaşamamanın ne olduğunu biliyor musunuz? Bu insanlar evlerine belki ayda bir kilo kıymayı ya götürüyor, ya götüremiyor. Nerede kaldı onur? Aç karına onur olmuyor.” 70’li yaşlardaki başka bir kadın ise şöyle yakınıyor: “Sabah saat 6’da gelerek sıraya girdim. Çektiğimiz bu çile nedir?” ★★★ Dertli insanlarımızın bu sorularının cevabını, gözleri ışıl ışıl parlayan Hazine ve Maliye Bakanı Nebati verebilir mi? Verirse ne diyebilir? “Her şey güzel, her şey mükemmel... Ekonomide işler yolunda... Ülkemizde aç ve açıkta hiç kimse yok... Reisimizin dediği gibi dünya bizi kıskanıyor! Ekonomide harikalar yarattık! Bizi kıskananlar soğanın cücüğünü yesin!” derse hiç şaşırmamak gerekir... Onlar boş sözlerle övünürken bizim gördüğümüz şu: “Ne yazık ki, ekonomi kötü, yönetim kötü, iç ve dış politika kötü... Sağlık, eğitim, tarım, hayvancılık, hepsi kötü...” Böyle bir tabloda halkın mutlu olmasına imkân var mı? “Bir toplum ne isterse, neyi hak etmişse o şekilde yönetilir. Yani lâyık olduğu idareye kavuşur” diyenler haklı mı, değil mi, göreceğiz. Çok değil on bir gün kaldı! Milyoner sayımız katlanmış! İktidar yanlısı olduğu anlaşılan ve Se.De. rumuzunu kullanan biri, öfkeli bir mesaj göndermiş, diyor ki: “Her şeyi kötü göstermeyin. Türkiye’ de Ak Parti döneminde milyoner sayısı katlandı. Bugün, hesabında 1 milyon liranın üstünde parası olanların sayısı yüzde 82 artmış durumda. Bunları Bankacılık Düzenleme ve Denetleme Kurumu ’nun açıkladığı rakamlara göre söylüyorum. Bu iktidar milyonerlerimizi arttırdı, daha ne yapsın?” diyor. Yanlış bir bakış bu... Biz de biliyoruz ki , Türkiye ’deki milyoner sayısı geçen yıla göre 290 bin 10 kişi artarak 760 bin 982 ’ye ulaştı. 85 milyon nüfuslu Türkiye ’de varlıklı olanlar bu kadar... Ya geri kalan 84 milyon? Ülkede her vatandaşın rahat yaşayabileceği kadar bir gelir elde etmesi gerekiyor. Gelir dağılımında adalet sağlanmadan huzur ve refahtan söz edilemez!TEBESSÜM Kralın soytarısı! Saraya yeni bir dalkavuk alacaklarmış. Kral “Bu göreve lâyık mı diye onu ben imtihan edeceğim” demiş ve adama sormuş: “Söyle bakalım, kaç yaşındasın?” Dalkavuk yerlere kadar eğilerek cevap vermiş: “Yüce efendimiz, siz hangi yaşta olacağımı emrederseniz ben o yaştayım.” Kral, vezirine dönerek: “Tamam” demiş “Sınavı geçti, bu adamı işe alalım.” GÜNÜN SÖZÜ Açlığı tanımayanın yokluktan anlaması mümkün değildir!",https://www.sozcu.com.tr/icler-acisi-bir-ciglik-aclik-nedir-bilir-misin-wp7672284
Rahmi Turan,Millet mızıkçılık yapanı sevmez!,09 Mayıs 2023,"İyi bir gelecek vaat edemediği için sevgi dilinden uzaklaşan iktidarın korkusu şu: “Ya kazanamazsam?”AKP yönetimi 21 yıldan beri ilk defa panik içinde görünüyor ve akıl almaz davranışlarla korku iklimi yaratmaya çalışıyor. Erzurum ’da çıkartılan olaylar, İmamoğlu ’nun otobüsünü taşlamalar, yağdırılan tehditler, son bir kez daha kazanmak için yapılıyor! Şiddet olayları, uygar Türkiye’ye yakışmıyor! Dünyada sonu olmayan hiçbir şey yoktur. Kaybetmek er ya da geç, herkesin, her kurumun başına gelecek bir olgudur. Tüm şampiyonların kaçınılmaz sonudur yenilgi... Bu rejim, sizi, bizi, hepimizi dibe çekiyor. Ulusça bugün, dünden daha fakiriz. Bu nedenle değişim şart! Seçimi kaybetmek, bir görevin devri, emanetin teslimidir. Her seçimin sonucu milletin iradesidir ve bu iradenin üstünde hiçbir güç yoktur. Kabul etmemek kimin haddine? Millet, mızıkçılık yapanı sevmez! Seçimi şaibeli bir hale getirmek istiyorlar. Erzurum ’daki gibi taşlı saldırılarla amaçlanan budur! Sanırım, seçimi kaybettikleri an bunu darbe olarak gösterip, koltuğu bırakmamak niyetinde oldukların anlatmaya çalışıyorlar! Meclis eski Başkanı ve eski Dışişleri Bakanı , deneyimli siyaset adamı Hikmet Çetin bu görüşte. Ruhat Mengi ile yaptığı söyleşide Hikmet Çetin , durumun Türkiye demokrasisi açısından acı verici olduğunu belirterek “O zaman ’Biz seçim yapmıyoruz, kapattık gittik’ deyin, millet ona göre tavır koyar. 21 yıldır iktidardasınız, bir şey bırakmadınız, her şeyi altüst ettiniz, artık bırakın!” dedi. Güzel memleketimizi ne hale getirdiler? Bu ülke bir kabile devleti değil. Demokrasi dışı tüm davranışlar iktidarı biraz daha yıpratıyor. Kimse hayale kapılmasın: “Egemenlik kayıtsız şartsız milletindir.”Bu yüce milletin iradesinin üstünde bir güç olamaz! Seçmenin tercihine herkes saygı duymak zorundadır! Mazlumun ahı, indirir şahı! Büyük felaketin üzerinden üç ay geçti... Deprem bölgesinde yürekleri parçalayıcı yokluk, acı ve ıstırap hâlâ hüküm sürüyor! Konteynır, çadır, su, temizlik malzemeleri hâlâ çok eksik. Depremin ilk günlerinde yurt dışından yağan yardımlar ve “Türkiye Tek Yürek” adıyla düzenlenen kampanyada toplanan 115 milyar lira ne oldu, nereye harcandı? 1999 Gölcük depreminden sonra hayatımıza giren “Deprem Vergisi” ile 24 yılda 740 milyar lira vergi toplandı. Ne oldu bu paralar? Ne kadarı deprem için harcandı? Bilmiyoruz! Cumhurbaşkanı Yardımcısı Fuat Oktay yaptığı açıklamada, televizyonda düzenlenen “Türkiye Tek Yürek” kampanyasında taahhüt edilen 115 milyar liranın 74 milyar lirasının yatırıldığını söylemişti. O günden bu yana üç ay geçti. Kalan 41 milyar lira ne oldu? TV’ de caka satarak reklamlarını yapıp yardım taahhüt edenler paraları verdi mi? Vermediyse haklarında bir işlem yapıldı mı? Mazlumun ahını almayın! “Mazlumun ahı, indirir şahı” sözünü unutmamak gerek! TEBESSÜM Başkanı nasıl bilirsiniz? Eski dönemin ünlü Hollywood aktörü Bob Hope, “Başkan Reagan da senin gibi bir aktördü ve filmlerde arkadaşındı... Onu nasıl bilirsin?” diye sorduklarında: “Reagan tipik politikacılara benzemez” demiş ve sözlerine şöyle devam etmiş: “O, nasıl yalan söylenir bilmez. Dalavere nedir, hırsızlık nasıl yapılır hiç anlamaz...” Herkes ağzı açık onu dinlerken eklemiş: “Fakat tüm bunlar için diğer liderler gibi, yanında daima bir yardımcı bulundurur! ” GÜNÜN SÖZÜ Oyun bittiği zaman şah da, piyon da aynı kutuya konur!",https://www.sozcu.com.tr/millet-mizikcilik-yapani-sevmez-wp7678119
Rahmi Turan,Nasıl bir milletiz?,22 Mayıs 2023,"Önemli bir şair ve yazarımız var: Ataol Behramoğlu... Birkaç gün önce kaleme aldığı bir yazıda: “Biz nasıl bir milletiz?” diye soruyor ve şöyle devam ediyordu: “Bunları büyük bir acıyla, kederle yazıyorum.Halka kızılmaz ama halk ne yapıyorsa doğrudur da denemez.Millet olma gerçeğimizin temelleri, üstelik milletimizin küçümsenemeyecek sayıda bir bölümünün eliyle oyulmakta!Bildiğimiz, tanıdığımız, sevdiğimiz, bütün sorunlarına rağmen başımızın üzerinde taşıdığımız Türkiye Cumhuriyeti çözülüp dağılmanın, yıkılmanın eşiğindedir.Bugün yaşanmakta olan şey siyasal bir yönetim değişikliği değil, bütün ağırlığı ve acıtıcılığı ile karşımızda durmakta olan ‘var olmak’, ‘yok olmak’ sorunudur.” ★★★ Ataol Behramoğlu haklı olarak uyarıyor ve “Dağılmanın, yıkılmanın eşiğindeyiz.” diye endişelerini dile getiriyor. Bunu bir abartı olarak kabul etmeyelim. Hassas bir sanatçının gerçekçi düşünceleridir. Cumhurbaşkanlığı seçimini Millet İttifakı ’nın adayı Kemal Kılıçdaroğlu kazanmazsa, gerçekten Türkiye ’nin geleceği karanlıktır. Terörle arasına mesafe koyamayan “HÜDA PAR” ve kadın düşmanlığı ile öne çıkan “Yeniden Refah” gibi Laik Cumhuriyet karşıtı partiler, bugünkü AKP iktidarı sayesinde Meclis’ e girmiş bulunuyor. “Milliyetçi” olduğunu iddia eden MHP de, böyle bir iktidarla ortaklık yapıyor. Türkiye Cumhuriyeti’nin temelleri oyuluyor! ★★★ AKP ’nin Meclis ’e soktuğu HÜDA PAR , milletvekili yeminine  bile karşı... CHP ’li Özgür Özel, HÜDA PAR ’lı milletvekillerinin bu yemini etmeyeceklerini iddia etti. HÜDA PAR yemine neden karşı? Çünkü milletvekili yemininde: “Demokratik ve laik Cumhuriyete ve Atatürk ilke ve inkılaplarına bağlı kalacağıma Büyük Türk Milleti önünde namusum ve şerefim üzerine ant içerim.” sözleri var. “Türk Bayrağı” adına bile karşı olan HÜDA PAR ’lılar yeminin içinde “Türk” kelimesinin geçtiği her cümleye itiraz ediyor. ★★★ Cumhur İttifakı ’nın , Cumhurbaşkanlığı seçimini de kazandığı takdirde, ülkenin ne hale geleceğini düşünmeye bile korkuyorum sevgili okurlar... Eski yıllarda ağızlarda sakız haline getirilen “Beka sorunu” şimdi her zamankinden çok var. Aziz Türk milleti, 28 Mayıs günü şu iki seçenekten birini tercih edecek: “Var olmak” ya da “Yok olmak” Karar milletin! İyi düşünmek gerek! Son pişmanlık fayda vermez! Neden naz ediyorlar? Dün SÖZCÜ ’nün birinci sayfasında çarpıcı bir fotoğraf vardı... Sinan Oğan ile Ümit Özdağ karşılıklı oturmuş, büyük bir mutluluk içinde, gevrek gevrek gülüyorlardı. Bu memnuniyet nedendi? Niçin öyle sırıtıyor, kahkahalar atıyorlardı? Memleketin içinde bulunduğu hazin duruma mı gülüyorlardı, yoksa “Biz ne kadar önemli insanlarız? İktidarı da, muhalefeti de parmağımızda oynatıyoruz?” diye mi neşeliydiler? Görüntü hiç hoş değildi ve milliyetçi olduklarını iddia eden iki siyaset adamına yakışmıyordu. Anlaşılan, ellerine bir fırsat geçmiş, naz ediyorlar! Sinan Oğan, “Sayın Erdoğan’ı mı, yoksa Sayın Kılıçdaroğlu’nu mu destekleyeceğiz, bunu pazartesi günü açıklayacağım.” dedi. Karar vermek için biraz daha bekleseler zaten seçim günü gelecek, onlara hiç ihtiyaç kalmayacak. Sinan Oğan ’ın, hafta içinde Erdoğan ’a gidip onunla bir saat görüşmesi aslında hiç iyi olmadı. Anlaşılan Sayın Erdoğan, Sinan Oğan ’a kendisini desteklemesini, bu olmazsa tarafsız kalmasını istedi. Yakın çevreleri iki siyasetçinin de tarafsız kalmasını kuvvetle muhtemel görüyor. Bu, tabii ki, dolaylı olarak Erdoğan ’a destek olmak anlamına geliyor. Her fırsatta “Vatan, millet, bayrak” diyerek milliyetçi söylemleri dillerinden düşürmeyen Ümit Özdağ ve Sinan Oğan ’ın (tarafsız kalırlarsa) milletin 5 yıl daha “Tek Adam” yönetimine katlanmasını ve Suriye ’den yeni sığınmacıların gelmesini onayladıkları anlamına geliyor. GÜNÜN SÖZÜ Akılları bir çuvala doldurmuşlar. Herkes yine kendi aklını almış.",https://www.sozcu.com.tr/nasil-bir-milletiz-wp7690855
Rahmi Turan,"Yarab! Ya bizi kurtar, ya da bir teselli ver!",08 Mayıs 2023,"Artık boş sözlerle doyduk, karnımız tok! Enflasyonun beli kırılmış filan... TÜİK yıllık enflasyonu yüzde 43.68 olarak açıkladı. İnanan var mı? Ben inanmadım şahsen... Çok şükür aklım başımda... Benim enflasyonum yüzde 100 ’den fazla... Seçim öncesi Karadeniz ’de doğalgaz, Gabar Dağı’ nda petrol bulmuşuz... Fakat, doğru bile olsa inanamıyoruz. Çünkü bugüne kadar çok aldatıldık ! ★★★ İktidar övünüp duruyor: TOGG marka otomobil, modern bir çıkartma gemisi, İHA ’lar, SİHA ’lar yapmışız... Bunlar tabii ki iyi... İyi de, siz biraz da açlıktan haber verin... İnsanlar aç kaldıktan, aileler yavrularına süt alamadıktan, ucuz et ve ekmek kuyruklarında helak olduktan, aylarca et yiyemedikten sonra otomobiller, gemiler, hava araçları neye yarar? Önce  ekonomi düzelecek, fakir-fukaranın karnı doyacak... Yoksulluğu bitirip halkı refaha kavuşturacaksınız... “Aç ayı bile oynamaz” denirken, “Aç insan nasıl oynar?” Ekonomi bilimine saygı göstermeyen, bilim dışı teorilerle ekonomiyi yönetmeye çalışan bu yönetimin, kurları kontrol altına alması, enflasyon ve pahalılığı önlemesi mümkün değil. Bugün çektiğimiz sıkıntıların en önemli sebebi budur. Türkiye ’de yaşanan işsizlik ve yüksek enflasyon, toplumun refahını her yıl değirmen gibi öğütüp azaltıyor, milyonlarca insanımızı yoksulluk sınırına itiyor! ★★★ İktidarın, aldığını söylediği önlemlerin hepsi boş çıktı ve hâlâ boş çıkmaya devam ediyor. Son 10 yılda hane halkı refahı resmen çöktü, eridi, bitti! Bunu biz söylemiyoruz... Uluslararası bir kuruluş olan Legatum Enstitüsü söylüyor. Enstitü ’nün hazırladığı önceki yılki “Küresel Refah Endeksi” sonuçlarına göre: Türkiye 167 ülke arasında 93 ’üncü sıraya geriledi. 2011 yılında 66’ ncı sıradaydık... 10 küsur yılda 27 sıra birden düştük! AKP politikalarının ülkemize armağanı bu! Tanrı ’ya yalvarıyoruz: Ya bizi kurtar, ya da bir teselli ver!“Bir teselli ver” deyince aklıma hep şu ünlü arabesk şarkı geliyor: “Bir teselli ver, bir teselli ver.Yarattığın mecnuna bir teselli ver.Yoksulun halinden yoksullar anlar,Gel gör şu halimi bir teselli ver!Ben zaten her acının tiryakisi olmuşum,Ömür boyu bitmeyen derdimle yorulmuşum!” ★★★ Bu arabesk şarkının sözleri halimizi anlatır gibi... Fakat, haksızlık da etmeyelim... Tüm Avrupa’ dan ve bazı komşularımızdan daha kötü durumdayız ama 3 komşumuzdan, İran, Irak ve Suriye ’den daha iyiyiz. Aynı endekste İran 123 ’üncü, Irak 141 ’inci, Suriye 158 ’inci durumda... Bu da bizim tesellimiz ama yetmiyor! Başka teselliler lâzım! 14 Mayıs seçimleri belki en büyük tesellimiz olacak! Altı gün kaldı! Seçimlerde hile mümkün mü? Muhterem yetkililerin “Seçimlerde hile yapılması hukuken mümkün değil.” diye konuşmaları yüreğime su serpiyordu ama arayan bir arkadaşım: “O sözlere bir güldüm, bir güldüm...” diyerek keyfimi kaçırdı. “Neden?” diye sordum... “Aklıma eski seçimler geldi de ondan” dedi ve izah etti: “2017’ de Yüksek Seçim Kurulu’ nun yasaya aykırı bir şekilde ‘Bir buçuk milyon mühürsüz oyu geçerli kabul ederek” referandumun kaderini değiştirmesi , İstanbul seçimlerinde aynı zarftan çıkan 4 oydan 3’ünün geçerli kabul edilip, yalnızca birinin, İmamoğlu ’na verilen oyların iptal edilişi aklıma geldi. Bir de ‘Atı alan Üsküdar’ı geçti’ sözünü hatırlayınca gülmeden edemedim. Tabii zevkten değil... Acı acı güldüm!” Karşımızda, kaybedince seçim iptal ettiren bir zihniyet var. Her türlü faul olabilir. Fakat, 191 bin seçim sandığına ve ıslak imzalı tutanaklara hâkim olduktan sonra kötü niyetlilerin yapabileceği fazla bir şey kalmıyor.  O zaman atı alan Üsküdar ’ı geçemez! GÜNÜN SÖZÜ İşin içine büyük para girdi mi, kardeşe bile güven olmaz!",https://www.sozcu.com.tr/yarab-ya-bizi-kurtar-ya-da-bir-teselli-ver-wp7677039
Rahmi Turan,Alman komiserin şaşkınlığı!,14 Mayıs 2023,"Bugün Türkiye ’de hem seçim var, hem de Anneler Günü... Cumhuriyet tarihimizin en önemli seçiminde oylarımızı kullanırken, annelerimizin de ellerini öpeceğiz. Varlığımızı borçlu olduğumuz anaların hakkını ödeyemeyiz. Onlar başımızın tacıdır. Hayatta olmayan annelerimizi ise sevgi ile anıyor, duyduğumuz şükranı dualarımızla dile getiriyoruz. ★★★ Seçim kampanyasında yaşanan çirkinlikler demokrasi dışıydı, uygarlıkla ilgisi yoktu. Bin bir iddia havada uçuştu. Bugün seçim yasakları var. Seçim sonuçlarını etkileyebilecek yazılar, yorumlar yasak. Seçmen, hiçbir etki altında kalmadan bağımsız iradesiyle oyunu sandığa atacak. Bu nedenle siyasetten uzaklaşıp başka konulardan söz edeceğiz. ★★★ 21’inci yüzyıl dayız. İslâmiyet ’in dünyaya yayılışından bu yana 1400 küsur yıl geçti. Bu devirde hâlâ mezhep tartışmalarının yaşanması üzücüdür. Sünni, Şii, Şafi, Alevi... Hepsi de inançlı Müslüman... Hepsi de Allah’ a ve sevgili peygamberimiz Hz. Muhammed’ e inanıyor. Peki, neden birbirleriyle dövüşüyorlar? Hiçbir mantıklı yanı var mı bunun? Mezhep kavgaları insanları tehlikeli şekilde birbirine düşürüyor! Birtakım kurnazlar, dini kullanarak, inançlı insanların arasına nifak sokup, kendilerine çıkar sağlamaya çalışıyorlar. Rahmetli din bilgini Prof. Yaşar Nuri Öztürk ’ün deyimi ile bunlar “İnsanları Allah ile aldatanlar.” ★★★ Mezhep savaşlarında tarih boyunca yüz binlerce insan öldü. Hâlâ mı akıllanamadık, hâlâ mı mezhep kavgası yapacağız? Dini ticari mal gibi kullanan ve insanları birbirine düşürenlere fırsat vermemek, barış ve kardeşliği tesis etmek zorundayız. Her görüşe saygılı, her inanca hoşgörülü olmalıyız. Uygar insan olmanın temeli budur. Okurlarımdan mimar Cavit Öner, “Bu olay Almanya’da yaşanmıştır ve gerçektir” diyerek ilginç bir öykü yolladı. Olay gerçekten Almanya ’da yaşanmış mıdır, yaşanmamış mıdır, bunu bilemem ama anlatılan öykü çok anlamlı, ders verici nitelikte... Okuyalım: ★★★ Biri Sünni, diğeri Şii, iki kişi Almanya’ da sokak ortasında şiddetle kavga eder ve sonunda karakolluk olurlar. Karakoldaki amir kavganın sebebini sorunca, Sünni olan kişi: “Bu adam Ebubekir, Ömer ve Osman’a dil uzattı” der. Şii olan kişi de: “Bunlar Ali’nin hakkını gasp ettiler!” diye karşı çıkar. Karakol amiri: “Demek ki, kavga sadece ikiniz arasında olmamış. Hele biz şu isimlerini saydığınız kişileri de karakola çağırıp, bir de onları dinleyelim” der. Bunun üzerine Sünni ve Şii, ikisi birden: “Hayır komiser bey, onları çağıramazsınız” diye itiraz edince, karakol amiri: “Neden çağırmayayım? Onlar bu olayın şahitleri değil mi?” diye ısrar eder. Mezhepçi kavgacılar: “Efendim, onlar öleli 1400 küsur yıl oldu!” deyince şaşıran ve tepesi atan Alman komiser yanındaki görevli polise döner ve: “Memur bey” der “Bu ikisini de, akıl sağlıklarının kontrolü için hemen hastaneye gönderin!”TEBESSÜM Sahte peygamber... Kendisinin “peygamber” olduğunu iddia eden birini sokaklarda vaaz verirken yakalayıp akıl hastanesine yatırmışlar... Adam girdiği koğuşta ilk gördüğü hastaya tepeden bir bakışla: “Benim Allah’ın elçisi peygamber olduğumu biliyor musun?” diye sormuş. “Bilmiyorum” diyen hasta, hemen başka bir akıl hastasına gidip: “Şu yeni gelen arkadaş var ya... O, peygamber olduğunu söylüyor” demiş. Üçüncü akıl hastası, gösterilen tarafa dikkatle bakmış, defterini çıkartıp inceledikten sonra: “O bir sahtekâr!” demiş ve eklemiş: “Ben dünyaya böyle bir peygamber göndermedim!”GÜNÜN SÖZÜAltını ve parayı görünce melek bile yolunu şaşırır!",https://www.sozcu.com.tr/alman-komiserin-saskinligi-wp7683573
Rahmi Turan,Kaybeden Türkiye!,29 Mayıs 2023,"Nefes nefese geçen bir yarışta vatandaşın yarısından biraz fazlası değişim istemedi... Kirli, eşitsiz ve adaletsiz bir seçim kampanyasından sonra, önceki seçimlerde olduğu gibi “Atı alan Üsküdar’ı geçti!” Ülkedeki yoksulluk ve hukuksuzluğun devamından yana oy kullananlar 85 milyon insanımızı (kendileri dahil) 5 yıl daha sıkıntıların, dertlerin kucağına ittiler! Ülkeyi iflasın eşiğine getiren mevcut düzenin kazanması aslında Türkiye’nin büyük kaybıdır! Bu sonuç gerçekten, sosyolog ve psikologların incelemesi gereken bir durumdur. ★★★ Ülkemizi Batı’ dan koparıp, geri kalmış yoksul ülkeler arasına sürükleyen “Tek Adam Sistemi” ile birlikte, yıllardır çektiğimiz sıkıntılar da devam edecek, ekonomi düştüğü bataklıktan çıkamayacak. Ekmeği daha pahalı yiyeceğiz, çarşı-pazardaki fiyatların hızla artmasını ürpererek izleyeceğiz. Enflasyon hız kesmeyecek, ağlayanlar daha da artacak. Elektrik, doğalgaz, su, her şey çok daha pahalı olacak. Çünkü artık döviz kurlarını, doları zapt etmek, fiyatları kontrol altında tutmak şansını kaybettik. ★★★ Aziz yurttaşlarımızın yarısından çoğu aydınlığı tepip karanlık bir geleceğe oy verdi. Bence Kılıçdaroğlu ile beraber ülkemizin umutları, geleceği, sosyal hukuk devleti, özgürlük ve demokrasi kaybetti. Bu günler de geçecektir elbette... Dünyada geçmeyen ne var ki? Geçecek ama delip de geçecek tabii! Milletçe büyük sıkıntılar çekeceğiz. Her şeye rağmen, ne olursa olsun, yaşam umudunu kaybetmeyelim. Rahmetli Çetin Altan ’ın dediği gibi “Enseyi karartmamak lâzım!” Seçim sonuçları (biz beğenmesek de) vatana ve millete hayırlı olsun. “Ben bu kaypaklara güvenirim” Seçim sonuçları bana Bekir Coşkun ’un “Ben bu kaypaklara güvenirim” yazısını hatırlattı. 3 yıl önce kaybettiğimiz sevgili arkadaşımızın ibret verici yazısını sizlerle paylaşmak istiyorum. Okuyalım: ★★★ “Ben bu kaypaklara güvenirim... Bu topraklarda tarihi yazan kaypaklıktır... 27 Mayıs... Milyonlarca seçmeni, bir ordu aydını, bir sürü medyası vardı... Menderes asılırken kimse başını kaldırıp “Niye asıyorsunuz?” demedi... Tam yarım asır sonra hesabını sormaya kalktılar... Utanmadan... ★★★ 12 Eylül... Herkes “Evrenci” olmuştu... Kenan Evren ’e tam üç bin; plaket, ödül, takdirname, teşekkür, berat, madalya, nişan verildi... Koyacak yer bulamadı, kayığa yükleyip gizlice denize attı... Caddelere, meydanlara, okullara adını verdiler. “Kuş resmi” yaptı, görgüsüz 50 milyon bastırıp “Gemi resmi” diye satın aldı, astı... 33 sene sonra... Hasta ve 90 yaşında dayanmış Evren için “Mahkemeye kafes içinde getirilip hesabı sorulsun” diye bağırıyorlar... ★★★ Atatürk ’e dil uzatmak kimin haddineydi? Ama Atatürk ile İnönü için “Ayyaş” deyince... Alkışladılar... Geninde var koçum...Döneksin...Kaypak... ★★★ Yarın bu iktidar biraz sallansın, göreceksiniz.... Çevrelerindeki binlerce yanaşma aydın, sanatçı, medya, patron... Eğer “İrtica tehlikesi atlattık” diye fırlamazlarsa namerdim... Bu nedenle işte... Korkma...Bir anda her şey değişir...Ben bu kaypaklara güvenirim...TEBESSÜM Kaç tavşan vurdu? Temel kahvede köylülere müthiş avcılığını anlatır: “Arkadaşlar... Sabah silahımı alarak ormana gittim attım vurdum, attım vurdum... Akşama kadar tam 49 tane tavşan vurmuşum...” Dinleyenlerden biri dalga geçer: “Yahu Temel, 50 diyelim de düz hesap olsun bari.” Temel itiraz eder: “Olmaz, bana bir tavşan için yalan mı söyleteceksiniz?” GÜNÜN SÖZÜ Paranın konuştuğu yerde haklı olmak bir şeyi değiştirmez!",https://www.sozcu.com.tr/kaybeden-turkiye-2-wp7698303
Rahmi Turan,Şahlanıyoruz derken...,31 Mayıs 2023,"Bol keseden atmak kolaydı... Hemen her seçimde bin bir vaat dinlemiştik... Şahlanıyor, bolluğa ve refaha kavuşuyorduk. Neler demişti sayın Erdoğan? -  2015 Hamdolsun şahlanıyoruz. -  2017 Ahdim var Türkiye’yi şahlandıracağım. - 2019 Türkiye’nin şahlanışını Avrupa kıskanıyor. - 2021’i şahlanış yılı yapacağız. - 2023 Şahlanışa geçeceğiz ve Türkiye Yüzyılı başlayacak. Böylece, şahlana şahlana bi hal olduk! Ekonomide şaha kalktık... Yeni bir şahlanış döneminin kapılarını açıyoruz diye diye sanırım 2028 ’de de şahlanmaya devam edeceğiz. ★★★ Seçim öncesi yine bol keseden atılan bitmez tükenmez vaatler dinledik. Şimdi verdiği sözleri nasıl tutacak, vaatlerini nasıl yerine getirecek, dediklerini nasıl yapacak, gerçekten merak ediyorum... Yapabilirse tabii ki çok memnun olurum ama kesinlikle yapmayacağı kanaatindeyim. Çünkü, devlet kasasında para kalmadı!Ne var, ne yoksa hepsi seçim kampanyalarında harcandı, bitti.Şimdi, gelsin yeni vergiler!Uçan kuştan bile vergi istenirse şaşırmam!Merkez Bankası sürekli olarak “karşılıksız para” basıyor. Bastıkça da enflasyon kamçılanıyor, ekonomi çöküyor. Yakın bir gelecekte tüm milletin (iktidara oy verenler ve vermeyenlerin) çılgınlaşan fiyatlar karşısında dillerini yutup, feleklerini şaşıracaklarını düşünüyorum. Gidiş hiç de parlak değil maalesef... Keşke ekonomi bu işin ehli, liyakatli ellere teslim edilseydi de bu çöküntü yaşanmasaydı... Eğer yanlış yolda gidiyorsanız, doğru yere varmanın mümkün değildir. Dünya Sefalet Endeksi! Muhterem halkımız, çektiği tüm sıkıntılara, ağlamalara, sızlanmalara rağmen, yıllardır süren yanlışlığı onayladı, ülkede düzenin değişmesini istemedi. Oysa değişim olmadan, iyilik de olmaz... Her şeye rağmen kurtulmanın çareleri var: -  Önce adalet sistemini değiştireceksin. - Herkesin yargıya inancını arttıracak adımlar atacaksın. - Yalnız içeride değil, dışarıda da güven sağlamalısın. - Ülkede güven ortamı yaratılmadıkça yabancı yatırım gelmesi mümkün değildir. - Hiçbir Avrupalı, Amerikalı, Kanadalı, Japon, parasını dipsiz bir kuyuya atmaz. ★★★ Yabancı sermaye gelmediği vakit, istihdam da üretim de artmaz. Hangi yabancı, hukukuna güvenmediği bir ülkeye parasını yatırır ki?Yatırmaz! Yatırmayınca da ülkeye döviz girişi olmaz, işsizlik ve yoksulluk artar. İlaç bile bulamaz hale geliriz! Sorunları çözmek için ülkede demokrasi, adalet ve güvenin sağlanması ilk şarttır. Bunlar yapılmazsa “Dünya Sefalet Ligi” nde yani sürünen ülkeler arasında yer almaktan kurtulamayız! Prof. Steve Hanke ’nin, İMF, Dünya Bankası ve Uluslararası Çalışma Örgütü ’nün verilerine dayanarak hazırladığı “Yıllık Sefalet Endeksi” nde Türkiye ’nin 10’ uncu sırada yer alması üzücü, kahredici bir sonuçtur. “Şahlanıyoruz” derken, sefalete düştüğümüzün göstergesidir bu! Türkçe bilmeyen seçmenler! Tüm haksızlıklara... Hukuksuzluklara... Baskılara... Suçlamalara... Korkutmalara rağmen Sayın Erdoğan ancak yüzde 52 , yani 2 puan farkla seçimi kazanabildi. Bu iki hayati puanın şöyle kazanıldığı belirtiliyor: Yurt dışında, Almanya, Fransa, Hollanda, Belçika gibi ekonomisi güçlü ülkelerde yaşayan, Euro ile maaş alıp, Türkiye’ deki hazin yaşama şartlarına uzak kalan Türk vatandaşları ile... Sonradan Türkiye Cumhuriyeti vatandaşı yapılan ve Türkçe dahi bilmeyen Suriyeli, Afganistanlı, Iraklı, Katarlı, Afrikalı gibi sonradan olma seçmenlerin (yani ithal vatandaşların) kullandıkları oylardan oluştuğu ifade ediliyor. Kendi ülkelerinde demokrasinin ne olduğunu görmeyen, bilmeyen  yabancılar Türkiye’ nin kaderini belirledi. GÜNÜN SÖZÜ Para önden gidip insana bütün yolları açar. (Shakespeare)",https://www.sozcu.com.tr/sahlaniyoruz-derken-wp7700186
Rahmi Turan,"Kişiye değil, sisteme oy vermeliyiz!",20 Mayıs 2023,"Bağımsızlık ateşinin yakıldığı 19 Mayıs ’ı dün törenlerle kutladık. 104 yıl önce tüm ülke işgal altındayken, o en umutsuz günlerde bile Mustafa Kemal Atatürk’ ün önderliğinde, tüm güçlükleri yenip karanlıktan çıkmıştık. Ulusun geleceğini yine ulusun azim ve kararı belirleyecek. Varoluş mücadelesini kazanıp, karanlıktan aydınlığa çıkmak için mücadeleden kopmamak gerekiyor. Cumhurbaşkanı seçimi henüz bitmedi. Umut her zaman vardır. İkinci turda iki aday da yarışa sıfırdan başlayacak, yüzde 50+1 ’i göğüsleyen mücadeleyi kazanacak. Aslında bu, seçimden daha çok bir halk oylamasıdır, referandumdur. 28 Mayıs günü, kişiyi değil, sistemi oylayacağız!Türkiye ’nin geleceğine, çocuklarımızın, torunlarımızın istikbaline oy vereceğiz. Ülkeyi 5 yılda çökerterek dünyanın en sorunlu ülkelerinden biri haline getiren “Tek Adam Sistemi” için mi, yoksa... Karanlık tünelin ucunda bir umut ışığı gibi parlayan “Parlamenter Sistem” için mi oy kullanacağız? Tercih, aziz milletimizindir. ★★★ Türkiye ’nin içinde bulunduğu ağır sorunlar ortada... Parlamenter Sistemi savunan ve “Biz bu ülkeyi sokakta bulmadık!” diyen Kemal Kılıçdaroğlu haklıdır. Eğer referandumu “Tek Adam” sistemi kazanırsa, önümüzdeki 5 yılda, 25 yıl daha geriye gitmemiz kuvvetle muhtemeldir. 5 yıl önce Sayın Erdoğan ne demişti?“Hele siz bu kardeşinize yetkiyi verin, dolarla, enflasyonla nasıl uğraşılırmış görün.” dememiş miydi? Bu sözlere inanan millet oy verdi... Ee, verdi de ne oldu? ■ O günlerde dolar kuru 4,5 lira idi, şimdi 21 lira!■ Yıllık enflasyon yüzde 12 dolayındaydı. Bugün TÜİK’in tıraşlanmış rakamlarına göre enflasyon yüzde 43,7... ■ Bağımsız kuruluş ENAG’a göre gerçek enflasyon yüzde 100’ün üstünde!■ 5 yıllık “Tek Adam Sistemi” Türkiye’ye yoksulluk ve sıkıntı getirdi. ★★★ Milletçe pahalılığın altında ezilip perişan olmuş durumdayız! Huzur ve refah, gerçekleşmesi güç bir hayal haline geldi. Hak, hukuk, adalet, “Gak-guk-garabet” oldu. Kalite, liyakat, şeffaflık ve doğruluk ülkemizden uçup gitti! Tek Adam Sistemi ’ne muhalif olanlar “Dinsiz, imansız, kitapsız” olmakla suçlandı. Eğer millet, yoksulluğun daha da artmasını, pahalılık karşısında ücretlerin yaya kalmasını istiyorsa 28 Mayıs günü “Tek Adam Rejimi” nin devamına oy verebilir. Öyle bir durumda, ekonomi daha da çıkmaza girer, önümüzdeki 5 yıl, önceki yıllar gibi, “kin, nefret, hakaret, tehdit, iftira ve gerçek dışı suçlamalarla” geçer! Yazık olur! Milletin kaderi bu değil! 14 Mayıs seçiminde 8 milyon 352 bin 496 kişi oy kullanmadı. 1 milyondan fazla seçmenin oyu da geçersiz sayıldı. Bu oylar toplam 9 buçuk milyon tutar ve kullanıldığı takdirde seçim tablosunu altüst eder. Küskün ya da tembel seçmenlerin sandığa gitmesini sağlamak hayati derecede önemli... İptal edilen 1 milyonu aşkın oya gelince... Bu defa seçmen, ikili oy pusulasında hata yapmadan kolayca oy vereceği için geçersiz oy sayısı çok azalacak. Tabii ki, yapılan hilelerin, çalınan oyların, kurulan tuzakların da önlenmesi gerekiyor. Bu düzen, milleti işsiz, güvencesiz, yarı aç-yarı tok hale getirdi. Adaletsiz tabloya “Kaderimiz buymuş” diye boyun eğmeye devam edilecek mi, yoksa kötü gidişe “Dur” mu denilecek? Bütün mesele bu! Memleketin tüm geleceğini “ortak akla” değil de, “tek kişinin” verdiği kararlara bırakan acayip sistemin devamı, ülkedeki sıkıntıların ve mutsuzlukların büyümesine sebep olacak. İlk turda kullanılmayan ya da iptal edilen toplam 9 buçuk milyon dolayındaki oylar doğru yere yönlendirilirse umutlar daha da güçlenir. GÜNÜN SÖZÜİşler kötü gidiyorsa suç yönetenlerin mi onları seçenlerin mi?",https://www.sozcu.com.tr/kisiye-degil-sisteme-oy-vermeliyiz-wp7689403
Rahmi Turan,Bir şeyler olacak YARIN,13 Mayıs 2023,"Taşlı-sopalı saldırılardan, montajlanmış çirkin bel altı videolardan, iftira dolu kampanyalardan sonra beklenen gün geldi. YARIN kader günümüz ... Umutla, heyecanla sandık başına gideceğiz. Bütün millet kalp çarpıntıları içinde bekliyor. İnanıyorum ki; Yarın bir şeyler olacak... ★★★ Okurlarımdan Kâzım Üçok “Bülent Ecevit ’in ‘Yarın’ başlıklı dizelerinden esinlenerek uzun bir şiir yazmış... Güzel şiirin bir kıtası şöyle: “Göğün mavisinden,Rüzgârın esişinden,Meydanların sesinden belli,Bir şeyler olacak yarın!” ★★★ İktidarda ne yazık ki, sadece nefret dili var. İnsanları birbirine düşüren kin, nefret, baskı, hakaret dolu, öfkeli, sinirli, haşin söylemlerden sanıyorum herkes bıktı! Seçime değil, savaşa gidiyoruz sanki! Nedir bu kızgınlık, bu hırs? Kaybetme endişesi mi yoksa? Ülkede yokluk ve yoksulluğun devamını isteyen olabilir mi? Çarşı-pazarda fiyatların şaha kalkmasının sorumlusu kimdir? Türk ulusu bugün, dünden daha fakirse, sebebi ülkeyi yönetemeyen iktidardır. Çekilen bunca derde, krize, yokluğa, pahalılığa rağmen vatandaştan hâlâ nasıl oy isteyebiliyorlar, şaşırmamak mümkün değil! ★★★ Yarın çok iyi düşünerek sağlıklı, doğru karar vermemiz gerekiyor. Kuran-ı Kerim’ in 700 yerinde emredildiği gibi aklımızı iyi kullanmalı, partileri ve Cumhurbaşkanı adaylarını vicdanımızın terazisinde tartmalıyız. Kime ve neye oy vereceğiz? - Geri kalmışlığa, açlık ve yokluğa mı? - Gelişmiş, zengin, tok bir ulus olmaya mı? Bunlardan hangisini tercih edeceğiz? Kurtuluş mührü bizim elimizde. Muharrem İnce olayı! Muharrem İnce ’nin seçimlere üç gün kala Cumhurbaşkanı adaylığından çekilmesi çok önemli bir karardır ama pek öyle vatanseverlik değildir. Eğer öyle olsaydı, yumurtanın kapıya gelmesini beklemez, birçok yurtseverin kendisine yaptığı çağrılara uyarak aylar önce istifa ederdi. Adaylıktan çekilmesinden daha bir gün önce seçim meydanında “Ben niye çekileyim? Kılıçdaroğlu çekilsin, ben kazanayım!” diye nutuk atıyordu. Bu nedenle, Muharrem İnce ’nin bir gün sonra “Memleketim için adaylıktan çekiliyorum. Benim tek derdim Türkiye” şeklindeki açıklaması bana inandırıcı gelmedi. Derdi Türkiye olsa, bu işe hiç girmezdi. Herkes biliyor ki, istifanın en önemli iki sebebi var: 1) İnce’nin oy oranının, Sinan Oğan’ın oylarının bile çok gerisine düşmesi, kazanma şansının sıfırın altında olması...2) Montajlanmış görüntülerin, sahte belgelerin ve çirkin saldırıların onu çok etkilemesi... ★★★ İnce, çekilme kararını açıklarken, bunu Kılıçdaroğlu ’nu desteklemek için yaptığını söylemedi. Tam tersine sert sözlerinin hedefinde CHP ve Kılıçdaroğlu vardı.İnce “Kaybettiklerinde suçu bana yüklemesiler.” diyerek seçimde Kılıçdaroğlu ’nu olumsuz etkileyebilecek ifadeleri sanırım bilerek ve isteyerek kullandı. Öyle veya böyle İnce ’nin adaylıktan çekilmesi iyi oldu ama çok geç oldu! Bunu bir ay önce yapsa siyasi kahraman olur, politikada onu iyi bir gelecek beklerdi. Fakat o kendisini çok büyük görerek bunu yapmadı ve iyice yıprandı. Bundan sonra İnce’nin siyasette güven sağlaması çok zordur!TEBBESSÜM “Deli misin sen?” Temel, arkadaşı Dursun’a: “Bu seçimden sonra Tek Adam sistemi bitecek, parlamenter sisteme gireceğiz!” demiş. Dursun “Evet, öyle olacak.” deyince Temel kariyer planını açıklamış: “Parlamenter sistemde ben ‘başbakan adayı’ olmayı düşünüyorum.” Dursun şaşırarak “Deli misin sen?” diye bağırınca Temel sormuş: “Başbakan olmak için delilik şart midur?” GÜNÜN SÖZÜ Akıl körelip, ihtiraslar artınca şeytana gün doğar!",https://www.sozcu.com.tr/bir-seyler-olacak-yarin-2-wp7682501
Rahmi Turan,“Adalet öldü!”,28 Mayıs 2023,"Sevgili okurlar... Bugün Cumhuriyet tarihimizin en önemli seçimi var... Herkes her şeyi söyledi, eteğindeki taşları döktü! İkinci tur seçiminde vatandaş Türkiye ’yi 5 yıl yönetecek Cumhurbaşkanı’ nı seçecek... İki aday arasında bir oy dahi fazla alan seçimi kazanacak. Üzücü sahnelere sebep olan hayli çekişmeli bir seçim kampanyasından sonra finale geldik... Erdoğan mı, Kılıçdaroğlu mu? Bugün akşam saatlerinde belli olacak. Sandık güvenliğinin sağlandığı, hilesiz, kavgasız, gürültüsüz yapılacak bir seçimde, seçmenin kararına hepimiz saygı duyacağız. Her seçim günü uygulanan “yasaklar” nedeniyle bugün siyaset yapamayacağımız için, seçim dışı konulardan söz edeceğim. ★★★ Mustafa Gürcan benim 35 yıllık kadim bir okurumdur... Edebiyata meraklı, nitelikli bir insan... Herhangi bir ticari amaç gütmeden kitaplar yazıyor, bunları birkaç yüz tane bastırıp dostlarına hediye ediyor. Tüm amacı ülke kültürüne hizmet etmek... Mustafa Gürcan “Kardelen” adlı kitabını bana da göndermiş... İçinde güzel ve anlamlı öykülerle birlikte manzum fıkralar bulunuyor. Kitabın son sayfasında “Fıkraların tamamına yakını Rahmi Turan beyefendinin köşe yazılarından alınmıştır” notu var. Mustafa Gürcan benim köşe yazılarımdan ilham alarak bunları manzum hale getirdiğini açıklıyor. Kitaptaki “Adalet öldü” başlıklı bir hikâyeyi okurlarıma nakletmek işitiyorum: “Çok eskiden İngiltere’de bir gelenek varmış,Sıradan vatandaş ölürse çan bir kere çalarmış. Kilisenin çanının sesi duyulursa iki kez, Ölenin asilden olduğunu bilirmiş herkes. Duyulmuşsa eğer dört kez kilise çanının sesi,Herkes bilirmiş, o giden kralın kendisi! Günlerden bir gün mahkeme yanlış karar vermiş, Suçsuz bir kişiyi yargılamış, ölüme mahkûm etmiş, Aynı saatte kilisenin çanı beş kez vurmuş.Halk merak etmiş, hemen koşup papaza sormuş, Bilirdik kral öldüğünde çan dört kez çalardı, Bugün beş kez çaldı, kraldan önemli ne vardı? Papaz acı acı tebessüm ederek “Daha vahim bir şey oldu” demiş...“Bugün ülkemizde ADALET ÖLDÜ” Ağlarını ören trafikçiler! Eskiden İstanbul ’un önemli kavşaklarında trafik polisleri vardı... Trafiği yönetir, kilitlenmeyi önlerlerdi. Şimdi yok! Yıllardır alıştığımız o centilmen trafik polislerini göremiyoruz. Onların yerine pusu kuran, vatandaşa ceza kesen trafik ekipleri var... Otomobiller yollarda çılgın gibi gidiyormuş, sağa sola makas atıp diğer sürücülerin hayatlarını tehlikeye sokuyorlarmış, hiç önemli değil... İstanbul trafiğinde her türlü delilik serbest! Yabancı filmlerde görüyoruz. Trafik ihlali yapan sürücülerin peşine motosikletli ya da otomobilli polisler takılıp onları durdurur, tehlikeyi önler... Bizde böyle bir şey yok. İstanbul’ da trafik polisi pusu kurar, ceza yazar. Yani, trafik suçu işleyenlerin yüzde doksanına bir şey olmaz. Hani örümcek de ağlarını örer, sineklerin takılmasını bekler ya... Onun gibi bir şey! Amaç trafik kazalarını önlemek mi, yoksa cezalarla para toplamak mı, pek belli değil! Bir de ara sokaklara dalıp av arayan vakıf çekicileri var. Restoran valelerinin koruduğu ana caddelere diş geçiremeyince ara sokaklara dalıp yan yollardan araçları alıp götürmeyi marifet sayıyorlar! TEBESSÜM    Yüzerek nereye gidilir? Selçuk Alagöz ’den bir fıkra: Temel ile Dursun denize girip yüzmeye başlamışlar... Yüzmüşler, yüzmüşler... Bir ara Dursun: “Ula Temel” diye bağırmış. “Söyle, yine ne istiyorsun?” demiş Temel... Dursun sormuş: “Amerika’ya daha çok var mı?” Temel kızmış: “Nefesini boşa harcamayı bırak da, yüzmeye devam et!”GÜNÜN SÖZÜİnsan doğasının bir kusuru da, hiçbir zaman gözünün doymamasıdır!",https://www.sozcu.com.tr/adalet-oldu-wp7697287
Rahmi Turan,"Aslında maç bitti, uzatmalar oynanıyor!",02 Mayıs 2023,"Bugünkü iktidarın Türkiye’ ye vereceği hiçbir şey kalmadı... Halka sunulacak yeni bir AKP programı yok! Aslında maç bitti, uzatmaları oynuyorlar ama farkında değiller! Bu nedenle gerilim politikasından medet umuyor, insanlar arasındaki karşıtlığı körüklüyorlar. Başarısızlıkları üstünü örtmek için küfür, hakaret, tehdit, gözdağı, baskı her numara var bunlarda... Ülkede fikir, ifade, inanç ve medya özgürlüğü kalmadı. Yoksulluk, israf, kayırma ve liyakatsizlik zirve yapmış durumda... Hazin bir dönemden geçiyoruz. ★★★ İktidarın umut bağladığı partilere bakın!Hizbullah terör örgütüyle ilişkisi bilinen HÜDA-PAR ’a... Kadınların kazanılmış haklarını yok etmek isteyen Yeniden Refah Partisi’ ne... Demokratik sola ihanetiyle Ecevit ’in kemiklerini sızlatan Önder Aksakal ’a... Çağın dışında kalan bu tür kafalara bel bağlamış görünüyorlar ama gerçekte durum hiç iç açıcı değil... Devlet Bahçeli de Mustafa Destici de HÜDA PAR ’a şiddetle karşı! AKP içinden de tepki gösterenler var. Tuğrul Türkeş bunu yüksek sesle dile getirdi, rahatsızlığını belli etti. Diğerleri korkudan bir şey söyleyemiyor. Ülkemizin yalanlar ve yasaklarla varacağı yer bataklıktır. Tek umut, Millet İttifakı ’nın seçimi kazanması, Kemal Kılıçdaroğlu’ nun 13’üncü Cumhurbaşkanı olmasıdır. Çocuklarımızın, torunlarımızın geleceği buna bağlıdır ve gerçek beka sorunumuz budur! ★★★ SSK Genel Müdürlüğü ’nden bu yana tüm yaşamını izlediğim Kemal Kılıçdaroğlu’ nun bilgisi, dürüstlüğü, millet ve vatan sevgisi tamdır. Sakindir, sabırlıdır, yasalara saygılıdır. Öfke, kin, intikam gibi duyguların esiri olmaz ama kim suçluysa hesap sormasını bilir. Kılıçdaroğlu’ nun seçimi kazanması halinde ülkemizi bataklıktan kurtaracağına inanıyorum. Ancak... 21 yılın büyük tahribatını bir anda silmek tabii ki, mümkün değil. Biraz zaman alacak. “Yazar niye sessiz kalır?” Medya Ombudsmanı (kamu denetçisi) Faruk Bildirici ’nin dün BirGün ’deki sütununda “Yazar niye sessiz kalır?” başlığıyla yazdığı yazı, günümüzde iktidar medyasının ne hale geldiğini göstermesi bakımından çok önemli. Okuyalım: “Milliyet spor yazarı Şansal Büyüka’ nın gazetenin ilk baskısına giren Fenerbahçe Başkanı Ali Koç hakkındaki “İstifa demeyi bırakın artık” başlıklı yazısı, şehir baskılarında uçurulmuş. Üstelik Büyüka ve Spor Müdürü Tayfun Bayındır’ a haber verilmeden yapılmış bu müdahale... Aslında yazılara müdahale medyamızda yeni bir uygulama değil... Demirören Medya ’da çok daha yoğunlaştı sadece.... Doğan Medya ’yı satın aldıktan sonra ‘Holding’in altın makası’ her akşam Hürriyet ve Posta’ da da yazarların yazılarını kesip biçiyor, kimi yazıları tümden çıkartıyor. Haberlerden iktidarı kızdıracak cümleler ayıklanıyor!Büyüka ’nın, grubun diğer yazarlarından farkı, müdahaleyi sindiremeyip ayrılması. Yazısı kesilip biçilen diğer yazarlar ise bu müdahaleleri normalleştirmiş kendi içinde. Sessiz kalmaları o yüzden... Kendi hakkını savunamayan bir yazar, toplumun sorunlarına nasıl sahip çıkabilir ki?”TEBESSÜM Kariyer planı! Komiser, karakola getirilen adama sert bir sesle sorar: “Cumhurbaşkanı’nı sokak ortasında neden eleştiriyorsun?” Adam cevap verir: “Arz edeyim komiser bey... Sayın Süleyman Soylu onu eleştirdi, İçişleri Bakanı oldu! Sayın Numan Kurtulmuş eleştirdi, başkan yardımcısı oldu. Sayın Devlet Bahçeli eleştirdi, ortağı oldu. Eee, benim de kendime göre bir kariyer planım var!” GÜNÜN SÖZÜ Geleceğin bilinmez oluşu, her bilinmeyen gibi insanı korkutur!",https://www.sozcu.com.tr/aslinda-mac-bitti-uzatmalar-oynaniyor-wp7671250
Rahmi Turan,Daha ne yapsın Kılıçdaroğlu?,11 Haziran 2023,"Yüzde 52 seçmenimiz halktan çalınan 418.000.000.000 (Dört yüz on sekiz milyar) doların, yani trilyonlarca Türk lirasının, çetelerin elinden alınıp halka dağıtılmasını istemedi, “Onlar paraları yürütsün, biz yoksul kalalım.” dedi. Kılıçdaroğlu ’nun vaatlerine kulak tıkayıp ona oy vermediler. Şimdi “Çaya, una, ekmeğe, makarnaya, benzine, mazota, sigaraya, her şeye zam geliyor” diye feryat ediyorlar. Bu feryatlar az... Asıl ağlatacak zamlar yolda... ★★★ Kılıçdaroğlu elinden gelen he şeyi yaptı ama nedense vatandaşı inandıramadı. Karşı tarafın “Terörist, Allahsız, PKK’lı, dinsiz-imansız, yerli ve milli, Karadeniz’de doğalgaz bulduk, Gabar’da petrol keşfettik” lâflarına inandılar. Şimdi Kılıçdaroğlu kendi partisinden bile “İstifa etsin gitsin” çığlıklarına muhatap oluyor. Tüm iyi niyetine, insanüstü gayretine rağmen Kılıçdaroğlu neden kaybetti, müsaade ederseniz bir de ben anlatayım: -  Kılıçdaroğlu 14 milyon emekliye “Bayram ikramiyeleri olarak 15 bin lira vereceğim” dedi. Emekli istemedi! - “Çiftçinin banka kredi faizlerini sileceğim” dedi. Gırtlağına kadar borç içinde olan çiftçi “İstemeyiz, biz borcumuzu faiziyle öderiz” dedi. - “Fındık taban fiyatını 4 dolar (yaklaşık 90 lira) yapacağım” dedi. Karadenizli üreticiler “O kadar para çok, biz fazla para istemeyiz” diye reddettiler. - “Bütün depremzedelerin evlerini yaptırıp, onlara bedava vereceğim” dedi. Depremzedeler ise 20 yılda ödeyecekleri taksitli evleri tercih ettiler. - “Ülkemizdeki 10 milyon sığınmacıyı ülkelerine geri göndereceğim” dedi. Seçmenin yüzde 52 ’si “Ne münasebet? 10 milyon yabancı az bile... Ülkemiz büyük... Daha da gelsin” dedi. - “Çetelerin yürüttüğü milyarları geri alıp halkımıza dağıtacağım” dedi. Yüzde 52 seçmenimiz “Biz soyulmaya alıştık, onlara dokunma.” dedi. - Yoksulluktan, pazarlardaki artık sebze ve meyveleri toplayan yurttaşlar “Allah iktidardan razı olsun” dediler. Bu maddeler uzar gider... ★★★ Kılıçdaroğlu her şeyi yaptı, halkı yoksulluktan kurtarmayı vaat etti ama insanlarımızın yüzde 52 ’si yoksul kalmayı tercih etti.  Sevgi dili, huzur, helâlleşme, kardeşlik, hak, hukuk, adalet, özgürlük, insanca yaşamak, demokrasi gibi sözler kabul görmedi! Daha ne yapsın Kılıçdaroğlu? Bir başkası daha fazla ne yapacaktı? Sorun sosyal yapımızda! Ancak... Kesinlikle umutsuz değiliz ve toplumu aydınlatma mücadelesine devam edeceğiz. İnsanları eğitmenin taşı yontmaktan daha zor olduğunu unutmayalım! Teşekkür mesajları... Dün okurlarımdan aynı mealde rekor sayıda mesaj aldım. Bir fikir vermek için bunlardan ikisini sizlerle paylaşıyorum... Avrupa Atatürkçü Düşünce Dernekleri Federasyonu Genel Başkanı Dursun Atılgan’ ın mesajı: “Değerli üstadım ‘Şerefli bir yenilgidir bu!’ başlıklı bugünkü yazınız (10 Haziran 2023), sağduyu sahibi tüm insanların hislerine –her açıdan- tercüman olmaktadır. Sayın Kılıçdaroğlu ’nu amansızca eleştirenler siyasete atılsınlar ve göstersinler Anayasa, yasa, etiksel kural tanımayan ve vicdan yetersizliğinden mustarip oldukları bilinen kimselerin karşısında yapılacak daha etkin siyaseti! Saygıdeğer Rahmi Bey, size gerçekleri, ortaya koyduğunuz yazınızdan dolayı içtenlikle şükranlarımı sunuyorum.” Dursun Atılgan (atilgand@web.de)R. Cem Muşkara’nın mesajı: “Bir yaramıza parmak basmışsınız. Toplumun kalitesi 1950’ den itibaren geriye çalışmış. Elbette ki tek sorumlu ‘Bay Kemal’ değil. Sosyal demokratlar kifayetsiz kalmış, halktan uzaklaşmış, onları sürü gibi görmeye başlayınca ülkeye zarar vermek isteyenlerin işini kolaylaştırmışlardır. Cumhuriyetin kuruluşundaki eğitim ayarlarına dönmeden bu işleri çözümlemek zor. Saygılarımla. (muskara46@gmail.com) GÜNÜN SÖZÜ Yenilerini almadan eski pabuçlarını atan çıplak ayakla kalır!",https://www.sozcu.com.tr/daha-ne-yapsin-kilicdaroglu-wp7710364
Rahmi Turan,Şerefli bir yenilgidir bu!,10 Haziran 2023,"Toplum psikolojisi böyle galiba... Gelen vuruyor, giden vuruyor... Kaybedenin dostu olmuyor. Seçimi kaybetmenin tek suçlusu Kemal Kılıçdaroğlu imiş gibi hep ona saldırıyorlar! Bence büyük haksızlık yapılıyor. Saldırıları acımasızca buluyorum. Güney Amerika akarsularında yaşayan, küçük ama yırtıcı “Pirana balıklarına” döndü insanlarımızın bir kısmı... CHP liderini didik didik ederek yemek istiyorlar. Her şeyin faturasını Kılıçdaroğlu ’na kesmek doğru bir hareket değildir. Evet, seçim kaybedilmiştir. Başarının tek şartı vardır: KAZANMAK. Yenilgi başarısızlıktır. Tamam ama bunun tek sorumlusu Kılıçdaroğlu mudur? Vicdanlı olmak, âdil davranmak, histeri nöbetleri içinde “Gitsin” diye çığlıklar atmamak lâzım. Önce seçim yenilgisinin nedenleri araştırılmalı, bunda Kılıçdaroğlu ’nun ağır ihmali, fahiş yanlışları olup olmadığı saptanmalı. Seçimde her şey, hepimizin gözleri önünde oldu. Baskı, haksızlık, yalan, iftira, tehdit... Her şey yapıldı. Hukuk çiğnendi, yasalar rafa kaldırıldı, ülke Türkçe bile bilmeyen ithal seçmenlerle dolduruldu. Hiç kimse “Şu kazanırdı, bu kazanırdı” diye işkembeden atmasın. Eşit olmayan böyle adaletsiz, antidemokratik bir ortamda kim olursa olsun kaybederdi! Kılıçdaroğlu yenilmiştir ama şerefli, bir yenilgidir bu... Evet, seçimi kaybettikten hemen sonra halkın karşısına çıkıp hesap verse, kafalarda biriken soruları cevaplandırsa çok iyi olurdu. Bunu yapmaması eksikliktir! Yalan ve iftira kurbanı! Kılıçdaroğlu tek başına büyük mücadele verdi. Uzlaşma kültürünü Türkiye’ ye getirdi. Haksızlıklar ve çirkin propagandalarla amansızca boğuştu. Fakat... Yalana ve iftiraya dayalı olan politika kazandı!Kılıçdaroğlu birleştirici, dürüst, sevgi dolu, çalışkan bir lider olarak CHP tarihindeki en yüksek oy oranına (Yüzde 48) ulaştı. Dürüst olmak lâzım . CHP, 1950 ’den bu yana geçen 73 yılda hangi seçimi kazandı ki? Hiçbirini kazanamadı. CHP ’nin en yüksek oyu 1977 ’de Ecevit’ in aldığı yüzde 41,4 idi. O dönemde bile CHP tek başına hükümet olamadı. ★★★ “Lider kötü, yetersiz, kazanma yeteneği yok” gibi ifadeler kullanmak yerine, CHP’ nin neden seçim kazanamadığını iyi analiz etmeli, “Yeni bir yön, yeni yöntem, yeni yönetim şekli” diyenlere kulak vermeli... Bu ülkede artık, “Akçeli, yolsuzluklar, ‘Beşli Çete vurgunları’, buhar olan 418 milyar dolar,  işsizlik, yoksulluk” gibi söylemlerin seçmenin fikrini değiştirmediği net olarak anlaşıldı. Hırsızlığa, vurguna yolsuzluklara tepki göstermek gelişmiş Batı toplumlarının işi... Bizim toplumumuz henüz o düzeye erişmemiş! “Çalıyorlar ama çalışıyorlar” sözü sanırım dünyada sadece bizim insanlarımıza özgü bir saçmalıktır. Özgürlük, hukuka saygı, temiz siyaset sözleri halkın önemli bir kesimini ilgilendirmiyor, başlarına gelen her felâketin bundan kaynaklandığını kavrayamıyorlar. Kahredici hayat pahalılığı, içler acısı yoksulluk bile seçmenin önemli bir kesiminin tercihini etkilemedi. Lider değiştirmek, bu toplumsal sorunu çözemez! Çözüm, sosyal yapıyı değiştirmek, insanları geliştirmektir. CHP ’nin yapması gereken budur. TEBESSÜM “Ateş ile barut” Denize giren Temel, biraz ileride yüzen genç kıza doğru kulaç atınca kız bağırır: “Bana yaklaşmayın lütfen!” Temel merakla sorar: “Neden?” Kız onu süzerek “Ateşle barut bir arada olmaz!” der. Temel kıkır kıkır güler: “Korktuğun şeye bak. Sen hiç merak etme güzelim. Nasıl olsa suyun içindeyiz. Islak barut patlamaz!” GÜNÜN SÖZÜ Herkes kendi aklını beğenir. Bizim saf insanlarımız da öyle!",https://www.sozcu.com.tr/serefli-bir-yenilgidir-bu-wp7709668
Rahmi Turan,Kimine lay lay kimine vay vay!,28 Haziran 2023,"Yakıcı pahalılığa, çekilen acılara, yaşanan çarpıklıklara rağmen, dostları, aileleri, akrabaları bir araya getiren bayramlar güzeldir. Tüm okurlarımın bugün başlayan Kurban Bayramı’ nı kutluyorum. Eski bayramlar daha güzeldi. Yürekler sevgi ile dolar, yüzler mutluluk içinde güler, herkesi bir yaşam sevinci kaplardı... Şimdi öyle mi? Hayır! O eski bayramlar geri gelmemecesine gitti. Şimdi yaz-kış, bayram-seyran demeden geçim derdiyle boğuşuyoruz. ★★★ Hazreti Ali’ ye sormuşlar: “Bayram nedir?”“Günahsız geçen her gün bayramdır” demiş... Peki, ülkemizde günahsız geçen bir günümüz var mı? Ülkenin haline bakın... Gazetelerin 3’üncü sayfaları kanlı olaylarla dolu... Kadın cinayetleri, zorbalık, vahşet, her gün olanca şiddetiyle devam ediyor. Politikada söylenen yalanlara, atılan iftiralara bakın... Koca koca siyaset liderlerinin bile ağızları bozuk! Bunlar toplumun günah göstergeleri değil midir? ★★★ Bir okurumun bayram nedeniyle gönderdiği mesajdan anladığıma göre, bütün dostları ona: “Deli misin sen?” diyorlarmış. “Neden?” diye sorduğunda: “Yahu, her yerde en sert sözlerle hem iktidarı, hem muhalefeti eleştiriyor, iki taraftan da düşman topluyorsun. Bari birini eleştir, hiç değilse düşman sayısını azalt.” diyorlarmış. Başı yeteri kadar dertte olduğu için adının verilmesini istemeyen okurum bayram mesajını: “Keşke dedikleri gibi deli olsaydım. Günlerimi ‘vay vay’ yerine ‘lay lay’la geçirirdim. Bu devirde deli olmak kötü bir şey değil ki... ‘Deliye her gün bayram’ demişler. Deli olsaydık bize de her gün bayram-seyran olurdu!” diye noktalıyor. ★★★ Toplumda bir kutuplaşma var. İnsanlar bölünüyor ve ne yazık ki bu bölünmeyi “Bizden olanlar” ve “Bizden olmayanlar” diye bizzat iktidar yaratıyor. Zenginle yoksul arasındaki gelir uçurumu büyüyor... Çoğu genç, milyonlarca kişi işsizlik kurbanı... Parasızlıktan evlenemeyenler, evlenip de çocuk yapmayanlar çoğunlukta... ★★★ Dar gelirlilere dünya dar geliyor. Seçimi, muhalefet kazansaydı emekliler 15 bin lira bayram ikramiyesi alacaklardı. Onlar iktidara oy verdi, 2 bin lira bayram ikramiyesi ile yetindiler. Şimdi neden şikayetçiler, anlamak zor! Emekli bir vatandaş “Bize 15 bin diye söz vermişlerdi. Nerede 15 bin liramız?” şeklinde bir e-mail göndermiş. Adam şaşırmış... Bu vaadi iktidarın yaptığını sanıyor. Bir kısım seçmen kafa karışıklığı içinde... Tüm olumsuzluklara rağmen dilerim bayramımız ulusça kutlu olur. Adalet kurban ediliyor! Bir ülkede hukuk ve adalet işlemiyorsa, işlerin düzgün gitmesi mümkün müdür? Ne çekiyorsak hukuksuzluktan çekiyoruz. Bugün başlayan Kurban Bayramı , ülkemizdeki “hukuksuzluk kurbanlarını” da hazin bir şekilde hatırlattı. Bunların başında, hapisteki emekli generaller geliyor. Çetin Doğan 83 yaşında...Fevzi Türkeri 82 yaşında...Yıldırım Türker 82 yaşında...Cevat Temel Özkaynak 78 yaşında...Erol Özkasnak 77 yaşında... Adeta ölüme terk edilmiş gibiler. Sincan Cezaevi’nde yatan E. Korgeneral Vural Avar bir süre önce ağır hapishane şartlarına dayanamayarak ölmüştü... 1997 yılında Başbakan Erbakan ’ın altına imza atıp uygulattığı “28 Şubat Kararları” nın üzerinden 25 yıl geçtikten sonra, kararları uygulayan o dönemin komutanları hapse atıldı. İleri yaşları gereği hepsinin kalp-damar hastalıkları ve tansiyon başta olmak üzere birçok rahatsızlığı var. Cezaevi şartlarında yeterli tedavi yapılamıyor. Peki, kurbanların ölmeleri mi bekleniyor? Nerede hukuk, nerede adalet? GÜNÜN SÖZÜ 26 lirayı aşan doların bayramıdır bugün... TL içinse acı bayram!",https://www.sozcu.com.tr/kimine-lay-lay-kimine-vay-vay-wp7727417
Rahmi Turan,Türk halkı güzel yaşamak istiyor mu?,04 Haziran 2023,"Kader seçimi bitti gitti... Seçimden bu yana bir hafta geçti... Aslında her şey yeni başlıyor. Büyüyen sorunlar... Devam eden hukuksuzluk... Çıldıran fiyatlar... Eriyen maaşlar...Ekmek 10 lira olunca başlayacak kuyruklar... Devlet hastanelerinde randevu çilesi...Doların önlenemez yükselişi... Büyüyen borçlar... Artan yoksulluk... Ve daha çok şey... AKP iktidarı seçimi yeniden kazandı ama ülkenin ağırlaşan sorunlarına çözüm getirme gücü var mı? Türkiye ekonomisini çıkmaza sokan zihniyet değişmedikçe, yanlış teoriler terk edilip, bilime dönülmedikçe ülkede hiçbir şey düzelmez! ★★★ Artık Türkiye’ nin direksiyonu 5 yıl daha AKP ’de... Ülkede Cumhurbaşkanı Erdoğan ne derse o olacak. Her sözü kanun gücünde... Erdoğan Ankara’da halka hitap ederken “Faizleri düşürdük” diye övündü... Peki, düşürdü de ne oldu? İşler düzeldi mi? Hayır! Daha da kötüye gitti... Doların önlenemez yükselişi sürdü. Kredi faizleri coştu... Bankalarda mevduat faizleri bile yüzde 35’lere yükseldi. Merkez Bankası’nın yüzde 8.5 faizi, piyasalarda dörde-beşe katlandı. Yabancı yatırımcı gelmez oldu. Nasıl faiz düşmesi bu? ★★★ Batı ’nın bol para içinde yüzen zengin şirketleri hemen her ülkeye gidiyor da neden Türkiye ’de yatırım yapmıyor? Bunun sebebini defalarca yazdık! Ülkemize güven yok... Demokrasimiz sakat... Hukuk kalmadı, adalete inanç azaldı... Avrupa İnsan Hakları Mahkemesi ’nin kararları uygulanmadı, haksız yere hapishanelerde tutulanlar var... Keyfilik devam ediyor! ★★★ Tüm bunlara rağmen iktidar seçimi kazandı, vatandaştan Türkiye ’yi 5 yıl daha yönetmek yetkisini aldı. Yaşanan acılara, derin sıkıntılara, kaynamayan tencereye, büyük fiyat artışlarına rağmen seçmen neden böyle bir karar verdi, ben şahsen bilemiyorum. Halkımız güzel yaşamak istemiyor mu? İnsanlarımız mazoşist mi? Yani acı çekmeyi mi seviyor? Seçimden sonra bile kiminle karşılaşsam, aşırı pahalılıktan ağlamaklı olduklarını görüyorum. Ortada bir terslik var. Tabii muhalefetin yeteri kadar etkili ve inandırıcı olmamasının da sonuca etkisi büyük. Muhalefetteki tüm liderler, başarısızlıklarıyla yüzleşmelidir. ★★★ Seçmen “Tek Adam” yönetiminin devamına karar verdiği için ülkede hiçbir şey değişmeyecek ve sıkıntılar büyük bir ihtimalle daha da artacak. 600 üyeli yeni bir Meclis ’imiz var. Adı: Türkiye Büyük Millet Meclisi... Peki, neden var? Ne iş yapacak bu Meclis? Yasalarımıza göre: “Meclis 85 milyon inanı temsil edecek, yasalar çıkartacak, halkın hakkını, hukukunu koruyacak! Öyle mi dersiniz? Hayır, bu sözler sadece kitapta kalan ifadeler... Bugünkü Meclis ’in gücü, Cumhurbaşkanı ’nın gücü yanında havagazı! 600 kişilik koca Meclis hukuken ikinci plana atılmış durumda... Cumhurbaşkanı ’nın yürürlüğe soktuğu Kanun Hükmünde Kararnameleri onaylayan bir kurum halinde, ne yazık ki! Ne diyelim? Hayırlı olsun! Olursa tabii... Dileriz olur! TEBESSÜM Üç soru, üç cevap... Sosyal medyada zaman zaman ilginç analizlere rastlanıyor. Birkaç örnek: SORU: “Atatürk neden ‘Köylü milletin efendisidir’ demişti?’ CEVAP: “Köylü, buğday, arpa, nohut, mercimek, vs. yetiştirip vermezse,  efendiler aç kalır da ondan.” SORU: “Atatürk neden ‘Adalet mülkün temelidir’ demişti?” CEVAP: “Adil olmayan rejimlerde millet köle gibi olur da ondan...” SORU: “Peki, Atatürk neden her akşam içerdi?” CEVAP: “Memlekette o kadar çok gerici vardı ki, ayık kafayla hiç çekilmezlerdi!” GÜNÜN SÖZÜ Topalla gezen, aksak yürümeyi, kurtla gezen ulumayı öğrenir!",https://www.sozcu.com.tr/turk-halki-guzel-yasamak-istiyor-mu-wp7703847
Rahmi Turan,Cahillerin feraseti!,25 Haziran 2023,"Gıda fiyatlarının estirdiği fırtına dur durak bilmiyor. Ülke yönetiminin, üç yıldan beri hız kesmeden devam eden fiyat artışlarını durdurma gücü yok... Umutlar, Maliye Bakanı yapılan Mehmet Şimşek ’e bağlandı ama o ne yapsın? Sihirbaz değil ki... Her işin bir yolu-yordamı var... İktidarın ekonomi anlayışında köklü değişiklikler yapılmazsa Mehmet Şimşek de bir şey yapamaz, eski hamam eski tas olur ve Şimşek muhtemelen bir süre sonra kaçıp gider! ★★★ Vatandaş çok zor durumda... 85 milyon insanımızın en az 65 milyonu ağlamaklı... Para sorunu olmayan tuzu kuru 20 milyon vatandaş , tatil yörelerini, otelleri, lokantaları doldurmaya yetiyor. Fakat... Ya diğerleri? Mal meydanda, perişan! Zam üstüne zam gelen temel gıda ekmeğe yeni bir zam kapıda... Emekli, işçi, çiftçi, serbest meslek sahibi hemen herkes: “Yeter ya! Yetti artık! Battık!” diye sızlanıyor. Sızlanıyorlar da, kime söylüyorlar bunları? Ülkeyi iyi yönetemeyerek insanları pahalılık işkencesi altında inleten kim ya da kimler? Sorumlu 21 yıldır aralıksız görevde olan bu iktidar değil mi? Peki, bugün ağlaşan vatandaşlar daha bir ay önce bu iktidara oy verip “Göreve devam edin” demedi mi? Şimdi “Öldük, bittik, mahvolduk!” diye sızlananlar, 21 yıldır ülkeyi kim yönetiyorsa yine ona oy vermedi mi? İktidara güven tazelemediler mi? Bence hiç fazla dert edinmesinler! 5 yıl daha çekecekler bu eziyeti... Kafalarını zam duvarlarına vura vura sanırım 5 yıl sonra uyanırlar. Tüm sıkıntılardan kurtulma şansı 2028 seçiminde önlerine bir kez daha gelir. O yıl da uyanmazlarsa “dertleri dert edinmeye” devam ederler! ★★★ Ülkemizin bence en büyük sorunu toplumun cehaletidir. Bilgi birikimi eksik, gerçeklerden uzak, dini kavramlar kullanıldıkça her şeye kolay inanan insanların çoğunlukta olduğu bir ülkede demokrasinin gelişmesi mucize olur. Halkımızın kötü giden kaderini bilgi toplumu yaratarak değiştirebiliriz. Ancak... İktidar kanadının Bülent Arı gibi profesörleri bile bilgi toplumu istemiyor. Bu profesör “Okuma oranı arttıkça beni hafakanlar basıyor. Ben her zaman cahillerin ferasetine (anlayış ve sezgisine) güveniyorum.” demişti... Ve bu şahıs, iktidar tarafından YÖK (Yüksek Öğretim Kurumu) Denetleme Kurulu üyeliğine atanarak ödüllendirilmişti. Zihniyet bu işte! “Sarıgül’ü takdir ettik” Birçok okurum iki gündür “Mustafa Sarıgül’ü çok takdir ettik” diye mesajlar yolluyor. Mustafa Sarıgül’ü “vefalı bir siyasetçi” olarak niteleyen okurlarım “Onun soylu davranışı bazılarına ders olsun” diyor. CHP listesinden seçime girdiği Erzincan ’da partinin oylarını yüzde 24 ’ten yüzde 39’ a çıkartarak milletvekili seçilen TDP (Türkiye Değişim Partisi) Genel Başkanı Mustafa Sarıgül, partisini CHP ile birleştirdi. Törende duygulanarak gözleri yaşaran Sarıgül:“Kolay olan başkalarını suçlamaktır. Zaman CHP lideri Kemal Kılıçdaroğlu’na karşılıksız, koşulsuz destek olma zamanı... CHP’nin ve Türkiye’nin Kılıçdaroğlu’na her zamankinden çok ihtiyacı var.” dedi. Kafesteki kuş! Ülkede bugün zamlardan şikayet ederek ağlaşan insanlarımız, Ezop ’un bir öyküsünü hatırlattı bana... Bir pencereye asılan kafesteki bir kuş sadece geceleri ötüyormuş... Bir yarasa, neden gündüzleri ötmediğini sormuş. Kuş şöyle cevap vermiş: “Gündüzün öterken yakalandım ve bu kafese konuldum. Bu bana ders oldu!” Yarasa da ona şöyle demiş: “Artık iş işten geçti kuşum. Kafese girdin bir kere... Bunu yakalanmadan önce düşünmen gerekirdi.”GÜNÜN SÖZÜ Yiğit kişi, mert kişi hem gözünden hem sözünden bellidir.",https://www.sozcu.com.tr/cahillerin-feraseti-wp7724703
Rahmi Turan,Rusya’daki darbe girişimi ve biz!,26 Haziran 2023,"Rusya’ da “Demir yumruklu” olduğu iddia edilen Putin” e karşı yapılan darbe girişimi tüm dünyayı şaşırttı. Nasıl şaşırtmasın ki? Prigojin adında bir adam çıktı, dünyanın en büyük askeri güçlerinden birine karşı isyan başlattı. Rusya Devlet Başkanı Putin ’in demir yumruğu, isyancıları korkutmadı. Kimdir bu Prigojin?Rus paralı asker grubu Wagner ’in kurucusu... Emrinde, iyi eğitilmiş, her biri “ savaş makinesi” gibi vuruşan 25 binden fazla profesyonel asker var... Putin bu paralı asker grubunu Suriye, Libya ve çeşitli Afrika ülkelerinde kullanmış, Ukrayna savaşında da önemli bir güç olarak cepheye sürmüştü... Adam öldürmekte usta, acımasız kiralık askerler bunlar... “Sırtımızdan hançerlendik” diyen Putin şimdi, silahlı çatışmadan kaçınarak Rusya ’da bir iç savaşın çıkmasını önlemeye çalışıyor. Bu Wagner grubunun Rusya içinde paralel bir güç haline geldiğini gösteriyor. ★★★ Rusya ’daki kalkışmadan Türkiye olarak bizim de alacağımız dersler var. Wagner ayaklanması , bizdeki benzer kuruluş SADAT ’ı hatırlattı. CHP Genel Başkanı Kılıçdaroğlu “Rusya’da yaşanan olaylar umarım ülkemizin yönetimine ders olur” diye açıklama yaptı. Çok ciddi, önemli bir uyarıdır bu... Daha önce İstanbul ’da özel milis kuruluşu SADAT’ ın yönetim merkezinin önüne gittiğini hatırlatan Kılıçdaroğlu:“SADAT konusunda Saray hükümetini defalarca uyardım. Yetmedi kapılarına dayandım. Türkiye Cumhuriyeti Devleti’ni yıkmak, dilini, bayrağını, anayasasını değiştirmek istediklerini söyledim. Şimdi Rusya’da olanlar umarım ders olur. Çünkü Rusya’nun Wagner’i, Türkiye’nin SADAT’ıdır” diyerek iktidarı tekrar uyardı. Kılıçdaroğlu, Türkiye ’de halk düşmanı hiçbir paramiliter yapıya izin vermeyeceğini ilan etti. Üzerinde ciddiyetle durulması gereken bir uyarıdır bu... FETÖ kalkışması daha unutulmadı! Akşener tarih mi oluyor? Meral Akşener ikinci hatasını yaptı... İlk hatası, Altılı Masa’ dan diğer 5 lidere hakaretler yağdırarak kalktıktan iki gün sonra tıpış tıpış geri dönmesiydi. O ağır sözlerden sonra masaya dönüş, tükürdüğünü yalamak anlamına geliyordu...  Sonuçta, anketlerde yüzde 16 görünen İYİ Parti ’nin oyları, yüzde 10 ’un altına düştü. Önceki gün ikinci hatasını yaptı. “2018’de bu parti seçime girebilsin diye CHP’den 15 vekil istedik. Hayatımın en büyük pişmanlıklarından biridir bu” dedi. Meral Hanım, 2018’de Kılıçdaroğlu ona 15 vekil vermeseydi İYİ Parti ’nin seçime giremeyerek tabela partisi haline geleceğini unutuyor! İYİ Parti o dönemde sıfır milletvekili ile kısa sürede yok olacaktı. Hanımefendi şimdi yine benzeri bir hata yaptı. Altılı Masa ’ya hitaben “Bundan sonra size hayatta başarılar diliyorum” diyerek İYİ Parti ’nin artık tek başına yola devam edeceğini ima etti. Bu durum, İYİ Parti ’nin sonunun başlangıcı olabilir. İlk genel seçimde yüzde 7 barajının altında kalıp silinebilir.. Akşener “Ya tarih yazacağız, ya tarih olacağız!” demişti. Bence tarih olma yolunda ilerliyor! TEBESSÜM “Hiç değişmemişsin yaa...” Uzun süre sonra Temel ile karşılaşan Dursun “Hiç değişmemişsin yaa...” diye konuşmaya başlayınca Temel ciddi bir tavırla onu susturmuş: “Seni iyi gördüm, hiç değişmemişsin gibi bölümleri atlayalım istersen Dursun’cuğum” demiş. Şaşıran Dursun sormuş: “Neden yavu? Kötü bir şey mi dedik sana?” Temel başını sallamış: “Hayır, kötü bir şey demedin ama...” “Eee?” “Hemen yalan söylemeye başlamayalım istedim.” GÜNÜN SÖZÜ Hak doğrudadır. Doğru olan şey yemin istemez!",https://www.sozcu.com.tr/rusyadaki-darbe-girisimi-ve-biz-wp7725614
Rahmi Turan,Türkiye Yüzyılı!,03 Haziran 2023,"Cumhurbaşkanı Erdoğan üçüncü defa zafer kazanmanın mutluluğu içinde “Türkiye Yüzyılı başlattık” dedi ya... Bu sözlerden ne anladık? Baskıların olmadığı... Düşmanlaştırıcı, dışlayıcı, ayrıştırıcı dilin kullanılmadığı, karşı görüşte olanlara hakaret edilmediği... Düşünce ve fikir özgürlüğüne saygılı, demokratik bir Türkiye olacağı umuduna kapılmıştık. Fakat... Bir de baktık ki... Daha dün bir, bugün iki derken, tehdit başladı erken...Erdoğan ’ın “Türkiye Yüzyılı” müjdesini verdiği aynı gün, başlayan dönemin ilk işaretini gördük. Radyo Televizyon Üst Kurulu RTÜK ’ün, seçimlerde iktidarı eleştiren 7 TV kanalını hedef alarak inceleme başlatması, önümüzdeki dönemin nasıl olacağını gösteriyor gibiydi... RTÜK Başkanı Ebubekir Şahin’ in: “Millî iradeye, demokrasiye, seçim sonuçlarına saygı duymayan ve halkımızı aşağılayan, aziz milletimizi küçük düşürmeye çalışanların bu tutumlarına sessiz kalmayacağız” diye paylaştığı mesaj çok açık bir tehdit! Bu sözler, kanallar hakkında kararın çoktan verilmiş olduğunu, boy boy cezaların hazırlandığını, incelemenin usulen yapılacağını anlatıyor. Ebubekir Şahin ’in başkanlığındaki RTÜK , hem savcı, hem peşin hükümlü bir hâkim rolünde... Topun ağzında SCZ, Fox Tv, Halk Tv, Flash Haber, KRT, Tv 5 ve Tele-1 var. Muhalefete hakaretler yağdıran, iftiralar atan yandaş kanallara hiçbir inceleme yok!Sevsinler onun vicdanını, adaletini, demokratlığını! ★★★ Tehdit, gözdağı ve baskı dolu keyfi yönetim tarzının ülkede aynen devam edeceği anlaşılıyor. Türkiye ’nin İkinci Yüzyılı ’nda hoşgörüsüzlük daha da artabilir, birçok gazeteci tutuklanıp hapse atılabilir, baskı ortamının ağırlığı daha çok hissedilebilir. Ancak... Ülkede sürdürülmek istenen gerginliğin, ekonomik çöküntüyü unutturacağını sananlar yanılıyor. Düşmanlaştırıcı nefret dilinin devam etmesi hiçbir soruna çözüm getirmeyeceği gibi, toplumu daha da kutuplaştırıp sıkıntıları arttırabilir. Hesap vermeyen, sürekli parmak sallayıp baskı kurmaya çalışan yönetim anlayışı bizi Batı dünyasından tamamen kopartır, olan Türkiye’ ye olur! Avrupa’nın vize soygunu! Eşi benzeri olmayan bu yönetim tarzıyla daha şimdiden Batı dünyasından kopmuş gibiyiz. Avrupa ülkeleri Türk pasaportunu kara listeye aldı , Schengen vizesi almak bir işkence haline dönüştürüldü. Cumhurbaşkanı Erdoğan “Vize sorununu çözeceğiz” dedi, fakat nasıl çözeceğini anlatmadı. Dileriz çözer. Avrupa ülkeleri Suriyeli, Afganistanlı, Iraklı sığınmacılardan korkuyor. Türkiye ’de bunlardan milyonlarca var ve bir kısmı Türkiye Cumhuriyeti vatandaşı yapıldı. Avrupa ülkelerine gitmek için vize başvurusu yapanların yarısından çoğunu, sonradan olma bu ithal vatandaşlar oluşturuyor. Niyetleri belli! Avrupa ’ya kapak atmak istiyorlar! Avrupalılar da enayi değil ya... Başvuruların yarısından çoğunu reddediyor. Reddetmediklerine ise çok kısa süreli vize veriyor. Geri çevrilen vize başvuruları için, ödenen peşin paralar iade edilmediğinden vize işi soyguna dönüşüyor! Başvuru paralarının üstüne yatan zengin Avrupa, bu çirkin vurgunu uygarlığına nasıl yakıştırıyor? TEBESSÜM Anaların hakkı ödenemez Kadın, evlenip çoluk çocuk sahibi olan 30 yaşındaki oğluna sabaha karşı saat 4.00’te telefon eder. Genç adam telefonu açar ve annesinin sesini tanıyınca “Önemli bir şey mi oldu anne? İnsan bu saatte uyandırılır mı?” diye sorar. “Önemli bir şey yok oğlum” der kadın, “30 yıl önce bu saatte sen de beni uyandırmıştın, doğum günün kutlu olsun.”GÜNÜN SÖZÜMilletin geleceği duada değil, iyi bir yönetimdedir!",https://www.sozcu.com.tr/turkiye-yuzyili-2-wp7703036
Rahmi Turan,Şimşek’in önündeki en büyük engel!,21 Haziran 2023,"Herkes zamdan, şundan-bundan şikayet ediyor ama gerçekte çok sıkıntılı günlerin daha başlangıcındayız... Evet, zam rüzgarları güçlü. Etiketler sürekli değişiyor. Fakat bu rüzgar, fırtınaya da dönüşebilir. Bu nedenle dualarımız Maliye Bakanı Şimşek’e olmalı... Çok zor bir görev üstlendi. Devraldığı enkazı kaldırması için desteğe ihtiyacı var. Mehmet Şimşek , mutlakla başarılı olmalıdır. Olabilir mi bilmiyorum ama bunun tersini düşünmek bile istemiyorum. Çünkü onun başarısız olması halinde adeta cehennemin kapıları açılır, insanların acıları tahammül sınırını aşar! ★★★ Büyük sorun şu: Mehmet Şimşek ’in bu enkazı kaldırıp Türkiye ekonomisini düzlüğe çıkartma gücü var mı? Her şey Cumhurbaşkanı Erdoğan ’a bağlı... Çünkü ipler onun elinde... Mehmet Şimşek’in çalışmalarına müdahale edilmemesi lazım. Sayın Cumhurbaşkanı “Ben ekonomistim. NASS var, sana bana ne oluyor?” diye dini referans göstererek ısrarcı olmazsa Mehmet Şimşek ’in başarılı olma şansı vardır. Erdoğan’ ın “Görüşümü değiştirmedim ama kabullendik, hayırlı olsun dedik” sözleri ekonomi adına biraz umut vericidir. Dileriz kararından vazgeçmez. Tabii ki, her şeye rağmen çok sancılı bir dönemden geçeceğiz. Ekonomi bu kadar tahrip edildikten sonra insanlar acı çekmeden işler düzelmez. ★★★ Tüm zorlukları bilerek sorumluluğu üstlenen Mehmet Şimşek’ in yakınlarına: “Ekonomik durum zannettiğimden de kötü” dediği belirtiliyor. Bu kötülük şıp diye düzelmez! Erdoğan ’ın “NASS ortada” dediği günden beri dolar 8 buçuk liradan 24 liraya yükseldi, enflasyon canavarlaşıp halkın bütün birikimlerini yedi. Ürküten pahalılık karşısında ortadirek yok oldu, dar gelirlilerin hazin durumu daha da ağırlaştı. Bu acılar daha uzun süre dinmeyecek. Sabır gerekiyor. Fakat sabrın sonu selamet olur mu, bilemiyorum. Dilerim olur ama Erdoğan ’ın, Mehmet Şimşek ’in elini-kolunu bağlamaması gerekiyor. Şimşek ’in elinde sihirli değnek yok. Onun da uygulayacağı şey IMF sistemidir . Yani “kemer sıktırmak” 9 ay sonra çok önemli “Belediye seçimleri” var. Erdoğan özellikle İstanbul ’u geri almayı çok istiyor. Halka kemer sıktırmak “oy kaybı” demektir. Erdoğan böyle bir şeye razı olur mu? Bu nedenle Mehmet Şimşek’ in önündeki en büyük engel belediye seçimlerinin çok yaklaşmasıdır. Neden güvenmiyorlar? Türkiye Cumhuriyeti olarak bizim Avrupa İnsan Hakları Mahkemesi’ nin kesin “serbest bırakma” kararlarına rağmen hapiste tuttuğumuz (Osman Kavala, Selahattin Demirtaş gibi) siyasetçi ve iş insanlarına şimdi bir de yeni milletvekili eklendi. Gezi Parkı davasından bir yılı aşkın süredir cezaevinde tutuklu bulunan Avukat Can Atalay, 70 binden fazla oy alarak Hatay ’dan milletvekili seçildi, mazbatasını aldı, dokunulmazlık hakkını elde etti ama hâlâ inatla cezaevinde tutuluyor. Yabancı yatırımcılar böyle bir ülkenin hukukuna güvenip gelirler mi?Türkiye ’ye, insan hakları temeline dayalı hukuk devleti anlayışı hakim olmadıkça dışarıdan beklenen paralar gelmez ve döviz açlığımız bitmez! Önce hukuk, önce güven! TEBESSÜM “Kayseri’ye ne kadar sürer?” Yolda araç bekleyen adam, gelen kamyonun sürücüsüne sorar: “Kayseri’ye ne kadar sürer?”“Yarım saat...”“Ben de binebilir miyim?”“Buyur!” Bir süre kamyonla giderler, adam yine sorar: “Şimdi ne kadar sürer?”“Bir saat...”“Nasıl iş bu? Demin yarım saat demiştin...”“Evet, öyle demiştim ama biz aksi yönde gidiyoruz!”GÜNÜN SÖZÜSırrını düşman bilmesin dersen dostuna bile açma!",https://www.sozcu.com.tr/simsekin-onundeki-en-buyuk-engel-wp7720166
Rahmi Turan,Polis vuran Suriyeli ise cezası az oluyor!,24 Haziran 2023,"Ülkemizde garip şeyler oluyor... İki olayı karşılaştıralım: Kayseri ’de devriye görevini yapan polis memurları M.K. ve B.M.’ye “Beni neden takip ediyorsunuz? İlla sizi vurmak mı lazım?” diyen Asım A. adındaki kişi “1 yıl 2 ay 17 gün” hapis cezasına çarptırıldı. Polisleri tehdit etmenin cezası bu demek ki... Peki, Şanlıurfa’ da pompalı tüfekle iki polisi vurup yaralayan uyuşturucu satıcısı Suriyelilerin cezası nedir? Olay ibretlik! Halk TV ’deki bir programda Zafer Partisi lideri Ümit Özdağ: “Şanlıurfa’da Narkotik Suçlarla Mücadele Şubesi’ne mensup iki polisi silahla yaralayan Suriyeli kaçakçılar sadece 6 ay tutuklu kaldıktan sonra tahliye edildiler. Araştırın, çok ilginç şeyler bulacaksınız” dedi. Genç meslektaşımız Barış Pehlivan, Özdağ ’ın iddiasının peşinden gitti, şöyle bir tabloyla karşılaştı: Tarih: 28 Kasım 2022.Yer: Şanlıurfa.Suriye uyruklu Muhammed Elbedran , narkotik polislerine bir ihbarda bulundu. Uyuşturucu madde satın aldığı Suriyelilerin isimlerini verdi. Polis, ihbarcıyı yanına alıp şüphelileri yakalamak için yola çıktı. Elbedran isimli ihbarcı, torbacı Suriyelileri görünce onlara Arapça “Yanımdakiler polis” dedi. Suriyeli uyuşturucu satıcılarından Hüseyin Elfaris , aracının içinden pompalı tüfek çıkardı, polisler kendilerini tanıtmalarına rağmen peş peşe tetiğe bastı. Bacaklarından ve ayaklarından yaralanan polis memuru Ali B. yere yığıldı. Diğer yaralı polis Olcay K. ekip arabasına gitmeye çalışırken, Muğtez ve Hüseyin Elfaris adlı şüpheliler araçlarına binip kaçtı. İki polis, şans eseri yaralı olarak ölümden kurtuldu. Firari Suriyeliler bir süre sonra yakalanıp tutuklandı. Savcı, iki kaçakçının “Kasten yaralama” “Silahla tehdit” ve “Polise görevi yaptırmamak için direnme” suçlarından 14 yıla kadar hapisle cezalandırılmalarını istedi. 16 Haziran’ da Şanlıurfa 8. Ağır Ceza Mahkemesi , iki polisi vuran uyuşturucu kaçakçısı Suriyelileri “6 ay hapis kalmalarını yeterli bularak” tahliye etti. Savcının 14 yıla kadar hapis istediği Suriyelilerin sadece 6 ay tutuklu kaldıktan sonra serbest bırakılmaları hukukçular tarafından “Türk hukukunun pratiğinde benzeri görülmemiş bir karar” olarak nitelendirildi. Şimdi Barış Pehlivan soruyor: “Polislerin canına kasteden Suriyeliler neden apar topar cezaevinden çıkarıldı? İddialar çok ama insanın aklına gelmiyor değil: Yoksa o uyuşturucu satıcılarını koruyan güçlü birileri mi var?” “Bu faiz artışı yetersiz!” Cumhurbaşkanı Erdoğan ’ın dini kavramları kullanarak “NASS ortadayken sana bana ne oluyor?” sözü ve “Faiz sebep, enflasyon neticedir.” tezine dayandırdığı ekonomi politikası resmen çöktü! Merkez Bankası’ nın politika faizini arttırarak yüzde 8,5’ tan yüzde 15’e çıkartmasıyla, Türk lirası 3 lira daha değer kaybetti ve dolar kuru 25 lirayı aştı. Birçok ekonomi uzmanı politika faizinin yüzde 15’ e yükseltilmesini az buluyor ve artışın yüzde 40 olması gerektiğini savunuyor. Şimdi, gerçekçi olmayan temelsiz ekonomi politikalarından dönülüyor. “Zararın neresinden dönülse kardır” diyelim. Fakat ulusça çok sıkıntı çekeceğimiz kesin! Allah yardımcımız olsun! Metin Akpınar hesapları! Sosyal medyada “Metin Akpınar” adıyla bazı hesaplar var. Sanatçı Metin Akpınar bundan çok rahatsız. Akpınar’ ın avukatı Burçin Hekimoğlu “Sayın Akpınar’ın sosyal medya hesabı yoktur ve hiç olmamıştır. İnternet üzerinden yapılan ve müvekkilime atıfla aktarılan yayınların Metin Akpınar ile bir ilgisi yoktur. Bunlara inanılmaması gerekiyor.” diye açıklama yaptı. Sosyal medya iyi, hoş da bazı art niyetli kişilerin açtıkları sahte hesaplar kötü! GÜNÜN SÖZÜHaddini bil haddini, bilmez isen haddini, patlatırlar enseni!",https://www.sozcu.com.tr/polis-vuran-suriyeli-ise-cezasi-az-oluyor-wp7723879
Rahmi Turan,Hayaller içinde!,13 Haziran 2023,"Cem Toker, Liberal Demokrat Parti ’nin eski başkanıdır... Atatürkçü , laik, demokrat bir siyaset adamıdır... Onunla, gazeteci arkadaşım Yalçın Toker vasıtasıyla tanışmıştım. Yalçın Toker , günümüzde sayıları çok azalan düzgün, dürüst gazetecilerden biridir ve Cem Toker de onun yeğenidir. Yalçın Toker gibi bir amcası olan kişi de düzgün, dürüst, özü sözü doğru biri olur. TV ’de haber kanallarını izleyenler , Cem Toker ’i tanıyacaklardır. Sık sık programlara çıkıyor, yorumları beğeni topluyor. Cem Toker bir süre önce sosyal medyada ilginç bir yorum paylaştı. O yorumu sizlere nakletmek istiyorum. Toker seçim sonuçları için ironik bir ifadeyle şöyle diyor: ★★★ “Dolar isterse 50, enflasyon yüzde 250 olsun...Ben seçimi kazandım mı kardeşim?Kazandım...Böyle olacağını bile bile oyunuzu bana verdiniz mi?Verdiniz...5 yıl daha, hatta sonrası, ömrüm yettiğince o koltukta mıyım?Şüpheniz olmasın...Şimdi oturun Karadeniz’deki trilyon dolar gazı...Gabar’daki zengin petrolü bekleyin...Jelibon rezervini de bekleyin!Belki gelir...Siz de zenginleşirsiniz!” ★★★ Ne diyebiliriz bu gerçekçi sözlere? “İnsan hayal ettiği müddetçe yaşar” denir. Biz de hayal edelim. Belki o zaman yaşadığımızı anlarız... Yaşamanın acısı var, tatlısı var... Vatandaşa düşen ise acısı! Acıyı tatlı hale getirmek için umutlar İngiltere ’den getirtilip Hazine ve Maliye Bakanı yapılan Mehmet Şimşek ’e bağlandı. Mehmet Şimşek ’in uluslararası camiada saygın bir yeri vardır. Ona “Enflasyonu önle, işsizliği azalt, ekonomiyi düzelt” diyorlar. Ancak... Nasıl düzeltecek? Mehmet Bey’in önünde dağ gibi “Hukuk engeli” var... Türkiye ’de hukukun üstünlüğü sağlanmadan hiç kimse fazla umuda kapılmasın! ★★★ İç ve dış sermaye ülkeye güvenip yatırım yaparak üretimi arttırmadıkça, tarımsal üretim azalmaya devam edip, köyden kente işsizlik göçü sürdükçe, Türkiye ekonomisinin hayal ettiğimiz düzeye gelmesi mümkün değildir. Hayallerin gerçekleşmesi, ekonominin düzelmesi için önce güven lâzım. O da büyük oranda hukuka ve adaletle bağlı! Fakat... Ne yazık ki, adalet konusunda henüz hiçbir olumlu gelişme yok! Şeriat çığlıkları! Ülkemizde umut kırıcı olaylar yaşanıyor. Çok sayıda demokrasi ve laiklik karşıtı adam, milletvekili yapılarak Meclis ’e sokuldu. Anayasa ’nın “değiştirilmesi teklif dahi edilemez ilk 4 maddesini” tartışmaya açmak isteyenler var. Tarikat ve cemaatlere yüz veriliyor, hepsi serpiliyor, gelişiyor! Cübbeli Ahmet Hoca denilen demokrasi ve laiklik düşmanı bir adam çıkıp açıkça şeriatı savunuyor, suç işliyor ama hiçbir savcı harekete geçmiyor! Adamın sözleri rezalet: “Biz şeriatçıyız. Demokrasiye inanmıyoruz, reddediyoruz. Biz şeriat ehliyiz. İstanbul ’da önümüzde belediye işi var. Tehlike büyüktür . Görüyorsunuz ortalığı, olayları... İstanbul’ un  ne hale geldiği, belediyenin bizlere neler yaptığı, ne zararlar verdiği, ne kazanımların geri gittiği ortadadır. Onun için rehavete kapılmamak lâzım. Maalesef Ankara da öyle, İzmir de ...” Demokrasinin sağladığı imkânları kullanıp “Şeriat çığlıkları” atmak suçtur ama günümüzde aldırış eden kim? TEBESSÜM Meğerse küfür neymiş? Dursun “Yaa Temel’ciğim, iyisin, hoşsun ama çok küfür ediyorsun” der. Temel somurtur: “Evet edeyrum, ne olmuş ki?”“Peki, bu küfürlerin sebebi nedir?” Temel bilgiç bir tavır takınarak anlatır: “Adı neydi, unuttum valla... Hani büyük bir filozof vardı... ‘Küfür kalbin yelpazesidir’ demiş, ben de onun yolundayım, kalbimi yelpazeleyrum!” GÜNÜN SÖZÜ Mert düşman, kalleş bir dosttan çok daha iyidir!",https://www.sozcu.com.tr/hayaller-icinde-wp7712266
Rahmi Turan,Neler istiyoruz? Neler bekliyoruz?,06 Haziran 2023,"Cumhurbaşkanı Erdoğan ’ın 3’üncü döneminde, tamamına yakınını değiştirdiği bakanlarıyla nasıl bir Türkiye ’de yaşayacağız? Maliye Bakanı yapılan Mehmet Şimşek “Ekonomi gemisini kurtaracak kaptan” olabilecek mi? İçler acısı yoksulluk önlenecek mi? Raydan çıkan ekonomi treni, tekrar rayına girebilecek mi? Kaybolan “Orta sınıfın” yeniden oluşması mümkün olacak mı? Hukuk devletinin ve ona dayalı demokrasinin gelişmesine izin verilecek mi? Yoksa, hukuk dışı uygulamalar devam mı edecek? Gezi olayları hükümlüsü Av. Can Atalay’ ın, on binlerce vatandaşın oyunu alarak Hatay Milletvekili seçildiği ve dokunulmazlık hakkını kazandığı halde hâlâ cezaevinde tutulması hukuk açısından umut kırıcıdır. ★★★ Göreve başlayan yeni hükümetle ülkede işlerin iyi gitmesini temenni ediyoruz. Biz “Memlekette yokluk, yolsuzluk, rüşvet, usulsüzlük, nepotizim (akraba kayırmacılığı) düzelecek mi?” ona bakıyoruz. Vatandaş olarak yeni yönetimden neler istiyoruz, özetleyelim: -  Meclis’in tüm rüşvet ve yolsuzluk iddialarını araştırmasını... - Saraylıların dört-beş yerden aldığı ballı maaşlara son verilmesini... -  Her işin başına liyakatli, bilgili kişilerin getirilip, yokluk ve yoksulluğun azaltılmasını... - Aç ve açıkta kimsenin kalmamasını... -  Kalıcı yaz saati uygulamasına son verilip, kış aylarındaki bu işkenceden vaz geçilmesini... - Hukukun ve özgürlüklerin savunulmasını... -  Yolsuzluk, rüşvet ve vurgunlara savaş açılmasını... - Halkın yarısını düşmanlıkla suçlayıp, muhalefete oy veren 25 milyondan fazla insanın terörist ilan etmekten vazgeçilmesini... -  Nefret dilinin bırakılıp her kesime eşit uzaklıkta olunmasını... - Siyasette dinin kullanılmamasını... -  “Biz emirleri Allah’tan alıyoruz, onlar ise Kandil’den alıyor.” gibi gerçek dışı ifadelerden kaçınılmasını... - Ülkenin “Hainler” ve “Vatanseverler” diye ikiye bölünmemesini... -  Yargı bağımsızlığı ve adalet sağlanmasını... ★★★ Böyle bir yönetim tarzı kutuplaşmayı bitirir, kardeşliği güçlendirir, tüm ülke birleşir. İşte bizim istediklerimiz... Sayın Cumhurbaşkanı bunları yapar mı? Herkese sevgiyle yaklaşır mı? Mahkemelerdeki on binlerce dava biter mi? Ülkeye bir sevgi iklimi hâkim olur mu? Yoksa çok şey mi istiyoruz? “Anadolu güneşi” Seçim sonrası okurlarımdan biri mektup yollamış: “Ülkeyi ancak Yılmaz Büyükerşen gibi demokrat, bilgili ve yapıcı yöneticiler kurtarabilir.” diyor. Aynen katılıyorum. Eskişehir Büyükşehir Belediye Başkanı Prof. Yılmaz Büyükerşen , müthiş başarılara imza atan ve bozkırın ortasındaki Eskişehir’ i gelişmiş, güzel, cazip bir Avrupa kenti haline getiren çok önemli bir yöneticidir. Büyükerşen hoca seçimlerin analizini yaparken: “Tüm Türkiye’nin, herkesin gıpta ile baktığı Eskişehir gibi olmasını istedik ama olmadı. Bize gelince 1999’dan beri güzel kentimize hizmet etmeye, Eskişehir’i Anadolu’nun ortasında güneş gibi parlatmaya devam edeceğiz.” dedi. Büyükerşen hoca haklıdır. Türkiye, Eskişehir kalitesine ulaşırsa, dünyanın en gelişmiş ülkeleri arasında yer alır. TEBESSÜM Leylekler ne getiriyor? Bilgisayar çağındayız... Zamane çocukları sorgulayıcı oluyor... Okuldan dönen çocuk “Anne” diyor “ Arkadaşlarımızda tartıştık ama bir sonuca varamadık?”“Nedir anlaşamadığınız konu?”“Bebekler nasıl dünyaya geliyor?”“Sana kaç kere söyledim oğlum, leylekler getiriyor!”“Anladım da anneciğim, leyleklerle kim gerdeğe giriyor?” GÜNÜN SÖZÜ Eğer sürekli olarak aldanıyorsan kabahat senindir!",https://www.sozcu.com.tr/neler-istiyoruz-neler-bekliyoruz-wp7705553
Rahmi Turan,Zihniyet değişmedikçe...,05 Haziran 2023,"Kabinesini açıklayan Partili Cumhurbaşkanı Erdoğan ’ın 3’üncü dönemi resmen başladı. Hükümet , Sağlık Bakanı Fahrettin Koca ile Turizm Bakanı Mehmet Nuri Ersoy hariç, sil baştan yeniden kuruldu. Üzerinde en çok konuşulan isim Maliye Bakanı Mehmet Şimşek... Türkiye’nin tanıdığı bir isim bu... Cumhurbaşkanı Erdoğan , ekonomide Mehmet Şimşek ’in bilgi ve becerisine umut bağlamış görünüyor. Oysa aynı Erdoğan, 5 yıl önce Mehmet Şimşek’i görevden uzaklaştırmıştı. Neden? Çünkü ekonomide iyi bir uzman olan Mehmet Şimşek Merkez Bankası ’nın bağımsızlığını savunuyor, Cumhurbaşkanı’ nın müdahalelerine direniyordu. Mehmet Şimşek hükümetten uzaklaştırıldı da ne oldu? Yerine Damat Berat Albayrak getirildi. O tarihten sonra ekonomide işler hep kötüye gitti. Son olarak “Gözleri gülen bakan” diye anılan Nebati döneminde Erdoğan ’ın “Faiz sebep, enflasyon sonuç” teorisi iyice çöktü. İktidar şimdi cankurtaran simidi gibi Mehmet Şimşek ’e sarıldı. Mehmet Şimşek sihirbaz değil. Erdoğan ’ın müdahalesi devam ettikçe ekonomiyi düzeltmesi mümkün değildir. Bu konuda en önemli soru şudur? Mehmet Şimşek sorunlara nasıl yaklaşacak? Ekonominin kurallarını uygulayabilecek mi? Daha doğrusu uygulamaya gücü yetecek mi? Yoksa, Cumhurbaşkanı Erdoğan’ ın, bugüne kadar gerçekleşmeyen teorilerini uygulamaya devam edip durumu idare etmeye mi çalışacak? Eğer böyle olursa, ekonominin çıkmazdan kurtulması pek olası görünmüyor. Anahtar, her zamanki gibi Cumhurbaşkanı ’nın elinde... Mehmet Şimşek’ i kararlarında serbest bırakırsa, işler düzelme eğilimine girebilir. Aksi halde “Eski hamam, eski tas” olur. Değişen bir şey olmaz! ★★★ “Mehmet Şimşek’e ne gerek vardı?” diyenler de var ama... Gerçek olan şu ki: Mehmet Şimşek uluslararası finans dünyasında “sözlerine önem verilen ve güven duyulan” bir kişi olarak tanınıyor. Yabancı yatırımcılar, Türkiye’ deki herkesten fazla ona güven duyuyorlar. Şimdi, sanıyorum onun bu kredibilitesinden (kredi yönünden güvenirlik) ve saygınlığından faydalanılmak isteniyor. Ancak... Bir süre sonra eskiden olduğu gibi yine “Söz dinlemiyor” diye görevden uzaklaştırılır mı, bilemiyorum. Yönetim zihniyeti değişmedikçe ekonominin başına “şimşek değil, gök gürültüleri ve yıldırımlar” getirilse bile değişen bir şey olmaz! Dürüstlük timsali gazeteci Mustafa Kemal Kınacı Türk basınının gelmiş geçmiş en düzgün, en dürüst gazetecilerinden biriydi... Namus, iyilik ve yardımseverlik adına Babıâli ’nin anıt ismiydi... Basın Şeref Kartı sahibiydi ve her türlü şerefe fazlasıyla lâyıktı. Yarım yüzyılı aşan meslek hayatında büyük başarılara imza atmış ve en önemlisi Haldun Simavi gibi hiçbir hata affetmeyen, çok dikkatli, çok titiz, büyük bir gazete patronuyla 25 yıl aralıksız çalışma başarısını göstermişti. Simavi , sahibi olduğu Günaydın Gazetesi ’ni Asil Nadir’ e sattıktan sonra Kemal Kınacı, Babıâli ’nin diğer büyük gazete patronu Aydın Doğan ’la çalışarak onun da aynı şekilde büyük güvenini kazanmıştı. 1 Milyon tirajlı efsane Günaydın Gazetesi ’nin, daha sonra Milliyet Gazetesi ’nin efsane Genel Müdürü Mustafa Kemal Kınacı ’dan söz ediyorum. O muhteşem meslektaşı, çok değerli dostu, arkadaşı, önceki gün kaybettik. Kemal Kınacı , yaşamını 90 yaşında noktalayarak hayata veda etti. Uzun yıllar birlikte, omuz omuza çalıştığım bir vefakâr dostu kaybetmenin üzüntüsü içindeyim. Benim çocuklarım, onun çocuklarıyla beraber büyüdü. Pınar ve Murat ’ın “Kemal amcaları” idi Kınacı , yarın Teşvikiye Camii’ nde, öğle namazından sonra Zincirlikuyu Mezarlığı ’nda toprağa verilerek sonsuzluğa uğurlanacak. Tüm ailesi ve dostlarına başsağlığı diliyor, “Mekânı cennet olsun” diyorum. Nur içinde yat sevgili Kınacı... GÜNÜN SÖZÜ Hayat değirmeni herkesi öğütür ama bırakılan iyi bir ismi öğütemez!",https://www.sozcu.com.tr/zihniyet-degismedikce-wp7704522
Rahmi Turan,Çaresi yok! Ulusça kemerleri sıkacağız!,12 Haziran 2023,"Seçimle beraber Merkez Bankası da bitti, tükendi. Döviz kurları üzerindeki baskı kalkınca fiyatlar yayından kurtulmuş ok gibi fırladı... Altın fiyatları da coştu! Bankaların dolar satış kuru 24 liranın üstünde... Bu, seçim sonrası yaklaşık yüzde 20-25 artış demektir... Ulus olarak zaten fakirdik, bir anda daha da fakirleştik! ★★★ Mehmet Şimşek’ in , Maliye Bakanı olarak göreve gelir gelmez yaptığı ilk iş, döviz kurlarının üzerindeki baskıyı kaldırmak oldu. Bu zorunluydu ve aslında çok daha önceleri yapılması gerekiyordu. Neden yapılmadı? İktidarın seçimi kaybetme korkusundan yapılmadı tabii ki... Ekonominin çökmesi pahasına karşılıksız para basıp her yana saçarak seçmeni kandırmayı tercih ettiler! Tabii ki, seçim sonrası bunun bir bedeli olacaktı... Ve oldu da... Ekonomide yaşanan yalancı bahar artık sona erdi. Bundan sonra kemer sıkma dönemi ve hazin bir perişanlık süreci başlayacak... Halkımız bu perişanlığa oy verdi. ★★★ Şimdi zamlar peş peşe sökün etmeye başladı. Çaya, una, ekmeğe, benzine, mazota, cep telefonuna, EURO’ya, dolara, sterline, her şeye zam var. Son bir haftadaki zamlarla vatandaş allak bullak oldu. Çok kişinin umudu kırık, kızgın ve öfkeli? Peki neden? Böyle olacağı bilinmiyor muydu? Tüm ekonomistler “Bu gidişin sonu iyi değil, fena halde duvara çarpacağız!” dememişler miydi? Muhterem seçmenimiz hiçbir uyarıyı dinlemedi, “Liderimizi soğana ezdirmeyiz” dedi. Şimdi hep beraber ezileceğiz! Böyle bir tabloda bir ezilen olması şarttır. İktisat uzmanı Mahfi Eğilmez , döviz fiyatlarının artıp Türk lirasının hızla değer kaybedişini ve ekonomideki hızlı çöküşü kitabında şu Çin atasözü ile özetledi: “Karlara gömülen ceset, yazın ortaya çıkar...” ... Ve çıktı! Siyaset mertlik olmalı! Seçimi kaybeden Kemal Kılıçdaroğlu ’nu linç etmek isteyenler saldırılarına devam ederken, en vefakar siyasetçi Mustafa Sarıgül oldu. CHP listesinden Erzincan Milletvekili seçilen Türkiye Değişim Partisi Lideri Mustafa Sarıgül kararını: “Ben Sayın Kılıçdaroğlu’nun yanında olmaya devam edeceğim.” diye açıkladı. Partisinin, CHP ile birleşmesi için çalışmaların sürdüğünü belirten Mustafa Sarıgül, Kılıçdaroğlu’ na yapılan saldırıların haksız bulduğunu ifade ederek: “Yaşamın hangi noktasında ve nerede olursa olsun siyaset vefadır, mertliktir, omurgalı olmaktır” görüşünü savundu. Sarıgül , başkalarının suçlamanın kolay olduğunu belirterek son sözünü şöyle söyledi: “Kolay olan başkalarının suçlamaktır. Ben elimi taşın altına koyup Sayın Kılıçdaroğlu’nu desteklemeye devam edeceğim. Türkiye, Meclis’i göstermelik hale getiren bu Başkanlık Sistemi’ne mahkum değildir.” Bir vefasızlık örneği! Seçimi kaybeden Kemal Kılıçdaroğlu ’nu linç etmek isteyenler saldırılarına devam ederken, en vefakar siyasetçi Mustafa Sarıgül oldu. CHP listesinden Erzincan Milletvekili seçilen Türkiye Değişim Partisi Lideri Mustafa Sarıgül kararını: “Ben Sayın Kılıçdaroğlu’nun yanında olmaya devam edeceğim.” diye açıkladı. Partisinin, CHP ile birleşmesi için çalışmaların sürdüğünü belirten Mustafa Sarıgül, Kılıçdaroğlu’ na yapılan saldırıların haksız bulduğunu ifade ederek: “Yaşamın hangi noktasında ve nerede olursa olsun siyaset vefadır, mertliktir, omurgalı olmaktır” görüşünü savundu. Sarıgül , başkalarının suçlamanın kolay olduğunu belirterek son sözünü şöyle söyledi: “Kolay olan başkalarının suçlamaktır. Ben elimi taşın altına koyup Sayın Kılıçdaroğlu’nu desteklemeye devam edeceğim. Türkiye, Meclis’i göstermelik hale getiren bu Başkanlık Sistemi’ne mahkum değildir.” GÜNÜN SÖZÜ Kurtla ortak olan tilkinin hissesi sadece kuru bir kemiktir!",https://www.sozcu.com.tr/caresi-yok-ulusca-kemerleri-sikacagiz-wp7711163
Rahmi Turan,“Kurt Kanunu!”,17 Haziran 2023,"CHP ’de sular durulacak gibi değil... “Değişim rüzgarları” adı verilen kıyasıya mücadele devam ediyor. Buna “Post kavgası” da diyebiliriz. “Genel Başkanlığa adayım” mesajı verenler çok... Bunlardan ön plana çıkan iki isim var: Kılıçdaroğlu ile görüşmeler yapan İmamoğlu “Her şey çok güzel olacak” mesajı veriyor ama bu sözler derinleşen krizi örtemiyor. CHP Grup Başkanı Özgür Özel’ in “Yarışta ben de varım. Elimi taşın altına sokarım. Her türlü fedakarlığa varım” sözleri de, nihai mücadelenin ilginç olacağını gösteriyor. Post kavgası partiye büyük zarar veriyor. Önümüzde yerel seçimler var. Çok değil, 9 ay sonra... CHP en kısa sürede bu kargaşadan kurtulamazsa belediye seçimlerinde İstanbul ’u da, Ankara ’yı da kaybedebilir. Değişim kılıcıyla Kılıçdaroğlu biçilmek istenirken, parti biçiliyor. Ankara temsilcimiz, değerli kardeşim Saygı Öztürk’ün, Kılıçdaroğlu ’na yapılan saldırılara adeta isyan ederek “Genel Başkan’a karşı çok ayıp ediyorlar!” diye yazması gerçekçi bir tepkidir. Daha düne kadar el üstünde tutulan, baş tacı edilen, çalışkanlığı, dürüstlüğü, insanlığı övülen Kılıçdaroğlu , yenilginin tek sorumlusu değildir. ★★★ Siyasette “Kurt Kanunu” geçerlidir. Rahmetli Kemal Tahir “Kurt Kanunu” adlı eserinde: “Kurtlukta düşeni yerler” demişti. Şimdi Kemal Kılıçdarğlu ’nu yemek istiyorlar. Siyaset kurtluk gibidir ve kurtlukta vefa yoktur! Ekrem İmamoğlu ve Özgür Özel gibi Tanju Özcan bile bayrak açtı. Geçen yıl partiden geçici olarak ihraç edilen ve cezası birkaç gün önce biten Bolu Belediye Başkanı Tanju Özcan partiye döner dönmez: “CHP Genel Başkanlığı için ilk tercihim İmamoğlu’dur” dedi. O da Kemal Kılıçdaroğlu ’na karşı! Kendisine verilen bir yıl ihraç cezasının intikamını almak istiyor gibi... Her lider, ne kadar dostu olduğunu koltuğunu kaybedince anlar ama “Bay Kemal” daha şimdiden anladı sanırım. Tüm CHP’liler aklını başına toplamalı! CHP ’de herkes vefasız değil tabii ki... “Ben Genel Başkanımızın karşısında aday olmam” diyen vefalı partililer de var. Mesela Gürsel Tekin:“Genel Başkan ‘Ben çekiliyorum’ derse, elbette her partili arkadaşım gibi ben de bu iddiayı ortaya koyarım. O varken asla...” diyor ve ekliyor: “Bazı CHP yöneticileri Genel Başkan’a karşı çok ayıp ve haksızlık ediyorlar. Değişim yolu Kurultay’da olur ve Sayın Kemal Kılıçdaroğlu bu yolu açmıştır.” Gerçekten Kılıçdaroğlu “değişimin önünü tıkayan değil sonuna kadar açan kişi olacağını” söylüyor ve diyor ki: “Biz değişeceğiz, yenileneceğiz ve güçleneceğiz. Yalan siyasete asla izin vermeyeceğimi herkes bilsin. Gemiyi sağlam limana götüreceğimi herkes bilsin.”CHP ’deki post kavgası devam ederse, inanın ki, 2024’ ün Mart ayında yapılacak belediye seçimleri hezimet olur, İstanbul, Ankara ve diğer büyükşehir belediyeleri kaybedilir. Herkesin aklını başına toplaması, ihtiraslarına gem vurması ve belediye seçimlerine odaklanması gerekir. Değişim kırıp dökerek değil, kendi mecrasında akarak gerçekleşmelidir! TEBESSÜM Öfkeli siyasetçi! Meclis kürsüsünde konuşan bir siyasetçi, rakiplerine kızar ve: “Bu meclisin yarısı rüşvetçidir.” diyerek kürsüden iner. Bu sözler meclisi karıştırır, kendi partisinin vekilleri bile onu ayıplayarak sözünü geri almasını ister. Arkadaşlarının baskısıyla tekrar kürsüye çıkan öfkeli siyasetçi sözünü düzeltir: “Bu meclisin yarısı rüşvetçi değildir!”GÜNÜN SÖZÜGerçek siyasetçi terbiye ile doğmaz, terbiye ile yetişir.",https://www.sozcu.com.tr/kurt-kanunu-wp7716512
Rahmi Turan,Hoşgörü adamı Demirel’i andık,18 Haziran 2023,"Ben ona “Muhteşem Süleyman” diyorum. Türkiye siyasetinin babasıydı. Nitekim Türk halkı da ona “Baba” adını vermişti. Yarım yüzyılı aşkın süre ülkeye hizmet eden , “Büyük Türkiye” sevdalısı Süleyman Demirel’ i dün ölümünün 8 ’inci yıldönümünde rahmetle, sevgiyle, özlemle yad ettik. Isparta İslâmköy Çataltepe ’deki Anıt Mezarı ’nda törenle anılan Demirel, yakın tarihimize hoşgörüsü ve demokrat kişiliğiyle damga vurmuştu. Sabırlı, azimli bir karakteri vardı. Siyasette yılmaz bir mücadele adamıydı. İki defa askeri darbe ile yıkılmış ama pes etmemişti. Başbakanlıktan “6 defa gidip, 7 defa gelerek” dünya siyaset tarihinde rekor kırmıştı. “Takılın peşime” deyince halkı coşturuyor, milyonları peşinden sürüklüyordu. 1993 ’te Türkiye ’nin 9’uncu Cumhurbaşkanı oldu ve bu görevi 2000 yılına kadar 7 yıl sürdü. Emekli olduktan sonra 17 Haziran 2016’da 91 yaşında hayata veda ederek aramızdan ayrıldı. ★★★ 9’uncu Cumhurbaşkanı Demirel hakkında çok sayıda kitap yazılmıştır. Bunların arasında en değerlileri, bence Türkiye ’nin en başarılı biyografi yazarı olan gazeteci arkadaşımız Hulusi Turgut tarafından yazılmıştır. Demirel ’i daha iyi tanımak isteyenler onun kitaplarına başvurmalıdır: ■ Demirel’in Dünyası - Biyografi.■ Güniz Sokağı - Siyasi Karargâhın Öyküsü...■ Büyük Türkiye Hikâyesi - Fotoğraflarla Demirel’in Yaşam Öyküsü...■ Üniversite ve Demirel...■ Avrasya ve Demirel (3 Cilt) Belgesel...■ GAP ve Demirel - Belgesel...■ Görüntüler - Demirel’in 171 büyük projesinin hikâyesi... ★★★ Demirel hakkında ben de bir kitap yazdım. Demirel ’in tüm yurt dışı gezilerinde bulundum. Onunla birlikte tüm dünyayı dolaştım. Demirel bir mizah ustasıydı. Uzun uçak yolculuklarında ondan dinlediğim fıkraları köşe yazılarımda kullandım. Halk ona “Baba” derdi. Bu isim onun çok hoşuna giderdi. O nedenle, Demirel’ den dinlediğim fıkraları kitap haline getirirken “Baba’dan Fıkralar” adını koydum. SÖZCÜ Kitabevi tarafından basılan kitap büyük ilgi gördü, defalarca baskısı yapıldı... ★★★ Bugün Türkiye çok değişti. Ülkemizi yönetenlerin mizah anlayışı, yok denecek kadar zayıfladı. Şaka, espri, fıkra, karikatür sevilmiyor. Hepsinde bir hakaret unsuru aranıyor, soluğu mahkemede alıyorsunuz. Mesela bu sütunda güzel karikatürlerini gördüğünüz sanatçı arkadaşımız Ergin Asyalı... Günlerini mahkeme koridorlarında geçirmekten bıktığı için artık karikatürlerinde siyasetçileri değil, sadece vatandaşları çiziyor. Altta Demirel ’le yaptığımız Şili gezisinden bir anı paylaşıyorum. TEBESSÜM Cunta ve hıyar turşusu! Yıl 1995... Cumhurbaşkanı Demirel ’le beraber Şili ’nin başkenti Santiago ’dayız... Şili, Güney Amerika ’nın Pasifik Okyanusu sahilinde, ince bir şerit gibi binlerce kilometre uzanan bir ülke... Şili denilince akla General Pinochet geliyor. Pinochet zalim bir adam... Seçimle işbaşına gelen Devlet Başkanı Allende ’nin sarayını bombalayarak onu öldürtmüş ve iktidarı ele geçirmişti. Askeri bir cunta kuran General Pinochet, Şili’yi 1974’ten 1990’a kadar demir yumrukla idare etti. Cuntacı Pinochet ’in şu hikâyesi ünlüdür: Pinochet ’e sormuşlar: “Cunta mı kurmak zordur, yoksa hıyar turşusu mu?” Pinochet: “Hıyar turşusu kurmak daha zordur” demiş ve eklemiş: “Önce kaliteli hıyarları bulacaksın, bir kavanoz temin edeceksin, hıyarların tuzlu suya bastırıp bekleteceksin. Uzun süre sonra o hıyarlar turşu olur. Cunta kurmak için ise böyle bir işleme gerek yok. Dört hıyarla hemen kuruverirsin!” (8 Nisan 1995)GÜNÜN SÖZÜDurgun havada dönen fırıldağın bir üfleyeni vardır. (S. Demirel)",https://www.sozcu.com.tr/hosgoru-adami-demireli-andik-wp7717334
Rahmi Turan,Nihayet akılcı yola dönülüyor!,07 Haziran 2023,"Türkiye ’de 22 yıl önce çıkan ekonomik krizde umutlar Amerika ’dan ithal edilen Kemal Derviş ’e bağlanmıştı... Derviş işinin ehli bir uzmandı. Türkiye ’ye geldi, acı reçete uyguladı, halka kemer sıktırdı, Türkiye acılı bir dönem geçirdi ve işler düzeldi. Yıllar sonra yine çöken bir ekonomiyle karşı karşıyayız. Bu defa İngiltere ’den ithal edilen Mehmet Şimşek Hazine ve Maliye Bakanı yapıldı. Şimdi umutlar hem İngiliz hem Türk vatandaşı olan Mehmet Şimşek ’e bağlandı. ★★★ Eski Maliye Bakanı Nebati ekonomiyi iyi yönetmedi, sadece ilginç şovlar yaparak milleti eğlendirdi, o kadar! Onun “Heterodoks, Ortodoks, Epistomolojik kopuş” gibi, vatandaşın anlamayıp acayip bulduğu laflar ekonominin kötü gidişini hızlandırdı. Halk yoksulluğa itildi! ★★★ Çifte pasaportlu Bakan Mehmet Şimşek , ekonomiyi çökerten yanlışlıkları düzeltebilecek mi? Elbette ki mümkün, fakat bunun şartları var. Her şeyden önce ülkede hukuk düzeninin sağlanması, yargının bağımsız olması ve adalete güvenin artması gerekiyor. Sadece hukukla da bitmez bu iş... Cumhurbaşkanı Erdoğan ’ın eski alışkanlıklarını terk etmesi, “Söz dinlemediler” diye bakanları, genel müdürleri, Merkez Bankası başkanlarını görevden uzaklaştırmaması gerekiyor. “Söz dinleyen” adamların bir işe yaramadığı görüldü. Ülkeye yetenekli, işinin ehli, liyakatli adamlar lazım... ★★★ Sistem gereği ülkede her şey Erdoğan’ a bağlıdır. O “Evet” demeden hiçbir adım atılamaz! “Faiz sebep, enflasyon sonuçtur” şekildeki teorinin çökmesi sonucu ekonomide bir “U” dönüşü yapıldı. Mehmet Şimşek ’in umut haline gelmesinin sebebi budur. Onun ekonomiyi yoluna koyması için alacağı kararlara müdahale edilmemesi gerekiyor. Erdoğan böyle bağımsız bir çalışmaya izin verecek mi? Yoksa “NAS var” diye hep müdahale mi edecek? Böyle olursa hiçbir iş düzelmez! ★★★ Mehmet Şimşek ’in Maliye Bakanlığı görevine başlarken kullandığı: “Türkiye’nin rasyonel (akılcı) bir zemine dönme dışında seçeneği kalmamıştır.” ifadesi, şimdiye kadar izlenen ekonomik politikaların yanlışlığını ortaya koyuyor. Demek ki “Faiz sebep, enflasyon sonuç” teorisi, “NAS var size-bize ne oluyor?” ifadeleri rasyonel (akılcı) değilmiş... “Ekonomiyi kurtarsın” diye göreve getirilen Maliye Bakanı Mehmet Şimşek söylüyor bunu... Ve ekonomide akılcı yola dönülüyor! Eski tuhaf politikalar Türkiye ’yi en az on yıl geriye götürdü, ülke her geçen gün biraz daha yoksullaştı. Mehmet Şimşek ’in “İki yıl boyunca kararlarıma karışılmayacak” şartını Erdoğan ’ın kabul ettiği belirtiliyor. Ülkede bütün yollar Saray ’dan geçiyor. Eskiden olduğu gibi bilim dışı uygulamalara sapılırsa yıkıcı bir kriz dalgasının gelmesi kaçınılmaz olur. Yeni bir krizi asla kaldıramayız!   Aytun Çıray’dan Meral Akşener’e veda! İYİ Parti başlangıçta büyük umutlar vaat etmişti. Ben de desteklemiştim bu partiyi... Genel Başkan Meral Akşener ’in çalışmalarını çok başarılı buluyordum... Ta ki, Altılı Masa ’dan kalana kadar... Meral Hanım , siyasi hayatının en büyük hatalarından birini yaptı ve anketlerde oyları yüzde 18’ e kadar çıkan İYİ Parti , seçimde yüzde 10 ’un altına düştü... İYİ Parti ’nin en faal üyelerinden olan eski İzmir Milletvekili ve Genel Başkan Başdanışmanı Aytun Çıray dün parti içi oyunlara dayanamayarak istifa etti. Aytun Çıray, Genel Başkan Meral Akşener ’in en sadık, en samimi destekçisiydi. İYİ Parti ’nin gelişmesinin durup, gerileme dönemine girmesi Türk siyaseti adına ciddi bir kayıp ve gerçekten üzücü bir durumdur. GÜNÜN SÖZÜİnsanları eğitmek taşı yontmaktan çok daha zordur!",https://www.sozcu.com.tr/nihayet-akilci-yola-donuluyor-wp7706514
Rahmi Turan,İpler kimin elinde?,14 Haziran 2023,"Ekonomide böyle batağa daldığımız acı günleri daha önce de yaşamıştık. 24 Ocak 1980 ’de Turgut Özal ve 14 Nisan 2001 ’de Kemal Derviş ’in akılcı kararları ve doğru politikalarıyla kara günleri geride bırakıp düzlüğe çıkmayı başarmıştık... Şimdi umutlar, İngiltere ’den getirilen Mehmet Şimşek ve Amerika ’dan getirilen Hafize Gaye Erkan ’a bağlandı. Biri Maliye Bakanı , diğeri Merkez Bankası Başkanı yapıldı. İkisi de işinin ehli... Fakat... İpler yine Cumhurbaşkanı Erdoğan’ın elinde...Erdoğan “Nas var, size bize ne oluyor?” dedikçe, Şimşek ’in de, Hafize Gaye hanımın da rasyonelleşme (akılcılık), şeffaflık, tutarlılık, küresel normlara uygunluk alanında sağlıklı adımlar atmaları mümkün değildir. ★★★ Şimdi “Herkes Mehmet Şimşek’e destek vermeli... Memleketi bu bataklıktan o çıkartır.” diyorlar. Eee, destek verelim vermesine ama vatandaş olarak biz ne yapabiliriz ki? Mehmet Şimşek’ in başarılı olması için destek vermesi gereken tek kişi Cumhurbaşkanı Erdoğan ’dır. Daha ilk adımda yanlış yapıldı, Mehmet Şimşek ’in onayı olmadan Merkez Bankası ’nın başarısız eski başkanı Şahap Kavcıoğlu, Bankacılık Düzenleme ve Denetlemem Kurulu (BDDK) başkanlığına getirildi. (Başarısız eski Maliye Bakanı Nebati de milletvekili yapılmıştı...) Her şeye Tek Adam ’ın karar verdiği sistemde, başarısızlıklar da böyle ödüllendiriliyor! ★★★ 9 ay sonra belediye seçimleri var. Cumhurbaşkanı Erdoğan, İstanbul, Ankara gibi büyükşehirleri CHP ’den geri almak istiyor. Bu nedenle Erdoğan ’ın Mehmet Şimşek’ i de, Hafize Gaye Erkan ’ı da tamamen serbest bırakıp “Ekonomi bilimi ne diyorsa onu yapın” demesi ihtimal dahilinde görünmüyor. O zaman Türkiye ’ye sıcak para da gelmez, yatırım da olmaz. İşsizlik artar, enflasyon coşar, pahalılık daha da kahredici hale gelir. Yeni yönetimle toplumsal refahı hayal edip etmeyeceğimizi hep beraber göreceğiz. Umut fakir halkımızın ekmeğidir ama bu durum, ekonomide denizin bittiği gerçeğini örtmüyor. Yeni zamlara, yeni vergilere hazır olmak lâzım. Eğer hazır olmazsak, psikolojimizi ağır şoklara karşı koruyamayız! “Ben böyle demokrasinin...” Seçimlerin ilginç bir yorumunu da usta sanatçı Müjdat Gezen ’den dinleyelim. Diyor ki: “Kılıçdaroğlu’na, Avustralya, İngiltere, Kanada, USA gibi Anglosakson kökenli ülkelerden yüzde 88 ’e varan oranda oy geldi. Tıpkı bizim kıyıdan, sahillerden gelen oylarla bir benzerlik arz ediyor. Nedenlerini siz biliyorsunuz? Benim fazla bilgi aktarmama gerek yok. Okuma-yazma oranı meselesi... Diğer Avrupa ülkelerinde ise Erdoğan’a yüksek oylar çıktı... Oy kullanan o kitleler yaşadıkları ülkelerde (Almanya, Fransa, Hollanda, Belçika vs.) genellikle sol partilere oy veriyorlar. Yok yok. Bir terslik yok. Mesele çıkar meselesi. Çünkü Avrupa’ daki sol partiler yabancı işçilere karşı değiller. Tam tersine onların haklarını savunuyorlar. Mesele çıkar meselesi o kadar. Ama asıl sorun şu:“Seksen yıldır bu ülkenin vatandaşıyım. Vergilerimi verdim, veriyorum. 24 ay askerlik yapıp vatani görevimi yerine getirdim. Ama benim, bu yaştan sonraki kaderimi Afgan, Suriyeli ve bu ülkeyi terk edip hayatını Avrupa’da kazananlar tayin etti. Ben böyle demokrasinin...”TEBESSÜM Baba Temel’in vasiyeti! Temel’in babası ağır hastalanmış... Artık hayat yolunun sonuna geldiğini anladığı için oğlu Temel’i çağırıp: “Ben ömrüm boyunca çok günah işledim, ah, ah!” diye itirafta bulunmuş... “Canın sağ olsun baba” demiş Temel... Baba kızmış: “Ula canım nasıl sağ olur? Ölüyorum işte... Şimdi bir vasiyetim var...”“Nedir vasiyetin?”“Ben ölünce, hayatta işlediğim bütün günahları Türkiye İstatistik Kurumu TÜİK hesaplasın!”GÜNÜN SÖZÜ“Tatlı söz” dost kazandırır, “acı söz” ise düşman!",https://www.sozcu.com.tr/ipler-kimin-elinde-3-wp7713395
Rahmi Turan,Bodrum’da duvar dibine çiş edenler!,27 Haziran 2023,"Yarın bayram... Kurban Bayramı öncesi Bodrum ’a tatilci akını oldu, son üç günde 60 binden fazla araç ilçeye giriş yaptı, trafik yer yer durma noktasına geldi. Dilerim tatilciler Bodrum ’da umduklarını bulurlar. Çünkü, Türkiye’ nin gözbebeği Bodrum yaşanması zor bir kent haline geldi ne yazık ki... Bayram nedeniyle otel ve lokantalarda faturalar tavan yaptı. Çarşı-pazarda fiyatlar uçmuş durumda... Trafik, saç-baş yolduruyor! Kentin alt yapısı çok yetersiz! Huzurlu bir yaz geçirmek için Bodrum ’daki evlerine gelenler hayal kırıklığı yaşıyor... Kimi görsem şikayetçi! Yaz-kış Bodrum ’da yaşayan meslektaşımız Can Pulak , bölgenin sorunlarını en iyi bilenlerden... “Şikayet fırtınası Bodrum’da kasırgaya dönmek üzere” diyen Can Pulak ’tan bu gözde kentimizin halini dinleyelim. Şöyle anlatıyor: ★★★ “Dünyanın en güzel yerinde tatile gelenlerle burada yaşayanlar, şikayet maratonunda yarışıyorlar sanki... Günlük yaşamdaki çok ciddi sorunların çözümsüz kalması, yerli-yabancı turistleri de kızdırıyor. Bitmek bilmeyen alt yapı çalışmaları... Laubalilik, beceriksizlik ve otorite karmaşası... Birbiriyle çelişen yasalar, kararlar, güzelim Bodrum ’a darbe üstüne darbe vuruyor. Kağıt üzerinde Bodrum ’un sahibi çok gibi görünüyor ama vatandaşın gözünde sahipsiz... Şikayetlerden hiçbir sonuç alınmıyor. Sudan şikayet etseniz “O işe Bodrum Belediyesi değil, Muğla Büyükşehir Belediyesi bakıyor” diyorlar. Kaçak inşaat şikayetleri “İzin Ankara’dan geldi” yanıtıyla karşılanıyor. Trafik şikayetleri kadro yetersizliğine bağlanıyor. Elektrik kesintileri Aydem adlı özel şirkete yükleniyor. Otopark ve tuvalet şikayetleri ise muhatap bile bulamıyor... Çözüm yollarını gösteriyoruz ama pek oralı olmuyorlar! Motosikletlerin yaya yollarında vızır vızır gidişlerine göz yumuluyor. Arıtma tesisleri yetersiz, göz boyamaktan öteye gitmiyor, pis sular denize gidiyor. Belediyenin otoparkları bile çok pahalı.Hele tuvaletler... Çişinizi yapmak için 4-5 lira veriyorsunuz. Bunlar zorunlu hizmetler. Tuvaletten çok para alınırsa, halk da ihtiyacını duvar diplerine filan yapar. Yapıyorlar da... (NOT: Duvar dibine işeme ve yürüyüş yollarında vızır vızır giderek terör estiren motosikletler konusunda çok kişiden ben de şikayetler aldım. (R.T.) Şikayetlerin hepsine değinmiyorum. Sancılı başlayan sezona zarar vermemek lazım. Artık restoranlarda öyle misafir ağırlamalar her babayiğidin harcı olmaktan çıktı. Tabii bu müthiş artış belediye ve işletmecilerden ziyade, ekonomimizi bir türlü rayına oturtamayan ve fiyatların hızla yükselmesine engel olamayan Ankara ’da aramak lazım!” “Pişmanlık değil, bir gurur madalyasıdır bu” İYİ Parti lideri Meral Akşener ’in “Parti seçime girsin diye CHP’den 15 milletvekili istedik. Hayatımın en büyük pişmanlıklarından birisidir” sözlerine, bir süre önce İYİ Parti ’den istifa eden Aytun Çıray’ dan itiraz geldi. Aytun Çıray, Kılıçdaroğlu ’nun engin hoşgörüsü sayesinde “15 milletvekili olayı” nın içinde olma şansına eriştiğini belirterek yaptığı açıklamada özetle şöyle dedi: “Ben ve bu büyük demokratik olayda katkısı olan CHP ’li ve İYİ Partili arkadaşlarım, hayatımız boyunca bunu ‘pişmanlık değil, bir gurur madalyası’ olarak taşıyacağız. Çünkü: Muhalefet uzun yıllar sonra ilk defa bir araya gelerek ‘stratejik-taktik mühendislikle’ iktidarı şaşırttı. Tünelin ucunda kaybolan ışık yeniden yandı. Millet umutlandı. Yerel seçimlerde ortaya çıkan başarı bunun somut göstergesi değil mi? Keşke bu siyasetin baş aktörlerinden biri olarak Sayın Meral Akşener de olayları mazeret olarak kullanıp böyle küçültmeseydi!”GÜNÜN SÖZÜİşkembecideki tencereden pirzola çıkmaz!",https://www.sozcu.com.tr/bodrumda-duvar-dibine-cis-edenler-wp7726644
Rahmi Turan,Sıfır itibar!,19 Haziran 2023,"Abdüllâtif Şener olayı, sanırım siyasette ders kitaplarına girecek bir vakadır. Dersin konu başlığı “Siyasi intihar nasıl olur?” veya “Siyasette kimler ihanet eder?” şeklinde olabilir. Ben onu çok deneyimli, ağzı iyi lâf yapan, görüşleri tutarlı bir devlet adamı sanırdım. Son güne kadar konuşmaları ve davranışları öyleydi ama... Gerçekte öyle değilmiş meğerse! Bir maskeymiş bu! Birden bire gerçek yüzünü ortaya çıkardı, güvenilmez, rüzgâra göre yön değiştiren sıradan bir siyasetçi olduğunu gösterdi. Halk TV ’deki bir programda, itiraf niteliğindeki konuşmasıyla itibarı bir anda SIFIR oldu! Kendisini Konya milletvekili yaparak 10 yıldır sırtında taşıyan CHP (yani Kılıçdaroğlu) bu seçimde onu aday yapmamış. Vay efendim, neden yapmamış? Abdüllâtif beyi rencide etmişler... Anasından milletvekili olarak doğru sanki! Hemen Kılıçdaroğlu ’na kılıç çekmiş, Cumhurbaşkanı seçiminin birinci turunda oyunu ona değil Sinan Oğan ’a vermiş. İkinci turda ise “Geçersiz oy” kullanmış. Ancak... “Geçersiz oy verdiği iddiası” resmen YALAN çıktı. Meslektaşımız Barış Pehlivan, Abdüllatif Şener ’in oyunu Ümitköy Anadolu İmam Hatip Lisesi’ nde, 4090 numaralı sandıkta kullandığını ve bu sadıktan geçersiz oy çıkmadığını, ıslak imzalı tutanağı paylaşarak kanıtladı. Abdüllatif bey demek ki, ikinci turda oyunu kime verdiğini açıklamaya utandı? CHP ’li Özgür Özel “Onu içim acıyarak, kanım donarak izledim.” dedi. ★★★ Abdüllâtif Şener, tutarsız davranışı ve şaşırtıcı itirafıyla , siyasetteki itibarını bizzat kendisi yok etti. Şener’ in , sürekli yanında yer alarak alkışladığı Kılıçdaroğlu’ na ihaneti ibretlik bir olay! Kendi tutku ve hırslarının esiri olmak böyle bir şey işte... Her siyasetçi Abdüllâtif Şener gibi vefasız değildir tabii ki... Onun neden böyle davrandığının kokusu yakında tüm çıplaklığıyla ortaya çıkar! ★★★ CHP içindeki “Kılıçdaroğlu muhalifleri” Abdüllatif Şener ’in ihanetinin kendilerini haklı çıkardığını düşünerek seviniyor. Neredeyse göbek atacaklar! Bazı CHP ’lilerin “Biz söylemiştik. Bunları partiye alma dememiş miydik? CHP’ye tepeden paraşütle indirilenlerin çoğu böyle. Çıkarları bozuldukları anda partiyi satarlar.” dediklerini duyuyorum.  Kim bilir, belki de haklılar! Mehmetçik Vakfı’na bağış Rahmetli Cumhurbaşkanı Süleyman Demirel ’in yurt dışı gezilerinde tanıştığımız E. Albay Tahsin Ataizi’ nden bir e-posta aldım. Söyle diyor: “Çok değeli kalemimiz Rahmi Ağabey, Sizin gibi Güneydoğu ’daki önemli güvenlik bölgelerinde askerlik görevini yapanların ‘Mehmetçik Vakfı’na bağışlar’ konusunda hassas olduklarını biliyorum. Önümüz (28 Haziran) Kurban Bayramı... Şehitlerimizin çocukları hepimizin de çocuklarıdır. Şehit ve Gaziler adına kurulan “TSKMEV (Türk Silahlı Kuvvetleri Mehmetçik Vakfı” na yapılacak bağışlarla şehitlerimizin çocuklarını maddi ve manevi sahiplenmiş oluruz. Bağışın miktarı önemli değildir. Az ya da çok bütün bağışlar değerlidir. Dostlara, okurlara, yurttaşlara, Mehmetçik Vakfı’ na yapılacak bu yardımlarla, şehit çocuklarının okuyup, kaymakam, subay, polis, astsubay, öğretmen olacaklarını hatırlatırsanız bizleri mutlu edersiniz. Saygılarımla arz ederim. (E. Albay Tahsin Ataizi)TEBESSÜM “Bu yaştan sonra!” İki sevgili, tanışıp birlikte oturmaya karar vermiş ve güzel bir ev kiralayıp yerleşmişler... Aradan uzun yıllar geçmiş... Sonunda kadın: “Bu böyle devam etmez. Artık evlenmemiz lâzım şekerim” demiş. Adam umutsuzca başını sallayarak: “Haklısın” demiş “Tabii ki evlenelim ama bu yaştan sonra bizi kim alır ki?” GÜNÜN SÖZÜ Boşboğazlık eden herkes dilinin belâsını çeker!",https://www.sozcu.com.tr/sifir-itibar-wp7718150
Rahmi Turan,Abdüllâtif Şener ve bir Bedevi öyküsü!,20 Haziran 2023,"Dün “Siyasette kimler ihanet eder?” diye “İbretlik Abdüllâtif Şener vakasını” anlatmıştım. Olayda öfke, kin, vefasızlık, yalan, sıfır olan itibar, çirkin bir siyaset, her şey vardı... Gelen e-postalar, bu konuda okurlarımın da aynı düşüncede olduğunu ve kendisini kucaklayarak Konya milletvekili yapan CHP’ ye ihanet eden Abdüllâtif Şener ’i kınadıklarını gösteriyor. Mesajlar arasında anlatılan öyle ilginç bir öykü var ki, onu sizlerle paylaşmak istedim. Okuyalım: ★★★ Çölde seyahat eden bir derviş, bir bedeviye rast gelir. Kızgın güneş altında susuzluktan perişan bir halde olan bedevi ondan su ister. Onun haline acıyan iyi yürekli derviş, su vermek için devesinden iner. Dervişin testisinden kana kana su içen bedevi bir anda canlanır ve az ileride duran deveye atlayarak hızla kaçmaya başlar. Derviş çölde devenin arkasından var gücüyle koşarken bir yandan da bedeviye bağırır: “Evladım, deve senin olsun. Üstündeki yiyecek de senin olsun. Fakat ne olur bu yaptığını kimseye söyleme!” Bedevi, dervişin bu sesini duyunca şaşırır ve deveyi durdurup merakla sorar: “Issız çölde susuz ve devesiz kaldığını dert etmiyorsun da, dolandırıldığını mı dert ediyorsun?” Dervişin cevabı ibretlik bir ders niteliğinde olur: “Derdim onlar değil. Bu haber bu diyarlarda bir duyulursa, bundan sonra hiç kimse çölde susuz kalmış birine su vermek istemez!” ★★★ Öyküyü yollayan okurum mesajını şöyle bitiriyor: “Kıssadan hisse: Çöl yok, derviş yok, bedevi de yok ama Abdüllâtif Şener gibiler hep olacaktır!” Ne kadar çok seviyorlarmış? Kadim okurlarımdan olan “Hukukun Üstünlüğü Derneği Kurucu Başkanı” Av. Ahmet Erdem Akyüz, Kemal Kılıçdaroğlu ’na yapılan düzeysiz saldırılar için şu mesajı gönderdi: “İktidar ve iktidar yanlısı basın-yayın organları, meğer CHP ’yi ne kadar çok severlermiş. İşlerini güçlerini bıraktılar, sabahtan akşama kadar ‘CHP Genel Başkanı ne zaman istifa edecek, yerine kim gelecek?’ bununla uğraşıyorlar. Buna benzer bir şekilde, daha düne kadar, Cumhurbaşkanı seçilmesi halinde kendisine yardımcı olarak getireceği ‘Evladım, kardeşim’ diye takdim ettiği kişi ve Grup Başkanlığı’ ndan ayrıldığı için, parti grup toplantılarına katılmayacağını söylediği zaman gözyaşlarını tutamayıp ağlayanlar, birdenbire CHP Genel Başkanlığı ’na soyundular. Meğer CHP ’yi seven, bütün işleri-güçleri onunla uğraşmak olan ne kadar çok insan varmış?” Akpınar’dan bir eleştiri! Herkes Kılıçdaroğlu’ na vurup duruyor ya... Sanatçı Metin Akpınar bu duruma üzülmüş olacak ki, sosyal medyada şu mesajı paylaştı: “Sayın Kemal Kılıçdaroğlu istifa eder ya da etmez, ben ona karışmam... Sadece şunu belirtmek istiyorum: Kemal Kılıçdaroğlu’na ‘İstifa et’ söyleminde bulunan yazar-çizerler, 20 yıldır bizi 100 yıl geriye götürenlere bir kere bile ‘istifa et’ demediler!”TEBESSÜM “Pis düşünceler!” Ünlü ruh doktoru, kanepeye yatan hastasına: “ Valla yapacak bir şey yok!” der. Hasta adam sinirlenerek “Yani ben kafamdaki pis düşüncelerden kurtulamayacak mıyım?” diye sorunca hekim acı acı güler: “Aziz dostum, pis bir dünyada yaşıyorsunuz. Bindiğiniz araçlar pis, girdiğiniz deniz pis, aldığınız gıda pis, soluduğunuz hava pis... Tabiat pis... Siyaset pis... Seçimin bile içine ettik yahu... Eee, bu şartlarda sizin de pis düşüncelere sahip olmanız çok normaldir!” GÜNÜN SÖZÜ Dilden gelen elden gelseydi, ülkede hiç yoksul kalmazdı!",https://www.sozcu.com.tr/abdullatif-sener-ve-bir-bedevi-oykusu-wp7719054
Rahmi Turan,“Fodul” siyasetçiler!,03 Temmuz 2023,"Vefa güzel bir duygudur ama herkeste bulunmaz! Bırakın vefalı olmayı, bazı insanlar “fodul” olurlar! Yani, fazla önemli olmadıkları halde kendilerini çok önemli biriymiş gibi gören kibirli kişilere “fodul” denir. Bizim siyaset dünyamızda fodullara sık sık rastlamak mümkündür. Bunun son örnekleri seçimden sonra ortaya çıktı. CHP , gerekli mi, gereksiz mi olduğu tartışılan bir ittifak yaparak 4 ufak partinin adaylarına kendi listelerinde yer verdi. 39 aday CHP sayesinde milletvekili oldu. Bunların CHP ’ye hiç değilse bir teşekkür borcu yok mudur? Aman efendim, ne gezer? DEVA Partisi ile Gelecek Partisi , CHP ’yi neredeyse borçlu çıkartacak! Ülkemizde “fodul” bir siyaset var... Teşekkür yerine şu “fodulca” ifadelere bakın: “Bizim kimseye en ufak bir borcumuz yok. Kazandığımız her şeyi, anamızın ak sütü gibi helâlinden kazandık. Bugün, seçimi helâlinden kazanmış, başı dik, alnı açık milletvekillerimiz var.” Peki, vefa nerede? Onların lügatinde vefa yok! İstanbul ’da bir semtin adı VEFA... ★★★ Fakaaat... Düzgün, dürüst, ilkeli siyasetçiler de var ülkemizde... Bunlardan biri Mustafa Sarıgül... CHP listesinden bileğinin hakkıyla Erzincan milletvekili seçildi, diğerleri gibi “Hadi eyvallah” deyip gitmedi... Vefa duygusuyla partisini CHP ile birleştirerek “Kılıçdaroğlu’nun yanındayım” dedi. Diğer vefalı siyasetçi, CHP listesinden seçime girip milletvekili olan Demokrat Partili Cemal Enginyurt... Özü-sözü doğru bir siyaset adamı olan Enginyurt, “Kimseye borcumuz yok” diye yüksekten uçan vekillere seslenerek: “39 milletvekilinin CHP’ye borcu var. Hiç değilse teşekkür edin... CHP seçmeni bağrına taş basmış, 39 tane milletvekilinin başka partiye gideceğini bile bile partisine sahip çıkmıştır.” diye tepki gösterdi. ★★★ Burnundan kıl aldırmayan DEVA Partisi ile Gelecek Partisi ’nin güçleri nedir? CHP listesinden seçime girdikleri için bu bilinmiyor. CHP ’nin kemikleşmiş oyu zaten yüzde 25 idi. Bu seçimde de yüzde 25 oy , yani kendi oyunu aldı. Eee... DEVA Partisi ile Gelecek Partisi ’nin oyları nerede? CHP ’ye bir teşekkürü bile çok gören bu partilerin oylarını 9 ay sonra yapılacak yerel seçimlerde göreceğiz. Bakalım bir tek Belediye Başkanı çıkartabilecekler mi? Adalet Bakanı’nın adaleti (!) Adalet Bakanı Yılmaz Tunç, dünden itibaren konut kira artışlarının bir yıl süre ile yüzde 25 olarak uygulanacağını açıkladı. İktidar köklü tedbirlerle enflasyonu önleyeceği yerde sadece kira zamlarını sınırlayarak ekonomiyi düzelteceğini sanıyor! Bazı ev sahibi okurlarımdan “Adalet Bakanı’nın adaleti bu mu?” diye eleştiri mesajları aldım. En önemli itirazları şu: “Kira zamlarını yüzde 25 ile sınırladınız. İyi, güzel, bunu anladık! Ancak adaletsizlik şurada: Kira zamlarını yüzde 25 ile sınırlarken neden konut vergilerine yüzde 62 zam yaptınız?Âdil bir yönetim, kira artışlarına sınır getirirken, konut vergileri ile kira gelirleri vergisine aşırı zam yapmazdı!” Bazı okurlar da “Adalet Bakanı’nın adaletine nasıl inanacağız?” diye soruyor. Devlet kira zamlarını durduruyor ama vergilerde bir indirim yapmıyor. İktidar, alacağına şahin!TEBESSÜM Paralar neredeydi? Hâkim, şikâyetçi kıza sorar: “Paranı çalan bu adam ha? Neredeydi paran?” Kız “Buradaydı” diye göğsünün derinliğini gösterir. “Peki, nasıl çaldı?”“Sinemada yanımdaki koltuktaydı. Önce elini omzuma koydu, sonra yavaş yavaş aşağı indi. Tam bu sırada paramın uçtuğunu anladım”“Peki kızım, o elini uzatınca neden bağırmadın?”“Paramı çalmak istediğini nereden bileyim hâkim bey?” GÜNÜN SÖZÜ “Ben hiç korkmam” diyenler, aslında kendilerini kandırır!",https://www.sozcu.com.tr/fodul-siyasetciler-wp7731324
Rahmi Turan,"Para pul bulunur, hak-hukuk bulunmaz!",29 Temmuz 2023,"Cumhurbaşkanı Erdoğan , hafta içinde hâkim ve savcılara hitap ederken şunları söyledi: “Adaleti sağlayan sizlersiniz...Sosyal medyada cübbe giyip ahkâm kesenler asla referansınız olamaz...Adaletin ölçüsü, sosyal medyadaki tepkiler değil, kanundur, nizamdır, maşeri vicdandır...Kararınızı verirken kimsenin sizi yönlendirmesine müsaade etmeyin...Parayı pulu her zaman bulursunuz ama...Hak ve hukuk bulunmaz.” ★★★ Erdoğan ’ın bu sözleri gerçekten güzel... Hak ve hukuk arayan herkesin altına imza atacağı ifadeler bunlar... Ancak... Ülkemizdeki uygulamalar, bu ifadelerle çelişmiyor mu? Günümüz Türkiye ’sinde yargı siyasallaşmış durumda değil mi? Hâkimler ve savcılar, iktidarın yakından ilgilendiği davalarda bağımsız karar verebiliyorlar mı? “Hâkimler Savcılar Kurulu” iktidarın tasvip etmediği kararlar veren hâkimleri hemen başka illere sürgün ederek cezalandırmıyor mu? Anayasa Mahkemesi kararlarını bile dinlemeyen yerel hâkimler yok mu? AİHM kararlarının uygulanmadığı Türkiye’ de Batı’ daki itibarımızın çöktüğü bilinen bir gerçek! ★★★ Yargıya güven nasihatle, tavsiyeyle sağlanmaz! Yargıya güvenin sağlanabilmesi, bağımsız, tarafsız ve âdil bir yargı sisteminin oluşturulmasına bağlıdır, lâfla olmaz! Avrupa İnsan Hakları Sözleşmesine Türkiye olarak yıllar önce imza atmıştık. Fakat bunu kabul etmemiz adalet için yeterli mi? Değil tabii ki... Önemli olan sözleşmenin uygulanmasıdır. Haksız, keyfi, uzun tutuklu yargılamalar bitmeden ülkede adalet sağlanamaz! ★★★ Montaj bir video bahane edilerek, olmadık bir suçla tutuklanan Merdan Yanardağ 32 gündür Silivri zindanında yatıyor. Oysa pekâlâ tutuksuz yargılanabilirdi, fakat... Amacın, Merdan Yanardağ gibi sert muhalefet yapan gazetecilere, yazarlara ve TV yorumcularına gözdağı vermek olduğu anlaşılıyor. Avrupa İnsan Hakları Mahkemesi’ nin kararlarına rağmen Osman Kavala, Selahattin Demirtaş neden hâlâ hapiste tutuluyor? 76 binden fazla seçmenden oy alarak milletvekili seçilen Can Atalay’ ın cezaevinden çıkarılmaması yasalara ve seçmenin iradesine aykırı değil mi? Bir de hâlâ Avrupa Birliği hayal edenler var! Bu hukuksuzlukla bizi aralarına almaları mümkün mü? Utanmaz bir Rus siyasetçi! Rusya ile aramız iyi mi? Biz iyi olduğunu sanıyoruz ama durum karışık! Birleşik Rusya Partisi ve Rusya Parlamentosu ’nun alt kanadı Duma ’nın üyesi Pyotr Tolstoy ’un , Türkiye’ yi hedef alan sözleri bir utanmazlık örneği! Putin’ e yakınlığıyla bilinen Pyotr Tolstoy, Rossiya-1 Televizyonu ’ndaki bir programda Rusya ’nın Karadeniz üzerindeki hâkimiyetini savundu... Tolstoy, sunucu Olga Skabeyeva ’nın “Peki, Türkiye ile savaşmaya hazır mıyız?” şeklindeki sorusuna: “Biz ilk önce Ukrayna’daki işimizi bitireceğiz. Daha sonra İstanbul ve Çanakkale boğazlarını vuracağız!” cevabını verdi. Ağır bir tehdit bu ama bizim Dışişleri ’nden o düşmanca sözlere bir tepki duymadık! TEBESSÜM Amerika’dan mektup... Temel’e Amerika’daki arkadaşı:“Burada özgürlük var. İnsanlar ABD Başkanı’na  ‘Faşist Biden, alçak Biden’ diye bağırabiliyor ve hiç kimse yargılanmıyor, haliyle ceza da alan yok.  Çünkü Amerika’da demokrasi var.” diye mektup yazmış. Temel altta kalır mı? Hemen şu cevabı yollamış: “Ne olacak yani? Ben de burada istersem ‘Faşist Biden, alçak Biden’ diyen bağırırım,  hakkımda dava bile açılmaz. Türkiye’de demokrasi var azizim.”GÜNÜN SÖZÜBilginin efendisi olmak için çalışmanın uşağı olmak gerekir.",https://www.sozcu.com.tr/para-pul-bulunur-hak-hukuk-bulunmaz-wp7757664
Rahmi Turan,CHP çökerse ülkenin beka sorunu olur!,26 Temmuz 2023,"CHP’ de “Değişim” diye tutturup da değişimin ne olduğunu, nasıl olacağını anlatmayanların yanı sıra, Prof. Yılmaz Büyükerşen gibi, partinin bölünmesinden endişelenip “İtidal çağrısı” yapanlar da var. “CHP’de birlik, beraberlik içinde olmalıyız” diyenler partideki iç kavgaların bitmesini istiyor. Düğüm, sonbahardaki Kurultay ’dan önce çözüleceğe benzemiyor! CHP Türkiye ’nin kurucu partisidir ve temel güvencesidir. Yeni bir yol haritası ile bu zor günleri aşması ve kurucu değerlerine dönüp, seçmenle barışması gerekiyor. ★★★ Ülkede ekonomi çökmüş...Kamu sistemi çökmüş...Ücret sistemi çökmüş...Ahlâk ve inanç çökmüş...Eğitim sistemi çökmüş...Adalet sistemi çökmüş... Bir de CHP çöktü mü, işte o zaman bu “Ülkenin beka sorunu” olur, umutlar biter! CHP çökerse, inanın ki “Laik Cumhuriyet” başta olmak üzere tüm değerler sistemi de çöker! ★★★ Aytun Çıray eski bir CHP milletvekilidir. İYİ Parti’ nin kuruluşunda Genel Başkan Kılıçdaroğlu ’ndan izin alarak CHP ’den ayrılıp Meral Akşener’ in yanında yer aldı. Başlangıçta umut veren İYİ Parti lideri Meral Akşener, daha sonra hayal kırıklığı yarattı. İYİ Parti yüzde 10 ’u aşamayan sıradan bir parti olarak kaldı. Bundan sonra gelişmesi de pek mümkün görünmüyor. İYİ Parti kurmaylarının saplantılı yapıları yenileşmeye ve gelişmeye uygun değil! Partide, Dr. Aytun Çıray, Prof. Ahad Andican gibi halk psikolojisini iyi bilen, gelişime uygun, deneyimli siyasetçiler saf dışı bırakıldı. Aytun Çıray , eski bir CHP milletvekili olarak, seçim sonrası CHP’ de yaşanan kargaşa için ne düşünüyor? Bunu sordum ona... “Ben Eskişehir Büyükşehir Belediye Başkanı Sayın Yılmaz Büyükerşen ile aynı fikirdeyim” diyen Aytun Çıray, Kılıçdaroğlu’ nun çizdiği yolu doğru buluyor. Aytun Çıray ’ın gönderdiği ilginç bir e-mektubu (özetle) sizlerle paylaşmak istiyorum. Okuyalım: Aytun Çıray’ın mektubu “İlginç zamanlarda yaşıyoruz... İktidar temsilcileri PKK ile masaya oturuyor. Ama CHP, PKK’ lı oluyor... FETÖ ’yü büyütüp, geliştirip, hâkim, savcı, emniyet müdürü, vali, general yapıyor... Kemal Kılıçdaroğlu FETÖ ile işbirliği yapmış oluyor. Oy kaybeden parti bile özeleştiri yapmak yerine CHP ’yi suçluyor. AKP , zulme varan zamlar yapıyor, yine de gündem ana muhalefet! Göç İdaresi açıkladı. Göçmen sayımız resmi rakamlara göre 5 milyona ulaşmış... Nedenini yandaşlara sorarsanız eğer, “Sus” diyorlar, “Suriye milli politikamız!” Yani “Düzensiz göçe karşı çıkarsan millî değilsin!”“Suriyeliler giderse ekonomimiz çöker” diyen AKP ’li bakanlar bile oldu! Neyse ki, bunun suçunu henüz Kılıçdaroğlu ’na atmadılar. Yine de Tayyip Bey, “Motorlu Taşıtlar Vergisi’ni duble almamızın nedeni Bay Kemal’dir” dese alkışlayanlar olacaktır. Bu nasıl oluyor? Çok açık değil mi? Medyanın yüzde 95 ’ini zaten iktidar kontrol ediyor. Sosyal medyaya yatıracak paraları ve muazzam imkânları var. Demokrat basın ise, ismi üzerinde ‘demokrat’ olduğu için denge kuruyor. O yüzden, sabah kirli olan, bir de bakıyorsunuz akşam aklanmış! Saygılarımla” (Aytun Çıray)TEBESSÜM Biden’in mantığı! ABD Başkanı Biden bir basın toplantısı yaparak “ Orta Doğu’da savaş açıp bir milyon Arap ile 50 marangozu öldüreceğiz...” demiş. Gazeteciler şaşırarak sormuşlar: “50 marangoz mu? Marangozları neden öldüreceksiniz efendim?” Biden hafifçe gülümseyerek maiyetindekilere dönüp: “Ben demedim mi?” demiş “Bir milyon Arap kimsenin umurunda değil!”GÜNÜN SÖZÜAlışkanlıklar örümcek ağları gibi insanı sarar, kurtulmak zordur!",https://www.sozcu.com.tr/chp-cokerse-ulkenin-beka-sorunu-olur-wp7754332
Rahmi Turan,Bir ihtimal daha var!,12 Temmuz 2023,"Kimse maaşlara yapılan zamlara güvenmesin... Emekliye, işçiye, memura yapılan ücret artışları hikaye... Türkiye ’ye zam yağıyor ve üstelik bu zamlar çifter çifte geliyor! Ülkemiz önceki yıllarda böyle bir zam fırtınası görmemişti ama inanın ki bu daha başlangıç... SÖZCÜ ’nün dünkü “Kötü günler bitti, daha kötü günler geliyor!” manşeti, acınacak halimizi en çarpıcı şekilde özetliyor... Her türlü temel ihtiyaç maddelerine yapılan zamlara bir de KDV zammı eklenince, bütün ürünlerin fiyatları uçtu... Maaşlara yapılan yetersiz zamlar şimdiden önemli oranda eridi gitti. Kısa bir süre sonra vatandaşın durumu eskisinden farklı olmayacak, “Öldük, bittik, yandık” şeklindeki acıklı sözleri dinlemeye devam edeceğiz! ★★★ Müjdat Gezen ’in de zamlara tepkisi ilginç... Bir sanatçı hassasiyetiyle şöyle yazdı: “Zamlara bakıyorum, dış politikaya bakıyorum, iç politikaya bakıyorum. Aklıma eski bir şarkı geliyor:BİR İHTİMAL DAHA VAR!” Peki, nedir o ihtimal? Sanatçı, o ihtimalin ne olduğunu söylemiyor ama bizim gibi eski kuşak bunu çok iyi biliyor. O şarkının sözleri aklımda kaldığı kadarıyla şöyle: “Bir ihtimal daha var,O da ölmek mi dersin?Söyle canım ne dersin?” ★★★ Sevgili okurlar... Müjdat Gezen’ in hatırlattığı şarkı sözleri günümüzün dramını yansıtıyor. Çünkü... Milyonlarca kişinin hayatını kurtaracak, onların sağlıklı yaşamasını sağlayacak olan en hayatî ilâçların bile KDV oranı zamlandı. İlaç zammı zaten yapılmıştı, şimdi ikinci defa zam gelecek! 7 Temmuz ’da Resmi Gazete ’de yayınlanan “İlaç KDV oranı” nı yüzde 10’ a çıkartan düzenlemenin, tüm ilaçların fiyatlarını aynı oranda arttıracağı kesin... KDV yükünün zararını, hem SGK, hem de vatandaşlar karşılamak zorunda kalacak. Nasıl bir sosyal devletiz biz? Vatandaşımıza sağlıklı bir yaşamı bile çok görüyoruz. ★★★ Gelişmiş Batı ülkelerinde ilâç gibi yaşamsal ürünlerin vergileri yüzde 1 olarak sınırlandırılıyor. Güzel halkımız, insan sağlığına yeterince önem vermeden en yaşamsal maddelere bile ağır zamlar yapmaktan çekinmeyen bir zihniyete oy vermenin sıkıntısını daha çok çekecek. Durum ne yazık ki, pek hoş değil! Bu defa doğrudur inşallah! Uzun yıllardır her seçimden önce “Doğalgaz bulduk”, “Zengin petrol yatakları keşfettik” gibi müjdelere alıştık... Sonuçta elde bir şey yok ama siyasiler nedense bunu hep yapıyor. Gerçekten bulunacak zengin bir petrol ya da doğalgaz yatağı ekonomimizi rahatlatabilir. Fakat şimdiye kadar verilen müjdelerden dişe dokunur bir şey çıkmadı. Bulunan doğal gazlar da petroller de seçimden sonra unutuldu! Bu defa farklı bir durum var sanki... İlk defa seçim sonrası “petrol müjdesi” geldi. İktidara yakın bir gazetenin haberine göre “Keto Dağı’nda petrol bulunmuş.” Bu petrolün Türkiye’yi kurtaracağı iddia ediliyor. İnşallah öyledir. Müjdenin gerçek olmasını elbette ki her Türk vatandaşı ister... Fakat bugüne kadar hep kandırıldığımız için “Sütten dili yanan, yoğurdu üfleyerek yer” misali, verilen müjdeye tereddütle bakıyoruz. Sakın bu da 8 buçuk ay sonra yapılacak belediye seçimleri için bir yatırım olmasın! TEBESSÜM Avanta - lavanta! Adam, arkadaşına sorar: “Söyle bakalım, lavanta ile avanta arasında ne fark vardır?” “Bilmem... Ne fark var ki?” “Lavantanın sakinleştirici, rahatlatıcı bir özelliği vardır ve hafızayı güçlendirir... “ “Peki, ya avanta ne yapar?” “Avanta ise insanların ahlak duygularını silip yok eder. Bizim siyasette bir hayli yaygındır!” GÜNÜN SÖZÜ Küçümseme kimseyi, nokta da küçüktür ama bitirir cümleyi!",https://www.sozcu.com.tr/bir-ihtimal-daha-var-2-wp7740491
Rahmi Turan,Uyansak mı artık?,19 Temmuz 2023,"Doğru Parti Genel Başkanı Rifat Serdaroğlu uzun süredir, yalnız iktidarı değil, muhalefeti de eleştiriyor. Ona göre “Muhalefet partileri ve AKP birbirlerini ayakta tutmaya çalışıyorlar.” Farklı bir görüş bu ama haksız da değil... Muhalefet partileri (seçim yenilgisinden mi, nedir bilmem) derin bir psikolojik sarsıntının etkisinde... İktidardan çok kendi iç meseleleriyle uğraşıyorlar. Bir an önce toparlanmaları şart... Laik düzen yıkılmak isteniyor! ★★★ Milli Eğitim Bakanı Yusuf Tekin , Anayasa ’nın laiklik ilkesini hiçe sayarak: “Gerekirse kız okulları açabilmeliyiz” diyor. Büyük Birlik Partisi Genel Başkanı Mustafa Destici de Bakan Tekin ’e hararetle destek oluyor. Bu arada “Ayasofya’nın eski imamı” denilen ve onlara destek veren bir adam da kalkıp: “Laiklik kız çocukların için ayrı okul açılmasına engel oluyorsa, o laikliği kaldırmak gerekir” diyor. Elbirliği ile “Atatürk, laiklik ve Cumhuriyet karşıtı” görüşleri pervasızca etrafa yayıyorlar! Muhalefet partileri bunlara karşı ne yapıyor? Bir şey yaptıklarını söylenemez. Kaderlerine boyun eğmiş gibiler... ★★★ Sadece Doğru Parti lideri Rifat Serdaroğlu ’nun sesi yükseliyor. Şöyle diyor Serdaroğlu: “Kuran kurslarında çocuklara Taliban eğitimi veriliyor. Türkiye Cumhuriyeti’nin temel ilkesi laiklik tahrip ediliyor. Laiklik karşıtı eylemler suç olmaktan çıktı. 10 binden fazla kaçak kursta çocuklar hurafelere inanmaya zorlanıyor. 4-6 yaşındaki bebeler Taliban militanı gibi yetiştiriliyor. Memlekette eğitim tarikat ve cemaatlerin eline bırakıldı. Bu tarikat ve cemaatler, müzik festivallerini engelleyecek güce eriştiler.” Bu tespitler son derece üzücü... Rifat Serdaroğlu tüm Atatürkçü partileri birlik olmaya çağırıyor ama nafile... Laik Demokratik Cumhuriyet rejiminin paramparça edildiğini muhalefetin görmediğini ileri süren Serdaroğlu şöyle devam ediyor: “Ülkemizdeki güzelliklerin hepsini ve daha nicelerini, Türk Devleti’nin Kurucusu Büyük Atatürk’e, silah arkadaşlarına, o zamanki dedelerimize, yani aziz Türk Milleti’ne borçluyuz. Bu borcu asla ödeyemeyiz. Şu an TBMM’deki partilerle hiçbir şey olmaz! Onların şimdiki görevleri, önce büyükşehir belediyelerini, sonra da tüm ülkeyi AKP’ye teslim etmek ve sonra istifa etmektir. Uyansak mı artık?” Raflardan yok olan ilâçlar! Okurlarımdan “Bazı ilâçları bir türlü bulamıyoruz” diye şikâyetler geliyor. Ülkede, her alanda olduğu gibi ilâç konusunda da ciddi bir sıkıntı olduğu kesin... Büyüdüğü iddia edilen Türkiye’ de hayati ilaçların tükenmesi hazin bir çelişkidir. Ülkemizde üretilen birçok ilacın ham maddesi yurt dışından getirtiliyor. Artan döviz kuru nedeniyle piyasada bulunmayan, ya da çok güç bulunan ilâçlar vatandaşın sağlığını tehdit ediyor. Eczacılar, ilâç sorununa acil çözüm getirilmesi için, öncelikle ilâç döviz kurunun güncellenmesi gerektiğini ifade ediyor. İlâç hammaddesi ithalatında bir dolar 10.76 lira sayılıyor. Gerçekte dolar 26 lira ... Bu büyük kur farkı üretimi engelliyor. “İlâç yok” şikâyetlerinin bitmesi için ilâç döviz kurunda yeni bir ayar gerekiyor. O zaman da ilâçlar pahalılaşacak. Allah vatandaşın yardımcısı olsun! TEBESSÜM Memlekette işler nasıl? Karşılaştığım herkes soruyor: “Memlekette işler nasıl gidiyor? Ne durumdayız?” Demirel’in bir fıkrasıyla bu soruya cevap vereyim: “İki gözü görmeyen bir adam ile bir topal karşılaşmışlar. Görme özürlü, topala sormuş: “İki ayağın da kesikken nasıl yürüyorsun?” Topal, kör adama cevap vermiş: “Gördüğün gibi!”GÜNÜN SÖZÜHayatı bir tiyatro oyunu sanıyorsan son sahneyi iyi düşün!",https://www.sozcu.com.tr/uyansak-mi-artik-wp7747361
Rahmi Turan,Türkiye Yüzyılı (!),18 Temmuz 2023,"Millet neden şaşırıyor, neden kızıyor? Ne umuyorlar, ne bekliyorlardı? 21 yıllık iktidara 5 yıl daha yetki verince ortalık güllük gülistanlık mı olacaktı? Ülkeye nur mu yağacaktı? Nur yerine zam yağıyor işte… Domdom kurşunu gibi tepemize iniyor zamlar… “Perşembenin gelişi, çarşambadan bellidir” derler… Ağır zamların geleceği zaten belliydi… Millet oy verirken bunu düşünmeliydi… “Biz iktidara oy vermedik ki” diye itiraz edenler var. İyi de, “Kurunun yanında yaş da yanar” sözünü unutmamak gerekir! Hepimiz yanıyoruz! ★★★ İktidar şaşaalı lâfları sevdiği için “Türkiye Yüzyılı” diye fiyakalı bir slogan tutturmuştu… 21 ’inci yüzyılda Türkiye ’nin yıldızı parlayacaktı! Öyle bir parladı ki, gözlerimiz kamaştı! “Türkiye Yüzyılı” görülmemiş zamlarla başladı!Akaryakıta bir gecede tarihin en büyük zammı yapıldı! Başta ÖTV (Özel Tüketim Vergisi) olmak üzere bütün fiyatlar uçtu. Ücretlere zam yaparken kaşıkla veren iktidar, mallara ve vergilere zam bindirip kepçeyle geri aldı! ★★★ Seçim öncesi yapılan savurganlığın ve uçuk vaatlerin acısı şimdi halktan çıkıyor. Ekonominin büyük girdisi olan doğalgaz ve akaryakıta gelen zamların piyasaları yangın yerine çevireceği kesin! Bu zamlar tüm ürünlere yansıyacak… Tuvalet fiyatları bile artacak! Kemerleri sıkalım!Uçuşa geçtik!Türkiye Yüzyılı başladı.“Sürat felâkettir” derler ya, bu kadar hızlı harcamanın, ölçüsüz savurganlığın ve hesapsız vaatlerin sonucu da, “zam kurşunları” olarak karşımıza çıktı! Bu zamlar daha uvertür! Kurlardaki yükselme ve KDV artışlarıyla yüzde 40 zamlanan akaryakıta bir de Özel Tüketim Vergisi (ÖTV) bindirildi… Böylece zam katmerli oldu. İktidar, alacağına şahin, vereceğine karga…  Maaşlarda biraz artış yaparken, misliyle geri alıyor. Son ücret zamları daha cebe girmeden eridi! İşçiler, emekliler yapılan ücret zamlarıyla rahatlayacaklarını zannederlerken ağır bir darbe yediler! “Benzin 34 liraya, motorin 32,57 liraya çıktı” diye sızlananlar, bu zamların daha uvertür (perde açılmadan önce çalınan parça, giriş, başlangıç) olduğunu düşünsünler lütfen… ★★★ Türkiye İstatistik Kurumu (TÜİK) enflasyonu rakamlarla oynayıp, eğip bükerek istediği kadar düşürse bile yüzde 60 ’dan aşağıya inemeyecek. Eğer TÜİK “yüzde 60 derse” bilin ki, gerçek enflasyon bunun iki katıdır. Çarşı-pazar yanıyor, TÜİK ise yangını masa başı hesaplarıyla düşük göstererek vatandaşa zarar veriyor. Çünkü TÜİK ’in açıklamış olduğu resmi enflasyon rakamları, milyonlarca işçinin, emekçinin, emeklinin ücretini ve yaşam koşullarını belirliyor. TÜİK , enflasyonu hatalı ölçtüğü sürece milyonlarca ailenin sofrasındaki ekmek küçülüyor. İnsanlarımızın yüksek enflasyon karşısında daha fazla yoksullaştığı bir süreç yaşıyoruz. Dolaylı vergilerle yoksuldan alınıp, zengine verilen, fakiri daha çok fakir yapan bu düzen değişmedikçe vatandaşın iki yakası bir araya gelmez . Fakat ne çare ki, sevgili halkımızın tercihi böyle oldu! Sonucuna katlanacağız!TEBESSÜM Yarı Trabzon, yarı İstanbul… Kahvede sohbet ederlerken herkes birer birer nereli olduklarını söylüyor, bununla övünüyorlarmış… Bir köşede sessiz duran Temel’e sormuşlar: “Sen nerelisin arkadaş? ”  “Ben yarı Trabzon’lu, yarı İstanbul’luyum” demiş Temel… Dinleyenler merak ederek sormuşlar: “Ne demek o yahu? Annen mi İstanbullu?”“Yoo…” demiş Temel “Ben yıllar önce Trabzon’dan çıktığımda 45 kiloydum. İstanbul’a gelince iki misli oldum, şimdi 90 kiloyum…”GÜNÜN SÖZÜBaşarı şansı her zaman inananlara ve alışanlara gülümser!",https://www.sozcu.com.tr/turkiye-yuzyili-3-wp7746178
Rahmi Turan,Yüzümüzü tekrar Batı’ya çevirdik!,15 Temmuz 2023,"İktidarın keskin bir dönüş yaparak İsveç ’in NATO üyeliğine “Evet” demesi, en az İsveç’ liler kadar bizim yandaş medyayı da sevindirdi. “İstediğimizi aldık, vizeyi verdik” diye manşetler attılar. Ancak... Neyi aldığımız belli değil! Belki, her zamanki gibi “nasihat” almışızdır! İktidar kanadı “Savunma yaptırımlarının kalkmasından, Avrupa Birliği üyeliği ve vize serbestliğine kadar bütün taleplerimiz karşılandığı için İsveç’in NATO yolunu açtık” diyorlar. Kuşkusuz Türkiye ’nin yüzünü Batı ’ya döndürmesi demokrasimiz ve ekonomimiz için olumludur. Fakat Avrupa Birliği’ ne kabul edilmemiz bir hayal! 1963 ’ten beri, tam 60 yıldır Avrupa kapısında bizi birliğe alsınlar diye bekliyoruz. Bir 60 yıl daha beklesek nafile... Bu yapımızla bizi Avrupa Birliği’ ne almazlar! Tam bir demokratik hukuk devleti olmadan, insan hakları ve özgürlükler konusunda gerçekçi adımlar atmadan Avrupa Birliği ’ne girmek hayal bile edilemez! ★★★ Halimiz malum...Hukuk yok!Yargı bağımsızlığı yok!Güven yok!Demokrasimiz “topal ördek” gibi...Hukuksuz tutuklamalar devam ediyor...Anayasa’ nın emredici hükmüne rağmen, milletvekili bile hapiste yatırılıyor! Yaşları 80 ile 90 arasında olan hasta, tedaviye muhtaç, emekli generaller hapishane hücrelerinde mahpus tutuluyor... (Dünyada emsali yok!)Ülkede adalet mumla aranır hale geldi... Gerçekçi olalım... Avrupa Birliği böyle bir ülkeyi arasına alır mı? 60 yıldır almıyor ve almaz! Avrupa gelişmiştir, zengindir, kültürlüdür ama aynı zamanda ikiyüzlüdür, sadece kendi çıkarını düşünür. Menfaati olmadan hiçbir ülkeye “yeşil ışık” yakmaz! ★★★ Cumhurbaşkanı Erdoğan , yaklaşık sekiz-on yıldır “Batı karşıtı” dil kullanıyor, Avrupa Birliği’ ni “Haçlı ittifakı” olarak suçluyor, “Avrupa Birliği üyeliğine ihtiyacımız kalmadı” diyordu... Birdenbire politikasını değiştirdi, yüzünü Batı ’ya çevirdi... İyi yaptı, doğru yaptı... Çünkü Türkiye’nin geleceği Batı’dadır. Ancak... Batı’ ya yöneliş lafta kalmamalı... Erdoğan üyelik için samimiyse, demokrasi, insan hakları, hukukun üstünlüğü, yargı bağımsızlığı konularında sağlam adımlar atmalı, Türkiye gerçek bir hukuk devleti olmalı. Aksi halde Avrupa Birliği üyeliği bir hayalden öteye gitmez! “Dağda petrol olmaz!” Üç gün önceki yazımda “Bu defa doğrudur inşallah” diyerek, iktidarın “Kato Dağı’nda petrol bulunduğu” müjdesini nakletmiştim. Gabar Dağı’ ndan sonra Kato Dağı ’nda da petrol bulunduğu ve bu petrolün Türkiye ekonomisini kurtaracağı iddia ediliyordu... Jeoloji Yüksek Mühendisi olan okurum Raşit Osmançavuşoğlu ’ndan ilginç bir e-posta aldım. Bunu yorumsuz olarak okurlarımla paylaşmak istiyorum: “Sayın Turan, ben yerbilimciyim (Jeoloji Yüksek Mühendisi) 40 yıl Maden Tetkik Arama Enstitüsü’nde çalıştıktan sonra emekli oldum. 4 yıl Diyarbakır’da Bölge Müdürlüğü yaptım. Gabar Dağı’nı ve Kato Dağı’nı çok iyi bilirim. Asfaltit sondajları yaptık. Dağda petrol olmaz. Bilime aykırıdır. Saygılar.”(Raşit Osmançavuşoğlu)TEBESSÜM “Akıl vergisi” akıllı işi mi? Padişah, vezirine “Paramız kalmadı, yeni bir vergi bul” diye emredince vezir hemen: “Buldum!” demiş “ Öyle bir vergi çıkaracağız ki, millet sevinerek verecek!”“Nasıl bir vergi bu?”“Akıl Vergisi, efendim... Herkes seve seve verecek” Padişah kızgın bir şekilde homurdanmış: “Akıl vergisi çıkartırsak herhalde senden almamak gerekecek!”GÜNÜN SÖZÜAğır vergilerle güçsüzleri ezen devlet güçlü değildir!",https://www.sozcu.com.tr/yuzumuzu-tekrar-batiya-cevirdik-wp7743632
Rahmi Turan,“Yüzde 52” şimdi ne düşünüyor?,22 Temmuz 2023,"Ülkeyi cehenneme döndüren vergiler fakiri daha fakir yaptı! Fırtına henüz geçmiş değil. Devam edeceği kesin! Seçim öncesi bol keseden dağıtılan paraların, hiçbir plan ve programa dayanmadan yapılan harcamaların ekonomik dengeleri bozması bu korkunç zamları doğurdu. Akaryakıta Cumhuriyet tarihinin en büyük zammının yapılmasının (yüzde 198) hakkaniyetle, insafla bağdaşır bir yanı olabilir mi? Millet zam ile zulüm arasında...“Bugün yediğin hurmalar, yarın mideni tırmalar” denir. Seçim öncesi bol keseden harcanan paralar da bugün bütçeleri parçalar! Demokratik Batı dünyasında güven kaybetmiş bir ülkenin üst düzey yetkililerinin Katar, Birleşik Arap Emirlikleri, Suudi Arabistan gezisine çıkıp para bulmaya çalışması üzücü ve incitici bir durumdur. Ayrıca... Arap ülkelerinden borç para almak kurtarmaz Türkiye ’yi... Sadece aspirin tedavisi gibi, baş ağrısını dindirir. Ekonominin kurallarını uygulamak, üretimi arttırmak zorundayız. Aklın ve bilimin yolundan ayrıldıkça daha çok batarız! ★★★ Artık gerçeklerle yüzleşmenin zamanı geldi. Birkaç gün önceki yazımda “Ağır zamların geleceği belliydi, millet seçimde oy verirken bunu düşünmeliydi” demiştim. Birçok okurdan itiraz geldi. ”Biz oy vermedik!” dediler. Evet , “Tek Adam” rejimine seçmenin yüzde 48’ i oy vermedi ama yüzde 52’ si oy verdi. Memleketin geldiği durum ortada! Şimdi merak ettiğim konu şu: Yüzde 52 ne diyor bu duruma? Oy verdiği iktidarın zamlarını, dayatmalarını nasıl karşılıyor? Tepemize inen vergilerden memnun mu? Hâlâ “Dünya bizi kıskanıyor” “Türkiye Yüzyılı’nı başlattık” gibi abartılı sözlere inanıyorlar mı? Yoksa, hamaset ve popülizme inanmanın ülkeyi ne hale getirdiğini idrak ettiler mi? Seçimi kazanan yüzde 52 ’nin hâlâ zafer coşkusu içinde olduğunu sanmıyorum. Çünkü ekonomik yangının alevleri onları da sardı. 8 ay 9 gün sonra ( 31 Mart 2024 ’te) “Belediye Seçimleri” var. Vatandaşın önümüzdeki 5 yıl içinde iktidardan hesap sorabileceği tek gün, o gün! TEBESSÜM Kadınlar Dünya Futbol Şampiyonası’nda yokuz! Avustralya ile Yeni Zelanda ’nın ev sahipliği yaptığı “Dünya Kadınlar Futbol Kupası” başladı. 32 ülkenin kadın milli futbol takımlarının katıldığı bu büyük organizasyonda TÜRKİYE YOK! Futbol Federasyonunun eski ünlü başkanlarından M. Kemal Ulusu “Türkiye Futbol Federasyonu Başkanı’na sunulur” diyerek gönderdiği mesajda durumu şöyle eleştirdi. “Dünya bayanlar futbol şampiyonasında Haiti var, Türkiye yok! Voleybol ve basketbolda kadın sporcularımız dünyaya meydan okurken, futbolda neden yokuz? Sayın Futbol Federasyonu Başkanı Mehmet Büyükekşi ’nin dikkatine sunulur. Bence çok önemli bir konu. Ayrıca, bayanlarda yokuz da erkeklerde, hem milli takım, hem kulüpler bazında var mıyız? Yokuz! Soruyorum, neden yokuz?” Günümüzün dörtlüğü... Ülkemizdeki ağır sıkıntılara rağmen gününü gün edenler var. Bunlar insana ünlü “Hasandağı dörtlüğünü” hatırlatıyor: “Hasandağı arpalıktır, eğer saban yürürse,Her dereye bir değirmen, eğer suyu gelirse,Her köylüden bir tavuk, eğer köylü verirse,Güzel gidiş bu gidiş, eğer sonu gelirse...”GÜNÜN SÖZÜHer şeyi bildiğini sanmak bilgisiz kişilerin işidir! .",https://www.sozcu.com.tr/yuzde-52-simdi-ne-dusunuyor-wp7750577
Rahmi Turan,Merdan Yanardağ,01 Temmuz 2023,"Hukuk yine ayaklar altına alındı! 26 Haziran günü gözaltına alınan Merdan Yanardağ, 27 Haziran günü tutuklanıp hapse atıldı. Savcılığın elindeki en önemli delil, montaj video...  Bir takım karanlık kişiler uzun bir programı kırpıp kırpıp, birkaç dakikaya indirmişler... Konuşmanın önündeki cümleler atılmış, arkasındaki sözcükler yok edilmiş, ortaya, kanlı terör örgütünün çocuk katili liderini övdüğü izlenimi verilen montaj bir video çıkmış... Demokrasiyi, düşünce ve fikir özgürlüğünü savunan yurtseverleri susturmanın kolay yolu montaj videolar mı oldu? ★★★ Dünyadaki itibarımız malum... Demokrasi ve fikir özgürlüğünde büyük oranda güven ve itibar kaybetmiş durumdayız... Tele-1 Genel Yayın Müdürü Merdan Yanardağ’ ın “Terörü övdüğü” iddiasıyla hapse atılması, Türkiye ’deki hukuksuzluğun üzerine tuz-biber ekti. Merdan Yanardağ , televizyon programları ile yazdığı köşe yazıları ve kitaplarla halkı aydınlatmaya çalışan bir gazeteci... Onun hapse atılmasının aslında Türkiye’ ye büyük zararı var. Evrensel hukukun işlemediği bir ülke olduğumuzu dünyaya bir kez daha ilan ettik. Böyle bir ülkeye kim gelir yatırım yapar? ★★★ Terör örgütünün propagandasını yaptığı şeklindeki iddia Merdan Yanardağ ’a yapışmaz. Onun kim olduğunu, aydın kişiliğini, siyasal karakterini, yurt sevgisini, demokrasi ve özgürlük sevdasını cümle alem biliyor. Peki, iktidar bunu bilmiyor mu? Elbette ki biliyor ama onun sert eleştirileri, özgür düşünceleri, sözleri ve kitapları iktidarı kızdırıyor. Bu tutuklamanın ardında yatan iki gerçek şudur: 1) Tele-1 televizyonunu korkutmak ve sindirmek...2) İktidarı eleştiren diğer TV kanallarına ve muhalif yazar-çizerlere gözdağı vermek! ★★★ Merdan Yanardağ, Tele-1’ deki programlarında rejimin saldırılarını, yapılan hukuksuzlukları, tarikatların eğitimden sağlığa kadar devlet bürokrasisini nasıl etkilediğini teşhir ederek iktidarın öfke şimşeklerini üzerine çeken bir gazeteciydi... Montajlanmış video bir fırsat olarak düşünüldü, sosyal medyada trollerin yoğun saldırıları başladı, şikayetler birbirini izledi ve “Terör propagandası yaptığı” iddiasıyla hapse atıldı. Onun, Silivri zindanında tutsak edilmesi hukuksuzluğun son halkası oldu!. ★★★ Sözün özü şudur: Başını dik tutan, kalemini bükmeden ülkedeki çarpıklıkları haykıran gazeteciler korkutulup susturulmak isteniyor. Ancak... Ülkemizde satılmış kalemlerin yanı sıra, kaleminin efendisi olan düzgün gazeteci ve yazarlar da var. Bunların susturulabileceğini hiç sanmıyorum. Hukuksuz, insan haklarına saygının olmadığı, antidemokratik bir ülkede yaşamaktansa, her türlü riske rağmen, ülkemize demokrasinin yerleşmesi için mücadele etmek, daha onurludur! Av. Rahmi Özkan sapasağlam Sosyal medya “Tatlı Sert” programının sevilen sunucusu Müge Anlı ’yı kızdırdı. Gerçekten kızılmayacak gibi değil... Durup dururken etrafa acayip haberler yayıldı... Müge Anlı, 15 yıldır Atv ’de “Tatlı Sert” programını sürdürüyor. Kayıp kişilerin arandığı, ailelerin kavuşturulduğu, faili meçhul cinayetlerin aydınlatılmaya çalışıldığı, çok izlenen bu programda, ünlü avukat Rahmi, Özkan da ‘hukuk danışmanı’ olarak yer alıyor. Son günlerde sosyal medyada Av. Rahmi Özkan ’ın hayatını kaybettiğine dair yalan haberler yer aldı. Oysa Rahmi Özkan midesini üşüttüğü için istirahat ederek sadece bir gün televizyon programına katılmamış, daha sonraki günlerde sürekli olarak yerini almıştı. Bir başka uydurma haber de Müge Anlı ’nın geçen yıl evlendiği Şinasi Yüzbaşıoğlu ’ndan boşanacağı iddiasıydı. Ünlü sunucu “Boşanacağım haberi de, Rahmi Özkan’ın öldüğü iddiası da yalan. Rahmi Bey’in sağlık durumu çok iyi... Yeter artık!” diye tepki gösterdi. İnternet çağında sosyal medyanın iyi yanları olduğu kadar, böyle aslı astarı olmayan, uydurma haberlerle can sıktığı da bir gerçek! GÜNÜN SÖZÜCesur, sonsuza kadar yaşamaz ama korkak hiç yaşamaz!",https://www.sozcu.com.tr/merdan-yanardag-wp7729901
Rahmi Turan,Böyle zulüm görülmemiştir!,31 Temmuz 2023,"Günlerdir toplumu meşgul eden ve insanların vicdanlarını sızlatan bir olay var... İlkel, vahşi ve hoyrat bir olay bu... Uygar bir ülkeye yakışmıyor. Muğla ’nın Milas İlçesi ’ndeki Akbelen Ormanı insafsızca kesilip yok edilmeye çalışılıyor! Hem de devlet eliyle... Devletin jandarması ve güvenlik güçleriyle... “Böyle zulüm görmedik. Bu katliamı durdurun!” diye çığlıklar atarak direnen köylülere ve onlara destek olan çevre gönüllülerine orantısız şiddet uygulanıyor, üzerlerine biber gazı sıkılıyor, tazyikli su ve cop kullanılıyor. 24 Temmuz ’da başlayan ağaç kesimine karşı direniş bir haftayı doldurdu. Olaylarda yaralanalar var. 18 kişi gözaltına alındı! O güzelim çam ağaçlarını koruma mücadelesi veren köylülerin ağlamasına, çığlıklarına, yerlerde sürüklenmelerine tüm yetkililerin kulaklarını tıkaması hazindir. Mahkeme kararlarına rağmen devlet güçlerinin, kıyıcı ve çıkarcı iki şirketin yanında yer almasına da üzülmemek mümkün değil. Yargı hiçe sayılıyor, halkın çıkarlarını koruması gereken devletin jandarması, güvenlik güçleri, gözü çıkar hırsıyla kararmış şirketlerin işini kolaylaştırmak için direnişçilere çok haşin davranıyor. Aldıkları emir böyle! ★★★ Neden bu kavga? Neden bu vahşi doğa katliamı? Akbelen Ormanı ’nın altında zengin linyit yatakları var. Linyit, termik santrallarda kullanılan bir kömür... İki şirket, bu yataklardan faydalanmak için devletten geniş bir tahsis alarak o güzelim ormana dalmış, acımasız bir kıyıma başlamış! Linyit kömürü için koca ormanı gaddarca mahvetmek, bitki örtüsünü yok edip binlerce köylümüzü mağdur ve perişan etmek herhalde akıllıca bir iş değil... Fakat ne çare ki, günümüzde milli değerlerimizi çıldırmışçasına tahrip ediyoruz! Dünyadaki tüm ülkeler ormanlarına gözünün içi gibi bakıyor, biz ise termik santrallara kömür bulacağız diye binlerce ağacı katlediyor, doğaya sahip çıkan insanlarımıza zulüm uyguluyoruz. Memleketi uygarlıktan uzaklaştırıp geriye götüren egemenleri gelecek kuşaklar nasıl anar bilemiyorum. Herhalde hayırla yad etmezler! AYDEM, ölüm mü bekliyor? Efendim, memleketin çivisi çıktı... Ünlü sözdür: Deveye “Sırtın yamuk’ demişler, ‘Nerem doğru ki?’ diye cevap vermiş... Bizim de halimiz o hesap...Bodrum Gündoğan ’dan önemi bir şikâyet aldım. Bir değil, birkaç okur birden bildirdi... Tercüman Evleri karşısındaki elektrik panosuna bir araç çarpmış ve panonun üzerinde “Ölüm Tehlikesi” işareti bulunan kapağını kopartmış... Tercüman Evleri sakinleri ve aynı yerdeki Polpo Beach Restoran yetkilileri elektrik dağıtım şirketi AYDEM ’e panonun kapaksız ve çıplak halde olduğunu, kablolarında yüzlerce voltluk cereyan olduğu için tehlike yarattığını, derhal kapatılması gerektiğini bildirmişler... Aradan 10 gün geçtiği halde AYDEM Elektrik Şirketi’ nden gelen giden olmamış... Elektrik panosu açık halde duruyor. Herhalde birinin cereyana kapılıp ölmesini bekliyorlar!TEBESSÜM Vatan kurtaranlar nerede? Ülkenin neresinde bir doğa katliamı olsa, ağaçlar acımasızca kesilmeye, ormanlar vahşice yok edilmeye başlansa, direnenler, engel olmaya çalışanlar nedense hep, “ Solcular... Aktivistler...  Ateistler... Deistler... Vatan haini” denilen gençler oluyor... “Vatan, Millet, Sakarya” diye bağırıp çağıran, “Bayrak için ölürüz” diyen, bir karış vatan toprağı için kainatı yıkacaklarını söyleyenlerin hiç biri ortalıkta görünmüyor. Bunların Akbelen orman katliamını ses seda çıkarmadan sadece seyretmeleri nedendir acep? Vatan sevgilerinden mi?GÜNÜN SÖZÜGerçek fakirler aza sahip olanlar değil gözü doymayanlardır!",https://www.sozcu.com.tr/boyle-zulum-gorulmemistir-wp7759235
Rahmi Turan,Tercihini yanlış yapan ağlamamalı!,09 Temmuz 2023,"Ülkede hayat pahalılığı dayanılmaz hal alıyor, hoşnutsuzluklar büyüyor! Çıldıran fiyatlara ayak uydurmak her babayiğidin harcı değil... Yapılan son maaş zamlarına memur biraz memnun oldu ama emekli ve işçi hakkını helal etmiyor. Asgari ücret, 22 bin liraya yükseltilen en düşük memur maaşının yarısı kadar! Emeklilerin hali daha da berbat! Peki, seçim zamanı, 14 milyon emekli, 31 milyon işçi bunun böyle olacağını bilmiyor muydu? Bunu onlar istedi ve onların sayesinde iktidar beş yıl daha koltukta kalmayı garantiye aldı. Tercihini yanlış yapanların ağlamaya hakları yok! ★★★ Devlet kurumları arasında en güvenilmeyeni TÜİK (Türkiye İstatistik Kurumu) oldu. Artık bu kurumun açıkladığı rakamlara inanan kalmadı gibi... Çarşı-pazarda fiyatlar geçen yıla göre yüzde 100 artarken, TÜİK yıllık enflasyonu yüzde 38 ’e düşürdü. Oysa bağımsız kuruluş ENAG ’ın açıkladığı gerçek enflasyon yüzde 108... Arada üç misline yakın fark var. İşçi ve emekli maaşlarına TÜİK ’in enflasyon oranı dikkate alınarak zam yapılınca, rakamlar neredeyse açlık sınırında kaldı. İktidarın çok övündüğü TOGG ’un fiyatı bile 953 bin liradan 1 milyon 207 bin liraya çıktı... Üstelik en ucuzu bu... Daha pahalı modelleri de var! Sözün özü, ülkemizde her alanda kazık büyüyor! Bunlar daha iyi günlerimiz! ★★★ Gıdadan barınmaya, ulaşımdan eğitime, sağlıktan giyime kadar, ette, sütte, tereyağında, çocuk bezinde, mamada, akaryakıtta, doğalgazda zam şimşeklerinin çakmaya devam edeceği anlaşılıyor. Peki, bu zamlar ekonomiyi düzeltecek mi? Hayır! Zihniyet değişmedikçe, Mehmet Şimşek ’in dediği gibi rasyonel (akılcı) politikalara geçilmedikçe düzelen hiç bir şey olmaz... Maaş zamları, enflasyon karşısında birkaç ay içinde erir, yine aynı noktaya gelinir, sıkıntılar daha da artar! Önemli olan enflasyon artış hızını durdurmaktır. Mehmet Şimşek de bunu başaracak gibi görünmüyor. Çünkü 8 buçuk ay sonra yerel seçimler var. Mehmet beyin işi gerçekten zordan da zor! Aydın ve muhalif olmanın bedeli ağır! Tele-1 ’in sahibi ve yönetmeni Merdan Yanardağ hapiste... Neden? Sert muhalefet yapıyor, gerçekleri ortaya seriyor, kumpasları deşifre ediyor, toplumun acılarını gözler önüne seriyordu ve bunlar iktidarın hoşuna gitmiyordu... Merdan Yanardağ ’ın düşünceleri nedeniyle hapsedilmesinin ardından Radyo Televizyon Üst Kurulu’ nun, Tele-1 ’e 7 gün ekran karartma , 5 kez program durdurma ve yüksek para cezası vermesi haklı tepkilere yol açtı. Türkiye Gazeteciler Cemiyeti Yönetim Kurulu, RTÜK ’ün Tele-1 ’e verdiği ağır cezaların “Ölçüsüz, orantısız ve Anayasa’ya aykırı” olduğunu belirterek “Radyo Televizyon Üst Kurulu’nun bu cezaları, basın tarihine geçen kara bir lekedir.” diye açıklama yaptı. Güzel memleketimiz ne yazık ki, her alanda iflasa sürükleniyor. Aydın ve muhalif olmanın bedeli hapis ve para cezası oluyor. “Hırsızlık yapar mısınız?” Memduh Bayraktaroğlu’ ndan, mülakat sistemini eleştiren bir fıkra: İş bulmak umuduyla mülakata giren genç adama soruyorlar: “Çalışacağınız bölümde herkes hırsızlık yapıyorsa siz de yapacak mısınız?” Genç adam “Hayır” cevabı veriyor. Mülakat heyeti, bu cevabın altında şu notu düşüyor: “Ekip çalışmasına uygun değil...”GÜNÜN SÖZÜKolayı herkes yapar, önemli olan zoru başarmaktır!",https://www.sozcu.com.tr/tercihini-yanlis-yapan-aglamamali-wp7737727
Rahmi Turan,Bitmeyen kin?,10 Temmuz 2023,"Bu kafalar ülkeyi çağların gerisine sürükler! 1925 yılında, yabancı devletlerin kışkırtmasıyla isyan eden Şeyh Sait ’ten, 1937 yılında yine yabancıların kışkırtmasıyla Dersim ’de ülkenin birliğine kasteden Seyit Rıza gibi isyancılardan, kahramanlar ya da mazlum insanlar gibi bahsedilmesi aymazlıktır, üzücüdür! Cumhuriyete ve devlete karşı gerici isyanı başlatan ve İstiklâl Mahkemesi tarafından ölüm cezasına çarptırılan Şeyh Sait’ i “Şehit” diye anan AKP MKYK üyesi Alâaddin Parlak, sosyal medya hesabından yaptığı paylaşımda: “Şeyh Sait ve kahraman arkadaşlarını şehadet yıldönümlerinde rahmetle ve minnetle anıyorum” dedi. İşte kafa bu! 98 yıl önce İngilizlerden büyük para desteği alarak kanlı bir isyan başlatan gerici Şeyh Sait’ in hâlâ bir kahraman gibi anılması utanç vericidir. ★★★ Türkiye Cumhuriyeti bize Atatürk ve silah arkadaşlarının armağanıdır. Atatürk 104 yıl önce Mili Mücadele’ yi başlatıp, Anadolu ’da bir mucize yaratmasa, inanılmazı başarıp Kurtuluş Savaşı ’nı kazanmasaydı, bugün camilerimizde ezan bile okunamazdı... Biraz tarih bilgisi olan (gerici dahi olsa) bu gerçeği kabul eder. Fakat ne yapılıyor? İsyancı yobazlardan kahramanlar gibi bahsediliyor, ayaklanmayı asker yollayarak bastırtan Atatürk ve o dönemin Başbakanı İsmet İnönü “zalim, acımasız, gaddar” gibi gösteriliyor. Bu ne bitmez kinmiş? ★★★ Atatürk olmasaydı bugün Anadolu semaları ezan sesleriyle çınlayamazdı. Atatürk ve silah arkadaşları, din adamlarıyla değil, Cumhuriyet’ e başkaldıran, suikastlar düzenleyen kara cübbeli yobazlarla, softalarla mücadele etti. Atatürk, yeni kurulan çiçeği burnunda Laik Cumhuriyet ’i boğazlamak üzere isyan başlatanlara karşı ne yapacaktı? “Buyurun, gelin, bizi bir kaşık suda boğun!” mu diyecekti? ★★★ Atatürk , yüzyıllar boyu padişahlara teb’a (tabi olan), ya da şeyhlerin, ağaların kölesi olarak yaşayan halka çağdaş vatandaşlık getirdi. Bin yıldır ezilen kadınlara seçme-seçilme hakkı tanıdı. Cumhuriyet ve demokrasi bazılarına fazla gelmiş olacak ki, saltanatın, sultanın, halifenin özlemini çekiyorlar. Tekkeden, şeyhten, dervişten medet umuyorlar.Hâlâ millet değil, ümmet olma peşindeler. Toplum olarak aklımızı mı yitirdik, nedir? Vatan haini ‘şehit’ yapıldı! AKP’ nin Merkez Karar Yönetim Kurulu üyesi Alaattin Parlak’ ın, Cumhuriyete ve devlete karşı gerici isyan başlattığı için İstiklâl Mahkemesi ’nde yargılanıp idam edilen Şeyh Sait ’i “şehit” diye anması ana muhalefet kanadında pek yankı yaratmadı... Neyse ki, Zafer Partisi lideri Ümit Özdağ ile Doğru Parti lideri Rifat Serdaroğlu bu konuda çok hassas. Serdaroğlu , skandal anma mesajı nedeniyle sert bir yazı yayınlayarak Yargıtay Cumhuriyet Başsavcısı Bekir Şahin ’i göreve çağırdı. Parlak hakkında suç duyurusunda bulunacaklarını açıklayan Zafer Partisi lideri Ümit Özdağ da tepkisini şu sözlerle dile getirdi: “Şeyh Sait ve isyancı itleri, İngiliz emperyalizminin uşağı, Türk asker ve memurlarının aileleri ile birlikte katili olan vatan hainleriydi. Bakalım Parlak çocuğa dava açacak savcı kalmış mı?” Evet, biz de bunu merak ediyoruz! TEBESSÜM “Gel de kızma!” Mahkemenin babacan hâkimi, sanık olarak karşısına çıkartılan Temel’e sorar: “Söyle bakalım, adın ne?”“Adım Temel’dir hâkim bey... Adım Temel ama içinde (K) harfi yok.” Hâkim şaşırır ve biraz da bozulur: “Gel de kızma yaa! Benimle dalga mı geçiyorsun sen? Temel isminde hiç (K) harfi olur mu?”“Eee... Biz de ne dedik hâkim bey?” GÜNÜN SÖZÜ Başarısızlık hayatta alınacak büyük bir derstir!",https://www.sozcu.com.tr/bitmeyen-kin-2-wp7738409
Rahmi Turan,"Ülke bitti mi, kurtulma şansı yok mu?",17 Temmuz 2023,"Günlerdir tartışılan “absürt”, yani saçma bir konu var... CHP lideri Kılıçdaroğlu ’nun, gazeteci Levent Gültekin ’e söylediği iddia edilen acayip sözler, aklı başında herkesi şaşırttı. Kılıçdaroğlu’ nun, kazanamayacağını bile bile cumhurbaşkanlığı seçimine girdiğini iddia eden Levent Gültekin ona “Niye aday oluyorsun?” diye sormuş. Kılıçdaroğlu “Benim adaylığımı engelleme şansım yok!” demiş ve eklemiş: “Ülke bitti, hiç birimizin kurtarma şansı yok!” Ne müthiş sözler bunlar! Gerçek olabilir mi? Kılıçdaroğlu gibi deneyimli bir lider böyle abuk-sabuk sözler sarf eder mi? Doğrusu bana inandırıcı gelmedi. Meslektaşımız Levent Gültekin ’in, iddiasını kanıtlaması gerekiyor. Elinde bir delil var mı? Yok! Röportajda ses kaydı yapılmış mı? Yapılmamış... O halde bu iddia meslek etiğine uymuyor! ★★★ Peki, Kılıçdaroğlu ne diyor? İddianın hayal ürünü olduğunu belirten Kılıçdaroğlu ’nun bu konudaki açıklaması şöyle: “Akdeniz’ de limanlar kurmaktan, Karadeniz ’deki fındık fiyatına, İstanbul’ da teknoloji merkezi kurmaktan, Doğu Anadolu ’da tarım merkezi kurmaya kadar onlarca proje hazırladım ve anlattım. 85 milyon vatandaşın, emeklisinden beyaz yakalısına, memurundan asgari ücretlisine, çiftçisinden berberine kadar her kesimin gelirini nasıl arttıracağımı, ne kadar arttıracağımı anlattım... Tüm bunları ete kemiğe büründürerek ABD, İngiltere ve diğer ülkelerden gelecek yatırımları bile garantiye aldım. Hepsini şeffaflıkla sizlerle paylaştım. Gelecek paradan nereye ne yatırım yapılacağını, halkın gelirinin nasıl yükseltileceğini ortaya koydum. Ama... Haddini bilmez bir kişi çıkıp, Kılıçdaroğlu ’nun ‘Ülke elden gitmiş de yapacak bir şey yokmuş’ dediğini iddia edebiliyor. Ülkenin ayağa kalkması için tüm bu projeleri hazırlayan kişiye söylüyor bunu... Dikkat edin, bu insanların iktidarla sorunları yoktur. Ülke tarihinin en büyük zamları yapılmış, vergiler yağmur gibi yağıyor, halkın geleceği karartılıyor, ama onların derdi gündemi böyle absürt çıkışlarla değiştirmek!” İktidarın yeni uygulaması: “Pamuk eller cebe!” İktidar Motorlu Taşıtlar Vergisi’ ne ek zam getirip, iki misline çıkarttı. Aracı olan herkes ek vergiyle bu yıl ödediği oto vergisini, bir kez daha ödeyecek. Aslında vergiden çok, bir haraca benziyor bu... “Ek Motorlu Taşıtlar Vergisi” nin Anayasa ’ya aykırı olduğunu açıklayan eski Adalet Bakanı Hikmet Sami Türk özetle şu değerlendirmeyi yaptı: “Anayasa’nın 73 ’üncü maddesinin II. fıkrasına göre vergi yükünün adaletli ve dengeli dağılımı maliye politikasının sosyal amacıdır. Motorlu Taşıtlar Ek Vergisi, Anayasa’ nın bu hükmüne aykırıdır. 2023 yılının ilk altı ayında ödenmiş olan vergiyi, ikinci altı ayda ‘ek vergi’ adıyla tekrar almak Anayasa ’nın 2’nci maddesinde Cumhuriyet ’in değişmez nitelikleri arasında belirtilen ‘sosyal hukuk devleti’ ilkesiyle bağdaşmaz.” Eski Adalet Bakanımız böyle diyor ama bu memlekette artık anayasa mı kaldı? TEBESSÜM Kayıp köpek ilanı... Temel, arkadaşı Dursun’a acı acı dert yanar: “Sorma birader... Benim pamuk tüylü, güzel Kaniş köpeğim kayboldu bir türlü bulamıyorum!” Dursun “Bence en iyisi, hemen gazeteye bir ilan ver” der. Temel acı acı dudak büker: “Faydası olmaz... Benim zavallı köpeğim okuma bilmez ki!” GÜNÜN SÖZÜ Yaşamın anlamını kaybetmek, hayatı kaybetmekten acıdır!",https://www.sozcu.com.tr/ulke-bitti-mi-kurtulma-sansi-yok-mu-wp7745228
Rahmi Turan,Ey akıl! Neredesin?,16 Temmuz 2023,"Nasreddin Hoca’ nın iki oğlundan biri kiremit ve tuğla üretip satar, diğeri de çiftçilik yaparmış. Hoca, önce kiremitçi oğlunu ziyaret etmiş: “Nasılsın evlât?”“Hava bulutlu... Eğer yağmur yağarsa anam ağlayacak baba” demiş. Hoca, çiftçilik yapan ikinci oğluna gitmiş: “Nasılsın evlât?”“Yağmur yağmazsa anam ağlayacak baba” demiş ikinci evlât... Hoca akşam eve dönünde karısı sormuş: “Çocuklar nasıl?” Nasreddin Hoca derin bir hüzünle başını sallayarak cevap vermiş: “Valla hanım... Onları bırak, kendine bak! Yağmur yağsa da, yağmasa da sen ağlayacaksın!”KISSADAN HİSSE: Büyük umutlarla Maliye Bakanı yapılan Mehmet Şimşek başarılı olsa da, olmasa da halkın anası ağlayacak! Nitekim ağlıyor da... ★★★ Fakir niye fakirleşti? Bunu soran yok! Ülkede hukuksuzluğu, yolsuzlukları bitirmeden yoksulluğu bitirmek mümkün değildir. Yıllardır bilimin kanunları hiçe sayılarak uygulanan ve ufkumuzu karartan ekonomi politikalarıyla bu noktaya geldik. Şimdi “Rasyonel (akılcı) politikalara dönmemiz şart” diyen Mehmet Şimşek ’ten işleri  düzeltmesini beklerken, ekonomide uzun süredir kayıplara karışan aklımızı bulmaya çalışıyoruz. Mehmet Şimşek tek başına mı yoluna koyacak her şeyi? Elinde, ekonomiyi düzeltecek bir kadro, işinin ehli nitelikli elemanlar var mı? Bunu nedense hiç düşünmüyorlar! Son 5 yılda büyük tahribata uğrayan ekonomiyi düzeltmek, köklü bir zihniyet değişikliği olmadıkça çok zor. Kamu kurumları büyük oranda güven kaybetmiş durumda... Özellikle TÜİK’ in açıkladığı enflasyon rakamlarına koca Türkiye ’de inanan yok gibi! Türkiye’ de hukuk devleti rayına oturmadığı sürece güven tesis edilmez, ekonomi de düzelmez! ★★★ Türkiye’ nin büyük bir kaynak eksikliği yaşadığını ve yabancı yatırımcıya son derece ihtiyacı olduğunu belirten saygın iktisatçı Prof. Daron Acemoğlu:“Yabancı sermayeye ihtiyaç var ama bunun gelmesi, şu anki dengeyle mümkün değil. Çünkü yatırımcılar Türkiye’de belirsizlikten çok şikâyetçi” diyor. Evet, her şeyden önce ülkede hukuk ve güven sorununun hızla çözülmesi, yatırımcıların önlerini görmesi gerekiyor. Adaletine güvenilmeyen bir ülkeye kim gelir de parasını yatırır? Emeklilerin kulağına küpe! Bu ülkenin en çok ezilen kesimi emekliler... 16 milyon dolayındaki emeklimizin büyük bir bölümü 5500 lira maaş alıyordu. Bu en düşük emekli maaşıydı... Yapılan son zamla bu rakam 7500 liraya yükseldi. MHP lideri Devlet Bahçeli artış oranını az bularak emeklilere daha iyi bir ücret istedi ama bu isteğinde hiç de samimi olmadığı görüldü. Emeklilere seyyanen zam teklifi Meclis’ te AKP’ lilerle birlikte tüm MHP milletvekillerinin oylarıyla reddedildi. MHP ’li vekiller, Devlet Bahçeli’ ye rağmen böyle davranabilirler mi? Bu mümkün değil! Saadet Partisi lideri Temel Karamollaoğlu sosyal medya hesabından MHP liderini eleştirip “Mış gibi yaparak emekliye verilecek zammı yetersiz bulduğunu söyleyen Devlet Bahçeli, sanıyorum partisini bu konuda ikna edemedi (!). Emekliler yine açlık sınırının altında bir maaşa mahkûm edildi” diye tepki gösterdi. Sefalet zammı, seçimde oy tercihlerini yanlış kullanan emeklilerin kulağına küpe olmalı... TEBESSÜM Kaç dilim ekmek yer? Dursun, Temel’e sormuş: “Miden boş iken kaç dilim ekmek yersin?” Temel “3 dilim yerim” deyince Dursun gülmüş: “Yanlış! Sadece bir dilim yersin. Çünkü bir dilim yedikten sonra artık miden boş değildir!” Temel bunu öğrendi ya... Eve dönünce karısına sormuş: “Boş mideye kaç dilim ekmek yersin?” Karısı “5 dilim yerim” deyince Temel: “Olmadı yaa” demiş “3 dilim deseydin sana harika bir espri yapacaktım...”GÜNÜN SÖZÜ“Güçlüyüz” demekle güçlü olan bir devlet görülmemiştir!",https://www.sozcu.com.tr/ey-akil-neredesin-3-wp7744474
Rahmi Turan,Kılıçdaroğlu’nu tutuklarlar mı?,11 Temmuz 2023,"“Olmaz öyle şey” demeyin... Yaşanan olaylardan biliyoruz... Hukukun olmadığı bir ülkede her şey olabilir... İnsanlara gözdağı vermek için ana muhalefet lideri bile tutuklanabilir! Cumhurbaşkanı adayı olduğu için milletvekili olamayan CHP Lideri Kemal Kılıçdaroğlu’ nun artık dokunulmazlığı yok! Hakkında ise yığınla dosya var... Bu nedenle yargı ile de başının derde gireceği anlaşılıyor... AKP durumu fırsata çevirmek, Kılıçdaroğlu’ nu tamamen etkisiz bırakmak mı istiyor, nedir? Meclis Başkanlığı, seçilemeyen eski milletvekilleri hakkında Ankara Cumhuriyet Başsavcılığı’ na 400 fezleke gönderdi. Bilindiği gibi “Özet, hülasa” demek olan fezleke, hukukta ve siyasette “Tahkikat evrakı, soruşturma dosyası” anlamına geliyor. Eski milletvekillerine ait fezlekelere ilişkin soruşturmalar Cumhuriyet Başsavcı Vekilleri tarafından yürütülecek. Bu fezlekeler “Terör örgütü propagandası yapmak, halkı kin ve düşmanlığa tahrik etmek, kamu görevlisine hakaret ve iftira” gibi değişik suçları kapsıyor. Ana muhalefet lideri Kılıçdaroğlu hakkında hazırlanan 18 fezleke var. ★★★ Meclis Başkanlığı , Kılıçdaroğlu için “Artık dokunulmaz değil, her türlü soruşturma yapılabilir” diye düşündüğü için olsa gerek fezlekeleri savcılığa gönderdi. 18 fezlekeden başka, CHP lideri için 10 fezleke daha olduğu belrtiliyor. Bunlar da hesaba katılırsa Kılıçdaroğlu hakkındaki, dosya sayısı 28 ’i buluyor. Ortada ciddi bir durum var: Ana Muhalefet Partisi Lideri kesinlikle yargılanacak! Şikâyetçiler arasında bizzat Cumhurbaşkanı Erdoğan da bulunuyor. Tüm fezlekelerin davaya dönüşmesi halinde Kılıçdaroğlu hakkında istenecek cezaların toplamının 110 yılı bulacağı hesaplandı. Ana muhalefet liderinin tutuklanma ihtimalinden bahsediliyor. Böyle bir şey ülkemiz için çok kötü propaganda olur. ★★★ Türkiye’ de yargıyı siyasallaştıranlar aslında ülkeye fenalık yapıyorlar. Başta Avrupa olmak üzere tüm uygar dünyada bize zaten kuşkuyla bakılıyor, Türkiye “Hak ve hukuk olmayan antidemokratik bir ülke” olarak tanınıyor. Kılıçdaroğlu ’nu tutuklamaya kalkarlarsa dış dünyadaki siyasi itibarımız daha da geriye düşerek büyük irtifa kaybedecek. Anlaşılan o ki, iktidar Ekrem İmamoğlu ve Canan Kaftancıoğlu ’ndan sonra, Kılıçdaroğlu ’nu hapse mahkûm edip , “siyasi yasaklı” haline getirme hazırlığı içinde... Bu ülkede siyaset yapmak her geçen gün daha da zorlaşıyor. Tekrar tekrar sormak lazım: Ülkemizde demokrasi var mı? Yoksa demokrasi tiyatrosu mu oynuyoruz? Nasıl bir girdaba düştük böyle? Ulus olarak kaderimiz bu mu? Halimiz, acıklı şarkı sözleri gibi: “Dertle doldum bu yaşımda,Bin hatıra göz yaşında,Ne çileler var başımda,Kadere bak, kadere bak!”TEBESSÜM Yer çekimi kanunu Adam bilgiç bir tavırla anlatıyor: “Yer çekimi kanunu olmasaydı, hiç birimiz yere basamaz, hepimiz havaya uçardık...” Onu dikkatle dinleyen Temel: “Hiç haberim yoktu valla” der “Bu kanun Meclis’te ne zaman kabul edildi yaa?” ★★★ Temel doktora gider. Doktor onu iyice muayene ettikten sonra “Sapasağlamsın birader, şikâyetin nedir?” diye sorar. Temel kallavi burnunu göstererek “Burnumdan şikâyetçiyim doktor” der ve ekler: “Fanilamı çıkarırken hep burnuma takılıyor! Çok zorlanıyorum!” ★★★ Temel, trende sarışın bir kadınla yolculuk yaparken bir ara kadına dönüp: “Hanımefendi” der “Birazdan karanlık bir tünele gireceğiz, korkmaya gerek yok ama ağzındaki sigarayı çıkar lütfen...”GÜNÜN SÖZÜ“İktidar sürsün halkımız büyüsün“ ninnisi artık tutmuyor!",https://www.sozcu.com.tr/kilicdaroglunu-tutuklarlar-mi-wp7739464
Rahmi Turan,“Meral hanım siyasi canlı bomba gibi!”,05 Temmuz 2023,"İYİ Parti , kendisini imha etmek istermişçesine şaşırtıcı şeyler yapmaya başladı. Değerli ve düzgün siyasetçiler partiden birer birer tasfiye edildi. Bazıları “Bu parti artık umutsuz vaka” diyerek kendileri istifa edip gitti. Bazı İYİ Partililer, hukuksuz bir şekilde tutuklanan Tele-1 Genel Yayın Yönetmeni Merdan Yanardağ için “Oh” dedikleri yetmiyormuş gibi bir de: “Tele-1 kapatılsın!” diye yaygara yaptılar! Seversin ya da sevmezsin, izlersin ya da izlemezsin, o senin bileceğin iş ama “Kapatılmasını istemek” de neyin nesi? Bunun demokrasiyle, düşünce ve fikir özgürlüğü ile bağdaşan yanı var mı? ★★★ Bir medya kurumunun kapatılmasını istemek faşist bir düşüncenin ürünüdür ve İYİ Parti adına çok üzücüdür. Kurulduğu vakit, merkez sağda önemli bir parti olacağını sandığım İYİ Parti’ nin pulları dökülünce yanıldığımı anladım! Hele Genel Başkan Meral Akşener ’in, gözlerinden ateşler fışkırtarak, kin ve nefret dolu bir yüz ifadesiyle yaptığı çirkin konuşmalar... Kendilerinin varlık sebebi olan ve karşılığında hiçbir talepte bulunmayan CHP’ ye yapılan saldırılar... Vefadan ve kadirşinaslıktan çok uzak! CHP ’den 15 milletvekili istemek, Meral hanımın hayatının en büyük pişmanlığıymış! Komik bir pişmanlık! Ödünç verilen o 15 milletvekili olmasaydı bugün o parti yoktu! ★★★ İYİ Parti’ den istifa eden eski Sağlık Bakanlığı müsteşarı ve eski İzmir milletvekili Dr. Aytun Çıray’ ın, gazeteci İklim Öngel ile yaptığı söyleşideki bir görüşünü çok yerinde buldum. İYİ Parti ’nin kurucu genel sekreteri olarak temelinde harcı olan Aytun Çıray, Meral Akşener’ in kurultayda, yırtınırcasına bağırıp çağırarak, yeri-göğü inleyerek, nefret dolu bir ifadeyle yaptığı, faydası olmayan gereksiz sert konuşma için: “Meral hanım siyasi canlı bomba gibi davrandı!” yorumunu yaptı ve şöyle devam etti: “Meral hanım ‘Hayatımın en büyük pişmanlığı’ yerine ‘Hayatımın en büyük mutluluğu’ demeliydi. Çünkü 15 milletvekili olayı gerek kendisinin liderliği, gerekse İYİ Parti için siyasi tarihimizde benzeri görülmemiş bir imkân kapısı açmıştı. Olağanüstü fırsatlar bozuk para gibi harcandı. Şimdi ona, eşine rastlanmamış başarısızlığı perdeleyip örtmek için bir dramayı abartılı mimikler ve vücut dili eşliğinde, acıklı bir liderlik parodisi sahnelemek kalıyor! Kurulduğu günden beri ciddi ölçüde emek verdiğim İYİ Parti adına ne kadar çok üzüldüğümü anlatamam!” Sahte rakı kâbus olmaya devam ediyor! Her toplumda ahlâksızlar vardır. Fakat hazin olan gerçek şu: Yaşadığımız acı olaylar bizim toplumumuzdaki ahlâksızlık oranının daha yüksek olduğunu gösteriyor! Bayram günlerinde yine sahte rakıdan zehirlenenler oldu. Ülkenin her yanında faaliyet gösteren insanlık düşmanı çeteler “Etil alkol” yerine çok ucuz elde edilen “Metil alkol” ile rakı ya da votka imal edip insanların canına kastediyor. 15-20 mililitrelik “metil alkol” bile bir insanı öldürmek için yeterli oluyor... Ölmeyip kör olanlar, ya da böbrekleri iflas edenler de var. Sahte rakı imal edenlerle birlikte onların mallarını satarak ölümlere ortak olan dükkân, bakkal, market gibi iş yerleri de bu cinayetlerden aynı derecede sorumlu!Bakırköy 14. Ağır Ceza Mahkemesi , ölüme sebep olan Ercan Parlak adında bir sahte içki sanığını 16 yıl 8 ay hapse mahkûm etmişti... O kadar yazılıp çizildiği, uyarılar yapıldığı halde bilgisiz ve cahil kişilerin, sahte alkolden yapıldığı için ucuza satılan içkileri almaya devam etmeleri şaşırtıcıdır! Bu tipler yoksulluğun buna sebep olduğunu belirterek “Fakirliğin gözü kör olsun!” diyorlar. Peki, bu ülkede fakirliğin gözü kör olur mu? GÜNÜN SÖZÜ İnsan yalnızlıklara ve nankörlüklere alışmak zorundadır!",https://www.sozcu.com.tr/meral-hanim-siyasi-canli-bomba-gibi-wp7733555
Rahmi Turan,“Tek dertleri CHP’yi bölmek!”,24 Temmuz 2023,"Umutlar tükendi mi? “CHP seçimi kaybetti” diye her şey bitti mi? Ulus olarak ömür boyu sıkıntı çekmek, ağır zamlar altında ezilerek perişan yaşamak kaderimiz mi olacak? Hayır! Hiçbir şey sonsuza kadar devam etmez. Her şeyin bir sonu vardır. Hayat bitmedikçe, umutlar da bitmez! Mücadele sürecektir. CHP ’de post kavgasından başka bir şey olmayan tehlikeli kargaşanın bir an önce bitmesi, “değişim tamtamları” çalanların, planlarını, projelerini ortaya koymaları gerekir. “Sen git, ben geleyim” “Siz gidin, biz gelelim” demekle değişim olmaz! ★★★ CHP lideri Kılıçdaroğlu önceki gün partinin genel merkezinde CHP ’li belediye başkanlarını topladı. Bu toplantı, İmamoğlu ’nun kamuoyuna olumsuz yansıyan ve partide küçük çaplı bir krize sebep olan “Zoom toplantısı” ndan sonra Kılıçdaroğlu ile bir araya geldiği ilk toplantıydı ve bu bakımdan çok önemliydi. CHP ’deki iki kanat arasında tartışmaların yaşandığı toplantıda en sağduyulu, en aklı başında sözleri, Eskişehir Büyükşehir Belediye Başkanı Yılmaz Büyükerşen söyledi. Parti içi bölünme tehlikesine dikkati çeken Büyükerşen şöyle dedi: “Partinin yönetim anlayışında toparlanma şart. Delege seçimlerinde, her yerde parti ikiye bölünmüş... Derhal müdahale edilmeli... Ortak listelerle yola devam etmeliyiz... İttifak kuramazsak zorluk yaşayacağız.” Bu sözler hem tavsiye, hem uyarıdır. ★★★ Eskişehir Büyükşehir Belediye Başkanı Prof. Yılmaz Büyükerşen bilge bir kişidir. Bugüne kadar onun yanlış düşünceleri savunduğuna tanık olmadım. “İçeriden-dışarıdan saldırı var. Dertleri CHP’yi bölmek” diyen Büyükerşen , bu toplantıdan çok önce CHP ’deki değişim tartışmalarıyla ilgili görüşlerini açıklayarak şöyle demişti: “Biz CHP’liler birlik, beraberlik içerisinde olmalıyız. Herkes kesinlikle buna göre davranmalı. ‘Kılıçdaroğlu gitsin’ sözü CHP ’nin bölünmesine hizmet etmekten başka hiçbir işe yaramaz. Bu tür söylemler parti içinde klik oluşturur. Hem içeriden, hem dışarıdan CHP’ye ağır saldırı var. Tek dertleri de CHP’yi bölmek. Eğer CHP bölünürse, laikliğe de, Cumhuriyet’e de elveda deriz. Seçimde biz kaybettiysek hepimiz kaybettik. Bunun faturası sadece Kemal Bey ’e çıkartılıyor. Sürekli ‘Kemal Bey gitsin’ sözü Ömer Seyfettin’in Diyet’ ine benzeyecek. Kemal Bey de diyetteki gibi ‘Ben gidiyorum’ derse o zaman CHP başka bir tartışma içerisine girer. Ben, Kılıçdaroğlu’nun çizdiği yolu doğru buluyorum. Aslında ben önümüzdeki dönemde Eskişehir Büyükşehir Belediye Başkanlığı’ na tekrar aday olmayı düşünmüyordum, fakat bu son tartışmalardan sonra yeni dönemde de aday olmaya karar verdim.” TEBESSÜM Kendi düşen ağlamaz! Dünya tutuna çıkan Keloğlan ’ın yolu bir ülkenin başkentine düşmüş... Şehri dolaşırken bir de bakmış ki, büyük bir meydanda on binlerce insan toplanmış... “Ne bekliyor bu kalabalık?” diye sormuş. “Bugün ülkenin yeni kralı seçilecek” demişler... Keloğlan merak ederek diğerleri gibi beklemeye başlamış. Derken, davullar çalınmış, borular ötmüş, saraydan beyaz bir güvercin uçurulmuş... Güvercin, kalabalık insan yığınının üzerinde birkaç tur attıktan sonra gidip Keloğlan’ın pırıl pırıl parlayan kafasına konmuş... Halk “Yaşasın yeni kral” diye bağırmış. O ülkede kral hep böyle seçiliyormuş. Keloğlan kral olunca bütün vergileri arttırmış, her mala ağır zamlar bindirmiş. Halk “Geçinemiyoruz” diye ağlamaya başlayınca vezirler gelip onu uyarmışlar. Keloğlan gülerek “Katlanacaklar” demiş ve eklemiş: “Kafasına kuş kondu diye benim gibi birini kral yapanlar bunu hak ediyor. Her halk lâyık olduğu şekilde idare edilir!”GÜNÜN SÖZÜHayatta ne aradığını bilmiyorsan bulduğunu nasıl anlayacaksın?",https://www.sozcu.com.tr/tek-dertleri-chpyi-bolmek-wp7752206
Rahmi Turan,“Yaşasın adalet!”,23 Temmuz 2023,"Günümüzde iktidar yanlısı gazetecilere “Sınırsız basın özgürlüğü var...” Onlar her şeyi yazabilir, muhalif olan herkese en ağır hakaretleri yapabilir, küfürler yağdırabilir. Ancak... İktidarı eleştiren gazeteci ve yazarlar için durum bunun tam tersidir. Türkiye’de muhalif gazeteci olmak, ipte cambazlık yapmak kadar tehlikelidir! Dünyada gazeteciler hakkında en çok dava açılan ülkelerin başında Türkiye geliyor. AKP iktidarı döneminde (2002’den bu yana) tutuklanıp hapse atılan gazeteci sayısı toplam 848 ’dir. Halen “Dünya Basın Özgürlüğü” endeksinde 180 ülke arasında 149 ’uncuyuz. Yani basın özgürlüğünün olmadığı ülkeler arasında yer alıyoruz. Medya ve Hukuk Araştırma Derneği verilerine göre 2023 Türkiye’sinde 65 gazeteci tutuklu ya da hükümlü olarak cezaevlerinde yatıyor. ★★★  Korkusuz gazetesi yazarı Memduh Bayraktaroğlu Türkiye’ de, hakkında çok sayıda dava açılan meslektaşlarımızdan biridir. Davalarının biri bitmeden diğeri başlıyor. Fakat o yılmıyor. Ağır baskılara, bazı grupların tehditlerine rağmen inandığı doğruları yazmaktan vaz geçmiyor. Birkaç gün önce şöyle bir müjde verdi: “Canlarım... ‘Sosyal medya yoluyla halkı suç işlemeye ve isyana teşvik ettiğim’ iddiasıyla yargılandığım Muğla 3. Asliye Ceza Mahkemesi... Bugün yapılan duruşmada: Beraatıma karar verdi. Yaşasın adalet...” ★★★ Neyse ki ülkemizde her şey tamamen bitmemiş... Tele-1’in Genel Yayın Yönetmeni Merdan Yanardağ’ ın tutuksuz yargılanması pekâlâ mümkün iken (bir takım baskılar sonucu) onun Silivri zindanına tıkılmasının yanı sıra, hukuktan şaşmayan bir yargımız da var. Memduh Bayraktaroğlu bu sayede kurtuldu. Hukukun olmadığı bir ülkede, ekonomi dahil, hiçbir işin doğru gitmesi mümkün değildir. Bu nedenle “Her şeyden önce hukuk” diyoruz. Söz Memduh Bayraktaroğlu ’ndan açılmışken yazıyı ondan bir fıkra ile bitireyim: “Amirim” dedi görevli polis “Gözaltına aldığımız bütün şüpheliler kaçmış!” “Neeee?” diye bağırdı komiser “Ben size bütün çıkışları kontrol altında alın demedim mi?” “Çıkıştan değil, girişten kaçmışlar amirim...” Yapılan zamlar kanunsuz! Hukukçulara göre iktidar yasaları çiğniyor! Hukukun Egemenliği Derneği Onursal Genel Başkanı avukat A. Erdem Akyüz Cumhurbaşkanlığı kararı ile benzin, motorin ve diğer ürünlere getirilen zam düzenlemelerinin Anayasa’ nın 73’ üncü maddesine ve Özel Tüketim Vergisi Kanunu ’na aykırı olduğunu belirterek şöyle diyor: “Özel Tüketim Vergisi Kanunu ’na ekli listede yer alan benzin, motorin, kalorifer yakıtı gibi ürünlerin vergi oranları maktu olarak, yani tek bir fiyat olarak belirlenmiştir. Yukarı ve aşağı sınırlar gibi bir belirleme ve oran yoktur. Bu bakımdan vergi oranlarında bir artış veya düzenleme yapılamaz. Eğer yapılırsa bu işlem Anayasa ve yasaların ihlali anlamına gelir. Bu işlemin iptali ve geçersiz artış oranlarına göre vatandaştan alınan verginin faizi ile iadesi gerekir.” Erdem Akyüz, bir hukukçu gözüyle haklı olarak böyle diyor ama ülkede uygulanan yasa mı kaldı ki? Ressamın tabloları... Ünlü ressam, galeri sahibine sorar: “Sergiden sonra eserlerime talep arttı mı?” Galeri sahibi sıkıntılı bir şekilde: “Size bir iyi, bir de kötü haberim var” der ve devam eder: “İyi haber, bir beyefendi geldi ve yaptığınız tabloların sizin ölümünüzden sonra çok değer kazanıp kazanmayacağını sordu. Ben ‘Kesinlikle değer kazanır’ deyince cömertçe para verip 15 tablonuzun hepsini birden satın aldı.” “Bu harika bir haber... Peki, kötü haber ne?” “Resimleri satın alan beyefendi, sizin doktorunuzmuş!”GÜNÜN SÖZÜYeryüzünde, gün ışığına lâyık olmayan nice insanlar vardır!",https://www.sozcu.com.tr/yasasin-adalet-3-wp7751306
Rahmi Turan,Lüks ve şatafata aynen devam!,25 Temmuz 2023,"İktidar “Karadeniz’de, Trakya’da, Gabar Dağı’nda, Kato Dağı’nda petrol bulduk” gibi müjdeler verdikçe, tam tersine, akaryakıt fiyatları da artıyor! 20 yıldan beri petrol bulup duruyoruz ama buldukça daha da fakirleşmemiz nasıl bir iştir, nasıl bir çelişkidir? Bulunduğu iddia edilen petroller bir türlü sisteme girmiyor! Seçim sonrası süreçte akaryakıttaki fiyat artışı yüzde 80’i aştı. Motorine 1 lira 55 kuruşluk yeni zammın gelmesinin ardından benzine de 2 liralık bir zam daha geldi. Şimdilik litresi 36 liraya yükselen benzin 40 liraya doğru koşuyor! ★★★ Vergiler, zamlar enflasyonu daha da körüklüyor... Maaşlara yapılan zamlar, kartopu gibi eridi gitti. Üstümüze çöken adaletsizliği, mutfakta büyüyen yangını, artan yoksulluğu, zengini daha zengin, fakiri daha fakir yapan enflasyon canavarını durdurmak için akılcı adımların atılmasını boş yere mi bekliyoruz? Milletin gelişinden umut bağladığı Hazine ve Maliye Bakanı Mehmet Şimşek çuvallıyor mu yoksa? Doğrusu kuşkularımız artıyor. Vadettiği yapısal reformlar, programlar lâfta mı kalacak? Kuşkularımızın kaynağı, yurttaş ekonomik krizle boğuşurken, iktidarın toplanan vergileri lükse ve şatafata yatırmasıdır! Devlet gereksiz harcamaları kısacağı yerde, tam tersine “İtibardan tasarruf olmaz” zihniyetiyle lüks ve şatafatı çığ gibi büyütüyor. Mehmet Şimşek bunları görmüyor, anlamıyor mu? “Devlet malı deniz” zihniyeti devam edip bu savurganlık önlenmedikçe daha da batacağımızı bilmiyor mu? Mehmet Bey, lütfen milletin umutlarını dinamitlemeyin! Devleti arpalık yaptılar! Sanki ekonomik kriz yok... Sanki dolaylı vergilerle vatandaşın kanı emilmiyor! Sanki bolluk ve refah içindeyiz? Geçen yıla göre devletin lüks araç alımına harcadığı para 5 kattan fazla arttı. CHP Malatya Milletvekili Veli Ağbaba “Halka zamları yağmur gibi yağdırdıkları gün, dalga geçer gibi ‘Kamuda tasarruf genelgesi’ yayımladılar. Yılın ilk yarısında lüks araçların alımına harcanan para 27 milyon liradan 187 milyon liraya çıktı. Tüm araç kiralama giderleri geçen yıla göre yüzde 128 artarak 4 milyar 605 milyon liraya yükseldi.” dedi. Devleti arpalık yaptılar... Taşıt harcamaları yüzde 612 arttı. Bu savurganlığa devlette para mı yeter? Vergileri arttır, bazı vergileri çifter çifter al, sonra da sonra da bunları şatafata harca... Bu kafayla ülke ekonomisi düzelir mi? CHP ’li Veli Ağbaba “En çarpıcı artış, uçak kiralama giderlerinde... Lüks uçakların kiralama ücretlerine ödenen para yüzde 311 artışla 727 milyon liraya çıktı. Maşallah iktidar temsilcilerinin ayakları 2023’te hiç yere basmamış, uçaklardan inmemişler.” diyor. Yazık değil mi vatandaşın vergilerine? TEBESSÜM Paranın ne önemi var? Meslektaşımız Memduh Bayraktaroğlu ’nun anlattığı yaşanmış bir olay... Müzisyen Özdemir Erdoğan , Büyükada Büyük Kulüp ’te sahne alacaktır. Konser gecesi kulübe gelir... Ücretinin peşin ödenmesini ister. Aksi halde sahneye çıkmayacaktır. Yönetim telaşlanır. Henüz o kadar paraları olmadığını, misafirler geldikten sonra para toplayacaklarını belirtirler. Müzisyeni ikna etme çabaları boşunadır... Özdemir Erdoğan “Nuh” der “Peygamber” demez. Neyse... Kulüp yöneticileri konuklara mahcup olmamak için zar-zor parayı toplar ve sanatçıya teslim ederler... Zamanı gelince sanatçı sahneye çıkar, gitarını eline alır ve... İlk şarkısına başlar: “Paranın ne önemi var... Mühim olan insanlık...”GÜNÜN SÖZÜAşılması imkânsız olan hiçbir duvar, hiçbir tepe yoktur!",https://www.sozcu.com.tr/luks-ve-satafata-aynen-devam-wp7753134
Rahmi Turan,Türkiye’de muhalif olmanın bedeli!,04 Temmuz 2023,"Ülkemizde her geçen gün yeni bir hukuksuzluk ortaya çıkıyor ve bu durum ekonomimize de yıkıcı etkiler yapıyor. Hukukun işlemediği bir ülkeye korkudan yabancı yatırımcı gelmiyor, mevcut olanlar da kaçıyor! İşte, devam eden hukuksuzlukların sonuncusu! Tele-1 Genel Yayın Yönetmeni Merdan Yanardağ bir haftadır hapiste... Terör örgütünün propagandası yaptığı iddia ediliyor. Delil olarak elde sadece montaj bir video var! Dün mahkemeye itiraz dilekçesi verildi. Karar bekleniyor. Amaç nedir? Gözdağı vermek, korku yaratmak mı? Ya da, sert muhalefet yaptığı için Yanardağ ’dan intikam almak mı isteniyor? Aslında Türkiye’ ye büyük zarar veriyor, itibarımızı yerle bir ediyorlar! ★★★ Devlet, öfkeyle, kinle, intikam duygularıyla yönetilemez... Hukuksuz ülkede işler doğru gitmez. Nitekim gitmiyor! Merdan Yanardağ, Silivri zindanında, açık sözlü, düzgün kişiliğinin cezasını çekiyor. Bazılarının yaptığı gibi o da iktidara yanaşsa, el üstünde tutulur, ondan iyisi olmazdı. O düzgün olmayı tercih etti, cezaevini boyladı. Aslında o ne bir suçlu, ne bir terörist... Zamanımızın bir kurbanı! Ancak, morali yerinde ve son derece sağlıklı... Adı Marmara Cezaevi ’ne çevrilen Silivri zulümhanesinde onu ziyaret eden CHP Eskişehir Milletvekili Utku Çakırözer, Merdan Yanardağ ’ın şu mesajını açıkladı: “Bu yaşadığım bir demokrasi mücadelesi... Sözlerim hiçbir şekilde suç değil. Aslında benim üzerimden bütün toplumu ve muhalif kesimleri sindirmeye çalışıyorlar. Antidemokratik hiçbir girişimin karşısında asla boyun eğmeyeceğiz. Ben AKP mahkemelerinde ilk defa yargılanmıyorum. İlk kez hapis de yatmıyorum.Türkiye ’de aydın ve muhalif olmanın bedelinin buralardan geçmek olduğunu gayet iyi biliyorum. Daha önce olduğu gibi hem adımı, hem mesleğimi, hem de felsefi tercihlerimin onurunu koruyarak, buraya girdiğim gibi, buradan dimdik çıkacağım. Bundan kimsenin kuşkusu olmasın. Çünkü... Benden suçlu çıkmaz, hele terörist hiç çıkmaz!” Bu fatura zor ödenir! Ekonomimiz bugünlere nasıl geldi? Cumhurbaşkanı Erdoğan faiz konusunda “Nas ortada... Nas ortadayken sana bana ne oluyor?” diyerek 1400 yıl önce geçerli olan dinsel “NAS” politikasını günümüzde uygulatmakta ısrar edince olanlar oldu. Üretim sadece yüzde 3 büyürken, tüketim yüzde 19 büyüdü. Arz talebi karşılamadığı için enflasyon tırmandı, buna paralel olarak dolar başta olmak üzere döviz kurları coştu, dış ticaret açığı 122 milyar dolara, cari açık (döviz açığı) 57 milyar dolara yükseldi. Ekonomide dengeler bozuldu. Ağır bir fatura ile karşı karşıya kaldık. Yurt dışından borç döviz bularak kötü durumu düzeltsin diye Mehmet Şimşek İngiltere ’den getirtilip Hazine ve Maliye Bakanı yapıldı. Peki, şimdi ne olacak? Ekonomi düzelecek mi? Mehmet Şimşek acı reçeteler hazırlamakla meşgul. Millet kemer sıkacak. Enflasyon daha da can yakacak, işsizlik artacak, faturayı özellikle dar gelirliler ve sabit gelirliler ödeyecek. Başka çare görünmüyor. Bunun benzerini yıllar önce Derviş döneminde de yaşamıştık! TEBESSÜM Suçlu mu, suçsuz mu? Hâkim, sanığı tepeden tırnağa süzer ve der ki: “Suçunu itiraf etmişsin ve poliste tutulan zapta da imza atmışsın. Öyle değil mi?” “Evet hâkim bey...” “Fakat şimdi suçsuzum, ille de avukatımın gelmesini bekleyelim diyorsun, neden?” “Efendim, suçu kabul ettiğim zaman daha avukat tutmamıştım. Avukat tuttuktan sonra suçsuz olduğuma ben bile inandım.” GÜNÜN SÖZÜ “Ben hiç korkmam” diyenler, aslında kendilerini kandırır!",https://www.sozcu.com.tr/turkiyede-muhalif-olmanin-bedeli-wp7732516
Rahmi Turan,Kısadan da kısa Dünya Tarihi!,02 Temmuz 2023,"Ülkemizde bir öfke toplumu haline geldik. Yanlış siyasetin kötü sonucudur bu... İnsanlarımızı “Bizden olanlar” “Bizden olmayanlar” diye karşıt gruplara ayırdılar... Karpuz gibi bölündük! Neredeyse birbirimizi yiyeceğiz! “Büyük” denilen siyaset adamlarımız bunu beğeniyor mu? Neden sert, haşin, zehir zemberek sözlerle milletin huzuru dinamitleniyor? Neden huzur içinde yaşamıyoruz? Aslında hayat o kadar kısa ki... Değer mi tüm zamanları kavga ile geçirmeye? ★★★ Bir zamanlar doğuda, akıllı ve bilgili bir hükümdar varmış. Her şeyi bilmek isteyen bu hükümdar bir gün tüm vezirlerini huzuruna çağırmış ve: “Bana dünyadaki bütün milletlerin tarihini yazın. Geçmişte nasıl yaşadıklarını, yaptıkları savaşları, eğitimlerini, sanatlarını anlatın” diyerek eklemiş: “Size bunu hazırlamanız için 5 yıl süre veriyorum.” Vezirler “Emredersiniz” diye huzurdan ayrılıp, memleketteki en akıllı, en bilgili insanları bir araya toplamışlar... ★★★ 5 yıl sonra vezirler sarayda huzura çıkmış: “Ulu hükümdarımız, dileğinizi, yerine getirdik. Dışarıya bakarsanız bu isteğinizin mükemmel bir şekilde karşılandığını görürsünüz.” Hükümdar dışarıya bakınca gözleri faltaşı gibi açılmış. Sarayın önünde, sonu ufukta kaybolan bir deve kervanı duruyormuş. Her devenin sırtında iki dev heybe ve heybelerin içinde de on büyük cilt kitap varmış. “Bu nedir yaa?” diye bağırmış hükümdar... “Bu dünya tarihidir” diye cevap vermiş vezirler... “Emriniz üzerine, bilge kişiler 5 yıl durmadan çalışıp, dünya tarihini ortaya çıkardılar.”“Ulan benimle alay mı ediyorsunuz?” diye öfkeyle kükremiş hükümdar... “Ömrüm bunların yüzde birini bile okumaya yetmez. Söyleyin, kısa bir tarih yazsınlar! Tüm önemli olayları içersin... Size bir yıl süre veriyorum!” ★★★ Bir yıl sonra yine bir kervan sarayın önünde durmuş... Bu defa kalın kalın kitaplar yirmi devenin sırtındaymış... Hükümdar yine öfkelenmiş: “Bugüne kadar tüm ulusların yaşadığı sadece en önemli olayları en kısa şekilde yazmalarını söyleyin onlara!” diye bağırmış... Akıllı adamların en akıllısı öne çıkarak: “Bu görevi bana verin. Yarın isteğinize kavuşacaksınız.” demiş. Hükümdar şaşırarak: “Yarın mı?” diye sormuş. “Fakat beni aldatıyorsan kelleni kestiririm.” Bilge kişi “Boynum kıldan incedir” diyerek huzurdan ayrılmış ve ertesi gün elinde ufak bir gümüş kutu ile içeri girmiş: “Ey yüce hükümdarım... Tüm insanlık tarihinde yaşamış en büyük liderleri ve en önemli olayları burada bulacaksınız” demiş ürkek bir sesle... Hükümdar kutuyu açmış. Kadife bir kumaş üstünde küçük bir parça parşömen duruyormuş ve sadece bir cümle yazılıymış: “Doğdular... Yaşadılar... Ve Öldüler.” Hukukçu okurumun İmamoğlu sorusu! Okurlarımdan aynı konuda çok soru geliyor. Fikir vermek için bunlardan birini sizlerle paylaşmak istiyorum. Okurum Avukat Turgut Tümer ’in mesajı şöyle: “Sayın Turan... Seçim yenilgisinin faturasını Sayın Kılıçdaroğlu ’na çıkartan Sayın İmamoğlu önce şuna cevap versin: Trabzonlu olan İmamoğlu, Cumhurbaşkanı Yardımcısı Adayı olarak, başta kendi memleketi Trabzon olmak üzere bütün Karadeniz bölgesinde mitingler yapıp, insanlarla bire bir temas ettiği halde Karadenizliler oylarını neden AKP ’ye ve Erdoğan ’a vermiş? Üstelik iktidarın çay alım fiyatını beğenmeyen Rize halkı, fındık alım fiyatını beğenmeyen Giresun ve Ordu halkları adeta ağlarken... Bütün bunları görmezden gelerek, sebepleri araştırılmadan Kılıçdaroğlu ’nu yemeye çalışanlar iyi niyetli olamazlar! İmamoğlu CHP Genel Başkanı olunca mı Karadeniz halkı ona oy yağdıracak?” GÜNÜN SÖZÜ Bana dokunmayan yılan bin yaşasın deme, bir gün o yılan seni de sokabilir!",https://www.sozcu.com.tr/kisadan-da-kisa-dunya-tarihi-wp7730552
Rahmi Turan,Umutlar Kaf Dağı’nın ardında kaldı!,30 Temmuz 2023,"Öylesine batmışız ki... Hayatlar yıkan, ocaklar söndüren enflasyondan kolay kolay kurtulamayacağımız anlaşılıyor. Merkez Bankası ’nın yeni başkanı Gaye Hanım bile yakın bir tarih veremedi, istikrar sürecinin başlangıcının 2025 yılının sonu olacağını söyledi. Bu durumda en az iki buçuk yıl daha bu enflasyon belâsına katlanacağız. O da, tahmin tutarsa tabii... Kısacası, umutlar Kaf Dağı ’nın ardında! Her hafta, her ay sürekli artacak fiyatlar 2,5 yıl daha vatandaşı silindir gibi ezmeye devam edecek. ★★★ Gözleri ışıl ışıl parlayan bir Maliye Bakanımız vardı... Adı Nebati miydi, neydi?  Gerçek dışı vaatlerle aklı sıra vatandaşa umut vermişti. Hiç sıkılmadan milleti kandıran o bakan nerede şimdi? Milletvekili oldu, keyfi gıcır! Ona sormak lâzım: Hani 2023 ’te enflasyonun beli kırılacaktı? Tam tersine, kırılan vatandaşın beli oldu. Nebati Bey ’in vicdanı biraz olsun sızlıyor mu acaba? ★★★ Sayın Cumhurbaşkanı da geçen yılın sonunda: “Herkes enflasyon hesabını 2023’te yüzde 20’ler seviyesine göre yapsın.” demişti. Ne oldu? Merkez Bankası ’nın yeni başkanı Gaye Hanım yılsonu enflasyon tahminini yüzde 22.3 ’ten yüzde 58 ’e yükseltti. Ancak, bunun tutacağı da şüpheli! Çünkü şimdiye kadar Merkez Bankası ’nın hiçbir enflasyon tahmini tutmadı! Daha da yüksek rakamlar görebiliriz. Türkiye İstatistik Kurumu (TÜİK) enflasyonu hep tıraşlayarak küçültüyor. Bu yüzden milletin TÜİK ’e inancı yok gibi... Umutsuz yaşanmaz ama ne çare ki, enflasyondan yakın bir tarihte kurtulmamız umut dışı görünüyor! Milletçe katlanacağız! İktidara oy veren emekliler şimdi ne düşünüyorlar? Cumhurbaşkanı Erdoğan ’ın ekonomide bir tezi vardı... “Faiz sebep, enflasyon netice” diyordu... Ekonomi muhabirleri Merkez Bankası Başkanı Gaye Hanım ’a bu konuda ne düşündüğünü sordular. Cevabı şu oldu: “Başkan olarak benden hiçbir siyasi açıklama alamayacaksınız, hiç boşuna uğraşmayın!” Oysa bu politik cevap bile “Faiz sebep, enflasyon sonuç” tezinin çöktüğünü anlatıyor. ★★★ Başkan Gaye Erkan’ ın duruşu, yüz ifadesi, sorulara verdiği cevaplar “Bugüne kadarki hataların farkındayız ama artık önümüze bakmalıyız” der gibi... Tabii ki, geçmişteki hatalar hakkında fazla konuşmanın pek faydası yok... Önümüze bakmamız lâzım! Fakat, gelecek günler de pek aydınlık görünmüyor. Vatandaşı ağır zamlar ve vergi tuzakları bekliyor! ★★★ Döviz kuru enflasyona paralel artarsa yıl sonunda dolar 36 lira olacak... Özellikle emeklilerin ve dar gelirlilerin zaten cehennem gibi olan yaşamı, daha da zorlaşacak. Benim merak ettiğim konulardan biri şu: “Emekliler kime oy verdi? Muhalefet liderinin cazip vaatlerine rağmen iktidara oy veren emeklilerin gerekçesi neydi? Hangi sebeple böyle davrandılar? Ve en önemlisi, şimdi ne düşünüyorlar?”TEBESSÜM Aceleleri neydi? Günümüzden 2600 yıl önce yaşayan Çinli bilge Konfüçyus ’un yolu bir savaş meydanına düşer... Bakar, yerde binlerce ölü var... “Bunlara ne olmuş böyle?” diye sorar. Yardımcısı “Savaşta birbirlerini öldürmüşler efendim” der. Konfüçyus acı acı dudak büker: “İnsanlar bir tuhaf... Aceleleri neydi? Biraz daha bekleselerdi, zaten kendiliklerinden öleceklerdi!”GÜNÜN SÖZÜBilgi insana güç ve tevazu, cehalet ise küstahlık verir!",https://www.sozcu.com.tr/umutlar-kaf-daginin-ardinda-kaldi-2-wp7758445
Rahmi Turan,Sığınmacı göçü ürkütücü sorun!,08 Temmuz 2023,"Fransa ’nın kalbi Paris ’te yaşanan ve yatışmış gibi görünen olayları hafife alıp kimse “Bize ne yahu, bu onların sorunu!” demesin. Bu tür toplum hareketleri bazen yangın gibi başka ülkeleri de sarabilir. Daha da vahimi, sosyal bilimcilere göre, bizim başımıza da gelebilir! Sığınmacı ya da mülteciler, her ülkede ciddi oranda ürkütücü bir sorun! Fransa, Avrupa ’nın en önemli ve gelir düzeyi yüksek ülkelerinden biri... Böyle bir ülkede olaylar çıktı. 17 yaşındaki Cezayir asıllı bir Fransız vatandaşının polis tarafından öldürülmesi toplumda bardağı taşıran damla oldu. Olaylarda arabalar yakıldı, dükkanlar yağmalandı, polisle şiddetli çatışmalar yaşandı. 2000’den fazla protestocu gözaltına alındı. Sokaklar ateşe verildi, ünlü turistik Şanzelize Caddesi boşaltıldı. Olayları Afrika kökenli Fransa vatandaşlarının ve göçmen grupların yarattığı belirlendi... ★★★ Bizde de şu anda 10 milyondan fazla göçmen ve sığınmacı var. Bir kısmı Afrikalı, bir kısmı Afganistan ve Iraklı , büyük kısmı Suriyeli... Bugün Yunanistan’ ın nüfusunun 10 milyon 423 bin olduğunu düşünürsek, bir ülke nüfusu kadar sığınmacımız var demektir... AKP Sözcüsü Ömer Çelik, Fransa’ da yaşanan olaylardaki sığınmacı tartışmalarına dikkat çekerek: “Türkiye insani değerlere dayalı politikası gereği, ölümden kaçan sığınmacılara sahip çıkmıştır. Türkiye’de böyle bir şey yaşanmaz” dedi. Dileriz öyle olur... Fakat Zafer Partisi lideri Prof. Dr. Ümit Özdağ aynı kanıda değil... Ümit Özdağ , bir bilim adamı olarak AKP ’li Ömer Çelik ’e (üzerinde durulması gereken) şu cevabı verdi: “Eğer verdiğim yüksek lisans derslerine devam etseydin, olayların nasıl vahim bir şekilde kontrol dışına çıkacağını anlardın. Stratejik konularda cehalet kötü!”SONUÇ: Toplum zorlanmamalı! Bir ülke nüfusu kadar göçmenimiz var! Fransa ’daki olayların arkasındaki sosyal faktörlerin Türkiye’ deki sığınmacılarla pek benzerliği yok ama yine de kontrolsüz sığınmacı göçü çok hassas bir konu... Biz şu anda ülkemizde Yunanistan (10 milyon), İsveç (10 milyon), Portekiz (10 milyon) nüfusu kadar sığınmacı barındırıyoruz. Ekonomimiz bunu kaldırabilir mi? Son birkaç yıl içinde Afganistan’ dan gelip, yürüyerek sınırlarımızı geçen 20 ile 30 yaşları arasındaki genç erkek göçmenlere neden göz yumulduğu izaha muhtaçtır. Bunların bir takım asayiş sorunları yaratabileceğinde endişe duymak ırkçılık değildir. Nitekim daha birkaç gün önce Kocaeli ’nin Dilovası ilçesinde Suriyelilerle yerli halk arasında tehlikeli bir gerginlik yaşandı. CHP Kocaeli Milletvekili Nail Çiler “Özellikle seçim döneminde Suriyelilere fazla tavizler verildi. Bunu vatandaş da görüyor. Dilovası’ nda insanlar çok gergin... Halk, Suriyelilerin bir köpeği zehirlemesine tepki gösterdi. Şimdi sakinlemiş gibiler ama olaylar tekrar yaşanabilir.” diye uyarıyor. Kocaeli Valiliği , olaylara karışan 10 Suriyelinin sınır dışı edileceğini açıkladı. İktidarın, Türkiye genelinde vatandaşların kaygılarını giderecek adımlar atması gerekiyor. TEBESSÜM “Maymun öldü!” Hayvanat bahçesindeki maymun ölmüş... O sırada Müdür araştırma gezisinde bulunuyormuş... Telaşa kapılan Müdür Muavini, müdürün, hayvanat bahçesindeki eksikliklere çok kızdığını bildiği için acele şu telgrafı göndermiş: “Sayın müdürüm. Bahçemizin maymunu öldü. Yerine koymak için sizi bekliyoruz!” GÜNÜN SÖZÜ Para ile satın alınan sadakat, daha fazla para ile satılır!",https://www.sozcu.com.tr/siginmaci-gocu-urkutucu-sorun-wp7736818
Rahmi Turan,Toplum çıldırdı!,02 Ağustos 2023,"Çıldırmak , aklını kaçırmak, delirmek, zıvanadan çıkmaktır. Adeta cinnet geçiren toplumumuz denetlenemeyecek bir duruma geldi... Her gün tabancalar patlıyor, bıçaklar çekiliyor, kanlı olaylar, yürek parçalayıcı trajediler yaşanıyor! Yalnız ekonomik sorunlar değil, kuralsızlık, yasa tanımazlık, yönetim ve denetim eksikliği, ilkellik ve cehalet de toplumsal olayları çığ gibi büyütüyor! 21 yıldır ülkemizi yöneten siyasi iktidar bundan kendine bir pay çıkartır da ders alır mı, bilmiyorum. Fakat AKP döneminde her türlü olayın misliyle arttığı, hapishanelerin dolup taştığı bir gerçek! ★★★ AKP ’nin iktidara geldiği 2002 yılında cezaevlerindeki tutuklu ve hükümlü sayısı 52 bin dolayındaydı... Aradan geçen 21 yılda ülkede kat kat artan, büyüyen, gelişen şey sadece cezaevleri oldu. Yüzlerce yeni hapishane yapıldı, tutuklu ve hükümlü sayısı 289 bin artarak 341 bin 497 kişi oldu. Bu artış hızı dünyada rekordur! Başka alanlarda, bilimde, teknolojide, eğitimde rekor kıramıyoruz ama suçlulukta açık farkla rekortmeniz. Şöyle basit bir inceleme yaptığımız vakit, iktidarın en başarılı olduğu işlerin başında yeni cezaevleri inşa etmek olduğunu görüyoruz. Okul açmakta değil ama hapishane açmakta çok başarılıyız. Toplam cezaevi sayısı 399 ’u buldu. Bu yıl hizmete girecek 20 yeni cezaeviyle birlikte Türkiye’ deki toplam hapishane sayısı 419 ’a yükselecek. ★★★ Dedik ya, toplumumuz çıldırmış gibi... Her gün tabancalar patlıyor, bıçaklar çekiliyor, pompalı fişekler ateşleniyor, insanlar ölüyor. Dün sadece son 24 saatin olaylarını yansıtan SÖZCÜ’ nün kardeş kuruluşu kardeş Korkusuz Gazetesi’ ndeki haber başlıkları Türkiye’ nin aynası gibiydi... Aynalar yalan söylemez, ortada ne varsa onu yansıtır. Altta, Korkusuz Gazetesi ’nden bazı başlıklar naklediyorum. Bu birkaç örnek bile toplum olarak hal-i pür melâlimizi (acınacak halimizi) gösteriyor. Okuyalım... Son 24 saatin bazı olayları! ■ Türkiye’de ekonomik krizin bunalttığı vatandaş sorunu silahla çözüyor! ■ Ülkede 25 milyon kişi ruhsatsız silah kullanıyor. 2,5 milyon kişide ruhsatlı silah var. ■ Kastamonu’da 16 yaşında iki çocuk taksi şoförünü bıçakla öldürdü. ■ Adana’da panelvana ateş açtılar, bir ölü var. ■ Mardin’de husumetli aileler birbirlerine kurşun yağdırdı, 2’si ağır, 7 kişi yaralandı. ■ Batman’da ufak bir tartışma ölümle sonuçlandı. ■ Karaman’da, evinin önünde canına kıydılar. ■ Kars’ta 3 kardeşe takside kurşun yağdırıldı, 2 kişi öldü 3 kişi yaralandı. ■ Kayseri’de, tartıştığı kişiye sinirlenip bacağından tabancayla vurdu. ■ Adana’da, kiraladıkları arabayı izinsiz alan arkadaşlarını öldürdüler. ■ Kayseri’de, genç şarkıcının sır ölümü. ■ Antalya’da, Hostes Merve’ye kıskançlık kurşunu... Sevgilisi, hem hostesi, hem kendini öldürdü. ★★★ Durum her gün böyle... Bunlar sadece son 24 saat içinde meydana gelen kanlı olayların bir bölümü... Tüm cinayetleri, hırsızlık, soygun, vurgun olaylarını nakletmeye bu sütunlar yetmez! 2023 yılı boyunca bugüne kadar 1938 silahlı şiddet olayı basına yansıdı. Tabanca ve tüfekle vurularak ölenlerin toplam sayısı 1200 , yaralı sayısı ise 1960 kişi... Hiçbir ülkede böylesine yoğun şiddet ve denetimsizlik yok... Doğal olarak “Toplumumuz çıldırıyor mu, nedir” diye düşünmeden edemiyoruz. TEBESSÜM Sapığın savunması! Hakim, taciz suçundan yargılanan sapkın adamı azarlar: “Polis seni ‘seri sapık’ diye yakaladı. Kadın-erkek demeden 10’dan fazla insana cinsel tacizde bulunmakla suçlanıyorsun. Ne diyeceksin bu iddiaya?” Adam arsızca gülerek “Bu sapıklık değildir hakim bey” der “Bu durum benim insanları ne kadar çok sevdiğimin kanıtıdır. Beraatımı istiyorum.”GÜNÜN SÖZÜTanrı akılsızlara ağızı konuşmaları için değil, yemek yemeleri için verir.",https://www.sozcu.com.tr/toplum-cildirdi-wp7761150
Rahmi Turan,Hukuk ve adalette sınıfta kaldık!,08 Ağustos 2023,"“Ülkemizde hukuk var mı?” diye soruyorlar. Tabii ki var... Var amma bu hukuk ülkede iktidara muhalif olanlar için bir ceza aracı olarak kullanılıyor! Bu yüzden uygar Batı bize güvenmiyor... Güvenmedikleri için de Türkiye ’ye, hukuk ve demokrasinin olmadığı bir ülke olarak bakıyorlar. Ülkemizde hukuk olsa Tele-1 ekranları karartılmazdı. Çünkü, evrensel hukukun uygulandığı demokratik ülkelerde televizyon kanalları kapatılmaz!Türkiye ’mizin her geçen gün, demokrasiden uzaklaşıp az gelişmiş ülkeler safına doğru itildiğini görüyor, üzülüyoruz. ★★★ TV kanallarının kapatılması, gazeteci ve yazarların hapse atılmaları aslında Türkiye ’ye verilen ceza! Ülkemiz bu kararlardan büyük zarar görüyor. Bir kısım insanlar belki intikam duygularını tatmin ediyor, belki iktidara yarandıkları için mutlu oluyorlar ama gerçekte (bilerek ya da bilmeyerek) güzel memleketimize kötülük yapıyorlar... Demokratik Batı ülkelerinde sürekli puan kaybediyor “Demokrasi ve hukukun gelişmediği bir ülke” olarak görülüyoruz. Bir de Avrupa Birliği hayalleri içindeyiz... Bu hukuk yapımızla birliğe girmemiz mümkün mü? Dostlarımız üzülüyor, düşmanlarımız ise bu halimize gülüyor! ★★★ 7 gün süreyle ekranı karartılan Tele-1 ’in patronu Merdan Yanardağ “42 gündür” cezaevinde... Aslında tutuklanması için geçerli bir sebep yok. Çünkü iddianın kanıtı montaj bir videodan ibaret. Ayrıca suç işlemiş olsa bile, yasalara göre tutuksuz yargılanabilirdi... Tutukluluk istisna haldir. Fakat yasa ne yazık ki, Merdan Yanardağ ’a uygulanmıyor. Tele-1 ’den yapılan açıklamada “Yoksulluğu, yolsuzluğu, israfı, doğanın yok edilmesini, adam kayırmayı, liyakatsizliği, tarikat ve cemaatlerin devleti nasıl ele geçirdiğini haber yapmasak ceza da almazdık.” denildi. Ayrıca, rantçı, talancı ve vurguncuların kabusu olmaya devam edileceği vurgusu da açıklamada yer aldı. ★★★ İktidar partisi AKP yirmi iki yıl önce yola çıkarken halkımıza “Adalet, özgürlük ve demokrasi” vaat etmiş, isminin başına da birinci ilke olan “adaleti” yerleştirmişti. Adı “Adalet ve Kalkınma Partisi” olan siyasi kuruluşun 22 ’nci yılındayız. Aradan geçen bunca zaman sonra durum parlak değil! Maalesef, adalette de, kalkınmada da sınıfta kaldık! “Biz bu ülkeye ne yaptık?” Merdan Yanardağ ’dan sonra, iktidara muhalif yapısıyla bilinen genç gazeteci meslektaşlarımızdan Barış Pehlivan da hapse atılıyor. Son anda bir değişiklik olmazsa, 5 ’inci defa hapse girecek olan Barış Pehlivan 15 Ağustos’ ta gidip “Silivri Cezaevi” ne teslim olacak. Yurtsever sanatçı Müjdat Gezen, Barış Pehlivan’ a şu ilginç mesajı yolladı: “Sevgili kardeşim, senin için söyleyecek söz bulamıyorum. Birbirimize sözümüz vardı. Hep birlikte oturup yemek yiyecektik. Benim umudum odur ki, biz bu yemeği başkalarına yedirmeyeceğiz. Gönlünü rahat tut. Yanında, sandığından çok daha büyük bir kitle var. O kadar üzgün ve kızgınım ki, elim daktilonun tuşlarına gitmiyor. Biz bu ülkeye ne yaptık yahu?”TEBESSÜM Güzel kadınlar... Adam, sabah kahvaltıda bir yandan magazin gazetelerini gözden geçiriyor, bir yandan da atıştırıyor... Bir ara gördüğü fotoğraflı bir habere adeta patlıyor: “Yuh be! Ayı gibi herifler gidip dünyanın en güzel kadınlarını buluyor!” Biraz ötede çay demleyen karısı cevap veriyor: “İltifatın için çok teşekkür ederim kocacığım!”GÜNÜN SÖZÜBaşarı, hayattaki her lekeyi silen bir temizleyicidir!",https://www.sozcu.com.tr/hukuk-ve-adalette-sinifta-kaldik-wp7766477
Rahmi Turan,“Sabır taşı” olduk!,26 Ağustos 2023,"Yıllardır umutla bekliyoruz. Neyi bekliyoruz? Enflasyonun düşmesini... Bizi böyle iyimser bir bekleyişe sürükleyen nedir? Cumhurbaşkanı Erdoğan ’ın sözleri... 2018 yılından beri “Enflasyonu Allah’ın izniyle düşüreceğiz. Halkı enflasyona ezdirmemek boynumuzun borcu.” diyor. Bu da hâliyle “az da olsa” umutlanmamıza yol açıyor. Fakat inatçı enflasyon düşmüyor bir türlü... Tam tersine fiyatlar doludizgin gidiyor! Enflasyon kamçılanmış gibi hamleler yaparak canımızı yakmaya devam ediyor. Merkez Bankası perşembe günü sürpriz yaparak politika faizini 7 puan arttırıp yüzde 25 ’e çıkarttı. Bu karar, Erdoğan’ ın “Faiz sebep, enflasyon sonuçtur” tezi ile çelişiyor ama doğru atılan bir adımdır. Ancak bu bile durumu düzeltmeye yeterli değil. 21 Eylül ’de yapılacak yeni toplantıda faizin daha da artırılması kaçınılmazdır! ★★★ Cumhurbaşkanı Erdoğan “Enflasyonu vatandaşımızın hayatından çıkartacağız. Vatandaşlarımdan biraz daha sabırlı olmalarını, biz güvenmelerini ve destek vermelerini rica ediyoruz.” diyor. Bu kaçıncı sabır isteyişi, hatırlamıyorum ama... Ekonomi vatandaşın sabrıyla düzelmez! Vatandaşın sabrıyla enflasyon ve pahalılık bitmez... Son iki ay içinde temel maddelere yüzde yüze varan oranlarda zam yapılırken piyasaların yangın yerine dönmemesi mümkün değil. Vatandaş ister istemez sabrediyor! ★★★ Seçim öncesi litresi 20 liranın altında olan benzin fiyatı bugün 40 liraya yaklaşmış durumda... Akaryakıt başta olmak üzere yapılan zamlarla hemen her ürünün fiyatları katlanmış durumda... Buna rağmen Cumhurbaşkanı Erdoğan enflasyonun tek haneye indirileceğini vaat edip sabır istedi. “Umut fakirin ekmeğidir” diye biz de yine umuda kapıldık, fakat... Onun bu vaadi Merkez Bankası ’nın tahmini ile çelişti... Banka yetkilileri Erdoğan ’ın aksine, 2026 yılına kadar enflasyonda “Tek hane” beklenmiyor. Yani, enflasyon 3 yıl daha başımıza bela olmaya devam edecek. Vatandaştan “Sabır” istemek iyi de... Çarşı-pazardaki yangına nasıl dayanacak bu millet? Gerçek şu ki; Vatandaşta sıkacak ne kemer kaldı, ne sabır! “Suçumuz devlete güvenmek mi?” Türk Lirası ’ndaki aşırı değer kaybını azaltmak için 20 ay önce devreye sokulan Kur Korumalı Mevduat (KKM) ekonominin sırtına kambur oldu. Merkez Bankası bu sistemden kurtulmak için bankalara “Vadesi dolan Kur Korumalı Mevduat hesaplarını standart Türk Lirası hesabına dönüştürme hedefi” getirdi. İktidara güvenerek birikimlerini dövize değil de KKM ’ye yatıran insanların paraları belli bir faizle normal Türk Lirası hesaplarına dönüşecek. Dolar, Euro ve altından şaşmayanlar yine kârlı çıkacaklar. Kur Korumalı Mevduat,  hızla artan dolar kurunu bastırmak için icat edilmişti ama yeteri kadar bastıramadı ve doların fiyatı 27 lirayı geçti. Hazine ’ye müthiş yük getiren Kur Korumalı Mevduat ’ın devlete maliyeti yaklaşık 700 milyar lira oldu. Böyle olacağı tüm ekonomistler tarafından anlatılmış, yetkililer uyarılmıştı ama Maliye Bakanı Nebati “Kur Korumalı Mevduat çağın buluşu oldu. Olumlu sonuçlarını kısa sürede göreceğiz” diye böbürlenmişti. Ee, gördük tabii... KKM devleti borca batırdı! Cumhurbaşkanı Erdoğan , bu kötü gidişi önlesin diye Mehmet Şimşek ile Hafize Gaye Erkan ’ı göreve getirdi. Onlar da KKM ’den kurtulmaya karar verdiler. Şimdi bankalar müşterilerini TL mevduatına geçmeye ikna etmeye çalışacak. Hatayı iktidar yaptı,  kabak bankaların başında patladı!Sözün özü: Türk Lirası ’na güvenenler bir kez daha yaya kaldı. Şimdi bazı yurttaşlardan “Suçumuz devlete güvenmek mi?” şeklinde mesajlar alıyorum. İktidar, vatandaşlarımızın sabırlı olmalarını itiyor ve “Bize güvenin” diyor. Sabır ve güven iyi de, nereye kadar?GÜNÜN SÖZÜGençliğinde birikim yapmayan, yaşlılığında sığınacak gölge bulamaz!",https://www.sozcu.com.tr/sabir-tasi-olduk-wp7783621
Rahmi Turan,Türkiye’ye dışarıdan bakınca...,23 Ağustos 2023,"Vicdanların bittiği yerde insanlık da biter. Çok sevdiğimiz memleketimiz ne yazık ki vicdan erozyonuna uğramış halde... Toplum ikiye bölünmüş, karşıt gruplar arasında kin ve nefret tohumları ekilmiş, herkes birbirinin gözünü oymak istiyor. Oysa hangi dinden, hangi dilden olursanız olur, evrensel bir değer vardır: “Herkes için adalet!” Biz bu evrensel değeri kaybettik! Daha doğrusu kaybettirdiler! Din kisvesi altında yapılan işlerle ülkenin tüm dengeleri bozuldu, kendileri zengin oldu, yoksulluğu da millete armağan ettiler! Haram haramdır, hırsızlık hırsızlıktır, adaletsizlik adaletsizliktir. Bunların hiçbiri İslam ’da yoktur ama nasıl bir Müslüman ülkeysek bizde hepsi var! Rahmetli Yaşar Nuri Öztürk hocamızın dediği gibi halkı “Allah ile aldatıyorlar!” Ülkemizde sıkıntılar çok. Ekonomik güçlükleri tetikleyen unsurlar arasında yargının güven kaybetmesi, adalete olan inancın azalması önemli bir yer tutuyor. ★★★ Bana yurt içinden ve dışından mektuplar ve mesajlar geliyor. İngiltere ’nin, tarihi, mimarisi, spor ve müziği ile ünlü kenti Liverpool ’dan yazan Asım Rüştü Karaman adında bir okurumun mektubu, yabancı ülkelerde yaşayan diğer birçok okurumuzun mektuplarının özeti gibi. Şöyle diyor: “Buradan Türkiye’ye bakınca kahroluyoruz. Ekonomik sıkıntılar, pahalılık, yoksulluk içler acısı... Burada ekonomik bakımdan rahat ve huzurlu yaşamımdan inanın ki, utanıyorum. Milyonlarca insanımız derin sıkıntılar içindeyken ben niye ülkemde değilim? Bunun sebebi acımasız işsizlik! Üniversite mezunuyum. İki fakülte bitirdim. İki yabancı dili iyi derecede biliyorum. Fakat, kendi ülkemde uzun yıllar işsiz kaldım, sonunda kapağı İngiltere ’ye attım. Şimdi ben özgür yaşanan bir ülkeden, Birleşik Krallık’ tan, gözümde buram buram tüten Türkiye’me hüzünle bakıyorum. Özgür ülkelerdeki insanların gözünde ülkemizin bu hale geldiğini görmek beni kahrediyor ama ne çare ki gerçek bu! Türkiye ’yi yönetenler Batı ülkelerindeki insanların nazarında ne hale düştüğümüzün farkında değiller mi?” İYİ Parti için en akılcı yol! İYİ Parti Teşkilat Başkanı Buğra Kavuncu:“Biz şu an itibarıyla seçime tek başına girecekmişiz gibi hazırlığımızı yapıyoruz.” demiş. Diğer bazı İYİ Partili yetkilileri televizyonlarda izledim... Uçuyorlar! Sanırsınız ki, seçimde yüzde 9 civarında oy alarak Meclis ’te ancak 5’inci parti olan onlar değil! “Artık rüştümüzü ispat ettik, 81 ilde, 973 ilçede belediye seçimlerine tek başına gireceğiz” diyorlar. İYİ Parti Genel Başkanı Meral Akşener ’in bu cumartesi günü Afyonkarahisar ’da Türk siyasetini derinden etkileyecek çok önemli bir konuşma yapacağı bildirildi. “Hadi hayırlısı” diyelim. Fakat, İYİ Parti 31 Mart ’ta eğer ittifak yapmadan yerel seçimlere girerse, alacağı sonuç “Hüsran” olur! İYİ Parti ’nin diğer muhalif partilerle “Güç birliği” yapması en akılcı yoldur! TEBESSÜM Kaynana sezgisi! Evlilik çağına gelen delikanlı annesine: “Yarın eve üç kız getireceğim. Sen onlardan hangisiyle evleneceğimi bulacaksın” der. Ertesi gün aynı kıyafetleri giymiş üç genç kızla gelir. Yemeğe otururlar. Delikanlı annesini mutfağa çağırıp sorar: “Kızlardan hangisiyle evleneceğimi buldun mu anne?” Kadın, kızlardan birini gösterir ve gerçekten de delikanlının evleneceği odur. “Nasıl tahmin ettin anne?” diye sorunca aldığı cevap şu olur: “Bir tek onu sevmedim!” GÜNÜN SÖZÜ Yöneticileri zengin olan milletler fakir olur. (Hz. Muhammed)",https://www.sozcu.com.tr/turkiyeye-disaridan-bakinca-wp7780560
Rahmi Turan,Muhalefetin hali Sarayı sevindiriyor,13 Ağustos 2023,"Umutlar tükendi mi? Bence hayır! Muhalefetin yaşadığı büyük şokun, ağır travmanın artık bitmesi lazım! “Muhalefet seçimi kaybetti” diye her şey bitmiş değil. Aksi halde ulus olarak ömür boyu sıkıntı çekmek, ağır zamlar altında ezilerek perişan yaşamak kaderimiz olur. Hiçbir şey sonsuza kadar devam etmez. Her şeyin başlangıcı olduğu gibi bir de sonu vardır. Hayat bitmedikçe, umutlar da bitmez! Ancak, yalnız CHP ’nin değil, tüm muhalefet partilerinin akıllarını başlarına toplamaları, güç birliği yapmaları gerekir. ★★★ 7 ay 19 gün sonra (31 Mart 2024’de) Yerel Seçimler var. 81 il, 922 ilçe ve 386 beldede , toplam 1389 belediye başkanı seçilecek. İYİ Parti, Demokrat Parti, Gelecek Partisi, DEVA, Memleket Partisi, Zafer Partisi, Yeşil Parti... Tek başına hiç biri yeterince güçlü değil. Güç birliği yapmazlarsa, devletin tüm imkanlarıyla Belediye Seçimleri’ ne girecek olan Cumhur İttifakı’ nın karşısında ezilirler! Fakat... Güç birliği yaparlar mı? Bilemiyorum. ★★★ Televizyonda İYİ Parti kurmaylarını izliyorum... Hepsi de yükseklerden uçuyorlar... Peki, anlattıkları kadar güçlülerse milletvekili seçimlerinde neden yüzde 9 ’da kaldılar Beyefendileri dinliyorum da... Her ilde, her ilçede, her beldede Belediye Başkanlığı için aday göstereceklermiş. Yerel seçimlerde tek başına iddialılarmış! Doğrusu, bu tavırlarıyla AKP ’ye büyük kıyak yapmış olurlar. “İYİ Parti tek başına seçime girerse 81 ilin hiç birinde belediye başkanlığı kazanamaz” diye düşünüyorum. Belki birkaç küçük ilçe veya beldede başkan çıkartabilirler, o kadar! Ne yazık ki, egoları yüksek olduğu için bu gerçeği göremiyorlar!31 Mart 2024 Yerel Seçimleri, Meral hanımefendinin, hayatındaki kaçıncı pişmanlık olur, bilemiyorum. Sanırım Saray onları büyük bir memnuniyetle izliyordur! “Plajlarda sigara yasağı!” Bodrum ’daki halk plajlarına gittiğim vakit yüreğim sızlıyor. Kumların üzerinde sigara izmaritleri... İçip içip etrafa atmışlar... Yüzlerce, belki de binlerce izmarit kumlara karışmış, plajın bir parçası olmuş... Yalnız kumların arasında değil, lodos havalarda denizde de atık kola ve bira şişelerinin yanı sıra sigara izmaritlerinin yüzdüğü görülür. Dalgalar bütün pislikleri insanların suratına çarpar gibi sahile vurur! Yalnız Bodrum’ da değil, ülkemizde birçok halk plajlarında durum öyledir. Her yana savrulmuş sigara izmaritleri toplumumuzun uygarlık derecesini gösterir. Hadi, sağlıklarını hiç düşünmeyip sigara içen tiryakiler var diyelim, peki neden izmaritleri çevreye savurup pislik ve kirlilik yaratırlar? Medeniyet onlardan bu kadar uzakta mı? İYİ Parti Konya Milletvekili Ünal Karaman ’ı tebrik ediyorum. Meclis Başkanlığı ’na sunduğu bir kanun teklifi ile “Plajlarda sigara yasağı” istedi. Ünal Karaman “Dünya genelinde her yıl 5 trilyon 600 milyon adet sigara izmariti yerlere atılmaktadır. Bir sigara izmariti 1000 litre suyu kirletebiliyor. Avrupa Birliği üyesi birçok ülkede plajlarda tütün ürünlerinin kullanımı yasaklanmıştır” dedi. Yerden göğe kadar haklıdır. TEBESSÜM Temel’in planı! Hapse atılan Temel ile Dursun, bir sabah ortadan kaybolmuş... Gardiyanlar her yeri aramışlar ama bulamamışlar. “Herhalde firar ettiler” derken bir de bakmışlar ki, ikisi de güle oynaya geliyor. Başgardiyan “Neredeydiniz yahu, sabahtan beri sizi arıyorduk” deyince, Temel izah etmiş: “Yarın kaçacağız da, bir aksilik olmasın diye bugün provasını yaptık!” GÜNÜN SÖZÜ Adaletsizlik olan bir ülkede “Kanun çalar adalet oynar”",https://www.sozcu.com.tr/muhalefetin-hali-sarayi-sevindiriyor-wp7771055
Rahmi Turan,Adaletiniz bu mu?,20 Ağustos 2023,"Hırsızlar, uyuşturucu kaçakçıları, devleti soyanlar, katil ve tecavüzcüler infaz yasası ile tahliye edilirken, gazeteciler aynı haktan faydalanamayıp içeri tıkılıyor! İsrail Dışişleri Bakanı Eli Cohen ’in bir açıklaması olmasa hazin gerçeği öğrenemeyecektik! İsrailli Bakan , sosyal medya hesabından, Türkiye ’de 34 kilo uyuşturucu ile yakalanıp 10 yıl hapse mahkûm edilen İsrail vatandaşı Danny Awka’ nın serbest bırakılacağını açıkladı. İsrail Dışişleri Bakanı Eli Cohen ’in paylaştığı teşekkür mesajı şöyle: “Ne mutlu ki, Başkan Herzog’un, benim ve diğer yetkililerin araya girmesinden sonra, 10 yıl hapis cezasına çarptırılan Danny Awka hafta başında ailesinin yanına dönecek.Sorunun çözümüne katkı sağlayan Cumhurbaşkanı Erdoğan ile Dışişleri Bakanı Hakan Fidan’a teşekkür ediyorum.” Böyle diyor İsrailli Bakan... Demek ki neymiş? 10 yıl hapis cezası alan uyuşturucu kaçakçısı İsrail vatandaşı, İsrail hükümeti rica edince serbest bırakılıvermiş! ★★★ Danny Awka böylece hapisten kurtulurken, tüm suçu “haber ve yorum yazmak” olan gazeteci Barış Pehlivan 6 gündür, Tele-1 Genel Yayın Yönetmeni Merdan Yanardağ ise 54 gündür Silivri Cezaevinde... Bu adalet midir? Daha önce de, Türkiye ’de teröre destek olmak suçundan cezaevinde yatan Alman Die Welt gazetesinin muhabiri Deniz Yücel ve Amerikalı Rahip Brunson da Alman Başbakanı Merkel ve ABD Başkanı Trump’ ın araya girmesiyle hemen serbest bırakılmıştı... Tıpkı uyuşturucu satıcısı İsrailli gibi... Anlaşılan Türkiye’ de Türk olmak zor! Gazeteciler için halkı bilgilendirip uyarmak, yolsuzlukların peşini bırakmamak, haksızlıklara karşı çıkmak affedilmez bir suç! ★★★ 6 gün önce Silivri cezaevine kapatılan Barış Pehlivan şöyle diyor: “Hiç kimseyi öldürmedim...Hiç kimseye tecavüz etmedim...Hiç kimseye uyuşturucu satmadım...Eğer bu ağır suçları işleseydim, utancımdan yaşayamazdım ama iktidar bana özgürlük bahşederdi...Ne haram yedim...Ne cana kıydım...Bu topraklarda herkesin yüreğine bahar gelmesi için yazdım...Şimdi içerideyim!” ★★★ Ülkede herkes, Merdan Yanardağ ve Barış Pehlivan ’ın hapiste olmalarının hakla-hukukla bir ilgisi olmadığını biliyor. Yeni yasayla, hükmü kesinleşmiş ağır suçlar işleyenler bile cezaevinden çıkabiliyorken, Barış, hüküm verilmemiş bir dava gerekçe gösterilerek hapse atılıyor. Adalet Bakanı Yılmaz Tunç ’a sormak lâzım: “Adalet bunun neresinde?” Gazetecilik tehlikeli meslek haline geldi! Namusunu, onurunu, halkın haber alma hakkını her şeyden aziz bilen tarafsız gazeteciler sürekli tehdit ediliyor. Ya hapse atılıyor ya da şiddete uğruyorlar. Tabii bu, muhalif gazeteciler için geçerli! İktidar yandaşı gazetecilerin böyle bir sorunu yok! Medya ve Hukuk Çalışmaları Derneği (MLSA) “Türkiye’de gazetecilik: ‘Güvende hissetmiyorum” isimli bir raporun sonuçlarını açıkladı. Anket, Türkiye ’nin 13 büyük kentinden 57 gazeteci ile yapılmış... Rapordaki verilere göre 57 gazetecinin 46’sının son 5 yıl içinde ya fiziksel saldırıya, ya da tehdide maruz kaldığı ortaya çıktı. Gazetecilerin yüzde 70 ’i gözaltı ve tutuklanmadan, yüzde 42 ’si fiziksel şiddetten, yüzde 35 ’i ırkçı saldırılardan kaygılanıyor. Rapora gazetecilerin yüzde 28 ’i sokakta, evde ya da işyerinde şiddet ve tehdide maruz kaldığını ifade ediyor ve yüzde 47 gazeteci “Kişisel güvenliğim konusunda kaygılıyım.” diyor. Yüzde 87 gazeteci Türkiye’de kendilerini güvende hissetmediklerini söylüyor. Ülkemizde gazetecilik, düzgün gazeteciler için tehlikeli meslek haline geldi! GÜNÜN SÖZÜDürüstlük ağır yüktür, onu taşımak için güçlü olmak gerekir!",https://www.sozcu.com.tr/adaletiniz-bu-mu-5-wp7777875
Rahmi Turan,Adalet bunun neresinde?,22 Ağustos 2023,"Dün SÖZCÜ ’nün birinci sayfasındaki çift sütunluk bir fotoğrafa bakarken acı acı düşündüm: “Çok yazık! Yabancıya karşı gösterilen şefkat, kendi insanlarımıza gösterilmiyor.”34 kilo uyuşturucu ile yakalanıp 10 yıl hapse mahkûm edilen İsrail vatandaşı Danny Aweke affedilip serbest bırakılınca memleketine uçtu. Onu Tel-Aviv havaalanında ailesi ve yakınları mutlulukla karşıladılar. Fotoğrafta, sevinçle bir yakınına sarılan İsrailli ’nin gözlerinin içi gülüyordu. Danny Aweke “Hep bu özgürlük anını bekliyordum. Türkiye ve İsrail’deki yetkililere şükranlarımı sunuyorum” dedi. Daha önce İsrail Dışişleri Bakanı Eli Cohen de Cumhurbaşkanı Erdoğan ile Dışişleri Bakanı Hakan Fidan için teşekkür mesajı yayınlamıştı. Uyuşturucu kaçakçısına yapılan bu sıra dışı muameleyi görünce aklıma hapiste çile çeken emekli paşalar geldi. Yabancı devletler bastırınca, onların suçlu vatandaşları affediliyor. Yabancılara gösterilen hoşgörünün, çeşitli hastalıklarla boğuşan, yaşları ortalama 80 ’in üstünde olan emekli generallere gösterilmemesi üzücüdür. Ciddi tedaviye ihtiyaçları olan yurtsever paşalar 2 yıldır hapiste... Cezaevinde mi ölmeleri isteniyor? ★★★ 28 Şubat Davası’ nın beraat eden sanığı E. Kıdemli Albay Alican Türk “Başlangıcından Bugüne Kadar 28 Şubat Davası” başlıklı 30 sayfalık bir bilgi ile birlikte şu notu gönderdi: “Hukuk tarihimize kara bir leke olarak geçeceğinden zerre kadar kuşku duymadığım ‘28 Şubat Kumpas Davası’nda ceza verilen komutanların cezaevine girişleri 19 Ağustos günü 2’nci yılını doldurdu. Yaşları ortalama 80 ’in üzerine olan 14 Komutandan 8’i, zaman içinde sağlık gerekçeleriyle tahliye edilmiş, 85 yaşındaki E. Hava Korg. Vural Avar komutanımız Sincan FR Tipi Cezaevi’ndeki 489’ uncu günde yaşamını yitirmişti. Ancak 5 komutanımız, haklarında Adli Tıp Kurumu ’nun raporu olmasına rağmen tam 2 yıldır cezaevinde tutuluyorlar: E. Orgeneral Çetin Doğan (83 yaşında)E. Orgeneral Fevzi Türkeri (82 yaşında)E. Korgeneral Yıldırım Türker (82 yaşında)E. Tümgeneral Temel Özkaynak (79 yaşında)E. Tümgeneral Erol Özkasnak (78 yaşında) ★★★ Uyuşturucu kaçakçısı İsrailli ’den önce, terör suçlusu Amerikalı rahip Brunson ile Türk asıllı Alman gazeteci Deniz Yücel ve bazı katiller serbest bırakılmıştı ama emekli yurtsever paşalara (Adli Tıp Raporu’na rağmen) nedense özgürlük yok! Adalet bunun neresinde? “Bir dokun bin ah işit!” Dün, Türk Telekom hakkındaki telefon ve internet şikâyetlerinden bahsetmiştim. O yazımdan sonra çok sayıda yeni şikâyet geldi. Bunlardan biri de Dursun Atılgan’ a ait... “Bir dokun, bin ah işit” derler ya... Telekom da o halde! Yaz aylarını Bodrum Türkbükü’ nde geçiren Avrupa Atatürkçü Düşünce Dernekleri Federasyonu Genel Başkanı Dursun Atılgan gönderdiği mesajda özetle şöyle diyor: “Saygıdeğer üstadım 21 Ağustos 2023 tarihli, yazınızın bir konusu da Türk Telekom. ‘Türk Telekom bıktırıyor’ başlıklı yazınızda Türk Telekom ’dan internet ve sabit telefon hizmeti alanların dertlerini dile getirmiş olmanızdan dolayı size sonsuz şükranlarımı sunuyorum. Bizim telefon 2 yıldır (iki yıldır) çalışmıyor. Çağrı merkezine en az 50 kez arıza kaydı ve hatta şikâyet kaydı bırakmamıza rağmen, telefon çalışmıyor. İki kez eve gelip inceleme yapacaklarını yazdılar. Bekledik, ancak boşuna bekledik. Türkiye’ de Ulaştırma Bakanlığı varsa araştırsın! Şöyle düşünüyorum da, herhangi bir acil durum söz konusu olsa, iletişimi sağlayamayacağı kesin olan bir kurum nasıl olur da liyakatsiz ellerin yönetimine ve sorumluluğuna terk edilebilir? Tüm uyarılarımıza rağmen arıza giderilmiyor. Bize göre laçkalaşmış bir kurum izlenimi veriyor Telekom.” GÜNÜN SÖZÜ Güven kazanmak yıllar sürer, güven kaybetmek saniyeler!",https://www.sozcu.com.tr/adalet-bunun-neresinde-3-wp7779442
Rahmi Turan,Ülkede neler var neler yok?,29 Ağustos 2023,"Zaman zaman derin düşüncelere dalıyorum.  Ülkemizdeki varlar ve yoklar gözkapaklarımın pembe ekranında dans ediyor. Yokluklar ülkesi halindeyiz Adalet yok... Fikir özgürlüğü yok...İnsanlarımızda para yok...Hoşgörü yok...Döviz yok... Ülkedeki “Yok” lar sayfalar dolusu sıralanabilir. Buna karşılık varlar da çok! Adaletsizlik var...İşsizlik var...Enflasyon var...Pahalılık var... Cari açık (döviz açığı) var...Bütçe açığı var...Ağır vergiler var...Boş vaatler var...Nasihat var...Sabır istemek var!“Var” lar da sayfalar dolusu sıralanabilir... ★★★ Bütün bunlar kafamda dans ederken Türkiye İstatistik Kurumu (TÜİK) ’in rakamları geliyor aklıma... TÜİK sanıyorum 85 milyon insanla dalga geçiyor. Açıkladığı rakamlar öylesine inanılmaz! Gazetelerin birinde şöyle bir haber okudum: Maliye Bakanı Mehmet Şimşek, TÜİK Başkanı’ na telefon ederek “Rica ederim gerçek neyse onu açıklayın, program yapamıyorum.” demiş. Anlaşılan, Mehmet Şimşek bile TÜİK ’e isyan etmiş... Çünkü bu haber daha sonra yalanlanmadı! Aslında TÜİK ’in işi çok zor... Son 4 yılda 4 başkan ve 20’ye yakın üst yönetici değiştirildi. Şimdi yönetim tekmeyi yememek için söz dinliyor! ★★★ Türkiye , son 5 yıldır uyguladığı bilim dışı modeller nedeniyle finansal kaynakları heba etti, ekonomiyi çökertti. “Kurtarıcı” olarak göreve getirilen Mehmet Şimşek - Gaye Erkan ikilisinin   (7.5 puanlık) son cesur faiz artırışı ekonomi dünyasına “iyi şeyler olacak” umudu yarattı. Ancak bu yeterli değil tabii ki... “Faiz sebep, enflasyon sonuç” şeklindeki bilim dışı tez ve “Nass” politikalarıyla yıkılan ekonomiyi rayına sokmak için rasyonel (akılcı) politikalardan şaşılmaması, içte ve dışta güven havasının sağlanması gerekiyor. Mehmet Şimşek - Gaye Erkan ekibi başarılı olmazsa halkımız daha çok acılar çekecek. Onların başarılı olmalarını diliyoruz ama göreve geldiklerinden bu yana 2 ay 25 gün geçti, halkımızın daha da fakirleşmesinden başka bir şey görmedik! Sabancı çiftine acil şifalar Geçtiğimiz hafta sonu, yalnız iş dünyası değil; tüm Türkiye , üzücü bir haberle sarsılmıştı... Yunanistan ’ın Leros adasındaki deniz kazasında ağır yaralanan Esas Holding Yönetim Kurulu Başkanı Ali Sabancı ile eşi Aydın Doğan Vakfı Yönetim Kurulu Başkan Vekili Vuslat Doğan Sabancı’ nın tüm ameliyatlarının başarılı geçmesi onları tanıyan-tanımayan herkesi sevindirdi. Binlerce insanımıza iş sağlayan Sabancı ve Doğan ailelerinin evlatları olan Ali Sabancı ile eşi Vuslat Doğan Sabancı ’nın Türk ekonomisine önemli katkıları bulunuyor. Sabancı Holding Yönetim Kurulu Başkanı Güler Sabancı’nın, “Yaralıların durumu nedir?” diye soran gazetecilere “Çok şükür” diye cevap vermesi iş dünyasında ve çiftin yakınları arasında memnuniyet yarattı. Bu arada Aydın Doğan Vakfı da yaralıların sağlık durumlarının “İyiye gittiği” açıklaması yaptı. Sabancı ve Doğan ailelerine “Geçmiş olsun” dileklerimi iletiyor ve Ali Sabancı -Vuslat Doğan Sabancı çiftine acil şifalar diliyorum. Temel’in kaytan bıyıkları... Temel politikaya atılır ve milletvekili olur. Daha fiyakalı görünmek için kaytan bıyık bırakan Temel’e kalabalık bir toplantıda rakip partiden bir kadın delege: “Sizin fikirleriniz de, bıyıklarınız da hiç hoşuma gitmiyor!” diye hücum eder. Temel kızmadan, tatlı bir gülümsemeyle cevap verir: “Telaş etmeyin hanımefendi... Söz veriyorum, fikirlerimle de, bıyıklarımla hiç temasınız olmayacak!”GÜNÜN SÖZÜSadece okumak yetmez, insan meydan okumayı da bilmeli!",https://www.sozcu.com.tr/ulkede-neler-var-neler-yok-wp7786313
Rahmi Turan,Deniz kıyıları yağma altında!,16 Ağustos 2023,"Ülkemizde bütün kıyı ve sahil şeritleri herkesin eşit ve serbest olarak yararlanmasına açıktır. Yani tüm deniz ve göl sahilleri ücretsiz ve halkındır. Yasalar böyle diyor. Fakat... Türkiye ’de ne yazık ki yasa-masa yok! Gerçi raflarda yüzlerce yasa var ama ne yazık ki, halk yararına olanlar uygulanmıyor. İşlemeyen yasalar, yok hükmündedir! ★★★ Mesela Bodrum... Bakıyorum da, kıyılar babalarının malıymış gibi oteller ve lokantalar tarafından işgal edilmiş... Yüzlerce, binlerce şezlong sahillere yerleştirilmiş ve deniz kıyıları parası olmayan halka kapatılmış... Paran varsa, kıyıların ve şezlongların efendisisin... Parayı veren düdüğü çalıyor! Peki, Anayasa ve yasalar ne oluyor? Hani sahiller halkındı? Yasaları takan mı var? Utanmazca bir işgal bu! Halk savunmasız ve yalnız! Kıyılarda yer alan oteller ve restoranlar, halka açık olması gereken plajlara şezlong ve şemsiye atarak vatandaştan çeşitli miktarda paralar talep ediyor. Kişi başına 300 liradan başlayan fiyatlar 700 liraya, 1000 liraya kadar çıkıyor. “Beach” adı verilen plajlardaki özel locaların 8 bin, 10 bin, hatta 20 bin lira gibi ücretlerle kiralandığı haberleri geliyor. Bunlara karşı devlet ne yapıyor? Vali, Kaymakam, Belediye Başkanı neden duyarsız? Devlet oralardan işgaliye parası alıyor. Değer mi sahilleri kapatıp halkın anayasal hakkını gasp etmeye? Anayasa ve Kıyı Kanunu , iktidarı da, muhalefet belediyelerini de ırgalamıyor. Onlar için önemli olan kıyılardaki işletmecilerden para kazanmak! ★★★ Türkiye ’de 508 plaj MAVİ Bayraklı... Yani uluslararası kriterlere göre suları tertemiz. Fakat... Yasaların açık hükmüne rağmen, halk bu plajlardan 418 ’ine para ödeyerek girebiliyor. Sadece 90 plaj ücretsiz. Yakında onlar da gasp edilebilir! Plajlar artık kâr kapısı... Ezilen halkımız “Zararın neresinden dönülse kârdır” diyerek, hiç değilse bundan sonra oylarını doğru kullanmalı! Kanunları takan yok ki! Halka ait sahillerin özel işletmeler tarafından halka kapatılması, hem Anayasa ’yı, hem de Kıyı Kanunu’ nu çiğniyor. Başta Bodrum olmak üzere Ege ve Akdeniz bölgelerinin en güzel plajları işgal altında... Oysa, Anayasa ’nın ve Kıyı Kanunu ’nun  bu konudaki hükümleri şöyle: Anayasa madde 43: “Kıyılar devletin hüküm ve tasarrufu altındadır. Deniz, göl ve akarsu kıyılarıyla, deniz ve göllerin kıyılarını çevreleyen sahil şeritlerinden yararlanmada öncelikle KAMU YARARI gözetilir.” 3621 sayılı Kıyı Kanunu Madde 5: “Kıyılar herkesin eşit ve serbest olarak yararlanmasına açıktır. Kıyı ve sahil şeritlerinden yararlanmada öncelikle KAMU YARARI gözetilir. Kıyı, herkesin eşitlik ve serbestlikle yararlanmasına açık olup, buralarda hiçbir yapı yapılamaz, duvar, çit, parmaklık, tel örgü, hendek, kazık ve benzeri engeller oluşturulamaz.” Yasalar böyle diyor ama burası Türkiye... Yasa yok tasa var! Kıyılarda kamu yararı gözetilirmiş, halk sahillerden serbestçe faydalanırmış! Hadi canım sende... İşgale izin veren devletin kendisi! TEBESSÜM Temel usulü tedavi! Temel ruh doktoru olup bir hastanede göreve başlamış. Yakınları “Nasıl tedavi ediyorsun hastaları?” diye sorunca anlatmış: “Hasta eğer alkol alıyorsa yasak ediyor ‘Bir daha sakın içme!’ diye ihtar ediyorum” “Ya alkol almıyorsa?” “O zaman ‘Hemen alkole başla!’ diyorum” “Tıpta böyle bir tedavi şekli yok ki!” “Yok ama ben yaptım oldu. Benim halkım ters! Başka türlü tedavi olmuyorlar!” GÜNÜN SÖZÜ Affetmek ve unutmak sadece iyi insanların intikamıdır!",https://www.sozcu.com.tr/deniz-kiyilari-yagma-altinda-wp7773979
Rahmi Turan,Yemek yediği kabı pisletmek!,19 Ağustos 2023,"Bazı akılsızlar bindikleri dalı kesmeye çalışıyorlar. O dal kesilirse kendileri de düşecek ama bu basit gerçeği görmeyecek kadar gözleri kararmış, çağ dışı düşünceler onları kör etmiş! Türkiye Cumhuriyeti’ ni yıpratmak için hem içten, hem dıştan darbeler geliyor. Dışarıdan gelen darbeleri yıllardır göğüslüyoruz. Peki, ya içeriden gelen darbelere ne yapacağız? Türkiye ’nin toprak bütünlüğünün bozulmasını amaçlayan bu tür davranışlara iktidar sessiz kalırsa, yapacak fazla bir şey kalmıyor! Hatay ’da, Diyanet’ in kadrolu imamı Halil Konakçı’ nın hilâfet çağrıları ve laikliği hedef alması tam bir gericilik olayıdır! ★★★ Bir zamanlar adamın biri “Kurtuluş Savaşı’nı keşke Yunan kazansaydı, dinimizi özgürce yaşardık” demiş, iktidardan ilgi ve sevgi görmüştü. Savaşı Yunan kazansaydı, camilerde ezan bile okunamayacağını, tam tersine kilise çanlarının çalacağını düşünemeyecek kadar idrakten yoksun bir kişiydi... Fakat, ölünceye kadar iktidarın makbul adamı oldu, sarayın gözdeleri arasında yer aldı. ★★★ Şimdi, adamın bir çıkmış öz be öz Türk yurdu Hatay’ da “Fransız işgalini” övüyor.Diyanet ’in kadrolu imamı Halil Konakçı adında biri bu... Sosyal medyaya düşen bir videoda şöyle diyor: “Hatay’ın çoğunluğu Arap’tı... Hatay 1938’e kadar Fransız işgalindeydi. Türkiye’de ezan yasağı 1932’de geldi. Fransızlar ezanı Hatay’ın Müslüman köylerinde, camilerinde yasaklamadılar. 1938’de Hatay Türkiye topraklarına katıldığında ilk yapılan iş ezanın yasaklanması oldu. Yani Fransız kâfirinin yapmadığı zulmü bu topraklarda yaptılar.” Açıkça yalan söyleyen bu imam halkı düşmanlığa tahrik ediyor, “1932 yılında Türkiye’de ezanlar yasaklandı! 1938’de Hatay Türkiye topraklarına katıldığında ilk yapılan iş ezanın yasaklanması oldu.” diyerek Türkiye Cumhuriyet i’ne iftira atıyor. Üstelik bu kişi Diyanet ’in kadrolu imamı ve Türk milletinin vergilerinden maaş alan biri... Türkiye Cumhuriyeti tarihinin hiçbir döneminde ezanı yasaklamadı. Camiler her zaman açıktı ve ezan sesleri hiçbir zaman susmadı. Arap hayranı imam, anlaşılan ezanın Türkçe okunmasını “Ezan yasaklandı” diye çarpıtıyor. Namaza çağrı olan ezanın Arapça ’dan başka bir dilde okunmayacağına dair hiçbir dinî hüküm bulunmuyor ve Kuran ’da böyle bir emir yoktur! Fransızların Hatay’ da hoşgörülü bir yönetim sergilediklerini iddia ederek düşman işgalini öven imamın “Hatay’ın çoğunluğu Arap’tı” diyerek tarihi çarpıtıp, Hatay ’ın bir Arap kenti, yani Suriye şehri olduğunu ifade etmesi densizliktir. Türkiye Cumhuriyeti ’nden aldığı maaşla karnını doyuran bu adam, yemek yediği kabı pisletiyor! Kim bilir? Belki de ona “Aferin” derler! Diyanet İşleri, Hatay ’ın bir Arap şehri olduğunu iddia eden ve “Ezanlar yasaklandı” diyerek Türkiye Cumhuriyeti ’ne iftira atan imam hakkında “İnceleme” başlatmış... Dikkat ederseniz, “Soruşturma değil” sadece inceleme... Hiçbir kıymeti harbiyesi yok. “Lâf olsun, torba dolsun” diye yapılan uyduruk bir işlem... Din üzerinden Atatürk devrimlerini ve Cumhuriyet ’i yıpratmak isteyen imam Halil Konakçı ’ya kimse bir şey yapamaz! Neden? Çünkü, Saray bu adama sahip çıktı da ondan! Cumhurbaşkanı Danışmanı Oktay Saral, hilâfet çağrıları ve laikliği hedef alan imam Halil Konakçı ’yı hararetle savundu. Diyanet yetkililerine seslenen Saral “Hocaefendi” ifadesini kullanarak “Her daim onun yanındayız” dedi. Şimdi siz söyleyin: İnceleme yaptığını açıklayan Diyanet İşleri şimdi, imam Halil Konakçı’ ya herhangi bir ceza verebilir mi? Bu mümkün görünmüyor. Kim bilir, belki de “Aferin” derler! GÜNÜN SÖZÜHayatı ayna farz et, sen ona gülersen o da sana güler!",https://www.sozcu.com.tr/yemek-yedigi-kabi-pisletmek-wp7777058
Rahmi Turan,İktidara kızacak yerde muhalefete kızıyorlar!,07 Ağustos 2023,"BİZİM insanlarımız bir tuhaf... Çarşıda-pazarda dolaşı­yorum... Her yer cehennem gibi... Her şey ateşi pahası... Kadın-erkek, büyük-kü­çük herkesin artan fiyatlar­dan yanan yakıla şikâyet ettiklerine tanık oluyorum. Fakat... İnanılmaz bazı sahnelerle karşılaşınca deh­şete düştüğüm de oluyor. Bir kısım insanımız, ülkeyi yangın yerine çeviren pahalılık nede­niyle iktidara kızaca­ğı yerde, muhalefete kızıyor! Pazarda, parası yetmedi­ği için filesini doldurama­yan yaşlı bir kadının histeri nöbeti geçiriyormuş gibi çılgıncasına: “Bütün bu kötülük­ler, bütün bu pahalılık Kılıçdaroğlu yüzünden” diye bağırdığını duyunca kulaklarıma inanamadım. Düşünce düzeyi bu seviyede olan insanların içinde bulunduğu cehalet bataklığına üzülmemek elde değil... ★★★ Düşünebiliyor musunuz? Oylarıyla bütün yetkileri Cumhurbaşkanı Erdo­ğan ’a verip, ülkedeki tüm aksaklıklardan Kemal Kılıçdaroğlu ’nu sorumlu tutmak nasıl bir ruh halidir? Sanırım bu durum, psikolog ve psikiyatristlerin incelemesi gereken top­lumsal bir sorundur. Bunların düşünceleri don­muş, bakış açıları kalıplaş­mış, yapılarının değişmesi çok zor bir hale gelmiş. Hâlâ ekonomideki kö­tüye gidişin ve pahalılığın sorumlusunun muhalefet olduğunu sanıyorlar. Sadece cahillik de­ğil... Bir kısım insanla­rımızın kulakları var duymuyor, gözleri var görmüyorlar! Kira anlaşmazlıklarını arabulucular çözecek! İktidarın ev sahip­leriyle kiracıları karşı karşıya getirmesi de bir garip... Sen kalk her şeye yüzde yüze varan zamlar bindir, emlak vergilerine yüzde 62 zam yap, sonra da kira artışlarını yüzde 25 ile sınırla... Al sana toplumsal bir yara daha! Enflasyon oranında zam yapılsa belki olaylar çık­ması önlenecekti. Fakat iktidar enflasyonun yarısı kadar zamda karar kılınca ev sahibi-kiracı arasında başlayan kavgalar büyüdü... Tabancalar, bıçaklar çekildi. Cinayetler işlendiğini bile duyuyoruz. Bu sorun daha da bü­yümeden akılcı bir çözüm yolu bulmak şart. Arabulu­culuk belki çare olabilir. ★★★ Kiracı-ev sahibi anlaşmaz­lıklarında 24 gün sonra (1 Eylül 2023’te) yeni bir dönem başlıyor ve: “Arabuluculuk Siste­mi” devreye giriyor. 1 Eylül’ den sonra kira davalarında arabuluculuğun zorunlu hale getirilmesinin önemli bir görev yerine getireceği belirtiliyor. Ara­bulucu görevini en geç bir ay içinde tamamlayacak. Uyuşmazlık devam ederse, taraflar dava açabilecek. Mahkeme, dava açıl­madan önce arabulucuya başvurulmuş olması şartı arayacak, aksi halde davayı kabul etmeyecek. Bu sayede mahkemelerin yükünün azalacağı ve kira davalarının kısa sürede çö­zülebileceği umut ediliyor. Dileriz öyle olur. TEBESSÜM Paraşüt açılmazsa... Temel ile Dursun askerde eğitimlerini para­şütçülük üzerine yaparlar. Komutan: “Bu bir deneme atlayı­şıdır, şimdi herkes sı­rayla atlayacak. Sonra aşağıda buluşma yerine gidip bekleyeceksiniz. Eğer paraşüt açılmazsa fazla telaş yapmayın, yedek paraşütü dene­yin” der ve herkesi teker teker uçaktan atlatır. Dursun yere doğru inerken birinci paraşütü çeker açılmaz, o anda yan tarafında olan Temel’e: “Ula Temel, paraşüt açilmayi” diye bağırır. Temel “Yedeği aç” der. Dursun onu da dener, ikinci paraşüt de açılmaz. Endişeye kapılan Dursun bağırır: “Ula Temel, yedeğini da çektum o da açilma­yi, galiba yere çakılup öleceğum.” Temel soğukkanlılıkla şöyle der: “Ula Tursun, hiç korkma be. Bu zaten (ekonomimiz gibi) sadece deneme atlayi­şidur.”GÜNÜN SÖZÜBaşarı, hayattaki her lekeyi silen bir temizleyicidir!",https://www.sozcu.com.tr/iktidara-kizacak-yerde-muhalefete-kiziyorlar-wp7765466
Rahmi Turan,Seçim sonrası ülkede ne değişti?,05 Ağustos 2023,"Seçimden bu yana 2 ay 1 hafta geçti... Peki, ülkede ne değişti? Etrafıma bakıyorum da, büyük-küçük, yaşlı-genç, şikayet etmeyen kişi göremiyorum... En başta 14 milyon emekli, daha sonra işçiler, memurlar, esnaf... Ağlamayan yok gibi! Madem bu kadar yakınacaktınız, oyunuzu neden “21 yıllık eskimiş, yıpranmış, yapacak bir şeyi kalmamış” yönetime verdiniz? Değişimi niçin düşünmediniz?İki ayda iyileşen bir şey yok. Her şey kötüye gitti... Ve böyle olacağı belliydi! Zamlar fırtına gibi geldi, yoksulluk Cumhuriyet tarihinin en üst noktasına yükseldi. TÜİK ’in açıkladığı tıraşlanmış enflasyon rakamı bile yüzde 47.83 ... Gerçek enflasyonu açıklayan ENAG ’ın bulduğu rakam ise yüzde 122,88. Zamlar barajlardan taşan azgın sular gibi gürül gürül gelip, 60 milyon dar gelirliyi boğmaya devam ediyor. Her yandan acımasızca vuran zam dalgalarıyla toplum oynatmak üzere! ★★★ Türk Lirası iki ayda yüzde 23.7 değer kaybetti. Emeklilere yapılan yüzde 25’ lik zam buhar olup gitti. Milyonları yoksulluk sarmalına düşüren yanlış politikalarla döviz kurlarını da, enflasyonu da patlattılar! Tıraşlanmış enflasyon yüzde 47.83 , gerçek enflasyon yüzde 122.88 , dolar 27 , Euro 30 lira oldu. “Nass var... Nass varken sana bana ne oluyor?” “Faiz sebep, enflasyon sonuç” gibi gerçekçi olmayan sözlerle günümüzde ekonominin yönetilemeyeceğini belki anladık ama çok geç kaldık. Atı alan Üsküdar ’ı geçti... ★★★ Birçok kentten ekmeğe zam haberleri geliyor. 200 gramlık küçücük ekmeğin fiyatı illerimizin çoğunda 7 lira oldu. Bu durumda bir kilo ekmek 35 lira ediyor. Karpuz dilimle satılırken, domates, soğan, patates de taneyle satılır hale gelirse hiç şaşırmamak lazım. Çarşı-pazarın gidişatı öyle! ★★★ İstedikleri kadar “İtibardan tasarruf olmaz” diyerek lüks uçaklar, lüks otomobiller alsınlar, seyahatlere üç uçak dolusu yüzlerce yandaşla gitsinler, saraylarda “Ejder meyveli smoothie” menülü görkemli davetler versinler... Bir ülkenin itibarı bunlarla değil, halkının yaşam kalitesiyle ölçülür. İnsanları yoksulluk sarmalında çırpınan bir toplumun itibarı ne kadar olursa, bizim de dünyadaki gerçek itibarımız o kadardır. Boş böbürlenmeler ve “İhracatta rekor kırdık” “Avrupa bizi kıskanıyor” gibi abartılı sözler itibar getirmiyor. Türkiye’yi kemiren ihanet dalgası! 7 yıl önce kaybettiğimiz din bilgini Prof. Dr. Yaşar Nuri Öztürk , Türk insanının “Allah ile aldatıldığını” söylemiş ve değişik maskeler altında sürekli dinsel söylemler kullanan bazı grupların bu aldatılmaya altyapı oluşturduğunu belirtmişti. Yaşar Nuri Hoca , bu grupların etki ve imkânlarını yirmi (2003 yılı itibarıyla) şöyle açıklamıştı: Milli görüşçüler: 37 yayın, 330 dernek, 33 vakıf, 8 dershane, 48 şirket. Fethullahçılar: 16 yayın, 23 dernek, 220 vakıf, 24 pansiyon, 570 dershane ve okul, 96 şirket. (Hain 15 Temmuz darbe girişiminden sonra hepsi kapatıldı.)Süleymancılar: 6 yayın, 2100 dernek, 14 vakıf, 1750 pansiyon ve kurs, 28 şirket. Şiddetçi radikal örgütler: 100 küsur yayın, 1000 küsur dernek, 50 küsur vakıf, muhtelif pansiyonlar ve kurslar. Toplam rakamlar: 2570 dernek, 170 yayın, 316 vakıf, 1780 pansiyon ve kurs, 580 dershane ve okul ile yaklaşık 180 şirket. Yukarıdaki bilgiler 2003 yılına ait... Aradan geçen 20 yılda bu rakamların kaça ulaştığını bilmiyoruz. Çıkarını insanlık değerlerinin üstünde tuttuğu iddia edilen bu güç, rahmetli Yaşar Nuri Hoca ’nın deyimiyle “Türkiye’yi kemiren bir ihanet dalgası” oluşturuyor! GÜNÜN SÖZÜBeni bir kez aldatırsan sana ayıptır, iki kez aldatırsan bana ayıp!",https://www.sozcu.com.tr/secim-sonrasi-ulkede-ne-degisti-wp7764067
Rahmi Turan,Gelecek kimindir?,01 Ağustos 2023,"“Ne hüzün vericidir ki, Türk Devrimi ve Atatürk İlkeleri karşıtları, yurttaşların din duygularını sömürerek siyasette kullanıp, Türkiye Cumhuriyeti ’ni 70 yılı aşkın bir süreden beri bir “din devleti” haline dönüştürmek, hatta yıkmak için amansız bir çaba içindeler. Yine hüzün vericidir ki, demokrasinin gereği olan yönetim yerine, yaşamın her alanında din kurallarını kullanarak Cumhuriyetçi demokrasiye büyük zarar veriyorlar. Bunlar; Ulus devlete karşıdırlar;Ulusal birliğe karşıdırlar;Özgürlüğe karşıdırlar;Ulusal dile karşıdırlar;Cumhuriyet’e karşıdırlar;Ulusal egemenliğe karşıdırlar;Ulusal eğitim ve öğretime karşıdırlar;Ulusal birlik ve beraberliğe karşıdırlar;Laik devlet düzenine karşıdırlar;Bilime karşıdırlar;Kişinin kendi aklını ve iradesini kendinin kullanmasına karşıdırlar.Ama, bu karşıtlık ve düşmanlık, bu aymazların ve sapkınların kursaklarına kalacaktır.‘Gelecek kimindir?’ diye sorarsanız; Gelecek, vatanımızın kurtarıcısı ve Türkiye Cumhuriyeti ’nin kurucusu, Büyük Devrimci Atatürk’ ün açtığı ve aydınlattığı yolu seçen ve bu yolda tutarlı ve kararlı biçimde yürüyen Mustafa Kemalistler’ indir. ” ★★★ Yukarıda okuduğunuz satırlar, Merkezi Almanya ’nın Köln kentinde olan Avrupa Atatürkçü Düşünce Dernekleri Federasyonu ’nun Genel Başkanı Dursun Atılgan’ a ait... Federasyonun bastırdığı “Cumhuriyetimizin 100. Yılı Anısına Aydınlanma Yazıları” kitabının önsözünde bunları yazan Dursun Atılgan:“Bu kitaptaki aydınlanma yazılarını kaleme almış olan Cumhuriyetimizin aydınlarına değerli katkılarından dolayı şükranlarımızı sunuyoruz” diyor. 50 ’den fazla yazarın önemli yazılarının bulunduğu 351 sayfalık kitapta benim de “Atatürk’ü sevmek ibadettir” başlıklı bir yazım yer alıyor. *Avrupa-Atatürkçü Düşünce Dernekleri Yayınları. İletişim: (avrupa-add@email.de)   Bunca deist nasıl yetişti? Son yıllarda adaletten milli eğitime, siyasetten ekonomiye büyük yara aldık. Dini siyasete sokarak en büyük zararı İslâm ’a verdiler... Yapılan anketler (gerçekten ciddi ve doğru yapıldıysa) gençler arasında deizmin yayıldığını, yeni yetişen kuşağın önemli bir bölümünün deist olduğunu gösteriyor. Bildiğiniz gibi DEİZM, sadece Tanrı ’ya ve onun yaratıcılığına inanmak, peygamberlerin getirdiği dinlere inanmamaktır. Bu konuda rahmetli din bilgini Prof. Dr. Yaşar Nuri Öztürk ’ün “DEİZM” adında önemli bir kitabı vardır. Peki, Türkiye ’de bunca DEİST nasıl yetişti? Kim yetiştirdi onları? İslâm dini referans verilerek yapılan (doğru veya yanlış, haksız ya da hukuksuz) bütün işlerin Allah ’ın emriymiş gibi gösterilmesin aslında İslâm ’a zarar verdiği, dinin temel değerlerdeki tahribatın büyüdüğü belirtiliyor. Dini politikaya âlet eden, siyaseti camilere sokan, okullara imam gönderen iktidarın bunu ciddi biçimde düşünmesi ve “Biz nerede hata yapıyoruz?” demesi lâzım! Kazak erkek nasıl olunur? Adamın biri “Evlilikte kazak erkek nasıl olunur?” adlı kitabı okuduktan sonra, mutfakta yemek pişiren karısının yanına gidip, öğrendiklerini kazak erkek tavrıyla tekrarlar: “Bana bak kadın!  Bundan böyle ben eve gelince her zaman kapıyı sen açacaksın. Sevdiğim en güzel yemekleri pişirip önüme koyacaksın. Sonra da oturduğum koltuğa şekersiz akşam kahvemi getirip, içmemi ayakta bekleyeceksin. Daha sonra banyoda beni mis kokulu şampuanlarla yıkayıp, arkasından şefkatli ellerinle okşaya okşaya kurulayacaksın...” Kadın kendisini şaşışmış bir şekilde dinlerken adam sertçe sorar: “Şimdi söyle bakalım, yarın beni kim yıkayacak?” Kadın cevap verir: “Mezarlıklar Müdürlüğü’nün imamı!”GÜNÜN SÖZÜFil çok büyüktür ama sivrisinekten korkar! Korkmayan canlı yoktur!",https://www.sozcu.com.tr/gelecek-kimindir-wp7760196
Rahmi Turan,Kara talihin yenildiği gün!,30 Ağustos 2023,"Bugün büyük gün.… “30 Ağustos” Türk ulusunun, 101 yıl önce bugün, “makûs talihini” yendiği gündür. “ Makûs talih?” ters düşen, bir türlü düz gitmeyen, uğursuz, kötü, kara bir talihtir. Geçen yüzyılda mucizevî bir lider bulduk. Bu bize Tanrı ’nın muhteşem bir armağanıydı. Mustafa Kemal , 30 Ağustos 1922 günü yalnız düşmanı değil, milletin “ makûs talihini” de yendi. Bugün, onun sayesinde bu güzel vatana sahibiz. Peki, tüm milletimiz bunun değerini biliyor mu? Bundan pek emin değilim! Bilen de var, bilmeyen de… Ülkemizde “Kurtuluş Savaşı’nı keşke Yunan kazansaydı” diyen ve Hatay ilimizin bir Arap kenti olduğunu iddia eden dinci meczupların olması üzücüdür! ★★★ 622 yıllık uzun bir ömürden sonra batan Osmanlı İmparatorluğu, arkasında yüzde 95 ’i okuma-yazma bilmeyen, yoksul ve cahil bir toplum bırakarak tarihe gömülmüştü. Yaklaşık ilk 300 yılı parlak zaferlerle geçen Osmanlı Devleti , son 300 yılda devamlı yenilgilerle yavaş yavaş gerilemiş, 1900 ’lü yıllara gelince, Avrupa ’nın “Hasta adam” dediği Osmanlı ’nın işi tamamen bitmişti. Mustafa Kemal , destansı mücadelelerle, yıkık, ezik, perişan bir toplumdan, yepyeni, dinamik, genç ve güçlü bir ulus yarattı. Fakat biz bunun kıymetini bilemedik. Bugün geldiğimiz nokta, eski günler kadar karanlıktır ve yaşanan acı olaylar, tüm yurtseverlerin yüreklerini parçalamaktadır! ★★★ Ülkemiz eski yıllarda olduğu gibi, neredeyse tekrar “tarikatlar ve cemaatler” ülkesi haline döndürüldü. Darbe girişimi nedeniyle yok edilen hain FETÖ ’nün yerini başka tarikatlar aldı. Bugün geldiğimiz nokta hüzün vericidir. Laik Türkiye Cumhuriyeti, “şeriat devleti” kurulmasını isteyen gericilerle dolmuş durumda… Bunlar fırsat buldukça kafalarını kaldırıyor, seslerini yükseltiyorlar! ★★★ Mustafa Kemal Atatürk ’ün “Kazanmak mecburiyetindeyiz” dediği “Eğitim ve aydınlanma” mücadelesini kaybetmek üzereyiz. Mevcut iktidar, 23 Nisan, 19 Mayıs, 30 Ağustos, 29 Ekim gibi, millete moral veren kutlamaları bile önemsemez hale geldi.Fakat yüce Türk ulusu, Ata ’sına da, milli bayramlarına da sahip çıkmaya devam edecek. Vefa duygusundan uzak bir kısım kadirbilmez kişiler, din soslu bu afyonu yutsalar bile, milletimizin büyük bölümü, gurur duyduğu ulusal bayramları ve milli mücadele kahramanları olan Atatürk ve silah arkadaşlarını asla unutmayacak! 30 Ağustos Zafer Bayramı tüm ulusumuza kutlu olsun. PİLE krizinin anlamı! PİLE, Kuzey Kıbrıs Türk Cumhuriyeti ile Güney Kıbrıs Rum Yönetimi arasındaki bölgede bulunan bir köydür. Nüfusu karmadır ve biri Türk, diğeri, Rum iki muhtar tarafından yönetilir. Köyün güvenliğini Birleşmiş Milletler Barış Gücü sağlar. Dünyada iki toplumun bir arada yaşamasının mümkün olduğunun kanıtlayan ilginç bir örnektir bu köy… PİLE ’de yaşayan Türklerin KKTC ’ye ulaşımlarının kolaylaştırılması için bir yol yapılmak istenince Barış Gücü , bunu utanmazca engellemeye kalkıştı. Büyük gerginlikler yaşandı! Avrupa Birliği hemen Rum tarafının yanında yer aldı, Barış Gücü de utanmadan Türk tarafını suçladı. “O biçim” bir Barış Gücü bu! Sonunda olaylar yatıştı ama sorun bitmedi. Her an her şey olabilir. Rum Yönetimi ile uzlaşmak mümkün değil! KKTC ’nin eski Maliye Bakanı ve Londra Büyükelçisi Tansel Fikri’ den bir e-posta aldım: Barış Gücü’ nün yaptığının asla kabul edilemez tarihi bir garabet ve hukuksuzluk örneği olduğunu belirten Tansel Fikri:“KKTC’nin, Anavatan Türkiye ile her alanda bütünleşmesi, Doğu Akdeniz’deki stratejik varlığımız ve ortak ulusal güvenliğimiz için vazgeçilmez tarihi bir vecibeye (ödev ve boyun borcuna) dönüşmüştür.” diyor. Haklıdır ve bu bütünleşme mutlaka sağlanmalıdır. GÜNÜN SÖZÜVatanseverlik, iyi ahlâkın başında gelir. (İsmet İnönü)",https://www.sozcu.com.tr/kara-talihin-yenildigi-gun-2-wp7787304
Rahmi Turan,Ekonomide her şey düzeldi mi yani?,28 Ağustos 2023,"İnsanlarımız bir tuhaf... Dereyi görmeden paçayı sıvayanlar var. Merkez Bankası ’nın politika faizini yüzde 25 ’e yükseltmesine, ”Ekonomi kurtulmuş gibi” seviniyorlar. Oysa “Her şey düzeldi” sanmak büyük yanılgı... Bu faiz arttırılışı bir yanlıştan dönüştür! Uygulanan hatalı para politikalarının ve “Faiz sebep, enflasyon sonuç” gibi bir tezle atılan yanlış adımların düzeltilmesine yönelik bir karardır. Hatadan dönülmesi tabii ki, umut vericidir ama faiz politikasının tam anlamıyla etkili olması için yapılacak daha çok iş var. Yatırım, istihdam, üretim, ihracat... Ve en başta hukuk tabii ki... Kimse her şeyin düzeldiğini sanıp gevşemesin! ★★★ Bozulan ekonomiyi düze çıkartması için Maliye Bakanı yapılan ve kendisine büyük umutlar bağlanan Mehmet Şimşek 5 yıl önce “Faizci, tefeci, yabancıların adamı” denilerek dışlanıp görevden uzaklaştırılmıştı... Aynı iktidar şimdi “Ekonomiyi çıkmazdan kurtaracak” diye Mehmet Şimşek ’i baş tacı ediyor. AKP’ nin yanlış ekonomi anlayışı ve bilimden uzak uygulamalar Türkiye ’yi yoksullaştırdı. Ekonominin sağlığa kavuşması için faiz arttırmak yararlı bir adımdır ama yaraları tedavi etmek için kesin çare değildir. Türkiye ekonomisinin hastalığı, 1400 yıl önceki Nass gibi uygulamalar, işsizlik, gelir düşüklüğü, üretimsizlik, denetimsizliktir... Ve en önemlisi devam eden yolsuzluklardır! ★★★ Türkiye olarak hâlâ sermaye birikimi zayıf, üretmeyen, ürettiğinden çok tüketen enflasyon ve pahalılık fırtınasında yolunu kaybeden bir ülkeyiz. Rasyonel (akılcı) yola dönmezsek politika faizini 25 ’e değil, 55 ’e çıkartsak bile bu hengâmeden kurtulamayız. Ülkede yargının düzelmesi, yönetimin denetlenmesi, işin ehline verilmesi, yolsuzluklara geçit verilmemesi gerekiyor. ★★★ AKP iktidarı, sanki ülke ekonomisini kendisi batırmamış, dediklerini yapmışlar, zaman onları haklı çıkartmış gibi hâlâ: “Sorun varsa biz çözeriz. Biz kurusıkı atmayız. Biz icraatlerimizle konuşuruz.” demiyor mu, şaşırıp kalıyorum! Her şey iyi de... Sorunları hep onlar çözüyor da... Ülkemiz neden bu halde? İYİ Parti, iktidarı güçlendirdi! İYİ Parti lideri Meral Akşener , Afyonkarahisar ’da yaptığı konuşmada, başta Kılıçdaroğlu olmak üzere aklına gelen herkese verdi veriştirdi. Altılı Masa ’dan ağır suçlamalarla kalkıp, üç gün sonra tıpış tıpış geri dönmesinin sebebini açıklamayan Meral Hanım, seçimin kaybedilmesinde kendisinin hiçbir suçu olmadığını, koltuğundan başka hiçbir şey düşünmeyenlerin ihtirası nedeniyle seçimi kaybettiklerini söyledi. İYİ Parti artık ittifakı bitirmiş, 7 ay sonraki yerel seçime kendi kadrolarıyla katılacakmış. Bu ne demek oluyor? Matematik ortada... Meral Hanım ’ın bu davranışı, Türkiye ’deki büyükşehirlerin (İzmir hariç) hemen hepsini AKP - MHP ittifakına ikram etmek demek oluyor. Böyle muazzam bir destek karşısında Saray ’ın Meral Hanım ’a büyük ödül vermesi gerekir. AKP , 2019 ’da kaybettiği belediyeleri tekrar ele geçirmek için, İYİ Parti sayesinde, önemli bir avantaj yakalamış bulunuyor. TEBESSÜM Meral Ak kaşık hanım... İYİ Parti lideri Meral Akşener, Afyonkarahisar ’daki, konuşmasında kendisi hariç herkesi suçladı. Mübarek sütten çıkmış ak kaşık... Soyadını Akşener yerine “Ak kaşık” yapsa yakışır valla... Sanatçı Müjdat Gezen merak edip sordu: “Ahmet abi, bu İYİ Parti, iyi bir parti mi?” “Neden?” “İsminin içinde ‘İYİ’ var da...” “Oğlum ona bakarsan AKP’ nin isminin içinde de ‘ADALET’ var.” GÜNÜN SÖZÜ Bu ülkede bir şey bilmeyenler daha rahat yaşıyorlar!",https://www.sozcu.com.tr/ekonomide-her-sey-duzeldi-mi-yani-wp7785159
Rahmi Turan,Milyonlar kazanan futbolcuların vergisi!,15 Ağustos 2023,"Ligler başladı ya ... Fenerbahçeli, Beşiktaşlı, Galatasaraylı üç-beş arkadaş toplanmış futbol konuşuyorduk... Arkadaşlardan biri: “Yaa çok merak ediyorum” dedi. “Neyi merak ediyorsun?” “Maçları seyrederken, şu milyonlarca Euro kazanan futbolcuları görünce hep aklıma geliyor... Bizler vatandaş olarak çifter çifter vergiler ödüyoruz. Üstelik, Bakan Şimşek Bey yeni yeni vergiler icat ediyor...” “Evet, vergi üstüne vergi... Şimşek, vatandaştan başka kimin üzerinde şimşek çaktıracak ki? En kolay iş, çalışan kesimi ve sabit gelirlileri yolmak, ayrıca KDV ve ÖTV gibi vergilerle vatandaşları söğüşlemek!” “Evet, vatandaş söğüşleniyor ve limon gibi sıkılıyor. Benim merak ettiğim şu: Milyonlarca Euro alan yabancı futbolcular ne vergi ödüyorlar acaba?” Arkadaşlardan biri bu konularda bilgiliydi: “Türkiye, özellikle yabancı futbolcular için vergi cenneti! Senin o milyonluk adamlar bir kuruş vergi bile ödemiyorlar.” dedi. “Peki, Maliye Bakanımız Şimşek bey neden onların peşine düşmüyor?” “Haklısın, takip edilmesi lâzım... O futbolcular İngiltere, İspanya gibi ülkelerde oynasalar yüzde 45 dolayında vergi ödemek zorundalar. ” “Peki, bizde niye yok?” “Var... Bizde de yüzde 40’a yakın vergi var ama hiçbir futbolcu vergisini ödemiyor... Futbolcuların ödemediği bu vergileri mecburen kulüpleri ödüyor. 4 milyon Euro diye açıklanan bir futbolcunun kulübe maliyeti 5,5 milyon Euro oluyor.” “Demek ki, bütün kulüpler o yüzden borç batağında çırpınıyor?” “Evet, zavallı kulüplerin borçları korkunç boyutlarda... İcardi, Tadic, Dzeco, Muleka, Abubakar gibi yıldız futbolcuların vergisi müesseseden, yani kulüpten... Kıyak iş doğrusu!”Türkiye yalnız futbolcular için değil, yandaş birçok şirket için de vergi cenneti... Vergisi ötelenen ya da silinen müteahhitler ve holdingler var. Ülkemizde yabancı futbolcular ve yandaş şirketler için vergi sorunu yok gibi! Vatandaş içinse bunun tam tersi! SONUÇ: Kriz sarmalında çırpınmamızın sebeplerinde biri de bu vergi adaletsizliğidir! Hangi gelir ligindeyiz? Cumhurbaşkanı Yardımcısı Cevdet Yılmaz:“Yaptıklarımızla son 20 yılda Türkiye’yi dünyada alt orta gelir liginden, üst orta gelir ligine kadar çıkardık. Yüksek gelirli ülkeler liginin eşiğindeyiz.” dedi. Evet, şaka değil ciddi olarak söyledi bunu... Peki, inanan oldu mu acaba? Sanıyorum Saray ’ın penceresinden bakınca Türkiye ona öyle görünüyor. Ya da dört-beş yerden maaş alan Saray danışmanları için söyledi o sözleri... İşçileri 11.500 lira asgari ücret alan, emeklileri 7500 lira maaşla açlığa mahkûm edilen, 60 milyon insanının ekonomik ve sosyal yardım alabilmek için Aile Bakanlığı ’na başvurduğu bir ülke nasıl yüksek gelirli ülkeler liginin eşiğinde olabilir? Cumhurbaşkanı Yardımcısı Cevdet Bey “Yüksek gelirli ülkeler liginin eşiğindeyiz” derken 85 milyonluk nüfusumuzun sadece “ilk yüzde 20’sini” mi anlattı, yoksa bilmediğimiz başka bir ülkeden mi bahsetti, anlaşılamadı?! TEBESSÜM Karısını arayan adam! Efendi kılıklı bir adam, süpermarkette alışveriş yapan güzel bir kadına yaklaşır: “Affedersiniz hanımefendi, benimle biraz konuşur musunuz?” der. “Niçin konuşacakmışım?” “Karımı kaybettim de, onu bulmalıyım!” Kadın sorar: “Karınızı kaybetmenizle, benimle konuşmanız arasında ne ilişki var?” Adam izah eder: “Ne zaman güzel bir kadınla konuşsam, karım hemen bir yerlerden çıkar gelir...” Adam birden susar, gözlerini ileriye dikerek: “İşte” der “Geliyor... Teşekkürler hanımefendi...” GÜNÜN SÖZÜ Yanlış yerde doğru kişi olursan seni yok ederler!",https://www.sozcu.com.tr/milyonlar-kazanan-futbolcularin-vergisi-wp7772940
Rahmi Turan,Tek çıkış yolu!,21 Ağustos 2023,"Hiçbir parti kendini aldatmasın! Meral Akşener, Ali Babacan, Ahmet Davutoğlu gibi muhteremler kendilerini dev aynasında görmesinler! Aksi halde hüsrana uğrarlar, sonları acıklı olur! Atalarımız “Aklın yolu bir” diye boşuna söylememiş! Muhalefet için tek çıkış yolu ittifaktır!31 Mart Yerel Seçimleri’ ne ayrı ayrı girdikleri takdirde inanın ki, yok olurlar! Belediye başkanlıklarının yüzde 70 ’ini AKP ittifakı kazanır. CHP, İYİ Parti, Memleket Partisi, Gelecek Partisi, Doğru Parti, Yeşil Sol Parti, DEVA, Demokrat Parti, Zafer Partisi ve diğerleri... Akıllarını başlarına toplamaları lazım! İktidarın karşısında bu muhalif partilerden, CHP ve Yeşil Sol Parti hariç, hiçbiri 81 ilin bir tanesinde bile belediye başkanlığı kazanamaz... CHP de yalnız kalırsa bazı illeri ve büyükşehirleri kaybeder. “Birlikten kuvvet doğar.” sözünü unutmamak gerek... ★★★ İYİ Partililer diyor ki: “Biz rüştümüzü ispat ettik. Her ilde ve ilçede kendi adayımızı çıkartacağız.” Saadet Partisi lideri Temel Karamollaoğlu da diyor ki: “ Belediye seçimlerine kendi amblemimizle gireceğiz.”Gelecek Partisi DEVA gibi diğer partiler de öyle... Her genel başkanın gönlünde bir aslan yatıyor... Fakat... Hayal görüyorlar! Hiç biri gerçekçi değil! İYİ Parti’ nin yüzde 9 buçuk oyla başarılı olması mümkün değil. Belki birkaç küçük ilçede veya beldede belediye başkanı çıkartabilir, o kadar. İttifak şart! Yapmazlarsa sonucuna katlanırlar. Sıfır çekerler! Ya ittifak yaparlarsa ne olur... İşte o zaman seçimlerin rengi değişir. Meydanı AKP ’ye bırakmamış olurlar. ★★★ Polimetre Araştırma Kuruluşu’ nun yerel seçimlere yönelik yaptığı 50 ayrı çalışmaya göre muhalefet bloku, dağılmadan birlikte seçime girmesi halinde başarı kazanıyor. Hem mevcut belediyeleri koruyor, hem de Balıkesir, Manisa gibi büyükşehir belediyelerini kazanıyorlar. İYİ Parti’ nin ittifaka yanaşmaması halinde CHP, İstanbul, Ankara, Eskişehir ve Adana Büyükşehir belediyelerini kaybediyor. Yalnız İYİ Parti değil. Yeşil Sol Parti ve TİP ’in seçime ayrı girmesi halinde İstanbul ve Adana büyükşehir belediyeleri iktidar blokuna geçiyor. ★★★ Muhalefet için en kötü senaryo, iktidar “Cumhur İttifakı” olarak blok halinde seçimlere girerken, muhalefet partilerinin ayrı ayrı girmeleri... İttifak yaparlarsa muhalif partilerin gücü yüzde 79 ’a ulaşırken, dağılmaları halinde bun oran yüzde 26’ ya düşüyor. Bu durumda CHP ’nin büyükşehir belediye sayısı 7’ ye düşerken, AKP ’nin büyükşehir belediye sayısı 20 ’ye yükseliyor. Van, Diyarbakır, Mardin gibi 3 büyükşehir belediyesini de Yeşil Sol Parti kazanıyor. Diğer partiler ise SIFIR çekiyorlar! Muhalefet, öfkeyi, kini bir yana bırakıp, tek çıkış yolunun ittifak olduğunu idrak edebilecek mi acaba? İşte bütün mesele bu! Türk Telekom bıktırıyor! Hiçbir kuruluş için ben böylesine yoğun bir şikâyet görmedim. Tüm Bodrum ’da, özellikle Gündoğan ’da Türk Telekom ’a şikâyet yağıyor. Türk Telekom ’un interneti de, telefonları da doğru dürüst çalışmıyor. Şikayetlerden bir örnek: Bodrum Gündoğan ’da bir sitede görevli Yılmaz Akyol “Site sahibinin kullanmam için bana tahsis ettiği 252 387 01 50 numaralı bir telefonum var. Haftalardır çalışmıyor. Dört defa başvurdum, gelen giden olmadı. Ayıptır! Sadece cep telefonuma ilgilendiklerine dair mesajlar geldi. Yalan! İlgilendikleri filan yok! İnsanlarla alay ediyorlar! Daha önce Türk Telekom ’un internetini de kullanıyordum, o kadar bıktırdı ki, sonunda dayanamayıp iptal ettirdim. Telefonu da mecburen iptal ettireceğim. Çünkü hiç çalışmadığı halde her ay fatura geliyor, mecburen ödüyoruz.” diyor. Çok sayıdaki diğer şikâyetler de bu mealde... Türk Telekom ’un 7 milyar liralık yatırım yaptığını açıklayan Üst Yönetici (CEO) Ümit Ünal, halkın şikâyetlerine çözüm getirmeli. Adamları maalesef hiç iyi çalışmıyor! GÜNÜN SÖZÜYerinde sayanlar, yürüyenlerden daha çok ses çıkartır!",https://www.sozcu.com.tr/tek-cikis-yolu-2-wp7778441
Rahmi Turan,"“Duaları kabul oldu, aç kaldılar!”",06 Ağustos 2023,"Millet füze hızıyla artan fiyatlardan kırılıyor. Tüm mallara bu kadar acımasızca zam yapılır mı? Hani iktidarın vadettiği huzur, refah, bolluk? Vaatler bir an mıydı, o sözler yalan mıydı? Aklı başında ekonomistler “Bunlar daha iyi günler. Çok beter günler gelecek yakında” diyorlar. “Petrol bulduk” “İhracatta rekor kırdık” “Avrupa bizi kıskanıyor” “Karadeniz doğalgazı bizi ihya edecek” “Petrol satan ülke olacağız” “Muhalefet hain, terörist” filan diyorlar ve bu gibi hayali laflarla seçim kazanıyorlar. ★★★ Ülke maalesef kötü yönetiliyor. Fakat vatandaşlarımızın yarısından çoğu yine de kötü yönetime oy veriyor. Neden? Bu gerçekten şaşılacak sosyolojik bir durum! Ağır zamlardan beli bükülen ve yaşam zevkini kaybeden bir okurum bana şu acıklı mesajı yollamış: “Aç kalırım ama yine de Kılıçdaroğlu’na oy vermem’ diyen herkesin duası kabul oldu. Aç kaldılar! Ama yalnız onlar değil, bizi de aç bıraktılar!” ★★★ Dizginlenemeyen enflasyon, akaryakıta art arda gelen zamlar, döviz kurlarındaki artış her ürüne yansıyor, bu arada fırsatçılar da ahlaksızlıklarını sergiliyor! Maliye Bakanı Mehmet Şimşek, Türkiye İstatistik Kurumu TÜİK ’in yüzde 47,83 olarak açıkladığı enflasyon rakamını uygun bulmuş ve: “2024 yılı ortasından itibaren yıllık enflasyon düşmeye başlayacak.” demiş... Yani enflasyonun düşmeye başlamasına yaklaşık bir yıl daha var demek ki... Peki, bir yıl ne yapacak, nasıl yaşayacak bu millet? “Ölme eşeğim ölme!” Hazine ve Maliye Bakanı Mehmet Şimşek’ in “Enflasyon 2024 yılı ortasından itibaren düşmeye başlayacak” sözünü duyunca Nasreddin Hoca ’nın “Ölme eşeğim, ölme” hikayesini hatırladım. Ünlü öyküyü Bakan Bey ’in de okumasını dilerim... ★★★ Sert bir kış, her yeri karlar kaplamış... Hava soğuk mu soğuk... Damların saçaklarından kama gibi buzlar sarkıyor. İnsanlar burunlarını bile dışarıya çıkaramaz olmuşlar. Hazıra dağ dayanmaz. Yiyecekler tükenmeye başlamış. Kıtlık sadece insanları değil, hayvanları da vurmuş. Bir deri bir kemik kalmışlar! Nasreddin Hoca ’nın emektar eşeği de kıtlıktan fazlasıyla nasibini almış. Hoca, hayvanın yemini her geçen gün biraz daha azaltınca, zavallı günden güne zayıflamış, kemikleri sayılmaya başlanmış. Elinde avucunda vereceği hiçbir şey kalmayınca Hoca moral vermek için eşeğinin kulağına eğilmiş: “Ölme eşeğim ölme” demiş “Bahar gelecek, yoncalar çıkacak, sen de yiyeceksin. Ne olur ölme, dayan biraz daha!” Pişmanlıklar kervanı! Bazı siyasileri dinledikçe, onların yerine ben utanıyorum! İnsanlarda biraz vefa duygusu olur yaa... Hem CHP sayesinde adam olup Meclis’ e giriyorlar, hem de: “En büyük pişmanlığım” diyerek CHP ’ye yükleniyor, ver yansın ediyorlar. “Pişmanlık kervanına” Meral Hanım’ dan sonra Ahmet Bey de katıldı... Gelecek Partisi lideri Ahmet Davutoğlu, Medyascope’ tan Ruşen Çakır ’la yaptığı söyleşide, en büyük pişmanlığının milletvekilliği seçimlerine CHP listelerinden girmek olduğunu söyleyerek: “10 milletvekilliği kazandık ama 10 milletvekili ile ölçülemeyecek bir fedakarlık yaptık” dedi, iyi mi? Oyları yüzde ikiyi bile bulamayan bir siyasetçi, kendini ne kadar büyük görüyormuş meğerse? Bu tiplere güvenmek Kılıçdaroğlu’ nun hatalarındandır. Böyle çıkarcı siyasetçilere inanıp işbirliği yapan Kılıçdaroğlu , sanıyorum siyaset hayatının önemli derslerinden birini aldı. Adamlar hem onun sayesinde Meclis’ e girdiler hem de pişman olduklarını söylüyorlar. Ayıp değil mi?GÜNÜN SÖZÜSeçmeni kandırmak rahat yaşatmaktan daha kolaydır!",https://www.sozcu.com.tr/dualari-kabul-oldu-ac-kaldilar-wp7764726
Rahmi Turan,Acıların toplumu!,12 Ağustos 2023,"Ekonomide öyle bir girdaba girdik ki, artık ülkenin fakirleri kadar zenginleri de korkar hale geldi. Enflasyon ekonominin hastalığıdır. Yanlış teşhis koyarsanız hiçbir hastayı tedavi edemezsiniz... Tedavi edilmeyince de karanlık bir yola girersiniz, daha ürkütücü bir yolculuk başlar. İşte, böyle bir durum zenginleri bile korkutuyor... Çünkü yolun sonu belirsizliklerle dolu... Yoksul zaten bitip tükenmiş, kaybedecek fazla bir şeyi yok. Acılara alışmıştır, kıt kanaat geçinerek günü kurtarır... Bu nedenle fakirin korkusu zenginden daha azdır. ★★★ Yüksek enflasyon alım gücümüzü hızla düşürdü! Asgari ücrete, emeklilere ve memurlara yapılan zamlar eridi gitti. Yeni ekonomi yönetimi (Mehmet Şimşek-Gaye Erkan) başlangıçta umut vermişti ama şimdi onların da fazla bir şey yapamayacağı görülüyor. Çünkü hangi kararı alacaklarsa, önce Saray ’a danışmak zorunda kaldıkları anlaşılıyor. Önümüzde (31 Mart 2024’te) belediye seçimleri var. Haliyle iktidar onları kararlarında serbest bırakmaz. Yani, davul Mehmet Bey ’le Gaye Hanım’ da , tokmak Saray ’da... Bu durumda enflasyon yerel seçimlere kadar yükselecek ve çileli halkımız “acıların toplumu” olmaya devam edecek. ★★★ Cumhurbaşkanlığı seçimi öncesinde savrulan paraların acı faturası şimdi ortaya çıktı. OECD (Ekonomik İşbirliği ve Kalkınma Örgütü) raporuna göre dünyada artan hayat pahalılığı nedeniyle “gıda, barınma, enerji ve borç” gibi temel ödemeleri yapabilmekten en çok korkanlar Türk vatandaşları... Halkımızın yüzde 72 ’si gıda, barınma ve evlerde kullanılan enerji masraflarını karşılamaktan ve maliyetlerin katlanarak artmasından çok endişeli... ★★★ OECD raporunda Türkiye ’de özellikle zenginlerin daha endişeli olduğu , 27 ülke arasında Türkiye ’nin ilk sırada yer aldığı belirtiliyor. Türkiye ’yi yüzde 67 ile Şili ve yüzde 66 ile Meksika takip ediyor. Endişe oranının en düşük olduğu ülkeler Danimarka ve İsviçre (yüzde 28), Almanya (yüzde 33).Türkiye ’de birçok çalışan sadece günü kurtarırken, kaybolmakta olan orta sınıf için araba ve ev alabilmek artık tamamen hayal oldu! “Yüzde 25 cinayetleri!” Gazetelerde sık sık “Yüzde 25 cinayetleri” haberlerine rastlıyoruz. Nedir bu “yüzde 25 cinayetleri?” Ev sahibi-kiracı arasındaki kira tartışmalarının sonuçları! Bazen kiracı, bazen de ev sahibi ölüyor, kira krizi büyüyor! Vergiler ve akaryakıt başta, her şeye orantısız zamlar yapılırken... Ödenmiş Motorlu Taşıtlar Vergisi “ek vergi” çıkartılarak yüzde 100 artırılırken... Emlak vergilerine yüzde 62 zam bindirilirken... Hayatın doğal akışına ters olarak iktidarın kira artışlarını yüzde 25 ile sınırlaması toplumun dengesini bozdu ve bu yasa, ev sahibi ile kiracıyı karşı karşıya getirmekten başka bir işe yaramadı. Gazetelerde hemen her gün, kiracı ve ev sahipleri kavgaları yer alıyor. Bu çatışmaların bazıları yaralanma veya ölümle bitebiliyor! Liberal ekonomilerde faşist dayatmalar olmaz! İktidarın bu soruna akılcı bir çözüm yolu bulması gerekiyor. Ayrıca şunu sormak lâzım: “ Yüzde 25 cinayetlerinin vicdanî sorumluları kimdir?”TEBESSÜM Temel’in sevgisi... Temel, karısı Fadime’yi o kadar çok seviyormuş ki, her gece yatmadan önce ellerini yukarıya doğru açıp, Fadime için Tanrı’ya şöyle dua ediyormuş: “Ya Rabbim, karımın başı ağrımasın, benim ağrısın...Yalvarırım onun hiçbir yeri kırılmasın, kırılacaksa benim kırılsın...Sakın onu dul bırakma, beni bırak!” GÜNÜN SÖZÜ Kendim ettim, kendim buldum! Gül gibi sararıp soldum! (Neşet Ertaş)",https://www.sozcu.com.tr/acilarin-toplumu-wp7770378
Rahmi Turan,Bir gazetecinin başına gelenler!,09 Ağustos 2023,"Şu AKP döneminde tarafsız ve bağımsız gazetecilerin başına gelenler, pişmiş tavuğun başına gelmedi... Eğer iktidar yandaşı gazeteciyseniz keyfiniz yerinde... Bütün devlet kurumları emrinizde... Fakat... Muhalifseniz, yandınız... Bütün kapılar kapatılır! Yazıya bu girişi neden yaptım? Ankaralı meslektaşımız Faruk Mangırcı’ nın başına gelenler bana bunları düşündürdü... İktidar yandaşı bir gazeteci olsaydı, sanırım başına bunlar gelmezdi. ★★★ Faruk Mangırcı, Ankara ’da arabasıyla seyir halindeyken, Ulus Gençlik Parkı yakınlarında polis çevirmesine rastlıyor, “DUR” ihtarıyla arabasını kenara çekiyor. Ehliyet, ruhsat kontrolü... Ve telsizle bir anons: “Hakkında yakalama kararı bulunan şahsı aldık!”Faruk Mangırcı buna bir anlam veremiyor. Konuyu anlamaya çalışırken “Aracınızı bırakın, merkeze gideceğiz!” diyorlar. Zorunlu olarak söyleneni yapıyor. Polisler onu Asayiş Şubesi İnfaz Birimi’ ne götürüyor. 10 parmaktan 10 iz alınıyor. Profilden ve cepheden sabıka fotoğrafları çekiliyor. Hastanede muayeneye götürülüyor, doktor raporu  alındıktan sonra Altındağ İlçe İnfaz Bürosu’na teslim ediliyor... Ne yapmış Faruk Mangırcı? Adam mı öldürmüş? Banka mı soymuş? Hayır, hiçbirini yapmamış ama yine de yaka paça götürülüyor. Pantolonunun kemeri dahil, üzerinde ve ceplerinde nesi var nesi yoksa teslim alınıyor. Sonra “Bekleme odası” denilen demir sürgülü, kızaklı kapısı olan, pencereleri demir parmaklıklarla kaplı bir yere kapatılıyor... Küçücük bir oda burası... Tahta bir banktan başka oturacak hiçbir şey yok... Faruk Mangırcı, gece saat 00.15’ ten, sabahın 10.30 ’una kadar, 10 saat 15 dakika boyunca küçük hücrede volta atarak geceyi uykusuz tamamlıyor. Peki nedir suçu? Nedir bu eziyet? Sabah tekrar hastaneye gidiliyor, yeniden sağlık raporu alınıyor ve oradan adliyeye... ★★★ Sonunda anlaşılıyor. Tüm bu eziyetin sebebi devlete olan 80 liralık bir ceza borcu! Evet, yanlış okumadınız. Bildiğimiz 80 lira! Gazetecinin 2016 yılında görülen bir davadan devlete borcu varmış... Ankara Cumhuriyet Başsavcılığı bu 80 liranın karşılığı olarak ya 4 gün hapis yatması, ya da 80 lirayı ödemesi için tebligat yapmış. Faruk Mangırcı ödeyebilmek için cezanın e-devlete düşmesini beklemiş ama bu ceza bir türlü e-devlette görünmediği için ödeyememiş... Hakkında yakalama kararı çıkartıp bütün polis birimlerine bildirmişler. Gazeteci Mangırcı , adliyede düzenlenen tek sayfalık bir evrakla ve ödenen 80 liranın makbuzuyla 10 saatlik eziyetten kurtulup özgürlüğüne kavuştu. ★★★ Ülkemizde silahlar patlıyor, kurşunlananlar oluyor, insanlar öldüresiye dövülüyor, sonra da serbest kalıp sokaklarda geziyor. Sınırdan geçip İstanbul’ a kadar polis görmeden gelen yüzbinlerce kaçak mülteci ortalıkta dolaşıyor... Fakat... “Sizin adınıza biz de çok üzgünüz ama maalesef uygulama böyle” diyen polisler onu demir sürgülü, pencereleri demirli bir hücreye tıkıyorlar. İnsan merak ediyor: İktidar yandaşı bir gazeteci olsaydı bunu yapabilirler miydi? TEBESSÜM Nasıl bir kadın bulmalı? Çinli bilge Xu Zheng’in 1700 küsur yıl önce erkeklere verdiği 5 öğüt: 1) Ev işlerinde ve zor işlerde sana yardım edecek olan iyi bir kadın bulman önemlidir. 2) Esprili, nüktedan ve seni güldürmesini bilen bir kadın bulman önemlidir. Sana hayat verir. 3) Güvenebileceğin ve sana hiç yalan söylemeyecek bir kadın bulman önemlidir. 4) Seninle aşk yapmayı seven, şen şakrak bir kadın bulman önemlidir. 5) Ancak... Bu 4 kadının birbirlerini tanımamaları tabii ki, hepsinden önemlidir!GÜNÜN SÖZÜBaşarı değil ama başarısızlık insana çok şey öğretir!",https://www.sozcu.com.tr/bir-gazetecinin-basina-gelenler-2-wp7767369
Rahmi Turan,Bir kalpazanın sahte 200 lira macerası!,27 Ağustos 2023,"Gazeteci Barış Pehlivan 12 gündür Silivri Cezaevi ’nde... Türkiye’ nin en güzel ilçelerinden biri olan Silivri’ den mesaj yollayan bazı okurlar “Cezaevinin adı değişti. Oranın adı artık Silivri değil, Marmara Cezaevi... İlçemizin adını temize çıkaralım” diyor. Haklılar... O zulümhanenin adı geçen yıl “Marmara Cezaevi” olarak değiştirildi. Fakat inanın ki, Türkiye ’de bunu çok az kişi biliyor. Millet o hapishaneyi “Silivri Cezaevi” diye tanımıştı ve hâlâ öyle biliyor, öyle anıyor. Zihinlerde değişmesi sanırım uzun zaman alacak. ★★★ Silivri Cezaevi, Merdan Yanardağ ile Barış Pehlivan’ın mekânı oldu. Daha önce de Silivri ’de yatan Yanardağ 63 gündür, 5’ inci defa hapse giren Pehlivan ise 12 gündür cezaevinde... Ülkemizin saygın hukukçuları, Barış ’ın yeni infaz yasasından yararlandırılmadan cezaevinde tutulmasının “halk ihlali” olduğunu söylüyor. Muhalif gazeteci-yazarlara hak ihlâli hep yapılıyor. Bir de iktidar sık sık ”Türkiye’de basın hürriyeti, düşünce ve fikir özgürlüğü var” diyor. Bunu sanıyorum “yandaş basın” için söylüyorlar! İktidarı destekleyen ve öven gazetecilere “sınırsız özgürlük” var. Muhalif gazetecilerin ise tepelerinde “Demokles’in kılıcı” sallanıyor! ★★★ Barış Pehlivan ’dan bir cezaevi anısı: Barış, Silivri ya da yeni adıyla Marmara Cezaevi ’nin bahçesinde volta atarken, arkasından biri seslenip yanına koşuyor. Kalpazanmış gelen mahkûm... Piyasaya sahte para sürerken yakalanıp ceza yemiş... Konu dönüp dolaşıp ülkedeki hayat pahalılığına geliyor. Kalpazan gülerek: “Memlekette sahte para bile artık kazandırmıyor!” diyor. Barış Pehlivan ’ın anlamadığını anlayınca devam ediyor: “Abi düşün... En büyük kâğıt para 200 TL. Ben onun sahtesini 30 liraya alıyorum. Piyasaya sürmek için bir sigara alsam, 50 lira gitti. Kaldı mı sana 120 lira? Artık İstanbul esnafı kolay yemiyor. Biz de mecburen gurbete, yani küçük şehirlere gidiyoruz. Arabasıydı, benziniydi derken sahte 200 liradan üç kuruş kalıyor cebimize...” Barış Pehlivan’ın, cezaevinden çıktıktan sonra yazacağı çok ilginç anıları olacak. Paramız paraşütsüz düştü Türk lirası yabancı para birimleri karşısında tuş oldu. O kadar değer kaybetti ki, 5 kuruş, 10 kuruş gibi madeni paralar iyice unutuldu. 25 kuruşun bile bir alım gücü yok. Marketlerde ancak boş poşet alabiliyorsunuz. 2023 ’te hiç 25 kuruş basılmadı. En büyük para birimimiz olan 200 TL ’nin hali de çok acıklı... 200 liralıklar 2009 yılında tedavüle çıkarıldı. O zamanki değeri muhteşemdi. 200 lira ile 130 dolar alabiliyordunuz. Yani 14 yıl önceki 200 liranın bugünkü alım gücü 3500 liraya eşit. İktidarın ortaya attığı “Faiz sebep, enflasyon sonuçtur” şeklindeki bilimden uzak tezden sonra döviz fiyatları hızla arttı, enflasyon dizginleri kopardı. Bugün, en büyük para birimimiz olan 200 TL ile sadece 7 dolar 50 sent alabiliyoruz. 122 dolar 50 sent kayıp var. Hiçbir para birimi böyle değer kaybetmedi. Bunun sebebi belli... Ekonomimiz yıllardır kötü yönetiliyor! Ve ne yazık ki, önümüzdeki günler hâlâ bulanık! TEBESSÜM Neden fren yapmamış? Adam, otomobili kullanan karısına telâşla bağırır: “Hanım, frene bas! Fren yap, fren!” Kadın hiç aldırmayıp gaza basar. Sonuç malûm... Araç hızla bir ağaca çarpar, hurda haline gelen otomobilden güç bela çıkarlar... Adam, karısına hayret ve kızgınlıkla sorar: “Neden fren yapmadın?” Kadın suratını asar: “ Ben senin bana bağırmandan hoşlanmıyorum”GÜNÜN SÖZÜAllah, adaletle idare edenleri sever. (Kur’an)",https://www.sozcu.com.tr/bir-kalpazanin-sahte-200-lira-macerasi-wp7784413
Rahmi Turan,“Ağlarım ben hâlime!”,14 Ağustos 2023,"Fren patladı artık! O kadar kötü yönetiliyoruz ki, bu zamların duracağı yok! Fahiş zamlar artık yapanları da utandırır hale geldi. Ankara ’da kısa bir süre önce Simitçiler Odası Başkanı ’nın “Halkımızdan özür diliyoruz Maliyet artışları nedeniyle simit fiyatlarını 10 liraya çıkartmak zorunda kaldık” şeklindeki özür sözleri, memleketin acıklı durumunu yansıtıyor. Haşin zamlar devam ediyor. Benzinin litresi neredeyse 40 lira olacak. İktidar , Ocak ve Temmuz aylarında ödediğimiz Motorlu Taşıtlar Vergisi ’ni bir kez daha istiyor. Pamuk eller cebe! Neden? Seçim öncesi öyle har vurup harman savurdular ki, devletin kasasında para kalmadı. Durumu karşılıksız para basarak idare etmeye çalışıyorlar ama bu da enflasyonu korkunçlaştırıyor! Faturayı halk ödüyor! Bir paket sigara bile 55 lira oldu. Halkın yoksulluğu ve acınacak çaresizliği karşısında vicdanı olan herkes üzüntü ve utanç duyuyor. ★★★ Türkiye bu içler acısı durumdan nasıl kurtulur? Maliye Bakanı Mehmet Şimşek “Rasyonel politikalar izleyerek kurtuluruz” demişti. Yani akılcı politikalarla... Fakat, akılcı politikaların başında “Evrensel hukuk” geliyor. Bütün yollar hukuktan geçer. Hukuk rayından çıkmışsa, o ülkede doğru giden hiçbir iş olmaz!Türkiye tüm Batı ülkelerinde, düşünceleri sebebiyle aydınlarını, siyasetçilerini, muhaliflerini cezaevine tıkan bir ülke olarak tanınıyor. Bu durum gururumuzu incitiyor ama daha önemlisi güven kaybına sebep oluyor ve yabancı yatırımcıların Türkiye ’ye gelmesini engelliyor. Yargının siyasallaştığı bir ülkede ekonomi başta olmak üzere, sıkıntıların bitmesi, işlerin düzelmesi mümkün değildir. Hukuksuzluk, akıntıya karşı kürek çekmektir. Hep gerisin geriye gideriz! Türkiye ’de her şeyden önce hukukun rayına girmesi şarttır. ★★★ Bunları yazarken aklıma ünlü bir şarkının sözleri geldi... Uzun yıllar önce bestelenen bu şarkının güftesi, bugünkü halimize pek uyuyor: “Kimseye etmem şikâyet,Ağlarım ben hâlime,Titrerim mücrim gibi,Baktıkça istikbalime!” Malûm, Arapça kökenli “Mücrim” sözcüğü “Suçlu” demektir! Gerçek olan şu ki, toplum olarak, ülkenin yöneticilerini seçen bizler suçluyuz! Amaç herkesi sindirmek! Tuhaf bir ülke haline geldik... Suçlular, zorbalar, kaçak göçmenler sokaklarda dolaşıyor, düşüncelerini açıklayan insanlar ise hapse atılıyor... Tele-1 ’in patronu Merdan Yanardağ canlı yayın sırasında “ironik bir tarzda” kanlı terör lideri Abdullah Öcalan’ dan bahsedince “Terör örgütü propagandası yaptığı iddiasıyla” tutuklanıp hapse atıldı. Oysa propaganda filan yok. Ortada sadece “Delil olduğu iddia edilen montajlanmış bir video var.” Merdan Yanardağ’ ın kitaplarını ve makalelerini okuyan herkes onun teröre destek olmasının mümkün olmadığını bilir. Ya genç meslektaşımız Barış Pehlivan? Daha önce tahliye edildiği dava ile ilişkili olarak tekrar hapse tıkılmaya çalışılıyor. Eğer avukatlarının yaptığı itirazlar kabul edilmezse Barış Pehlivan bu çarşamba günü Silivri hapishanesine girecek. Mesleğini başarıyla sürdüren bir gazetecinin 5’inci defa hapse atılması , gerçekleri arayan herkesin sesini kısıp, toplumu sindirmek amacı taşıdığını gösteriyor. Çok üzücü! TEBESSÜM Davalı ve davacı... Binlerce yıldır söylenen ilginç bir Çin deyişi var. Yalnız Çin için değil, tüm ülkeler için geçerli... Bakınız nasıl? Davacı zengin, davalı yoksulsa,Zenginden yana işler yasa.Davacı yoksul, davalı zenginse,Davalıda kalır yine ihtilaflı arsa.Davacı da, davalı da yoksulsa bak,Sadece o zaman yerini bulur hak. GÜNÜN SÖZÜ Bazı adamlar çok büyük görünür, çünkü yanlarındaki küçüktür!",https://www.sozcu.com.tr/aglarim-ben-halime-wp7771828
Rahmi Turan,Meral Hanım neyin peşinde?,11 Eylül 2023,"Meral Hanım çok öfkeli... Kızgın, hınçlı, sanki birilerinden intikam almak istiyor gibi çok sinirli bir havası var. Konuşmaları sırasında gözlerinde öfke şimşekleri çakıyor, bakışlarında kin ışıltıları parlıyor! Nedendir bu kızgınlığı bilinmez ama öfkesinin dozunu her geçen gün arttırdığını görüyoruz. Bu hal ona hiç yakışmıyor! Kızıp köpürmenin kimseye bir faydası olacağını sanmıyorum. Çünkü... Siyaset öfkeyle değil, aklıselimle, bilgiyle yapılır. Lider, her zaman soğukkanlı olmalı, çevresine güven vermelidir. İYİ Parti lideri Meral Hanım , ne yazık ki, her geçen gün güven kaybediyor, oyları düşüyor, farkında değil! ★★★ Meral Hanım “Yerel seçimlerde 81 ilde de kendi adayımızı çıkartacağız.” dedi. Tabii ki, tercih İYİ Parti ’nindir. Bu onların en doğal hakkıdır, ancak... Bunun akılcı olup olmadığı tartışılır. Her seçime kazanmak için girilir, kaybetmek için değil!İYİ Parti ’nin bugünkü oy oranı ile hiçbir ilde seçimi kazanması mümkün değil. Kazanmaz ama kazandırır . Kime kazandırır? AKP-MHP ittifakına! Meral Hanım bir şeylere kızmış olabilir ama “Madem öyle, işte böyle!” diye siyaset yapılmaz! Yapılırsa sonuç, parti için de, ülke için de kayıp olur! ★★★ Büyük Birlik Partisi lideri Mustafa Destici, Meral Hanım ’ın psikolojik durumunu fark etmiş olmalı ki, onu açıkça Cumhurbaşkanı Erdoğan ’ın safına davet edip: “İYİ Parti’nin aramıza gelmesini ve Cumhur İttifakı içinde yer almasını arzu ederiz.” diye çağrıda bulundu. Daha önce de MHP lideri Devlet Bahçeli , Meral Hanım ’a benzeri çağrıyı yaparak “Yuvana dön” demişti. Türk milliyetçisi olduklarını iddia eden İYİ Parti liler, “Her türlü milliyetçiliği ayaklar altın aldık” diyen AKP ’nin koltukları altına girmeyi kendilerine yakıştırırlar mı, bilemiyorum! ★★★ Bugüne kadar ülke siyasetinde o kadar çok terslikler gördük ki, artık hiçbir şey için “Olmaz” diyemiyorum. Meral Hanım da şimdiye dek öyle zikzaklar çizdi ki, bu saatten sonra ne yapacağı inanın ki, belli olmaz! Artık, çok farklı bir Meral Hanım var karşımızda! Neyin peşinde, kime hizmet ediyor, bir bilen varsa söylesin! İYİ Parti’de dramatik düşüş! İYİ Parti’ nin yerel seçimlerde 81 ilde (kazanamayacaklarını bile bile) aday çıkartma kararı “İktidara destek olmak” şeklinde yorumlanıyor. Türkiye ’de 81 il ve 922 ilçe var. İYİ Parti adayları bunların kaçında kazanabilir? Hemen hemen hiçbirinde... Belki birkaç küçük ilçede, adayların kişisel çabası ile başkan çıkarabilir. Hepsi bu! HBS Araştırma Şirketi yaptığı “Bu hafta sonu seçim olsa” anketinin sonuçları ilginç. Sadece Zafer Partisi, Yeniden Refah ve TİP oylarını arttırıyor. Diğer bütün partilerde ise düşüş var. Hele İYİ Parti ’nin düşüşü dramatik! Genel Seçimde yüzde 9.75 oy alan İYİ Parti ’nin oy oranı yüzde 6.70 ’ye düşmüş durumda. Meral Hanım aklın yolunu izlemeli, iyi düşünüp İYİ Parti ’yi felakete sürüklememeli. Aksi halde büyük vebal altında kalır! TEBESSÜM “Kaç yaşındasın hocam?” Nasreddin Hoca’ya yaşını sormuşlar... “50 yaşındayım” demiş... Aradan beş yıl geçmiş... Bir gün yine aynı soruyla karşılaşmış: “Sorması ayıp ama merak ettik, kaç yaşındasın hocam?” Hoca yine “50 yaşındayım” deyince adamın biri itiraz etmiş: “Yaa hocam, 5 yıl önce de 50 demiştin. Senin yaşın hiç ilerlemez mi?” Nasreddin Hoca “Bana bak aslanım” demiş “Ben erkek adamım... Erkek adam sözünden dönmez!” GÜNÜN SÖZÜ Halk tokadının sedası çoktur, bir vurdu mu devası yoktur!",https://www.sozcu.com.tr/meral-hanim-neyin-pesinde-wp7798856
Rahmi Turan,CHP’ye kıymayın!,10 Eylül 2023,"“Vur abalıya” ünlü bir deyimimizdir. Bu, bütün hataların iyi niyetli, yumuşak huylu kişiye yüklenmesi, onun hırpalanıp, aklına esen herkesin bir darbe indirmesi durumunda söylenen eski bir sözdür. Bir de binlerce yıldır kullanılan “Günah keçisi” tabiri vardır. Başkalarının suçu üzerine yüklenen, öfkelenen, kafası kızan herkesin saldırıp vurduğu kişilere verilen isimdir. İşte günümüzde “Vur abalıya” diye saldırılarak “Günah keçisi” haline getirilen CHP lideri Kemal Kılıçdaroğlu ’dır... Başkalarının hiç mi suçu yok? Her şeyin suçlusu tek başına o mu ki, herkes ona saldırıyor? Ülkeyi bugünkü hazin duruma getiren, zamlarla halkı açlığa mahkûm eden o sanki! Faiz düşürme inadı yüzünden ekonomiyi batıranlara, “Sorun ekonomik değil, psikolojiktir” diyenlere bir laf yok! Onlar “Psikolojik” diyerek işin içinden çıkıyorlar. Halk da akıl almaz zamlara, büyük geçim derdine rağmen oylarını onlara veriyor. Aslında psikolojik sorun burada! Fakat... Hiç kimsenin suçu yok... Suçlu olan Kılıçdaroğlu! Günümüzün günah keçisi! Haydi, vuralım abalıya! ★★★ CHP ’ye karşı olanların Kılıçdaroğlu ’na saldırmaları normal de... CHP içinden de histerik çığlıklar yükseliyor: “İstifa etsin!”“Bir saniye bile durmasın!”“Hemen gitsin!” Ee, gitti diyelim... Ne olacak? Mesele bu kadar basit mi? Kılıçdaroğlu gidince her şey düzelecek mi? CHP ’nin oyları ikiye mi katlanacak, ne olacak? “Değişim” diye haykıranlar nasıl bir değişim istiyorlar? Planları, programları ne? Seçmene nasıl umut verecekler? Ne yapacaklar da CHP ’nin oyunu yükseltecekler? Bundan bahseden yok! Önce CHP ’nin tüzüğünü değiştirin. Parti için demokrasiyi sağlayın. Millete yeni bir heyecan, yeni bir umut veren bir çıkış yapın. Böyle bir şey yok, ortada sadece boş laflar var! ★★★ CHP Erzincan Milletvekili Mustafa Sarıgül “Bu seçimi Kemal Kılıçdaroğlu kaybetmedi, biz kazandıramadık!” diyor. Bu sözde gerçek payı çok... Herkes (Hem 6’lı Masa liderleri, hem de tüm CHP ekibi) laga lugayı bırakıp, biraz da kendilerinde hata arasın! CHP baraj altında kalır mı? CHP’ de Mustafa Sarıgül ’den başka özeleştiri yapan yok... Altılı Masa liderleri de (Demokrat Parti hariç) kendilerini sütten çıkmış ak kaşık sanıyorlar. Herkes ya tam siper olmuş ya da “Yavuz hırsız ev sahibini bastırır” misali ciyak ciyak bağırıyorlar. Sarıgül gerçekçi: “Başarı üç şeyden geçiyor” diyor ve ekliyor: “Lider, kadro ve proje.” Kadronun iyi olması şart. Peki, feryadı figan eden kadro iyi mi? Mustafa Sarıgül durumu şöyle özetliyor: “Genel Merkez’in 198 bin 812 sandığa mutlaka sahip çıkması, başında adam bulundurması gerekirdi. Üzülerek söylüyorum ki sandıklara gereği gibi sahip çıkılmadı, eksikti! İnanın ki ekipte büyük sorun var!” Her yandan istifa çağrıları yapılırken Mustafa Sarıgül “Kılıçdaroğlu CHP’nin başında kalmalı” diyor. Neden? Sarıgül bunu şöyle açıklıyor: “Sayın Kılıçdaroğlu’na CHP’nin her zamankinden fazla ihtiyacı var. Eğer genel başkanlıktan ayrılırsa, o andan itibaren CHP çöker, seçimde baraj altında kalır!”NOT: 1999 ’da yapılan genel seçimde CHP yüzde 8.71 oy alarak, yüzde 10’ luk ülke barajını aşamamış, Meclis dışında kalmıştı.) TEBESSÜM Cezaevi kütüphanesi... Türkçe bilen bir İngiliz suç işler ve cezaevine düşer... Türkçesi iyi olduğu için hiç sıkıntı çekmez. Bir gün canı kitap okumak ister ve cezaevi kütüphanesine giderek “Falanca yazarların şu kitaplarını istiyorum” der. Kütüphanedeki görevli hafifçe gülerek ona şu cevabı verir: “Bayım, o kitaplar cezaevinde yok ama yazarları burada!”GÜNÜN SÖZÜBitmez hayatın ezası, emeklinin çektiği kendi oyunun cezası!",https://www.sozcu.com.tr/chpye-kiymayin-wp7798107
Rahmi Turan,CHP’de iki adayın da kazanma şansı yok gibi!,19 Eylül 2023,"CHP bir arayış içinde... “Değişim” diyorlar ama neyi değiştireceklerini bilmiyorlar. Sahi, nasıl bir değişim olacak? Cumhuriyetimizin ve CHP ’nin kurucu önderine hakaret edildi, ciddi bir tepki gösterilmedi... Milli andımız yasaklandı, sustular... “Ne mutlu Türk’üm” diyene ilkesi yok edildi, yine sesleri solukları çıkmadı... Ülkeyi Cumhuriyet düşmanı tarikatlar ve cemaatler sardı, medreselerin sayısı üniversite sayısını geçti sesini çıkaran yok! İktidar, Anayasa’ mızı defalarca çiğnedi, her seferinde “Eyvallah” denildi. Şimdi, Cumhuriyet ’le sorunu olanlar yeni bir anayasa peşinde ... “Değiştirilemez ve değiştirilmesi teklif edilemez” denilen “Anayasa’nın ilk 4 maddesi tartışılsın” diyorlar. Yine ciddi bir tepki yok. Parti içindeki koltuk mücadelesinden, Türk milletinin fakirleşmesini tartışmaya bile vakit bulamıyorlar! Allah aşkına bir an önce koltuk kavgalarına son verin ve neyi nasıl değiştireceğinizi anlatın da milletin geleceğe bakışı daha da kararmasın, partiye olan umutları tamamen yok olmasın! ★★★ CHP ’de Genel Başkanlığa 2 aday var: Özgür Özel ve Örsan Öymen. İkisi de eğitimli, genç, dinamik adaylar. Peki, kurultayda kazanma şansları ne? Bunu, rahmetli Başbakan Bülent Ecevit ’in sağ kolu olan, deneyimli siyasetçi, eski İstanbul milletvekili Süleyman Yağız ’dan dinleyelim: ★★★ “Çok partili sürece geçtiğimizden bu yana -olağanüstü dönemler dışında- hiçbir genel başkan kurultay seçiminde koltuğunu kaybetmedi. Mevcut genel başkan rıza göstermedikçe hiçbir genel başkan adayı kurultayda kazanamaz! Buna aykırı olarak İnönü-Ecevit mücadelesi gösterilir. Fakat o da tam söylendiği gibi değildir. İsmet İnönü, Bülent Ecevit yanlısı Parti Meclisi’ ne karşıydı. Kurultay ’da Ecevit yanlısı üyeler seçilince kızarak istifa etti. Ecevit genel başkanlık yarışına rakipsiz girdi. Eğer İnönü istifa etmeyip de seçime girseydi büyük bir ihtimalle kazanırdı. Neden? Çünkü kurultayları mevcut genel başkanın ekibi hazırlar ve rakiplerine karşı gereken her türlü önlemi alırdı. Kılıçdaroğlu da genel başkanlık yarışına rakipsiz girmişti. Eğer Baykal kaset skandalı nedeniyle istifa etmeyip de seçime girseydi, kazanan o olurdu. Aksine bir kural yoktur. Yasalar genel merkez lehinedir. SONUÇ: Askeri darbelerden sonraki yıllarda yaşanan olağanüstü dönemlerdeki istisnalar hariç, uzlaşma olmadan hiçbir aday, mevcut genel başkanı koltuğundan indiremez! Tersi olursa ilk kez olmuş olur!” Ülkede yoksulluk yok, “Derin yoksulluk” var! Güzel fakat şanssız ülkemizde 85 milyonluk nüfusumuzun 60 milyonu sosyal yardıma muhtaç! Yoksulluk sözcüğü durumu anlatmaya yetersiz kalır. Gerçekte “Derin bir yoksulluk” içindeyiz. Aile ve Sosyal Hizmetler Bakanlığı ’nın verilerine göre. 60 milyon kişi ekonomik yardım alabilmek için “Sosyal Yardım Bilgi Sistemi” ne kayıt yaptırmış durumda. Bu rakam, iki yıl önce 17 milyon 700 bin idi... Yoksulluğun artış hızı ürkütücü! Türkiye ’de, yoksulluk envanterine kayıtlı yurttaş sayısının nüfusa oranı yüzde 70.9 gibi çok endişe verici bir rakam! Aile ve Sosyal Hizmetler Bakanı Mahinur Özdemir Göktaş:“Sosyal Ekonomik Destek olarak ailelerin ve çocuklarının temel gereksinimlerini ve eğitim giderlerini karşılamak için hesaplarına Eylül 2023 ödemesi olarak toplam 579 milyon lira yatırdık” diye bir açıklama yaptı. Bunun öğünülecek bir yanı yok, çünkü yoksulluğumuzun arttığını gösteriyor. Bir yıl önce Eylül 2022 ’de ödenen miktar 340 milyon 499 lira idi. Bir yıl içinde fakirlik neredeyse iki kat arttı, yardım tutarı katlandı. Bir de hâlâ “Avrupa bizi kıskanıyor” diyenler var. Yoksulluğumuzu mı kıskanıyorlar? GÜNÜN SÖZÜ Düşmanını ısırmak için hazır değilsen, dişlerini gösterme!",https://www.sozcu.com.tr/chpde-iki-adayin-da-kazanma-sansi-yok-gibi-wp7806449
Rahmi Turan,Güzel ülkemizden kaçan kaçana!,03 Eylül 2023,"İnanın utanıyorum... Türkiye ’den Avrupa Birliği ülkelerine yapılan “iltica” başvuruları patlama yapmış durumda... Ülkemiz bu kadar mı yaşanmaz bir yer haline geldi? Eğitimli vatandaşlarımızı kaybediyoruz! Kaçan kaçana... Türkiye kan kaybediyor. Durmayan bir kan kaybı bu... Son 6 yılda 81 bin 388 Türk, Almanya ’ya iltica etmiş... Fransa, Belçika, Hollanda gibi Avrupa ülkelerine sığınanlarla 200 bini buluyor. Bu rakamlara yasal yollardan giden Türkler dahil değil... Bu yüzden Avrupa ülkeleri Türkiye Cumhuriyeti vatandaşlarına “Schengen Vizesi” vermek istemiyor, bin bir güçlük çıkarıyor. Vize başvurularının yaklaşık yarısı reddediliyor. Bu da bizim için ayrı bir utanç konusu! İlticaların en önemli sebebi ekonomik sorunlar, yoksulluk ve işsizlik! Ulus olarak her ay, her hafta biraz daha fakirleşiyoruz. Sık sık beka sorunundan bahseden (İktidarın 1 numaralı destekçisi) Devlet Bahçeli beye gerçek beka sorununun bu olduğunu hatırlatalım. ★★★ Yıllarca bin bir güçlükle okuyup doktor veya mühendis olan, ya da başka alanlarda uzmanlık kazanan bu ülkenin başarılı beyinlerin başka ülkelerde umut araması üzücüdür. Türk Tabipleri Birliği yurt dışına gitmek için iyi hal belgesi alan doktor sayısının toplam 2 bin 685 olduğunu açıkladı. Akademik Dayanışma Platformu Üyesi Zeynep Ardıç “Yaşamsal faaliyetlerini bile karşılamakta zorlandıkları için 12.000 civarında akademisyenin ülkeyi terk ettiğini” belirtti. Kimse genç doktor ve mühendislerin kaçışı için “Bu Türkiye’nin gelişmesini çekemeyen karanlık odakların, amacı belli çevrelerin hain planlarıdır!” gibi lâflar etmesin... Ülkemizin şartları onları zorluyor! İmkânını bulan, fırsatını yakalayan eğitimli gençler de göç etmeye çalışıyor. En yetişmiş, en nitelikli insanlarımızı kaybediyoruz. Beyin göçünün duracağı yok.Böyle bir ülkenin geleceği parlak olur mu? ★★★ Sığınmacı tablosu çok dramatik... Almanya’ya en çok iltica başvuru yapan ülkelerin sıralaması yüz kızartıcı: 1) Suriye, 2) Türkiye, 3) Afganistan, 4) Gürcistan, 5) Irak, 6) Rusya, 7) İran, 8) Somali, 9) Diğer Afrika ülkeleri... İktidar “Avrupa Türkiye’yi kıskanıyor” diye övünüp, Türkiye Yüzyılı ’nı başlattığını iddia ederken karşımıza çıkan bu tabloya biz üzülmeyelim de kim üzülsün? Bu hale mi gelecektik? Başka ülkelerde umut aramak üzere Türkiye ’den kaçanlar, bir vatandaş olarak gururumu incitiyor “Güzel ülkem bu hale mi gelecekti?” diye kahroluyorum. Fakat... Hem mantığım, hem vicdanım onları haksız bulmuyor. “Ekonomide dünyanın en güçlü ilk 10 ülkesi arasına gireceğiz” sözleri bir masal oldu. Hukukun, adaletin, ifade özgürlüğünün baskı altında olduğu, şeffaflığın olmadığı bir ülkede işler düzgün gitmez, yolsuzluklar büyük boyutlara çıkar, yoksulluk artar. SÖZCÜ ’nün Almanya temsilcisi Ali Gülen , Almanya’ ya yasa dışı yollardan girmeye çalışan Türklerin sayısının binlerle ifade edildiğini bildiriyor. Almanya’ daki kaçak göçmen sayısında Suriye birinci, Türkiye ikinci... İktidarın “Türkiye Yüzyılı” sloganlarıyla bir yere varılmıyor! TEBESSÜM Ödünç karne... Okulda karneler dağıtılır. Çocuk eve dönünce annesi onun elini boş görünce şaşırır, merakla sorar: “Karneni almadın mı yavrum?” Çocuk “Aldım anneciğim...” der. Annesi daha da meraklanır: “Eee, neden bana göstermiyorsun?” “Karnemi arkadaşıma verdim anneciğim.” “Neden verdin ki? Ne yapacakmış o?” “Babasını korkutacakmış!”GÜNÜN SÖZÜBaşarılı değilsen sakın şansına küsme, sebebini araştır.",https://www.sozcu.com.tr/guzel-ulkemizden-kacan-kacana-wp7791240
Rahmi Turan,Paşaların dramı!,13 Eylül 2023,"Hep “Adalet” diye haykırıyoruz ama sesimizi duyuramıyoruz. Binlerce yılın tecrübeleri göstermiştir ki... “Bir ülke adaletle sonsuzlaşır, adaletsizlikle yıkılır.” Kimine “Hay yay”, kimine “Vay vay” denilen yerde adalet olmaz. Adalet olmayan yerde ise hiçbir iş düzgün gitmez. Son yıllarda ülkemizde adalet ne yazık ki, büyük erozyona uğradı, ciddi oranda yıprandı. ★★★ Cezaevlerinde 28 Şubat Kumpas davasından hüküm giyen 5 emekli general var. Emeklilikleri cezaevinde geçiyor. Yaşları 77 ile 83 arasında olan bu paşalar, yaşları gereği, tansiyon ve kalp rahatsızlıkları başta olmak üzere, birçok hastalıkla mücadele ediyor: -  E. Orgeneral Çetin Doğan (83 yaşında) -  E. Orgeneral Fevzi Türkeri (82 yaşında) -  E. Korgeneral Yıldırım Türker (82 yaşında) -  E. Tümgeneral Temel Özkaynak (78 yaşında) -  E. Tümgeneral Erol Özkasnak (77 yaşında) ★★★ Cezaevinin ağır şartları altında hayatta kalmaya çalışan emekli generallerin mutlaka dışarıda tedavi edilmeleri gerekiyor. Ömürleri vatana hizmetle geçmiş...Hayatları boyunca sınırları korumuş...Ülkenin güvenliğini sağlamak için gece-gündüz çalışmış bu generaller hücrelerinde sağlık sorunlarıyla boğuşurken...33 aydını yakarak öldüren Sivas Madımak Katliamı hükümlüsü 76 yaşındaki Hayrettin Gül, Cumhurbaşkanı kararnamesi ile cezaevinden serbest bırakıldı. Tahliye gerekçesi : ”Kocamışlık” Ancak... Adli Tıbbın verdiği aynı “Kocamışlık raporu” emekli komutanlar için de var. Üstelik onların dosyası, katliam hükümlüsünden daha önce Cumhurbaşkanı Erdoğan ’ın önüne gitti. Anayasa ’nın 104 ’üncü maddesine göre Cumhurbaşkanı’ nın “Sürekli hastalık, sakatlık ve kocama hali” sebebiyle hükümlülerin cezasını kaldırma yetkisi var. Anayasa ’nın gereği bu... ★★★ Dikkati çeken konu şudur: Komutanların dosyaları bekletilirken Sivas Madımak Katliamı hükümlüsünün dosyasına öncelik verildi ve serbest bırakıldı. Oysa kanunlar açık: İlk giden dosyanın ilk çıkması gerekir. Emekli komutanların avukatları, halen dosyaların Cumhurbaşkanı ’nın masasında olduğunu, eksik bir işlem bulunmadığını, Anayasa ’nın 104’ üncü maddesi gereğince imzanın atılmasını umutla beklediklerini söylüyorlar. Bir imza, 5 emekli komutanın hayatını kurtaracak. Adalet hakkında ünlü bir söz vardır: “Geç gelen adalet, adalet değildir” denir. Bunu unutmamak lazım! Nilgül Hanım’ın ıstırabı! Ülkemizde yüz binlerce dertli kadın vardır ama sanırım en mutsuz olanı Nilgül Doğan hanımdır. 28 Şubat kumpas davasında ceza alan emekli Orgeneral Çetin Doğan ’ın eşi yıllardır büyük bir hukuk mücadelesi veriyor. Eşinin haksız yere cezaevinde tutulduğunu belirten Nilgül Doğan, Türkiye ’deki bütün hukuki süreç tamamlandığı için Avrupa İnsan Hakları Mahkemesi ’ne başvurmak zorunda kaldıklarını ifade ederek şöyle diyor: “Ülkemizde hukuk maalesef düzgün işlemediği için bu yola gidildi. İç hukuk tükenince sadece AİHM kaldı. Bizim dosyamız 4 aydır Cumhurbaşkanı ’nın önünde. Eşim iki defa mide kanaması geçirdi. Anlaşmalı bir tek hastane var, onun dışında hiçbir yerde tedavi olamıyor. İlk mide kanaması geçirdiğinde o hastaneye götürüldü. Doktorlar kanamayı tespit etti ama, yerini tespit edemedi. Tetkik yapılması gerektiğini söylediler. Randevuyu da 3 ay sonrasına verip cezaevine geri gönderdiler. Tedavi yapılmadı. Sonra bir kanama daha geçirdi. Onda da hastaneye gitmeyi kabul etmedi. Çünkü yine aynı muamele yapılacaktı. Şimdi cezaevi koşullarında yaşamaya çalışıyor.Artık gönlüm yoruldu. Emekliliğinin 7 yılı hapiste geçti. Bundan önce de Beykoz kumpası süreci olmuştu. Torunlarının büyüdüğünü göremiyor. Yalnız bizim değil, diğer komutanların da sağlıkları içeride daha da kötüleşiyor.” GÜNÜN SÖZÜ Adil kişi olmak, para ile, kuruşla değil, haklı duruşla ölçülür!",https://www.sozcu.com.tr/pasalarin-drami-wp7800818
Rahmi Turan,Özgür Özel’in gafı!,27 Eylül 2023,"CHP ’nin Genel Başkan adayı Özgür Özel , il kongrelerinde, televizyon ve gazetelerde, başkan seçilirse neler yapacağını şöyle anlatıyor: “Biz bu baba evinin evlatlarıyız. Bir duygusal kopuş içinde olan seçmene umut vermek için aday oldum. Güç kaybettirecek, birbirlerine düştü dedirtecek üslupsuzlukla partinin kalitesinden kaybettirecek her tartışmadan uzak durmalıyız.” diyor. Diyor ama, eleştirdiği üslupsuzluğu bizzat kendisi yapıyor. İnsanları birbirine düşürecek, partiye kalite kaybettirecek sözlerden kaçınmıyor! “Atış serbest” diye sallayıp duruyor! ★★★ Özgür Özel bir televizyon programında CHP ’deki tüm olumsuzlukların suçunu - Kılıçdaroğlu ’na laf edemediği için- onun danışmanlarına attı... Meğerse CHP ’yi danışmanlar perişan etmiş! Fahri çalışan, para-pul almadıkları gibi kendi ceplerinden masraf yapan danışmanlar koskoca partiyi nasıl çökertir? Özgür beyefendi! Sen parti yönetimin en üst kademesindeydin. Seçim kaybında senin hiçbir suçun yok, sütten çıkmış ak kaşık gibisin de, yönetimde yetkisi olmayan, amatörce bir gönül bağıyla partiye faydalı olmaya çalışan danışmanlar mı suçlu? Bir Genel Başkan adayı, her şeyden önce adil olmalı, haksızlıktan kaçınmalı, yıkıcı, yaralayıcı konuşmalar yapmamalı!İsmail Küçükkaya ’nın programında hiç ayrım yapmadan, danışmanların tümünü ağır bir şekilde eleştirmen, liderliğe soyunan bir siyasetçiye yakışmadı! Küçükten büyüğe (sen de dahil) hepiniz suçlusunuz! Başkalarını hedef göstererek paçayı kurtarmaya çalışmak gibi bir kurnazlığı aklı başında hiç kimse yutmaz! ★★★ Suçlanan danışmanlardan biri olan, Genel Başkan’ın Sağlık Politikaları Danışmanı Coşkun Bel, Genel Başkan Adayı Özgür Özel’ e bir mektup yazarak (özetle) şöyle dedi: “İsmail Küçükkaya ile söyleşinizi, ağır bir ameliyat geçirmiş olan sevgili eşim Zeliha ile birlikte izledik. Keşke izlemez olaydık. Danışmanlar hakkında genelleme yaparak kullanmış olduğunuz yakışıksız sözlerle bizi yaraladınız. Ailece moralimiz bozuldu. Zaten sıkıntılı günler geçiriyorduk, daha da perişan olduk. ‘Bu nesiller arasında Cumhuriyetin yetiştirdiği evlatlar varken, kalpleri Atatürk ve CHP ile atıyorken, vasıfsız ve kerameti kendinden menkul danışmanlarla yol almayı kabul edemiyorum.’ dediniz. Bizim kalbimiz Atatürk sevgisiyle atmıyor mu? ‘Vasıfsız’ ne demek?‘Kerameti kendinden menkul’ ne demek?Söylediğinizi kulaklarınız duyuyor mu?Ne hakla böyle bir genelleme yaparak danışmanların tümünü aynı kefeye koyuyorsunuz? Ben, Sayın Genel Başkan ’ın Sağlık Politikaları danışmanlığını 2 yıl alnımın akıyla yaptım. Geçtiğimiz haziran ayında diğer danışmanlarla birlikte görevimiz bitirildi. Sizi, haddini aşan sözleriniz nedeniyle kınıyor, hakkımı helal etmiyorum. Ayrıca kanserle mücadele eden eşim de hakkını helal etmiyor!”TEBESSÜM Karısını düşünen adam... Otomobil köpeğe çarpmamak için yön değiştirince kenardaki hendeğe uçar. Oradan geçen güzel bir kadın olayı görünce arabasını durdurup, yola tırmanmaya çalışan adama telaşla sorar: “Beyefendi, iyi misiniz?”“Sanırım iyiyim” der adam... Kadın “Hemen arabama binin” der “Sizi evime götürüp iyice kontrol edeyim...”“Çok naziksiniz ama eşim bunu hoş karşılamaz, ona ayıp etmiş olurum.”“Saçmalamayın. Ben doktor sayılırım. Bakalım görünmeyen bir hasar oluşmuş mu? Muayene edeyim...”“Çok iyisiniz... Buna hayır diyemem...” Sonunda beraberce kadının evine giderler. Kadın, adamı tepeden tırnağa muayenen eder. Birlikte birkaç kadeh içkiden sonra “Şimdi, kendimi çok iyi hissediyorum.” der adam “Ama karıma gerçekten ayıp oldu!”“Aptal olma” der kadın “Biraz daha kal. Karın ne bilecek ki? Şu anda evde değil mi?”“Hayır” der adam “Sanıyorum hâlâ düştüğümüz hendeğin içindedir!” GÜNÜN SÖZÜ İnsanlar kendilerine zayıf yönlerini gösterenleri sevmez!",https://www.sozcu.com.tr/ozgur-ozelin-gafi-wp7813506
Rahmi Turan,İnsanları dinden soğutuyorlar!,16 Eylül 2023,"Bugün Japonya ’da yeni ve heyecanlı bir mücadele başlıyor. Avrupa Şampiyonu Kadın Voleybol Milli takımımız, 2024 Paris Olimpiyat Oyunları elemeleri için ilk maçını bugün Porto Riko ile yapacak. Gönlümüz onlarla. Kazanacaklarına inanıyoruz. ★★★ Ülkemizde bin bir sorun var... İnsanlarımız çok bunaldı. Neredeyse Afganistan düzeyine indik. Sıkıntılarımız öylesine büyük. Böyle kara bir tablo içinde A Milli Kadın Voleybol takımımız zaferleriyle bizi sevindiriyor, mutlu ediyor. Brüksel’de Avrupa Şampiyonu olduktan sonra milli marşımızı tüm dünyaya dinlettiler, gurur duyduk. Fakat yobaz kafalar millete bu sevinci çok görüyor. Halkı Allah ile aldatanlar , din adına yine ahkâm kesip karalama kampanyası açtılar. “Kadınların kısa şortlarla voleybol oynamaları ve erkeklerin onları seyretmeleri  dinen günahtır!” dediler. İlâhiyat Fakültelerinde gerçek hocalar, din sosyologları, kelamcısı, fıkıhçısı bu ilkelliğe ne diyor? Dini yıpratan böyle saçmalıklar eskiden de vardı ama bu kadar yaygın değildi. Günümüzde zirveye çıktı. Çünkü, kontrol yok, denetim yok, tam tersine teşvik var! ★★★ Şampiyon voleybolcu kızlarımızı hedef alan tutuculardan biri de, Diyanet İşleri Başkanlığı ’nda görevli olan Adnan Üstün adında bir dinbaz... Bu adamın, şampiyonlarımıza “Baldırı çıplak kızlar “ diye hücum etmesi, bir Diyanet görevlisi olarak ona yakışmadı! Aslında dine zarar veriyor bu tipler... Gençler, onların yüzünden dinden uzaklaşıp “deist” oluyor, farkında değiller! ★★★ Türkiye Vaizler Birliği’ nin yayınladığı geçen yıla ait sohbet görüntülerinde Diyanet görevlisi Adnan Üstün ’ün, A Millî kadın voleybolcularımızı hedef alan çirkin sözlerine tepki göstermemek mümkün değil. Adam şöyle diyor: “Bacağı baldırı açık kızları bilmem nerenin sultanı, millî takım diyeceksiniz. Ayıptır. Baktım geçen bir hoca millî maç diye açmış izliyor. Tepki gösterdim. Senin milletini bunlar mı temsil ediyor?”  İşte kafa bu... Ve bunlar, bizim ödediğimiz vergilerden maaşlarını alıyor, sonra da aydın insanlarımıza her türlü hakareti yapıyorlar. İşin daha hazin tarafı Diyanet İşleri’ nin dini yıpratan bu tiplere sessiz kalması! ★★★ Ülkemizde en kolay istismar “Din alanında” yaşanıyor. Son 22 yılda (AKP iktidarı döneminde) gençlerin İslâm ’la ilişkilerinde olumsuz gelişmeler meydana geldi. Yapılan bazı araştırmalarda, gençler arasında “Deizmin” arttığı görüldü. Bilindiği gibi Deizm, “Arada din ve peygamber olmaksızın, bireyin kendi akıl, gözlem, sezgi ve mantığına göre Allah’ın varlığına inanmasına dayalı felsefi bir görüştür.” İYİ Parti’nin yarattığı hayal kırıklığı! İYİ Parti iyi mi yapıyor? Bu partinin görevi kamuoyunda hep hayal kırıklığı yaratmak mı? Seçimde yüzde 9.7 gibi umulandan çok daha az oy alarak seçimin kaybına sebep olan İYİ Parti, şimdi (dolaylı olarak) AKP ’ye destek vermeye hazırlanıyor. İYİ Parti Sözcüsü Kürşat Zorlu ’nun: “Yine zam üzerine zam geliyor ama iktidarın umurunda değil” diye güya AKP ’yi eleştirmesine rağmen yerel seçimlerde 81 ilde de kendi adaylarını çıkartacaklarını açıklaması “iktidara tam destek” anlamına geliyor. Kendileri kaybedecek ama AKP’ye kazandıracaklar! Yerel seçimlere işbirliği yapmadan girince SIFIR çekeceklerini İYİ Partililer de biliyor ama nedense “Biz ayrı gireceğiz” diye ısrar ediyorlar. Şimdi, sokaklarda, kahvelerde, kulislerde biçimsiz dedikodular dolaşıyor. İYİ Parti ’nin aldığı karardan en çok Saray ’ın memnun olduğunu da hatırlatalım. Vatana ve millete hayırlı olsun! GÜNÜN SÖZÜEğitimsiz toplumlar eğitimli toplumlara “YEM” olurlar!",https://www.sozcu.com.tr/insanlari-dinden-sogutuyorlar-wp7803960
Rahmi Turan,Meral Hanım’ın “Kaybet kaybettir” siyaseti!,26 Eylül 2023,"Bizdeki siyaset bir garip... Bu garipliği politikacılar yaratıyor. Siyasetin böylesine kaypak olduğu ülkelerde demokrasi yeşermez, gelişmez, gerisin geriye gider. Kime, nasıl inanacağımıza şaşırdık artık... Son dönemde bizi en çok şaşırtan, İYİ Parti lideri Meral Akşener oldu. Oysa ona ne umutlar bağlamıştık. Bazılarımız “Dişi bozkurt Asena” diyordu ona... Başlangıçta çok iyi gitti, onu hep beraber gönülden alkışladık ama sonradan yanar-döner politika izlemeye başladı, umutları yerle bir etti. Son zamanlarda tutarsız konuşuyor! Dolaylı olarak Saray ’a destek olmaya karar vermiş gibi bir havası var. “81 ilde de adayımızı çıkartacağız” demesinin anlamı şu: 81 ilde de SIFIR çekecek, kendi kaybedecek ama oyları bölüp AKP’yi kazandıracak. “Kazan kazan” değil de “Kaybet kaybettir” şeklindeki acayip siyasetin bir sebebi olmalı! Nedir, bilemiyoruz! ★★★ Meral Hanım’ ın konuşurken, sesindeki öfke ve gözlerindeki alev, görenleri ürkütüyor doğrusu... Onun zehir-zemberek sözlerini dinledikçe, seçim öncesinde bol bol sarfettiği “Kılıçdaroğlu övgülerini” hatırlıyorum. Meydanlarda: “Kendisine ölünceye kadar şükran duyacağım. Yeğenlerim burada, kuzenlerim burada. Ben sülâleme ‘Sayın Kılıçdaroğlu’nu vasiyet ettim” diye bağırıyordu. Hanımefendi şimdi “Pişmanım” diyor ve “Zehir içtim, zehir!” diye bağırıyor. Hayatının en büyük pişmanlığıymış meğerse! Nasıl bir siyaset bu? Ona “Bu şiddet nedendir?” diye sormak gerekiyor! ★★★ Dedik ya, Meral Hanım ’ın öfkesi bir türlü dinmiyor: “Hayır! Blöf yapmıyorum. Çok ayıp şeyler söyleniyor ama alıştık. Benim tek hedefim vardı: 2023’te bu Tek Adam Sistemi’ni değiştirebilmek. Bunu başaramadık. Şimdi blöf-mlöf yapmıyoruz, biz kuruluş ayarlarımıza dönüyoruz. Ortada Millet İttifakı kalmadı. Artık birbirimize rakibiz. O defter kapandı!” diye bağırıyor. Tüm bu çelişkili davranışlar şöyle yorumlanıyor: 81 ilde aday çıkartacak olan İYİ Parti, kendisi kazanamayacak ama AKP-MHP ve diğer birkaç partiden oluşan Cumhur İttifakı ’nın kazanmasını sağlayacak. Tabii “toplum vicdanı” bunu kabul ederse! Hiç belli olmaz, ülkesini seven seçmen “tabanda ittifak” yapabilir! Devlet bunu nasıl yapar? Devlete güvenmeyip de kime güveneceğiz? Bazen öyle garip şeyler oluyor ki, devlete olan güven bile sarsılıyor. İşte o tür olaylardan biri: Turizm Bakanlığı ’nın eski İşletmeler Genel Müdürü Orhan Kalkan, 12 yıl önce, hayırsever bir vatandaş olarak Ankara Kalecik ’teki evini ve arsasını Milli Eğitim Bakanlığı’ na bağışladı. Sözleşmeye evin “Kız Öğrenci Yurdu yapılması şartı” kaydedildi. Bina, 7 yıl “Ramise Orhan Kalkan Kız Öğrenci Yurdu” olarak hizmet verdi. Fakat 6 Şubat depreminden sonra Ankara Valiliği “Evde depremzedeler kalacak” diyerek tahliye kararı verdi ve öğrencileri yurttan çıkarttı. Peki, binada depremzedeler kaldı mı? Hayır! Bina Öğretmen Evi olarak kullanılmaya başlandı. Ülke eğitimine destek olmak için evini ve arsasını Milli Eğitim Bakanlığı ’na bağışlayan hayırsever haklı olarak dava açtı. Orhan Kalkan “Öğrenciler mağdur edildi. Yaptığımız protokol gereği karar geri alınmalı.” diyor. Haklıdır. Dileriz adalet yerini bulur. TEBESSÜM “Kurttan değil koyundan kork!” Temel ile Dursun kahvede, artan pahalılığı ve ülkede yaşanan derin yoksulluğu konuşurken Temel: “Bak arkadaş” der “ Yaşadığımız dertlerin sebebini sana bir cümle ile anlatabilirim...”“Anlat bakalım” der Dursun... Temel acı acı gülümser: “Küçükken bize hep kurttan korkmamızı anlatırlardı... Oysa şimdi anladık ki, asıl tehlike koyunlarmış!”GÜNÜN SÖZÜDemokrasi elden gitmeden değeri pek anlaşılmaz!",https://www.sozcu.com.tr/meral-hanimin-kaybet-kaybettir-siyaseti-wp7812554
Rahmi Turan,Sığınmacı işgalini durdurmak şart oldu!,05 Eylül 2023,"İnanın , düşman bile ülkeye bu kadar zarar veremez! Kendi insanlarımızın, kendimizin gafleti bu... Memleketi sığınmacı deposu yaptık! Yalnız Suriyeli ve Afgan mülteciler değil, Iraklılar, Afrikalılar, Bangladeş ve Pakistanlılar sardı her yanı... Türkiye sığınmacı işgali altında... Ülkemizin demografik yapısı (nüfus bilimine göre ülke nüfusunun tüm özellikleri) değişiyor. Birçok yerleşim bölgesinde işgalciler Türk nüfusu geçti. Bunların doğurganlık oranı da bizden üç-dört kat fazla... Gelecekte Türkiye ’nin ne halde olacağını varın siz hesaplayın! ★★★ Şu anda, devletin resmi rakamlarına göre 5 milyon dolayında mülteci var. Kaçak sığınmacılarla birlikte göçmen sayısı 10 milyonu aşıyor. Her gün yüzlerce, binlerce Afgan (genellikle genç erkekler) sınırlarımızdan ellerini-kollarını sallaya sallaya Türkiye ’ye giriyor. Sel gibi akan bu sığınmacıların gelmelerine adeta göz yumuluyor. Sınırlarımız yolgeçen hanı gibi! ★★★ Ey iktidar! Ey yetkililer! Ey yurtseverler! Yasa dışı göç dalgalarının milli güvenlik sorunu haline geldiğini görmüyor musunuz? Kendi halkına doğru-dürüst bakamazken, emeklilerin çoğunu 7500 lira aylıkla açlığa mahkûm ederken, sığınmacılara milyarlarca dolar harcamak Allah ’tan reva mı? Kimse kimseyi kandırmasın, bu saatten sonra sığınmacılar artık kalıcıdır! Türkiye ’ye demir attılar bir kere, gitmezler! Hiç değilse yenilerinin gelmesini önleyelim! ★★★ Bu göçler ülkemizi bitirecek! Zararın neresinden dönülse kârdır! Ey iktidar, insafa gel artık! Bari bundan sonra sınırlarımızı koru, ülkeyi yolgeçen hanı olmaktan kurtar! Çocuklarımızın geleceğini düşünüyorsak, bu işgal durdurulmalıdır. Sık sık “Beka sorunundan” bahseden iktidar ortağı Devlet Bahçeli beye sesleniyorum: GERÇEK BEKA SORUNU BUDUR ve önlem alınması şarttır! “Sınırlarımızı koruyun!” Prof. Dr. Ümit Özdağ... Zafer Partisi Genel Başkanı... Sığınmacı istilasına uğrayan Türkiye ’nin, yalnız ekonomik olarak değil, her bakımdan çok ağır bir yük altında bulunduğunu ve ülkenin bu yükten mutlaka kurtulması gerektiğini belirtiyor. Diğer partiler eveleyip-gevelerken, o açıkça “Sınırlarımızı kapatalım, mevcut sığınmacıları da memleketlerine geri gönderelim.” diyor. Ümit Özdağ son olarak, sosyal medya hesabından açıklama yapıp, Türkiye ’nin yaşadığı kaçak göçmen sorununa bir kez daha dikkati çekerek iktidara çağrıda bulundu. Ümit Özdağ şu ifadeleri kullandı: “Saray rejimine açık şekilde tekrar sesleniyoruz. Türkiye kavimler göçü ile işgal ediliyor. Uyarıyorum: Sınırlarımızı korumazsanız, yarın biz evlerimizi korumak zorunda kalacağız.”TEBESSÜM Kedisinden bıkan adam! Kedisinden bıkan bir adam onu yok etmeye karar verir. Hayvanı arabasına alıp kilometrelerce ötede bir yere bırakır, fakat... Eve döndüğünde kedinin miyavlayarak kendisini karşıladığını görünce çılgına döner! Ertesi gün onu çok daha uzağa bırakır ama... Eve döndüğünde kedinin yine kendisini beklediğini görünce baygınlık geçirir. Bir sonraki gün kediyi çok karışık yollarda iki saat kadar dolaştırır, sonra da ormana bırakır. “Ulan kedi, sıkıysa şimdi evi bul bakalım” derken bir de bakar ki, kendisi yolunu kaybetmiş... Yol aramaktan başı dönünce evdeki karısını cep telefonu ile arayıp “O alçak kedi orada mı?” diye sorar. Karısı “Evet burada” deyince adam bağırır: “Ormanda kayboldum hanım. O şerefsize eve nasıl döneceğimi sor!” GÜNÜN SÖZÜ Herkes hata yapar ama yalnız akıllı olan hatadan ders çıkarır.",https://www.sozcu.com.tr/siginmaci-isgalini-durdurmak-sart-oldu-wp7793026
Rahmi Turan,Özgür Özel de sorunların bir parçası değil mi?,17 Eylül 2023,"CHP bu ülkenin umudu... CHP çökerse tüm umutlar biter. Bu nedenle, ana muhalefet partisindeki içler acısı dağınıklığın son bulması ülkemizin hayrına olur. Özgür Özel ’in “CHP değişirse Türkiye değişir” diyerek genel başkanlığa aday olduğunu ilan etmesi bu bakımdan iyidir. Başkanlık yarışına girmek, kendisine güvenen her partilinin demokratik hakkıdır. Bu bakımdan Özel’ i kutluyor “Hayırlı olsun” diyorum. Ancak şunu da söylemeliyim: Yaptığı açıklamalarda onun haklı olduğu yanlar da var, eleştirilecek yanlar da... Mesela: “İttifak siyaseti böyle olmamalıydı. Partimizin 39 milletvekilliğini başka partilere vermesi unutulmaz hasar bırakmıştır” dedi. Haklıdır. Gerçekten CHP , ittifak ortaklarına bol keseden milletvekillikleri dağıtmıştır. Özgür Bey “Parti yönetimi seçim yenilgisini araştırıp yenibir yol haritası çizmedi!” dedi. Bunda da haklıdır. Ancak, ona şunu sormamız gerekiyor: “Ey Özgür Bey... Sen de o yönetimin, yaşanan sorunların bir parçası değil misin? 8 yıldır CHP yönetim kadrosundasın. Hatalı bulduğun eylemleri zamanında söyleyip yönetimi neden yanlış yoldan döndürmedin? İttifak ortaklarına 39 milletvekilliği dağıtılırken sen neredeydin? Neden bütün yanlışlara sessiz kaldın? Konuşmak ve eleştirilerini sıralamak için testinin kırılmasını mı bekledin? ” Bunları sormak zorundayız, çünkü yönetime ortak olup, sorunların bir parçası haline gelenler o sorunları nasıl çözebilirler? Özgür Bey ayrıca, CHP ’de milletvekilliğine ‘3 dönem sınırı’ getireceğini açıkladı. Bu iyi tabii ki, ama kendisi 5 dönemdir CHP Manisa milletvekili... 3 dönem daha eklenirse, eder 8 ... O zaman ‘Özgür Bey değişim taleplerinde samimi mi?’ diye düşünmek gerekiyor. ★★★ CHP Genel Başkanlığı ’na bir aday daha var: Parti Meclisi’ nin eski üyelerinden Örsan Öymen. Onu, yazdığı köşe yazılarından tanıyoruz. Genç ve nitelikli bir siyasetçi. CHP ’nin temel meselesinin “Kimlik sorunu” olduğunu söyleyen Örsan Öymen, hem Kılıçdaroğlu ’nu, hem de Özgür Özel ’i eleştiriyor ve: “Ne yazık ki partimiz statükocularla, sahte değişimciler arasında sıkışıp kalmıştır. CHP bir çıkmaz sokağın içindedir. Mutlaka bir üçüncü yol açmamız gerekiyor. Ben bu yolu açmak için aday adayı olmaya karar verdim” diyor. Haydi hayırlısı. İktidarı sevindiren parti! Okurlarımdan gelen mesajlarda sık sık “İYİ Parti, yerel seçimlerde 81 ilde de kendi adayını çıkarma kararından döner mi?” sorusu ile karşılaşıyorum. Gerçi Meral Hanım’ ın karar değiştirdiğini çok gördük ama bu defa “Dönmez” diye düşünüyorum. Öyle sert ve kesin konuştuktan sonra zaten dönmemeli! Fırdöndü gibi siyaset yapılmaz!İYİ Parti elbette ki AKP için çalışmıyor ama onun oyları bölmesi AKP ’nin çok işine yarayacak! Bu arada belediye seçimlerini İYİ Parti ’nin ya da CHP ’nin değil de, iktidarın kazanmasını arzu eden ilginç İYİ Parti’liler de var. Mesela İYİ Parti ’nin Aksaray Milletvekili Ayhan Erel...CHP’ li İzmir Büyükşehir Belediyesi ’nin çok başarısız olduğunu iddia eden Ayhan Erel “ Keşke İzmir’i bir dönem iktidar partisine mensup bir belediye başkanı yönetse... Böyle olursa iktidar İzmir’i kaybetmemek için çok büyük hizmetler yapar” diyerek Saray ’ı bir kez daha sevindirdi! Böyle ilginç İYİ Parti ’liler de var. TEBESSÜM Ağız dalaşı... Birbirlerine rakip partilerden iki kızgın siyasetçi meclis kulisinde kavgaya tutuşurlar. Partililerden biri o kadar sinirlenir ki: “Çok inatçısın yaa... İnatçı bir eşekle senin aranda ne fark var?” diye bağırır. Öteki partili, sakin bir şekilde adamla arasındaki mesafeyi tahmin edip: “Ölçtüm” der “Tam iki adım fark var!”GÜNÜN SÖZÜKanun keskin bir kılıca benzer, sapı güçlünün elindedir!",https://www.sozcu.com.tr/ozgur-ozel-de-sorunlarin-bir-parcasi-degil-mi-wp7804771
Rahmi Turan,Kadın düşmanları!,30 Eylül 2023,"Hangi ülkede kadın-erkek eşitliği sağlanmışsa, Allah o ülkeye “Yürü ya kulum” demiş, kadın-erkek eşitliğinin olduğu ülkeler uygarlıkta ilerleyip her alanda gelişerek dünyanın hâkimi olmuşlardır. Kadını yok sayan toplumların hali içler acısıdır. Dünyanın en geri kalmış ülkeleri olarak yokluk ve sefaletle boğuşmaktadır. Kadını toplum hayatından çekip eve kapatan ülkelerin perişan hali bilindiği halde, ülkemizde bunu anlamak istemeyen yobaz tayfası kadın düşmanlığını hayasızca körüklüyor! ★★★ Doğru Parti Genel Başkanı Rifat Serdaroğlu , önemli bir konuyu dile getirerek: “Kadın Millî Voleybol Takımımızı cami hoparlörlerinden ‘Din düşmanı’ ilan eden imam efendiler ‘Kaseti olan’ genel başkanın kim olduğunu merak etmiyorlar mı? Kaseti olan kim ve konusu ne?” diye sordu. Türkiye ’nin medarıiftiharı (övünülen, gurur duyulan kişileri) olan şampiyon voleybolcu kızlarımıza hakaret eden gerici tayfası memleketin sorunlarıyla nedense hiç ilgilenmiyor. Doğru Parti Lideri Serdaroğlu kaleme aldığı yazıda çeşitli yolsuzluklardan bahsettikten sonra şöyle diyor: “Çok yakında öyle şeyler duyacaksınız ki, yüksek sesle ‘Bu kadarı da olmaz’ diyeceksiniz. Neden ekonomik olarak bu duruma düştüğümüzü de anlayacaksınız! Türk milletine sözümüzdür: Hırsızların, dolandırıcıların yargılanmaları halka açık ve TV’lerden canlı yayın olarak yapılacaktır.” ★★★ Milli Kadın Voleybol Takımımız her zaman gururumuz oldu. Japonya ’daki Olimpiyat elemelerinde bütün maçları kazanıp 7’de 7 yaparak Paris Olimpiyatlarına katılma hakkını kazandı. Kızlarımızın dize getirdiği ülkeler: Japonya, Brezilya, Arjantin, Belçika, Bulgaristan, Peru, Porto Riko. Bu 7 ülkenin takımlarını çökerterek üst üste 22 ’nci galibiyetini alan Milli Kadın Voleybol Takımımız dünya klasmanında birinci sıraya yükseldi. Böylesine eşsiz başarıyı çok eski yıllarda sadece milli güreş takımlarımız kazanmıştı. Artık kazanamıyorlar! Uluslararası yarışmalarda bayrağımızı şampiyon kadın sporcularımız dalgalandırıyor ve milli marşımızı tüm dünyaya dinletiyorlar. Gericiliğe geçit yok! Voleybolcu kızlarımıza dil uzatan yobazlar aslında kendilerini sorgulamalı! Bu kafayla şimdiye kadar bilim ve kültür alanında ne yaptılar? Niçin hiçbir buluşa, keşfe, icada velhasıl herhangi bir yeniliğe imza atmadılar? Toplumu “Allah ile aldatan” bu tür köktendinciler, insanlığa ve uygarlığa hizmet edecek en ufak bir buluş bile sergilemediler. Sadece her yeniliğe “günah” dediler, o kadar! Cinsellikten başka bir şey düşünmedikleri görülen ve şampiyon kızlarımız için “Bunların yaptığı baldır-bacak sergilemekten başka bir şey değil. Hepsi de günah işliyor!” diyen yobazların, bir takım kutsal ifadeleri kullanarak insanları aldatmaktan başka şey yaptıkları yok! Kadını yok sayan ve kadını köle gibi görmeyi marifet zanneden gerici zihniyet, toplumları ilkelliğe sürükler. Son dönemle meydanı boş bulan bu tipler iyice azıttılar ama Büyük Türk Milleti gericiliğe asla geçit vermeyecek! TEBESSÜM Bu da acı bir tebessüm! İzmirli okurum Eyüp Berk “Günümüzün şartlarına uygun, babam rahmetli Muharrem Berk’e ait bir şiirini sunuyorum” diyerek insanı acı acı tebessüm ettiren şu dizeleri göndermiş: İyi gün gelir diye, bekledik ertesini,Her gelen gün arattı, kendinden öncesini,Can tende iken, umut kesilmez ama,Ömrümüz yetmeyecek, görmeye iyisini...İyi günler beklerken, hep kötü görüyoruz,Hayatı sürmek değil, yerde sürüklüyoruz,Ağır zamlar altında, ezilip tükenerek,Ölüm bir defa ama, biz her gün ölüyoruz.GÜNÜN SÖZÜAzınlık haklı olsa bile çoğunluk her zaman haklı çıkar!",https://www.sozcu.com.tr/kadin-dusmanlari-4-wp7816504
Rahmi Turan,Yılmaz Büyükerşen,20 Eylül 2023,"Ülkemizin en büyük sorunlarından biri “İşi ehline vermemek, liyakatsiz insanları önemli makamlara getirmek.” Yıllardır başımıza gelen her derdi bu yüzden çekiyoruz. İşler böyle devam ettikçe, ülkemizde hiçbir iş düzgün gitmez, yoksul bir toplum olmaktan kurtulamayız. ★★★ “Liyakat” denilince aklıma hep Eskişehir gelir. Bozkırın ortasında mütevazı bir kent olan Eskişehir, liyakatli ellerde, gerçek anlamda bir Avrupa şehri haline gelmiştir. Eskişehir Büyükşehir Belediye Başkanı Prof. Dr. Yılmaz Büyükerşen ’in eseridir bu... Bilgi ve liyakate çalışkanlık da eklenince böyle bir mucize mümkün olmuştur. Büyükerşen 1999 yılından bu yana Eskişehir’ de 5 dönem seçim kazandı ve kenti 24 yıldan beri siyaset üstü bir anlayışla yönetiyor. Büyükşehir Belediye Başkanı seçildiği vakit “Parti rozetimi çıkartıyorum” diyen Yılmaz Hoca ’nın başarısının sırlarından biri de parti ayrımı yapmadan tüm halka hizmet etmesidir. Keşke bütün Türkiye , gıpta ile baktığımız Eskişehir gibi olabilse... İşte o zaman, dünyanın en gelişmiş ülkelerinden biri oluruz. Bugün bize burun kıvıran Avrupa Birliği , ülkemizi arasına almak için can atar. ★★★ Yılmaz Büyükerşen hoca, 31 Mart 2024 yerel seçimlerinde ne yapacak? Yeniden aday olacak mı, yoksa veda mı edecek? Önce veda etmeyi düşünüyordu ama sonra vazgeçti ve yeniden aday olmaya karar verdi. Sanırım birtakım densizlere bir cevaptır bu... İYİ Parti Eskişehir Milletvekili Nebi Hatipoğlu gibi bazı kişilerin haddini aşan lâfları İYİ Partilileri bile üzdü, şöyle dediler: “Yılmaz Büyükerşen sadece Eskişehir değil, Türkiye için bir şans ve çok önemli bir değerdir, Eskişehir’in kaderini değiştiren isimdir. Yapılanları yok saymak, hatta daha ötesini söylemek kabul edilebilir değil. Onun vizyonu ile Eskişehir’in geldiği nokta tartışılmaz.” ★★★ Yılmaz Büyükerşen hoca, Nebi Hatipoğlu gibi 10 tanesini cebinden çıkarır ve inanıyorum ki, ittifak olmasa bile seçimi kazanır. Eskişehirliler Yılmaz Hoca’ya hep güvendi, destek verdi. Oyları her seçimde daha da arttı, 2019 seçimlerinde yüzde 52.30 gibi yüksek bir oya ulaştı. Büyükerşen 31 Mart Yerel Seçimleri için “İttifak olmasa da kazanırız.” diyor. İstanbul’a Londra modeli “Taksici İstanbul’un kralı oldu” başlıklı yazıma, okurlardan büyük destek geldi. Bu arada Yaşar Altıntartı adlı okurum İstanbul ’a “Londra taksi sistemini” önerdi. Uzun yıllar yaşadığı Londra ’yı anlatan Altıntartı:“Orada bizdeki gibi ‘Plaka baronları’ yok. Böyle bir şey mümkün değil.” diyor ve ekliyor: “Ayrıca orada sırf CHP ’li diye İstanbul Belediyesi ’ne takoz koymak şeklinde tuhaf bir görevi olan UKOME gibi bir yapı da yok. Londra ’da, Türkçesi ‘Siyah Taksi’ olan ünlü ‘Black Cab’ lisansına sahip olmak için çok zor bir eğitim ve çok ciddi bir imtihan var. Şoförün, çıkmaz sokaklar dahil her sokağı, her yeri avucunun içi gibi bilmesi lâzım. ‘Yolu tarif et de gidelim abicim’ diyen şoför yok orada... ‘Taksi şoförü olmak istiyorum’ diyen herkes yapamaz o işi... İstanbul ’u, Londra’ daki taksi sistemi kurtarır ama bizim bozuk ve kuralsız düzenimizde, kangrene dönüşen taksi sorunu çözülemez. Olan da taksi çilesi çeken İstanbulluya olur.” TEBESSÜM Günümüzün dörtlüğü... Ülkemizde paraya para demeyen ve “İtibardan tasarruf olmaz” diye gününü gün edenler var. Bunlar insana ünlü dörtlüğü hatırlatıyor: “Hasandağı arpalıktır, eğer saban yürürse,Her dereye bir değirmen, eğer suyu gelirse,Her köylüden bir tavuk, eğer köylü verirse,Güzel gidiş bu gidiş, eğer sonu gelirse...” GÜNÜN SÖZÜ İyi bir insan mısın? O halde mutlaka düşmanın vardır!",https://www.sozcu.com.tr/yilmaz-buyukersen-2-wp7807327
Rahmi Turan,Bu anayasa ile ne istedi de yapamadı?,18 Eylül 2023,"Sayın Cumhurbaşkanı “Yeni anayasa” istiyor” “Anayasa” bu iktidar için “Ana tasa” haline geldi! Cumhurbaşkanı Erdoğan, şimdiki anayasanın acaba neyinden rahatsız oluyor? Zaten yıllar içinde anayasanın yüzde 75 ’i değişti. Yürürlükte olan anayasa ile ne istedi de yapamadı? Ülkeye “Cumhurbaşkanlığı Hükümet Sistemi” ni getirdi, “Tek Adam” yönetimine geçildi, hem parti başkanı, hem Cumhurbaşkanı oldu. Aynı anayasa ile 3’üncü defa Cumhurbaşkanı seçildi. Demokrasinin ruhuna aykırı olan “Fiili kuvvetler birliği” düzenini, anayasadaki yetkilerini kullanarak gerçekleştirdi. Ülkede her şeyin bir kişiye bağlı olmasını bu anayasa ile sağladı. Yasama, Yürütme, Yargı, Medya, hepsi kendisinin elinde... Bütün bunlar yetmiyor da, yetkilerini daha da genişleten bir anayasa mı istiyor? Cumhurbaşkanı Erdoğan, Saray ’da hazırlattığı yasa tasarılarını Meclis ’e gönderiyor, AKP ve MHP grupları da onun talimatını uygulayarak tasarıyı Meclis ’ten geçirip hemen kanun yapıyor. Hal böyleyken Sayın Cumhurbaşkanı Erdoğan, Anayasa ’nın nesini yeterli bulmuyor? Çok daha büyük bir güç kazanmak mı istiyor? Zaten ülkedeki tüm yetkilerin tek sahibi değil mi? Anayasa’ yı “Bana yasa” haline mi getirmek istiyor? Sınırsıza yakın yetkileri ona az mı geliyor? ★★★ Sevgili okurlar... Sayın Cumhurbaşkanı ’nın ne istediğini, hedefinin ne olduğunu tahmin edebiliyoruz ama yanılma ihtimalimiz yüzde bir bile olsa, biraz daha bekleyelim diyoruz. İktidarın kendi kafasındaki anayasanın ne olduğunu Meclis ’e gelmeden önce kamuoyunda tartışmalar başladığı vakit daha net olarak görebileceğiz. Dileriz yapılan hazırlıklar “Değiştirilmesi teklif bile edilemez olan ilk 4 madde” için değildir! Taksici İstanbul’un kralı oldu! İstanbul ’da vatandaş taksi bulmakta çok güçlük çekiyor. Çünkü taksi sayısı 20 milyon nüfusa yeterli değil... Büyükşehir Belediye Başkanı Ekrem İmamoğlu , bu sorunu çözmek için bir değil, beş değil, belki de on beş defa teşebbüse geçti ama her seferinde iktidarın engeliyle karşılaştı. Taksi sayısının arttırılması talepleri hep reddedildi! AKP ’liler İmamoğlu ’nu baltalamak isterken İstanbul halkına eziyet ediyor: Taksici, müşteriye soruyor: “Nereye?” Cevap hoşuna gitmez ve gidilecek yeri beğenmezse almıyor. Bu yakışıksız durum sık sık yaşanıyor. Devlet ciddiyeti olan hiçbir uygar ülkede böyle zirzoplukla karşılaşılmaz!. Taksicinin canının istediğini alması, istemediğini almaması çirkin bir davranıştır ve denetimsizliğin sonucudur. İktidar, sorunu çözmek için yıllardır kılını kıpırdatmıyor, İmamoğlu ’nu baltalamak için sürekli çelme takıyor. Sonuçta olan İstanbul halkına oluyor!TEBESSÜM Başkan Biden’in mantığı! ABD Başkanı Biden, Ortadoğu ’daki büyük gerginlik hakkında bilgi vermek için bir basın toplantısı düzenleyerek Amerika’ nın ünlü gazetecilerini davet etmiş. Ortadoğu ülkelerinde Amerikan büyükelçiliklerine yapılan saldırılardan uzun uzun bahseden Başkan Biden esas konuya gelerek: “Değerli basın mensupları” demiş “Sonunda kesin kararımı verdim. Biz Orta Doğu’da savaş açıp 300 bin Arap ile 30 marangozu öldüreceğiz...” Onu dinleyen gazeteciler “Başkan ne demek istiyor?” diye afallamışlar. İlk şaşkınlık geçtikten sonra merakla sormuşlar: “Sayın Başkan, tamam, savaş açacaksınız da, 30 marangozu neden öldüreceksiniz?” Başkan Biden, memnun bir tavırla maiyetindekilere dönerek: “Ben size demedim mi?” demiş “ 300 BİN ARAP kimsenin umurunda değil!” GÜNÜN SÖZÜ Dünyada hiçbir ülke “Güçlüyüz” demekle güçlü olamıyor!",https://www.sozcu.com.tr/bu-anayasa-ile-ne-istedi-de-yapamadi-wp7805422
Rahmi Turan,Kahraman kızlarımız ve yobaz tayfası!,06 Eylül 2023,"Mutluyuz , gururluyuz... Böyle bir başarıya çok ihtiyacımız vardı... Ulus olarak bin bir sıkıntı içinde gülmeyi bile unutmuştuk. Atatürk ’ün kızlarının Avrupa Kadınlar Voleybol Şampiyonu olması tüm ulusumuza neşe, sevinç, güç ve moral verdi. Böyle birleştirici başarıya öylesine ihtiyacımız vardı ki, duygu yüklü coşku dolu anlar yaşadık. Dünyanın en güçlü takımlarından Sırbistan’ı 3-2 yenerek Avrupa Şampiyonu olan Kadın  Milli Voleybol takımınız, İstiklal Marşımızı tüm dünyaya dinletti. Şampiyon olduktan sonra “Ata’mızın kızlarını temsil ettiğimiz için çok mutluyuz” dediler. Melisa Vargas, Ebrar, Eda, Gizem, Hande, Zehra, İlkin, Elif, Cansu ve diğerleri... Gurur duyduk sizlerle... Ağır baskı altında, tüm ulusun başına zafer tacı takan kızlarımızın başarısıyla ne kadar övünsek azdır. ★★★ Şampiyonluk hepimizi mutlu etti, ancak... Bu büyük başarıyı hazmedemeyen gerici ve yobaz tayfasının şampiyon kızlarımıza yönelik saldırılara devam etmeleri utanç yarattı!. Onlarda vatanseverlik duyguları yok ki, sevinsinler... Tam tersine üzüldüler ve adeta karalar bağladılar. Neden? Avrupa Şampiyonu olan voleybolcularımız, Atatürk ve Cumhuriyet kızları oldukları için nefret kusan yobazların hedefi oldu. ★★★ Yobaz takımı neden böyle davrandı? Çünkü, Atatürk’ ün adı, tüm gerici tayfasının tüylerini diken diken ediyor, onun ilkelerini kendilerinin çağ dışı, çirkin amaçlarının önünde en büyük engel olarak görüyorlar. Bazı soysuzlar, final maçında Sırbistan Kadın Milli Voleybol Takımı ’nın kazanması, Atatürk’ ün kızlarının kaybetmesini istiyor, bunun için dua ediyorlardı. Milli duygulardan, vatanseverlikten uzak karanlık ruhlu insanlar bunlar... Kahraman kızlarımızın kıyafetlerine, yaşam tarzlarına taktılar! Utanmaz, arlanmaz, ahlaksız tipler... Yobazlar, örümcek kafalılar... Akıl, vicdan ve ahlaktan yoksunlar! Hepsine lanet olsun! ★★★ Şampiyon kızlarımızı, yüreğimizin derinliklerinden gelen minnet duygularıyla kutluyoruz. Sağ olsunlar, var olsunlar... Ulusumuza yaşattıkları bu sevinç için hepsine şükranlarımızı sunuyoruz. Onlardan zaferler beklemek tüm ulusun hakkıdır... İnancımız tam... Şimdi yeni hedef: Olimpiyat Şampiyonluğu! Geleceğimiz gerçekten parlak olabilir mi? Yalandan bıktığımız için artık doğruya yakın sonuçlara sevinir hale geldik. Yıllardır enflasyonu masa başında düşük çıkaran Türkiye İstatistik Kurumu (TÜİK) bu defa doğruya yaklaştı. TÜİK , yıllık enflasyonda yüzde 58.94 ile yine şaştı ama aylık enflasyonda doğruyu yakaladı. Ağustos ayı enflasyonunu yüzde 9.09 çıkartan TÜİK, bundan sonraki aylarda da bu düzgün tutumunun sürdürecek. Neden? Çünkü yalanla bir yere varılmayacağını bilen Maliye Bakanı Mehmet Şimşek gerçek enflasyonu görmek istiyor. Bakan Şimşek Bey , hafta sonundaki bir konuşmada “Geleceğimiz çok parlak” demiş... Gerçekten buna inanıyor mu, yoksa moral vermek için mi böyle konuşmuş, bilmiyorum ama Şimşek’ in abartılı laflardan kaçınması gerektiğini düşünüyorum. Çünkü o iddialı sözler, bir gün karşısına çıkar. Önce ekonomiyi düzlüğe çıkartmak, vatandaşa nefes aldırmak lazım. “Parlatmak” daha sonraki iş! ★★★ Merkez Bankası Başkanı Hafize Gaye Erkan , yılsonu enflasyon rakamını yenileyerek “Yüzde 58” olacağını açıklamıştı. Oysa... Yılın bitmesine 4 ay kala yıllık enflasyon şimdiden yüzde 58.94 oldu. Böyle bir tabloda “Geleceği çok parlak görmek ne kadar gerçekçidir?” diye sormak gerekiyor. GÜNÜN SÖZÜ Paranın değeri ile birlikte, ülkenin saygınlığı da düşer!",https://www.sozcu.com.tr/kahraman-kizlarimiz-ve-yobaz-tayfasi-wp7794093
Rahmi Turan,İktidarın ninnisi!,09 Eylül 2023,"Eskiden anneler çocuklarını, “Uyusun da büyüsün ninni,Tıpış tıpış yürüsün ninni” diye ninni söyleyerek uyuturlardı. Şimdi bizim iktidarın yaptığı da buna benziyor. Halkı “Ninni paketi” ile uyutmak istiyor. Orta Vadeli Program (OVP) diye bir paket hazırlayan iktidar, yerel seçimlere kadar ninni söyleyerek zaman kazanmak niyetinde... Açıklanan OVP paketi, vaatlerden ve tahminlerden ibaret... Döviz kurlarının artışını önleyecek, enflasyonu durduracak rasyonel bir şey yok, sadece temenni ve niyet var. Ekonominin temeli “arz-talep” yasasıdır. Artık öğrenciler bile bilir ki, enflasyon belası ancak üretim artışıyla önlenir. Eğer üretim talebi karşılamıyorsa bunun sonucu enflasyondur. ★★★ İktidar ilginç bir buluşla, ekonomideki problemin sebebini şipşak açıklayıverdi! Meğerse sorun ekonomik değil, psikolojikmiş! Açlık, yoksulluk ve pahalılığa psikolojik nedenler yol açıyormuş! Peki hayatı zora sokan zamları kim yapıyor? Akaryakıt fiyatlarını birkaç ay içinde yıldırım zamlarıyla kim iki katına çıkarttı? Psikolojisi bozulan halk mı? Kredi kartı borcu ve icra dosyaları bu yüzden mi patladı? ★★★ Yeni ekonomi yönetiminin hazırladığı Orta Vadeli Program ’da enflasyon ve kur hedefleri yükseltildi. Oysa iktidar 14 Mayıs ’taki seçimden önce “Haziran ayına tek haneli enflasyonla gireceğiz” diye açıklama yapmıştı. Birçok seçim vaadi gibi bu da boş çıktı. Maliye Bakanı Mehmet Şimşek ve ekibi şimdi: “Tek haneli enflasyona ancak 2026 yılında ulaşabiliriz.” dedi. Gerçek olan bu! Vatandaş 3 yıl daha ekonomik işkence altında yaşayacak! Peki 3 yıl sonra enflasyon, dedikleri gibi tek haneye düşecek mi? Bu da belli değil tabii ki... “İnşallah düşer” diyelim. Ekonomimiz, “inşallah” la “maşallah” la yönetilir hale geldi! ★★★ CHP İstanbul Milletvekili Erdoğan Toprak:“12 yıl önce 2023’te kişi başı 25 bin dolar gelir vaat eden iktidarın bu sözünün kandırmaca olduğunu gördük. 2026 vaadi de bir enflasyon kandırmacası” diyor. CHP Ankara Milletvekili Murat Emir de “Bu program, ülkeyi adım adım iflasa sürüklüyoruz’ demenin bir itirafıdır” diye tepki gösteriyor. 31 Mart Yerel Seçimleri’ ne kadar iktidar belki durumu biraz idare edecek ama daha sonra vatandaş olarak çok çileli bir döneme gireceğiz! Safız ama aptal değiliz! İktidarın yeni ekonomi yönetiminin hazırladığı Orta Vadeli Program’ da vaatler, tahminler ve temenniler var. Dolar 2024’te 36.8 lira olacakmış.2025’te 43.9 liraya yükselecekmiş. 2026’de 47.8 olacakmış. Fakat enflasyon tek haneli rakama, yüzde 8 buçuğa düşecekmiş! Bu işte bir çelişki yok mu? Dolar böyle artarken, enflasyon nasıl yüzde 8.5’a düşer? İktidar “Biz ne dersek saf vatandaş nasıl olsa inanıyor” diye kafadan sallıyorlar galiba! Daha önceki programlarda açıklanan rakamların hiç biri tutmadı ne yazık ki! Mesela 2011 yılında, 2023 yılı için “Kişi başına milli gelir 25 bin dolara yükselecek” diye açıklanmıştı. Bunun yarısına bile ulaşamadık! Son 12 yılımız hep kandırmacayla geçti. Şimdi bu yeni programa nasıl inanalım? TEBESSÜM Acıların adamı... Hayat pahalılığı nedeniyle çektiği sıkıntılardan bıkan adam falcıya gitmiş ve “Ne olacak benim halim?” diye sormuş. Falcı, billur küresini döndüre döndüre inceledikten sonra: “Görünen o ki 3 yıl daha büyük sıkıntılar çekeceksin.” demiş. Adam umutla sormuş: “Peki ya 3 yıldan sonra ne olacağım?” Falcı acı acı gülümsemiş: “Acılara alışacaksın!”GÜNÜN SÖZÜBugünün çamaşırı dünkü güneşte kurutulmaz. (Demirel)",https://www.sozcu.com.tr/iktidarin-ninnisi-wp7797309
Rahmi Turan,Bir gurbetçi gözü ile Türkiye!,23 Eylül 2023,"Tek Adam sistemi ülkeyi yoksulluğa sürükledi. Hazin bir şey ama ne yazık ki, çalışanların yarısı asgari ücretli ve 11 bin 402 lira maaşla yaşama mücadelesi içindeler. Milyonlarca emeklinin hali ise daha kötü... 7 bin 500 lira maaşla ölmemeye çalışıyorlar! Ülkede artık ustası da çırağı da asgari ücret alıyor. Milyonlarca çalışanı asgari ücrette eşitlediler! ★★★ Almanya’ da yaşayan gurbetçi Türklerden çok sayıda mesaj alıyorum. Münih ’te oturan Bayram Gencer adlı değerli bir okurum mektup üstüne mektup yazıyor. Emekli olduğu için sanıyorum bol vakti var. Her mektubunda Türkiye hakkındaki görüşlerini ve üzüntülerini dile getiriyor. Bayram Gencer bilgisayar ve internet kullanmıyor. Mektuplarını klasik posta ile gönderiyor, bu nedenle elime çok geç geçiyor. Bayram Gencer ’in yazdığı uzun mektuplardan bir özet yaptım. Özetin de özeti olan bu yazı, Almanya ’da yaşayan bir Türk ’ün, Türkiye ’ye bakış açısı hakkında önemli bir bilgi veriyor. Okuyalım: ★★★ “Duayen gazeteci Sayın Rahmi Turan ağabeyimiz... Yazılarınızın müdavimiyim (sürekli takipçisiyim).‘Kurt Kanunu’ başlıklı yazınız üzerine size bir mektup daha yazmaya karar verdim. Çok şanslıyım ki, emekli olmama rağmen, Türkiye’de değil Almanya’da yaşıyorum!Türkiye ’de yakınlarım var. Bunlar AKP ’nin demirbaş yandaşlarıydı. Ama bıçak kemiğe dayanınca, ister istemez arayış içine girdiler. CHP ’ye yönlendirilmeleri -deveye hendek atlatmak kadar- zordu... Ben de İYİ Parti ’ye oy verin dedim. Fakat Meral Hanım’ ın kumar masası lâfları, pişmanlık tafrası, Meclis kürsüsünden mermi atması ve sözde rüştünü ispat gibi iddiaları sonrasında, mecburen AKP ’ye döndüler! Meral Hanım millete kurtulacağı umudu aşılamıştı, maalesef hepimizi yanılttı, bu umudu bitirdi! Toplumsal bilincin yerleşmediği Türkiye ’de, çaresizliğin tavan yapmış olması bile iktidarı fazla etkilemiyor. Olur ya, günün birinde siyasi iktidar değişse bile sonuç değişmeyecek. Siyasi, sosyal, ekonomik sorunlar kronik hale gelerek devam edecek. CHP’de değişim olur mu? Görürsem söylerim! Bence umutsuz vaka! Bana gelince... Yıllarca memleket hasreti ile yaşadım. Emekli olunca yurduma döner, hayatımı orada sürdürürüm diye düşünüyordum ama şimdi emekli olmama rağmen Türkiye ’de yaşamadığım için çok şanslıyım diyorum. Almanya ’da rahatım, huzurluyum, aldığım emekli maaşım iyi. Neden döneyim? Ülkede had safhada olan kutuplaşmanın içine neden gireyim? Türkiye’de iyiye gidiş beklentileri sanırım başka baharlara kaldı!” Kurultay’da Kılıçdaroğlu ne derse, ne isterse o olur! Müteveffa Başbakan Bülent Ecevit ve eşi Rahşan Ecevit ’in en güvendiği siyasetçilerden biri olan eski İstanbul Milletvekili Süleyman Yağız ’ın, CHP ’li iki başkan adayı Özgür Özel ve Örsan Öymen’ e şans tanımadığını daha önce yazmıştım. Süleyman Yağız “Partilerde genel başkanlık seçimleri çok önemli ve heyecanlıdır ama seçilecek kişi de hemen hemen önceden bellidir” diyerek buna şöyle bir açıklık getirdi: “Rakibi kim olursa olsun, ya mevcut genel başkan seçilir, ya da onun işaret ettiği, uzlaştığı aday seçilir. Çünkü seçimler, parti genel merkezleri tarafından hazırlanır ve yönetilir. Başkanlık Divanı üyeleri bile Genel Merkez tarafından belirlenir. Kasım ayındaki kurultayda da aynı şey olacaktır. Ya mevcut Genel Başkan Kılıçdaroğlu kazanacaktır, ya da onun onay verdiği, uzlaştığı aday kazanacaktır. Bu da muhtemelen Özgür Özel olacaktır. Ama uzlaşma yoksa Özgür Özel ’in hiç şansı olmaz. Kurultayların nasıl hazırlandığını bildiğim için böyle bir değerlendirme yapıyorum. Şunu da eklemeliyim: Kılıçdaroğlu ile Özgür Özel arasında bir uzlaşma olduğunu ya da olacağını düşünüyorum.”GÜNÜN SÖZÜZamanı gelmiş bir fikre karşı koymak imkânsızdır!",https://www.sozcu.com.tr/bir-gurbetci-gozu-ile-turkiye-wp7810258
Rahmi Turan,Ah şu Bodrum!,04 Eylül 2023,"Koca yazı bitirdik, sonbaharın öncüsü eylül geldi, Bodrum ’dan dönüş başladı. Ağustosun son günlerinde gazetelerde Bodrum hakkında şöyle bir haber yer aldı: “Dünyaca ünlü Bodrum’un Gündoğan mahallesinde tıkanan rögar taştı... Taşan tonlarca pis su önce sahil şeridine, oradan da denize aktı. Denizin rengi kahverengiye döndü.” Haber “Bodrum’un altyapı sorunları günden güne artıyor, kent yaşanmaz hale geliyor” diye devam ediyor. Haber yüzde yüz doğru, çünkü denize akan o iğrenç suları ben de gördüm. Bodrum ’un o güzel sahilleri, rögar patlamasa bile çirkin inşaatlarla perişan ediliyor. Denize sıfır yerde, en fazla 2 katlı olması gerekirken 4 katlı inşaat yapılır mı? Yapılıyor ve Bodrum Belediyesi “Hayır, bu 4 kat değil, 2 kattır” diye inşaatı savunuyor. Gösteriyorsunuz, görmüyorlar! Neden? Bu da halk arasında biçimsiz söylentilere yol açıyor! Plansız programsız yönetilen kentte güzelim yerlerimizi yiyip bitiriyorlar! ★★★ Gazeteci-yazar ve çevre gönüllüsü Can Pulak (Rahmetli Cumhurbaşkanı Turgut Özal’ın baş danışmanı) Bodrum ’un muhtarı gibidir. Eşi Şeyda hanımla birlikte yaz-kış Bodrum ’da yaşar ve bölgenin hemen her sorunuyla ilgilenir. Gelin, bir de ondan dinleyelim Bodrum ’u... Bakın neler anlatıyor? “Bodrum ’da millet iki yıldır evlerine doğru dürüst gidemedi. Büyükşehir kazdı, Telekom kazdı, özel elektrik şirketi kazdı. Perişan edip durdular yolları... Tüm araçların alt kısımlarını haşat ettiler, lastiklerini patlattılar devamlı... Millete işkence yaptılar adeta... Su boruları patlayıp, oluk gibi sular boşa aktı... Olan halka oldu yine... Sular günlerce kesildi, kentte inanılmaz bir su sıkıntısı doğdu. Herkes topu birbirine attığı için millet susuz yazı oynadı haftalarca... Durun, daha bitmedi. 500 bin kişilik kentin nüfusu yazın iyice şişince elektrik yetmedi, trafolar patladı, uzun süre karanlıkta kaldı bazı semtler... Hele trafik! İstanbul ’dan beter hale geldi! Anlatılır gibi değil... Güya mayıs ile ekim arasında inşaat yasağı vardı. Bu nasıl yasaksa, sürekli devam etti yapılaşma... Hem de gözlerimizin önünde yükseldi yapılar! Bodrum ’u elbirliği ile bitirdik dostlar. Bitirmeye de devam ediyoruz. Bir şeyler yapmak lâzım... Çok değerli turizm bölgelerimizi kaybetmenin köprüden önceki son çıkışındayız!” “Yağmur duasından çok, akıl duasına ihtiyacımız var” Okurlarımdan yazar İbrahim Ormancı’ nın gönderdiği güncel esprilerden oluşan bir demeti sizlerle paylaşıyorum: -  Bu memlekette ne kadar DÜZGÜN olursan, o kadar ÜZGÜN olursun. - Kutuplarda bile ülkemizdeki gibi kutuplaşma yoktur. -  Sığınmacıya en düşük yardım 9300 lira. Emekliye en düşük maaş 7500 lira. Biz de kimin insafına sığınalım? - Allah bana “Yürü ya kulum” dedi, ben de yürüdüm. Çünkü benzine zam geldi. -  Aklımı peynir ekmekle yemedim. Peynirin kilosu 340 lira olmuş! - Bizim evde benim sözüm geçer, hanım evde olmadığı zamanlarda... - Ülkede boşanmalar neden arttı? ‘Kafa dengi’ kadınlar bulacağımıza ‘Kafe dengi’ kadınlar bulduk da ondan! -  Bizim memleketin “Yağmur duasından” çok “Akıl duasına” ihtiyacı var!TEBESSÜM Gangsterin duası! Al Capone , İtalyan asıllı Amerikalı bir mafya babasıdır. (1899-1947) Tarihin en ünlü gangsterlerinden biri olan Al Capone ’un hayatı çok sayıda Hollywood filmine konu olmuştur. Al Capone ’un hayatını anlattığı kitaptan kısa bir bölüm: “Ben çocukken her gece Tanrı’ya dua ederdim: ‘Tanrım bana bir bisiklet ver’ diye...Baktım, Tanrı’nın çalışma şekli farklı. Ertesi gün bir bisiklet çaldım ve her gece Tanrı’ya dua ettim: ‘Tanrım, günahlarımın affet’ diye...” GÜNÜN SÖZÜ Tatsız aşa tuz neylesin, akılsız başa söz neylesin?",https://www.sozcu.com.tr/ah-su-bodrum-wp7792207
Rahmi Turan,“Şu maskeler düşsün artık!”,02 Eylül 2023,"Doğru Parti Genel Başkanı Rifat Serdaroğlu ilginç bir siyaset adamı... Hakkında, belki de en çok dava açılan parti başkanı... Birkaç ay önce kısa süreliğine İzmir ’de cezaevine girdi-çıktı! İktidara çok sert muhalefet yapıyor.  Doğru bildiğini adeta haykırıyor... Fakat onu duyan var mı? Bence, Ali Babacan ve Ahmet Davutoğlu gibi siyasetçilerden çok daha önemli, sözünü esirgemeyen, gözünü budaktan sakınmayan, yurtsever bir siyaset adamı... Ancak, sesini yeterince duyuramıyor. Çünkü yazılı ve görsel medyada fazla yer bulamıyor... Seçimden önce onu Altılı Masa’ ya alsalar, Babacan ve Davutoğlu efendilerden daha yararlı olurdu ama almadılar... Babacan ve Davutoğlu, CHP sayesinde hem 15+10, toplam 25 milletvekili çıkarttı, hem de hiç sıkılmadan CHP’ ye dil uzattılar! Çıkarcı, güvenilmez siyasetçiler... Her neyse, gelelim Rifat Serdaroğlu ’na... Onun (rifatserdaroğlu@gmail.com) adresinden hemen her gün ilginç mesajlar alıyorum. Bugün, bunlardan birini sizlerle paylaşmak istiyorum. ★★★ “Şu maskeler düşsün artık. Kimin ne olduğunu herkes öğrensin. Var mısınız?” diye feveran eden Serdaroğlu “Baba-kıza sorular” başlığı altında şunları yazdı: “ Sayın Bahçeli ve Sayın Akşener ‘Baba-Kız’ gibiydiler. (Kemal Kılıçdaroğlu ile Ekrem İmamoğlu’nun Baba-Oğul oldukları gibi) Aralarından su sızmıyordu. Ne zaman ki, kızın aklını karıştırdılar, kız babasından koltuğunu istemeye başladı! Baba; “Kızım hele bi tek dur, henüz ölmedim ki! Ölmeden miras kavgası olur mu? Sakın sürüden ayrılma, sürüden ayrılanı kurt kapar” dedi ama kız babayı dinlemedi! Kavga böyle başladı. Birileri Baba ’ya ‘Sakın koltuğu bırakma’ dediler. Kıza da ‘ Saldır kızım, koltuk senin hakkın’ deniliyordu. Sayın Bahçeli ve Sayın Akşener , ikisi de ‘Türk milliyetçisi, Ülkücü’ olduklarını söyler ve yıllardır Türk milliyetçilerinin ekmeğini yerler . İkisi de Atatürk’ e ve Cumhuriyet ’in değerlerine sahip çıktıklarını iddia eder. Tüm dediklerini kabul ediyor ve 75 yaşındaki Kurt Ülkücü ve 70’e merdiven dayamış Asena ’ya Türk Milleti önünde soruyoruz: “ AKP ne yaparsa, hangi politikaları uygularsa, sizlerin Türk milliyetçisi damarınız rahatsız olur?”Serdaroğlu böyle diyerek, Bahçeli ve Akşener ’e aşağıdaki soruları yöneltiyor: Bahçeli ve Akşener’e Serdaroğlu’ndan 10 soru 1) AKP, ‘Türk milliyetçiliğini ayaklar altına aldık’ derse sizler ayağa kalkar mısınız?2) AKP ‘Türk ve Türklük yoktur. Biz İbrahim milletiyiz. Biz İslam milletiyiz’ derse sizler rahatsız olur musunuz?3) Yobazın biri “Hatay Türk’ün değil Arabındır” der ve Cumhurbaşkanı Başdanışmanı buna sahip çıkarsa ve AKP’den hiç itiraz gelmezse, sizlerin Ülkücülük damarınız rahatsız olmaz mı?4) “Kurtuluş Savaşı’nı keşke Yunan kazansaydı” diyen adamı Saray’da ağırlayan Cumhurbaşkanı Erdoğan’a tek kelime edememek sizi üzmedi mi?5) Allah aşkına, sizler nasıl Türk milliyetçisisiniz? Sizler Türk Milleti’nin aklıyla alay etmekten sıkılmıyor musunuz?6) Sizlere sorulacak o kadar çok soru var ki, önümüzdeki günlerde sizlere tekrar tekrar soracağız Sizlerin vereceğiniz cevabınız olmadığını biz biliyoruz.7) Fakat... Türk milliyetçilerinin gerçekleri öğrenme zamanı gelmedi mi?8) Ya Türk milliyetçileri sizleri terk edip, sizi servetlerinizle baş başa bırakacaklar, ya da biz bu ve benzeri gerçek soruları bıkmadan-usanmadan sormaya devam edeceğiz. 9) Ne zamana kadar? Ta ki Türk gençliği gerçekleri anlayıncaya kadar... 10) Baba-kıza sorulmasını istediğiniz sorular varsa bize yazın, biz sorarız. Şu maskeler düşsün artık. Kimin ne olduğunu herkes öğrensin. Var mısınız?” GÜNÜN SÖZÜTürk milliyetçisi hem gözünden, hem sözünden bellidir.",https://www.sozcu.com.tr/su-maskeler-dussun-artik-wp7790450
Rahmi Turan,Türk futbolu siyasetin kurbanı!,24 Eylül 2023,"“Siyasetten bıktık” diyen okurlarıma bugün biraz futboldan bahsetmek istiyorum. Çok önem vermemize ve milyonlar harcamamıza rağmen futbolda bir türlü istediğimiz yere ulaşamıyoruz... Milli Takımımızın aldığı sonuçlar tatsız! Liyakatin değil, siyasetin ve cemaatlerin sözünün geçtiği bir yerde başarı söz konusu olamaz! Zaten ülke olarak bu nedenle perişan haldeyiz. 85 milyonluk nüfusumuzun 60 milyonu sosyal yardım alabilmek için sırada bekliyor.Ülke olarak yoksulluk içindeyiz ama yabancı futbolculara milyonlarca Euro yağdırıyoruz! Milyonlar havada uçuşuyor. Borç batağında çırpınan kulüpler ekonomik olarak çökmüş durumdalar! Türkiye Futbol Federasyonu (TFF) diye bir kuruluş var... Türk futbolunu geliştirmek için değil, çökertmek için görevli sanki... Federasyonun başında, iki yıl Gaziantep Kulübü Başkanlığı yapmaktan başka hiçbir futbol geçmişi olmayan Mehmet Büyükekşi adında bir iş adamı var. Ehliyetin ve liyakatin değil, siyasetin ağır bastığı bir seçimle işbaşına gelen bir başkan bu... Bir yıl üç aydır görev yapıyor ve Türk futbolu yerinde sayıyor! ★★★ Türk futbolunda en önemli sorunlardan biri, süper lig takımlarında yabancı futbolcuların yerli futbolculardan çok daha fazla olması... Bir takımda 11 futbolcunun 8’i yabancı, sadece 3’ü Türk... Önceki Futbol Federasyonu Başkanı yabancı sayısını 6’ya indirme kararı almıştı. Belki o zaman futbola bir denge gelecekti... Mehmet Büyükekşi başkan olunca yabancı sayısı 8 ’de kaldı. Şimdi, Türk futbolu neden gelişmiyor diye saf saf soranlar var... Liyakatsiz ellerde plansız-programsız (yani kısa, orta, uzun vadeli planlar olmadan) hangi iş gelişebilir ki? Türk futbolu gelecek adına hiç umut vermiyor! Kulüplerimiz, Avrupa Kupaları’ nda umutlarını tamamen yabancı futbolculara bağlamış durumda... Milyonlarca Euro alan yabancı futbolcular oynayacak, kazanırlarsa biz “Türk takımı kazandı” diye sevineceğiz. Siyaset ve cemaat etkisi Türk futbolunu bitirmiş durumda... Takım düzeyinde Avrupa ’da yabancı futbolcularla belki iyi sonuçlar alırız ama ne çare ki, Milli Takım ’da umut yok! İlle de yabancı antrenör! Milli Futbol Takımı ’mızın teknik direktörü değişti... Alman Kuntz gitti, İtalyan Montella geldi! Koskoca Türkiye ’de milli takımı çalıştırıp yönetmeye lâyık bir teknik direktör yok mudur? TFF Başkanı Mehmet Büyükekşi, Türk antrenörleri bu kadar mı yetersiz görüyor? Ehil olmayan kişilerin elinde hiçbir iş doğru gitmez! Türk Millî Takımı ’na bakıyorum, bütün futbolcular belirli bir düzeyin üstünde... Zaten çoğu Avrupa takımlarında başarıyla oynuyor. Fakat... Bu başarılı futbolcular bir araya geldiklerinde, sahada dökülüyorlar. Çünkü aralarında bağ yok, büyük bir kopukluk var. Millî Takıma millî duyguları aşılamak, futbolculara takım ruhu vermek gerek. Yabancı bir antrenör o ruhu verebiliyor mu? Veremiyor! Takım ruhu oluşturamıyorlar. Birkaç maç kaybedince, tazminat olarak tonla para verilip İtalyan hocayla da yollar ayrılır. Fakir ülkenin zengin Futbol Federasyonu’nun parası bol nasıl olsa...TEBESSÜM “Yeni bir şey var mı?” İki eski arkadaş uzun yıllar sonra karşılaşmışlar. İlki: “Pahalılık bizi mahvetti, hayat cehennem gibi oldu yahu” derken, ikincisi: “Sen onu boş ver” demiş “Senin hayatında yeni bir şey var mı, onu söyle.” İlki boynunu bükmüş: “Sorma birader. Bunca yıllık karım beni aldatıyor!” Arkadaşı hafif bir tebessümle başını sallamış: “Beni yanlış anladın galiba. Ben sana yeni bir şey var mı, diye sordum!”GÜNÜN SÖZÜCahil biriyle sohbet edeceğine, bilge bir kişiyle taş taşı.",https://www.sozcu.com.tr/turk-futbolu-siyasetin-kurbani-wp7810971
Rahmi Turan,Boylarının ölçüsünü almaları gerek!,12 Eylül 2023,"Yerel seçimlere 6 ay, 18 gün kala her kafadan başka başka sözler çıkmaya başladı. Sanıyorum bunlar AKP ’yi kazandırmak, milletin umutlarını tamamen söndürmek istiyorlar! İktidar, muhalefetin dağınıklığına kıs kıs gülerek, memnuniyetle bakıyor. Yalnız İYİ Parti değil, Gelecek, DEVA, Saadet Partisi ve diğerleri, 31 Mart 2024 Yerel Seçimleri’ ne kendi kadrolarıyla gireceklermiş... Ya şaka yapıyorlar, ya da kendilerini dev aynasında görüyorlar.Kararları kesinleşmiş değil ama bunu düşünmeleri bile matematik bilimine aykırı... Birkaç puanlık oylarıyla ne umuyorlar? Yoksa, CHP ile yapacakları pazarlıkta ellerini güçlendirmek için mi böyle yapıyorlar? ★★★ Bu partilerin içinde en yüksek oya sahip İYİ Parti ama onun da yüzde 9.7 oyuyla iyi sonuç alması mümkün değil! Ne umuyorlar bilemiyorum? İYİ Parti kurmaylarının siyasi ihtirasları, akıllarının birkaç karış üstünde gibi görünüyor! Ya da, siyasi bir taktik! Muhtemel bir pazarlıkta CHP ’yi köşeye sıkıştırıp istediklerini elde etmek istiyorlar! CHP, nasıl olsa her şeyi bol keseden dağıtıyor! Normal şartlarda bu partiler 81 ilin hiçbirinde seçim kazanamaz! Belki birkaç önemsiz beldede, adayları o çevrede sevilen biri olursa, başkan çıkarabilirler. Hepsi bu! ★★★ Muhalefetin içler acısı dağınıklığı AKP-MHP ittifakının işine yarayacak ve iktidar 2019 ’da kaybettiği büyük şehirleri geri alabilecek. Saray , muhalefet partilerinin dağınıklığını zevkten dört köşe olarak, memnuniyetle izliyor. Nasıl memnun olmasınlar ki? Her biri ayrı telden çalan, dağınık ve moralsiz muhalefet, görünen o ki, belediye seçimlerini de iktidara armağan etmeye hazırlanıyor! ★★★ CHP ’nin bonkörlüğü sayesinde Meclis ’te 10 milletvekilliği kazanan Gelecek Partisi lideri Ahmet Davutoğlu bir tuhaf adam... CHP ’ye şükran duyacağı, teşekkür edeceği yerde, bir süre önce “En son tercihim, seçime CHP listesinden girmekti. Bu sağ seçmen CHP’ye oy vermez!” demişti. Demek ki Davutoğlu , sağ seçmenin CHP’ ye oy vermeyeceğini bile bile CHP listesinden seçime girip, ittifak yaptığı o partiyi kandırarak 10 milletvekilliği kazandı. Böyle bir davranış siyasi ahlaka uyar mı? ★★★ CHP Genel Başkanı Kemal Kılıçdaroğlu nazik bir siyaset adamı olduğu için Davutoğlu’ na cevap vermemişti ama, CHP Kahramanmaraş Milletvekili Ali Öztunç onun incitici sözlerine şöyle yanıt vermek zorunda kaldı: “Davutoğlu ittifaka girmeseydi o zaman... Kimse Davutoğlu’nu zorla getirip CHP listesinden aday yapmadı. Kimse kafalarına silah dayayıp ‘Gelin buradan aday olun’ demedi. Gelecek seçimlere tek başlarına girsinler de boylarının ölçüsünü alsınlar!” Evet, böyle yüksek perdeden konuşanların hepsinin, boylarının ölçüsünü almaları gerekiyor! TEBESSÜM Zamlı ve gamlı günler! Her ürüne yapılan zamlarla birlikte vatandaşın ödediği dolaylı vergiler de artıyor. Sırada yeni yeni zamlar var. Yaşadığımız zamlı ve gamlı günler bana, 9’uncu Cumhurbaşkanı rahmetli Demirel ’in anlattığı bir fıkrayı hatırlattı. Ülkenin birini çok sert bir padişah yönetiyormuş. Bir öğle uykusundayken, yoldan geçen bir satıcının etrafı çınlatan gür sesiyle uyanmış... “Uykumu kaçıran bu adamı yakalayıp getirin!” diye bağırmış... Getirmişler. Adam, hıyar satıcısıymış. Kızgın padişah: “Götürün, ceza olarak hıyarları münasip bir yerine sokun... Padişahı uyandırmak neymiş öğrensin!” demiş. Askerler hıyarcıyı yaka paça götürürken, adam gıdıklanmış gibi gülmeye başlamış. Merak edip “Ne gülüyorsun lan?” diye sormuşlar. Hıyarcı: “Arkadan asma kabakçı geliyor. Onun halini düşünüyorum da...” demiş. GÜNÜN SÖZÜ Gençlere bol bol nasihat vereceğine onlara iyi örnek ol.",https://www.sozcu.com.tr/boylarinin-olcusunu-almalari-gerek-wp7799864
Rahmi Turan,Günlerdir 17 yaşındaki veledi konuşuyoruz!,25 Eylül 2023,"17 yaşındaki bir veledin edepsizliği, aklı başında herkesi üzdü, “Bu zihniyete lânet olsun!” dedirtti! Atatürk ’ün fotoğrafını cinsel organına sürüp, bunu bir marifet sanarak sosyal medyada yayınlayan İmam Hatipli öğrencinin tutuklanıp hapse atılması belki toplumun gazını aldı ama sorunu çözmedi. Olayın, onun kimliğini aşan bir boyutu var. Velet 2006 doğumlu. Yani 17 yaşında... AKP iktidarı döneminde doğdu, büyüdü, aynı atmosferin içinde soluk aldı ve kendisine yapılan telkinlerle zihin dünyası zehirlendi. Çocuk, Atatürk ’ün fotoğrafına karşı o aşağılık hareketi yaparken takdir edileceğini düşündü! Aslında, bu İmam Hatipli öğrenciyi yetiştiren ortamı, onun arkasındakileri, çağ dışı uygulamaları, kısaca AKP dönemindeki zihniyeti ve eğitim sistemini sorgulamak gerekir. ★★★ Her rejim kendi plan ve programını sürdürecek kuşaklar yetiştirmeyi hedefler. Büyük devrimci Atatürk ’ün hedefi “Fikri hür, irfanı hür, vicdanı hür” nesiller yaratmaktı. Bugünkü iktidarın hedefi ise “Dindar ve kindar” nesil yetiştirmek... Özgür düşünceli ve “özgür vicdanlı gençler” yerine “kindar gençler” yetiştirilirse sonuç böyle yüz kızartıcı olur! 17 yaşındaki İmam Hatipli öğrencinin tutuklanıp cezaevine gönderilmesi toplumu yatıştırmak için doğru bir karardır ama... Gerçek suçlular, “Kindar nesil” yaratmayı hedefleyen eğitim sistemi ile onu yetiştiren öğretmenleri ve ailesidir. ★★★ Yaklaşık bir ay sonra, 29 Ekim 2023 günü Cumhuriyet’in 100’üncü yılı dolacak ve “ikinci yüzyıl” başlayacak. Atatürk ve Cumhuriyet karşıtlığı günden güne artıyor. Bu sakıncalı siyasi iklim sürer de, “Kindar nesiller” yetiştirme programı devam ederse Türkiye Cumhuriyeti ’nin ikinci yüzyılı tamamlaması tehlikeye girer. Girilen dikenli yolun sonunda, ulus olarak çıkılması zor, kör bir kuyuya düşeriz! Herkesin aklını başına toplayıp bindiği dalı kesmemesi gerekiyor. Cumhuriyet yıkılırsa, ona balta vuranlar da enkaz altında kalır! “Cumhuriyet işte benim!” Atatürk ve Cumhuriyet karşıtlığının arttığı, gerici takımının acayip vaazlar verdiği bugünlerde , 9’uncu Cumhurbaşkanı merhum Süleyman Demirel ’in anılarından bir bölüm nakledeceğim: Isparta ’nın küçük bir köyü olan İslâmköy’ de doğup büyüyen Demirel, öğrencilik yıllarında tatil günleri çobanlık bile yaptı. Annesi Ümmühan Hanım, oğlunun çıkınına öğle yemeği olarak köy ekmeği, ceviz ve biraz da helva koyarak onu hayvanları gütmeye yollardı. O çocuk ileriki yıllarda Başbakan ve Cumhurbaşkanı oldu. Bunu onun anılarından okuyalım: “Köyde kardeşlerimle birlikte yaşadığım odada elektrik yoktu. Gaz lambasıyla okuyup yazardık. İlkokulu İslâmköy ’de bitirdim. Fakat, köyümüzde ortaokul yoktu. Ortaokula gitmek için her sabah kilometrelerce yürür, kasabaya giderdik... Ortaokulu bitirdikten sonra Afyon Lisesi’ ne gittim. Daha sonra üniversite yılları başladı. Şimdi bana “Cumhuriyet nedir?” diye sorarsanız, size cevabım şu olur: ‘Cumhuriyet benim işte, ben!’İslâmköy’den çıkmış bir köylü çocuğunu cumhurbaşkanı yapan Cumhuriyet’tir.Cumhuriyet budur ve...Biz bunu Büyük Atatürk’e borçluyuz.”TEBESSÜM Nasıl adam olunur? Atatürk bir gün Meclis kürsüsünde, modern olmaktan, asrileşmekten söz ederken, gerici olarak bilinen bir mebus, istihzalı (alaylı) bir şekilde: “Paşam, asrî olmak ne demektir?” diye sorar. Atatürk mavi gözlerinin delici bakışlarını ona dikerek sert bir sesle cevap verir: “Asri olmak demek, adam olmak demektir, adam olmak!” GÜNÜN SÖZÜ Cumhuriyet ile cehalet aynı yerde barınamaz!",https://www.sozcu.com.tr/gunlerdir-17-yasindaki-veledi-konusuyoruz-wp7811776
Rahmi Turan,Bütün dertleri Atatürk ve Laik Cumhuriyet,04 Ekim 2023,"Hiç kimse kendi kendini aldatmasın! Açık ve net konuşmak lazım! Ülkemizde doğru giden bir şey yok ne yazık ki! Merdan Yanardağ ve Barış Pehlivan gibi yurtsever, aydın gazetecilerin hapiste olması bile hal-i pür melâlimizi (acınacak halimizi) gösteriyor. Montajlanmış düzmece bir kaset delil gösterilerek 101 gündür (yeni adı Marmara Cezaevi olan) Silivri Cezaevi ’nde hapis tutulan Merdan Yanardağ bugün ilk defa hakim karşısına çıkartılacak. Onun suçlu olmadığını düşünüyor ve serbest bırakılmasını istiyoruz ama ne yazık ki, gönül rahatlığıyla “Serbest bırakılır” diyemiyoruz. Çünkü... Kararın nasıl olacağı adalete değil, siyasete bağlı! ★★★ Bu ülkede kırk yılda bir sadece bir konuda sevindik. Voleybolcu kızlarımızın Avrupa Şampiyonu olmasıyla gurur duyduk. Fakat yobaz takımı, o sevincimizi de kursağımızda bıraktı. Çağ dışı yaratıklar, Milli Kadın Voleybol Takımı ’mıza demedikleri lafı bırakmadılar. Aşağılık iftira ve saldırılarından utanç duyduk! Son yıllarda ülkemizde zafer diyebileceğimiz başka bir şey olmadı ama iktidar hâlâ Avrupa ’nın bizi kıskandığı inancında... ★★★ Sormak lazım: “Ülkede doğru giden ne var?”■ Hemen her şeyimiz kusurlu...■ Demokrasimiz...■ Adaletimiz...■ Yönetim tarzımız...■ Ekonomimiz...■ Eğitimimiz ve...■ İzlenen politikalarımız... Hemen hepsi kusurlu... Böyle olduğu için halimiz perişan! ★★★ Ülkemizde orta direk çöktü. Ya zengin var, ya da fakir... Bugün, uçakları, lokantaları, lüks yerleri dolduranlar varlıklı olan yüzde 20 ’lik gruptur... Ortada kalan ufak bir bölüm de kendi yağıyla kavruluyor. Ülkenin geri kalan yüzde 70’ inin, hatta daha fazlasının hali harap! Tüm bunlarla çözüm getirmesi, halkının rahat geçimini sağlaması gereken iktidar, bu sıkıntıları geri plana atmak, bir süre için bile olsa unutturmak niyetiyle “Yeni Anayasa yapacağız” diye tutturdu. Anayasa’ ya saygı duymayan bir iktidarın “Yeni Anayasa” yapmaya soyunmasının altında ne var, şimdilik bilmiyoruz. Ağızlarındaki baklayı henüz çıkartmadılar ama sanıyorum bütün dertleri “Atatürk ve Laik Cumhuriyet” Yakında “Takke düşer kel görünür!” Öğreniriz her şeyi... “Devrimin ve Karşı Devrimin Yüz Yılı” Merdan Yanardağ bugün yargılanacak ve davada en heyecanlı izleyici, sanırım Emre Hoca olacak... Tele-1 ’deki “18 Dakika” programında Merdan Yanardağ’ ın konuşma ortağı olan Prof. Dr. Emre Kongar, Yanardağ’ ı savunmak için haftalardır televizyonda konuşuyor, köşe yazıları yazıyor, haksızlığı anlatıyor. Bugünkü önemli duruşmayı çok sayıda izleyen olacak. Bu vesile ile Emre Kongar Hoca ’nın Zülal Kalkandelen ’le birlikte yazdığı 3 ciltlik değerli eserinden bahsetmek istiyorum. Adı: “Devrimin ve Karşı Devrimin Yüz Yılı” Remzi Kitabevi’nin bastığı bu dev eser, Atatürk ’ün gerçekleştirdiği mucizevi Cumhuriyet Devrimi’ nin aşamalarını ve AKP ’nin iktidara geldiği 2002 yılından 2019 yılına kadar yaşananları kronolojik bir şekilde anlatıyor. ■ Cumhuriyet’in 100 yıllık geçmişi...■ En önemli kırılma noktaları...■ Askeri darbeler...■ Gazeteci cinayetleri...■ AKP iktidarında ekonominin adım adım çöküşe sürüklenişi...■ Gezi direnişi ve sonrası...■ Silivri davaları, FETÖ olayları ve sonun başlangıcı! Sevgili okurlar... Tüm Türkiye Cumhuriyeti ’nin tarihi var bu 3 ciltlik eserde... Mükemmel bir kronolojik çalışma... Temel bir başvuru kitabı niteliğinde olan eser toplam 1096 sayfa... Kitaplığımda baş köşeye koydum. GÜNÜN SÖZÜBu toplum hâlâ kulluktan kurtulup vatandaş olamama sancısı yaşıyor!",https://www.sozcu.com.tr/butun-dertleri-ataturk-ve-laik-cumhuriyet-wp7820137
Rahmi Turan,İçişleri Bakanı değişince ülkede bir şeyler oldu!,07 Ekim 2023,"Her gün yeni bir operasyon haberi ile güne başlıyoruz. Suç örgütleri, mafya heveslileri, uyuşturucu baronları, çeteler, eş zamanlı baskınlarla yakalanıyor. Kısa zamanda 39 suç örgütü çökertildi, 307 sanık yakalandı! Aynı kanunsuzlar eskiden de vardı ama suçlular ele geçirilemiyordu. Neden şimdi birbiri ardından yakayı ele veriyorlar? Değişen nedir? Değişen İçişleri Bakanı sevgili okurlar... ★★★ Süleyman Soylu gitti, Ali Yerlikaya geldi. Bu değişiklik ülkede ciddi bir hareketlenmeye neden oldu, suç örgütleri peş peşe çökertilmeye başlandı. Gideni de, geleni de Cumhurbaşkanı Erdoğan bu göreve atadı... İkisi de AKP ’nin İçişleri Bakanı... Ancak... Ülkenin tablosu birdenbire değişti, hızla harekete geçildi, suç örgütleri nefes bile alamaz hale geldi. Silahlı saldırılardan gaspa, uyuşturucudan haraca kadar her türlü kanunsuzlukta parmağı olanlar yakalanıyor. ★★★ Peki, bu operasyonlar eskiden neden yapılmıyordu? Güvenlik kuvvetleri aynı, ekipler aynı, ekip şefleri aynı, eldeki bilgiler aynı... Peki, değişen ne? Değişen sadece İçişleri Bakanı...İstanbul ’un eski Valisi Ali Yerlikaya’ nın İçişleri Bakanlığı koltuğuna oturmasıyla farklı bir dönem başladı. Suç örgütlerine karşı başlatılan operasyonlar devam edecek ve Türkiye kanunsuz bir ülke olmaktan kurtarılacak. Sağlıklı bir kamu düzeninin yeniden tesisi için bu gerekli. Ali Yerlikaya dün yaptığı açıklamada “Kararlıyız. Çetelere, organize suç örgütlerine nefes aldırmayacağız.” dedi. Cesaret var... Kararlılık var... Ucu nereye giderse gitsin takip azmi var. Memleket öyle bir bataklık haline gelmişti ki, böyle operasyonlara şiddetle ihtiyacımız vardı. ★★★ Eski dönem “Kaybolan yıllar” olarak kayda geçti. O kaybolan yıllar ne olacak? Hesabı sorulmayacak mı? Tabii ki sorulmayacak! Eski İçişleri Bakanı Süleyman Soylu tasfiye edildi ama yine de ona kıyak yapılıp “Milletvekili dokunulmazlığı” kazandırıldı. Bakanlığı sırasında mafya, kara para aklayanlar ve diğer bazı çetelerin önde gelen kişileriyle fotoğrafları ortaya çıktığı için Kılıçdaroğlu ’nun “Fotoroman Süleyman” adını taktığı Soylu ’nun şimdi “Milletvekili dokunulmazlığı ” var. Bu nedenle ondan, çeşitli çete mensuplarıyla neden bu kadar içli-dışlı olduğu sorulamayacak! MHP lideri Devlet Bahçeli ’nin Soylu ’yu hararetle savunup ona toz kondurmadığını da belirtelim. Eski bakanın, güçlü bir koruyucusu var. Türkiye’nin “Temiz Eller” operasyonuna ihtiyacı var Süleyman Soylu İçişleri Bakanı iken, bir milletvekilinin suç örgütü lideri olduğu belirtilen Sedat Peker ’den her ay 10.000 dolar maaş aldığını ifşa etmiş ve o kişinin adını savcıya bildireceğini söylemişti. Peki, bildirdi mi? Hayır! Nedense soran bir savcı da olmadı, iddia karanlıkta kaldı! Siyasetteki ciddiyet bu kadar işte! Bir de Sedat Peker ’in çok önemli, şaşırtıcı itirafları ve ağır suçlamaları vardı. Onlar ne oldu? Araştırıldı mı? Hayır! Zülfüyara dokunduğu için olsa gerek Sedat Peker susturuldu, müthiş iddialar da rafa kaldırıldı. Böylece suç işleyenlerin yaptıkları yanlarında kâr kaldı! 30 Aralık 2022 günü Ankara ’nın göbeğinde korkunç bir siyasi cinayet işlenmişti. Ülkü Ocakları eski başkanı Sinan Ateş vahşice bir suikastın kurbanı olmuştu. Yaklaşık 10 ay geçti, cinayetteki sır perdesi hâlâ kalkmadı. “Bizim toplum nasıl olsa balık hafızalı, unutur gider!” diye düşünenler var. İçişleri Bakanı Ali Yerlikaya ’nın bu siyasi cinayeti de aydınlatmasını bekliyoruz. Ülkenin geniş çaplı bir “Temiz eller” operasyonuna ihtiyacı var. GÜNÜN SÖZÜBir ülke yalnız adalet olursa büyür, yücelir, adaletsizlikle yıkılır!",https://www.sozcu.com.tr/icisleri-bakani-degisince-ulkede-bir-seyler-oldu-wp7823164
Rahmi Turan,İkinci Yüzyıla “Merhaba” dedik,30 Ekim 2023,"Cumhuriyet karşıtlarına cevap olarak halk dün Ata ’sına koştu. Cumhuriyet ’in sahipsiz olmadığını hep bir ağızdan haykırdık, ciğerlerimizdeki son nefese kadar “Yaşasın Cumhuriyet” diye bağırdık. Gönül isterdi ki, bu coşkuya iktidar da katılsın, devlet kurumlarımız da tüm gücüyle unutulmaz bir 100. Yıl programı gerçekleştirsin, Atatürk ve Cumhuriyet sevgisini doruğa tırmandırsın... Fakat olmadı, devlet pasif kaldı. Milli bayramların sönük geçmesi nedense iktidarı memnun ediyor. Oysa bugün, devletin en üst kademesinden, en alt kademesine kadar (Atatürk’ü anmayı lüzumsuz bulan Diyanet İşleri ve TRT dahil) varlıklarını Atatürk ’ün kurduğu Cumhuriyet idaresine borçludur. Cumhuriyet olmasaydı, bunların hiçbiri o makamları göremeyecek, en büyüğünden en küçüğüne kadar tamamı sıradan vatandaşlar olarak hayatlarını sürdürecekti. ★★★ Dün tüm kentlerimizde insanlarımız 7 ’den 70 ’e sokaklara döküldü, pencereler, balkonlar, caddeler kırmızı-beyaz oldu, her yerde bayrağımız dalgalandı. Halk, akın akın Anıtkabir ’e koştu. Birlik ve beraberlik içinde Cumhuriyet ’in, Türkiye ’nin, Türk olmanın gurunu yaşadık. Cumhuriyet ve Atatürk ’le hesaplaşmayı hedef edinen ve elindeki devlet gücünü bu amaçla kullanan iktidarın tutumu ters tepti, herkesi âdeta kenetleyerek milleti birbirine daha çok bağladı. İnsanlarımız evlerini, işyerlerini ve sokakları Türk bayrakları ve Atatürk posterleriyle doldurarak “İkinci yüzyıla merhaba” dediler. ★★★ Sivil toplum örgütleri, dernekler, sendikalar, öğrenciler, yayın organları, Cumhuriyete sırt dönmüş siyasilere ciddi bir mesaj verdi: “Cumhuriyetimiz sahipsiz değildir.” Gün boyu hep bir ağızdan marşlar söylendi, sloganlar atıldı. İnancımız odur ki, Cumhuriyet sonsuza kadar yaşayacak ve biz Atatürk ’ün gösterdiği uygarlık yolunda yılmadan ve hiç durmadan yürümeye devam edeceğiz. El ele, kalp kalbe, sonsuz bir sevgi ve minnetle haykırıyoruz: “Yaşasın Cumhuriyet” “Bomba seslerini ninni diye dinledik!” Atatürk eğer Kurtuluş Savaşı ’nı kazanamasaydı Türkiye’ nin hali bugünkü Filistin gibi olur, Gazze gibi, ülkemizde büyük dramlar yaşanırdı. Filistin ve Gazze’ nin haline bakıp bizi bağımsızlığa kavuşturan Atatürk ’e şükran duygularımızı dile getirmeliyiz. Düşmanın dini-imanı, Tanrı ’sı yok. Onlar acımasızca öldürmeyi biliyorlar! ★★★ İstanbul Topkapı Üniversitesi Rektör Yardımcısı Prof. Dr. Barış Bulunmaz, Gazzeli çocuklar hakkında yazdığı “Benin Adım Çocuk” adlı şirini bana gönderdi. Gazze ’de yaşanan vahşetin masum çocuklar üzerinde yarattığı etkiyi anlatan şiiri okuyalım: Siz hiç bilir misiniz?Ne demektir Gazze’de çocuk olmak?Bomba sesleriyle uyumak, uyanmak, ağlamak, korkmak...Çaresizliğin içinde çare aramak, umutsuzluğun içinde çocuk  kalmak...Ben hiç çocuk olamadım...Gözümü dünyaya açtığımda da, ilk yaşımı aldığımda da, altı yaşına geldiğimde de...Babamı annemi ve kardeşlerimi de fazla tanıyamadım...Sadece onların arkasından ağladım...Oyuncağım da olmadı benim hiç...Silahlar, bombalar ve tüfekler elimize verildi, oyuncaklar yerine...Belki de tek oyuncağımız onlardı...Kuş sesi, ninniler dinleyemedik, ya da çizgi filmler izleyemedik biz...Belki de bomba seslerini ninniler diye dinledik...Çünkü o kadar alışmıştık ki...Benim tek isteğim, küçük ülkemin topraklarında, küçük bir evde rahatça yaşayabilmek...Çok şey mi istiyorum?” GÜNÜN SÖZÜ Yeryüzünde uygar bir ülke olmanın iklimi Cumhuriyettir!",https://www.sozcu.com.tr/ikinci-yuzyila-merhaba-dedik-wp7846183
Rahmi Turan,Hayal ticareti ile her seçimi kazanıyorlar!,09 Ekim 2023,"AKP ’nin 4’üncü Olağanüstü Kongresi’nde Erdoğan büyük alkış tufanı arasında yeniden Genel Başkan seçildi. İktidar yanlıları buna “Demokrasi şöleni” adı verdi ama seçimin demokrasiyle hiçbir ilgisi yok... Herhangi bir rakibin olmadığı tek kişilik seçimde demokrasi olur mu? Genel Başkanın karşısına rakip çıkamıyor. Genel Başkan asla eleştirilemiyor. Genel Başkan partinin en üst düzey 49 üyesinin üstünü çizip bir anda liste dışı bırakabiliyor. Merkez Karar ve Yönetim Kurulu’ na, Genel Başkan ’ın gösterdiği kişiler en ufak bir eleştiri yapılamadan onaylanıyor. Bunun da adına “Demokrasi şöleni” diyorlar. ★★★ Ülke 21 yıldır böyle bir partinin yönetiminde... Hayat pahalılığı karşısında düşük kalan ücretler, toplumun küçük bir bölümü hariç, herkesi perişan etti. Türk halkı “Enflasyona mahkûm ” bir hayat yaşıyor. İktidar, artan fiyatların altında paspas gibi ezilen, inleyen, imdat isteyen milyonlarca insanımızı görmüyor ya da görmezden geliyor, aynı teraneyi sürdürüyor: “Vatandaşı enflasyona ezdirmedik, ezdirmemeye kararlıyız. 2024 yılının başlarında enflasyonun düşmeye başladığını göreceğiz!” Görürüz inşallah ama bu zayıf bir ihtimal. Çünkü enflasyon lâfla düşmez! Ekonominin kurallarını uygulamak lâzım. Maliye Bakanı Mehmet Şimşek “Faiz sebep, enflasyon sonuç ” gibi bilim dışı lâflardan uzaklaşıp, rasyonel (akılcı) politikalara döndü ama, alınan önlemler hâlâ yetersiz. ★★★ AKP iktidarının en başarılı tarafı “Hayal satmak”22 yıldan beri hayal satarak her seçimi kazanmayı başardılar. Yıllarca “2023 hedefi” diye bir şey tutturdular, sallayıp durdular... - Güya 2023’te dünyanın en güçlü ilk 10 ekonomisi arasına girecektik. - Kişi başına milli gelirimiz 25 bin dolar olacaktı... - İhracatımız 500 milyar dolara yükselecekti. - Ay’a, uzaya gidecektik... - Enflasyon tek haneli olacaktı... - İşsizlik oranı yüzde 5’e düşecekti... - Mülâkat sistemi kaldırılacaktı... Daha neler neler vaat ettiler... İşte 2023 ’ün sonuna geldik. Yılın bitmesine 2 ay 3 hafta kaldı. Yapılan vaatlerin, verilen sözlerin hiç biri gerçekleşmedi... Balık hafızalı bir toplum olduğumuz için, bizim millet de hepsini unuttu. Geldiğimiz nokta ne? “Faiz sebep, enflasyon sonuçtur” gibi ekonomimizi çökerten sözleri artık duymuyoruz ama, tünelin ucunda bir ışık da göremiyoruz. Ulusça perişan bir haldeyiz ve milletin yarısından çoğu çaresizlik içinde çırpınıyor. Hele emekliler... Aldıkları sefalet ücretiyle ölmemeye çalışıyorlar! Buna rağmen AKP her seçimi kazanıyor. Siyaset tarihinde bunun emsali yok! İktidar bu halka özel olarak madalya vermeli ama enflasyondan ve zamlardan başka bir şey verdiği yok! İnsanlığın öldüğü yer! Ortadoğu yine kan-revan içinde... Filistin ’de Gazze ’nin yönetimini elinde tutan Hamas örgütü İsrail ’in güney bölgesini 3 bini aşkın roketle vurarak 200 ’den fazla İsrail vatandaşının ölümüne sebep olunca, çılgına dönen İsrail Başbakanı Netanyahu “Görülmemiş bir bedel ödeteceğiz” diyerek Gazze ’yi ateş altına aldırdı. Acımasız bombardıman sonucu en az 198 Filistinli yaşamını yitirdi, 2 binden fazla kişi yaralandı. İsrail ile Hamas arasındaki savaşın bedelini yine siviller kan ve gözyaşlarıyla ödüyor. Bu büyük insanlık dramını dünya film seyreder gibi izliyor. Bu gerilim, bu çatışma yeni değil... 75 yıldır devam ediyor. Birleşmiş Milletler örgütü ne yapıyor. Bir şey yaptığı yok. Yani dış kapının mandalı... Bu kanlı mücadeleyi durdurabilecek tek güç: Amerika... O da, durdurmak bir yana İsrail ’den yana çıkıyor, her türlü desteği sağlıyor. Ölen mazlumlar umurunda bile değil. İnsanlık adına utanç verici! GÜNÜN SÖZÜ Ziyafet verirsen dostun çoktur, yoksulun yanında kimse yoktur!",https://www.sozcu.com.tr/hayal-ticareti-ile-her-secimi-kazaniyorlar-wp7824537
Rahmi Turan,Kuralsız savaş insanlık suçudur!,22 Ekim 2023,"İsrail ’in yaptığı kahramanlık değil, vahşi bir sokak kabadayılığı! Hamas Örgütü ’nün suçları, İsrail’ i mazur göstermez! Gazze halkı eli-kolu bağlı, savunmasız, zavallı bir topluluk... Eli bağlı olanı herkes döver! İsrail bunu yapıyor, dövüyor da dövüyor! Gazze ’ye roketler yağdırıyor! Hastaneleri bile bombalıyor. İnsanlık ağlıyor, vicdanlar ağır yaralı! Fakat... İsrail Başbakanı Netanyahu ve ABD Başkanı Biden’ ın vicdanları kararmış! Biden zalim cinayetlerin bir numaralı suç ortağı... Amerika Birleşik Devletleri bilimin efendisiyken, zulmün efendisi oldu! ★★★ İlerlemiş yaştaki Başkan Biden , kuralsız, vahşi savaşı destekliyor, bebeklerin, çocukların ölümü onun vicdanında bir üzüntü yaratmıyor! Gazze ’de 471 kişinin öldüğü hastane katliamının gerçekleştiği gün Biden’ ın tâ Amerika ’dan gelip İsrail Başbakanı Netanyahu ile kucaklaşarak onu kutlaması dünya tarihine utanç belgesi olarak geçti. Biden, İsrail ’in sırtını sıvazladıktan sonra Amerika ’ya dönerken vicdanlı gazeteciler: “Sayın Başkan, sizce İsrail savaş hukukuna, savaş kurallarına göre mi hareket ediyor? Saldırılar orantısız değil mi?” diye sordular. Biden hiçbir cevap vermedi, veremedi... Çünkü İsrail ’in de, Amerika ’nın da savunulacak bir yanı yoktu! Biden, arkasını dönüp giderken gazetecilere pişkin bir şekilde “Sizinle sohbet güzeldi çocuklar” dedi o kadar! ★★★ Güya demokrasi havarisi olan, uluslararası hukuktan, insan haklarından yana palavralar atan ABD yönetimi, Birleşmiş Milletler ’de “Filistinlilere insani yardım gönderilmesi ve ateş kes” görüşmelerinde de karşı oy kullanarak bir insanlık suçu daha işledi. İsrail’ in kara harekâtı yapmasını destekleyen Başkan Biden, “Çocuk, kadın, yaşlı, genç demeden sivillerin hedef alınmasına, daha fazla ölüme, daha fazla soykırıma” izin verdi. Sonra da Washington ’da yaptığı “Ulusa sesleniş” konuşmasında, vicdanlı Amerikan vatandaşlarının tepkisini çekmemek için: “İsrail, Gazze’de savaş kurallarına uygun hareket etmeli.” diye kıvırttı! İsrail, Biden’ ın desteğiyle savaş suçları işlemek dahil, her şeyi yapıyor. Bu insanlık dışı olaylar da gösterdi ki, dünya için asıl tehlikeli olan, 3’üncü Dünya Savaşı’nın fitillerini ateşlemeyi göze alan Başkan Biden ve ABD yönetimidir. Sağ duyulu Amerikan halkının ilk seçimde, yani bir yıl sonra (5 Kasım 2024’te) Biden’ i başkanlıktan şutlayacağına inanıyorum. Sır perdesi aralandı: İYİ Parti, AKP ile el ele! Siyasette taşlar yavaş yavaş yerine oturuyor, sır perdesi aralanıyor. Meral Akşener ’in de Saray ’la anlaştığı iddia edildi... Devlet Bahçeli, Saray ’ı doğrudan destekliyor. Meral Akşener ’in isedolaylı olarak destek olduğu anlaşılıyor. İYİ Parti ’den istifa eden İzmir eski milletvekili Dr. Aytun Çıray, konuk olduğu bir TV programında, İYİ Parti’ nin yerel seçimler için AKP ile anlaştığı iddiasını nakletti. Dr. Çıray , çok güvendiği bir kaynağın kendisine, İYİ Parti ’nin 81 ilde aday çıkartmak şartıyla, Ak Parti ’nin İzmir ’de aday çıkartmayacağını söylediğini aktardı. Dr. Aytun Çıray şöyle dedi: “İYİ Parti ’nin istediği gibi davranma hakkına kimse bir şey diyemez ama Türkiye çapında aday çıkartmaları en çok CHP ’ye zarar verecektir. Meral Hanım ‘Kazanacak aday’ sürecine benzer bir süreç yürütüyor. İYİ Partili bir vekil ‘Biz MHP ve Ak Parti ile ittifak yapmalıyız’ dedi. CHP’ nin seçime giderken kendi içindeki durumu Tayyip Bey ’i kurtarıyor. Fakat bence, bilinçli CHP ve İYİ Parti seçmeni İstanbul ve Ankara ’da CHP ’ye oy verir.” GÜNÜN SÖZÜ Gazzeliler, doğdukları zaman niye ağladıklarını şimdi daha iyi anlıyor!",https://www.sozcu.com.tr/kuralsiz-savas-insanlik-sucudur-wp7837481
Rahmi Turan,Milyonlarca yurttaş yoksullukta eşitlendi!,02 Ekim 2023,"Eşitlik ilkesi, Anayasa ’nın koruma altına aldığı temel hükümdür. İnsanlık hakkıdır. Türkiye Cumhuriyeti Anayasası ’nın 10 ’uncu maddesi: “Herkes dil, ırk, renk, cinsiyet, siyasi düşünce, felsefî inanç, din, mezhep ve benzeri nedenlerle ayırım gözetmeksizin kanun önünde eşittir” der. Şimdi AKP iktidarı yeni bir anayasa yapmak istiyor ya... Bu anayasaya “Herkes fakirlikte de eşittir” hükmünün eklenmesi gerekiyor! Halkı zenginleştirme iddiasıyla yola çıkan AKP iktidarı, arttırdığı vergilerle orta direği çökertti ve 21 yıl sonunda “Herkesi fakirlikte eşitledi!” ★★★ İşçi ve memur ücretlerine, emekli maaşlarına yapılan zamlar hep hikâye... Ekonomi yönetimindeki yanlış uygulamalar sonucu döviz kurları artıp, enflasyon yükselmeye devam ettikçe maaşlar kuşa dönecek, sıkıntılar artarak devam edecek. 2016 yılında 1 dolar 2.80 lira idi. 7 yıl sonra bugün 1 dolar 28 lira! Bir ülkenin parası 7 yılda 10 misli değer kaybetmişse, o ülkenin halkı mahvolmuş demektir... Bugün yaşadığımız toplumsal facia budur! ★★★ Yönetimin hiçbir şey olmamış gibi hâlâ vatandaştan fedakârlık ve sabır istemesi garip bir çelişkidir. Milletin şimdiye kadar yaptığı fedakârlık ve gösterdiği sabır olağanüstüdür, takdire şayandır. Vatandaşların yüzde 90’ ında artık dayanacak hal kalmadı. Ülkede sadece yoksul ve zengin var, orta direk yok! Tüketici Hakları Derneği Başkanı Turhan Çakar ’ın açıkladığı rakamlar gerçekten ürkütücü... Çakar “Türkiye bugün (sığınmacılar hariç) 86 milyon nüfusa sahip. Bu nüfus içinde sadece 2 milyon insan rahat.” diyor ve açıklıyor: “56 milyon insanımız aç ve yardıma muhtaç. 28 milyon insanımız da sıkıntı içinde yoksullukla boğuşuyor. Sadece 2 milyon insanın maddi sıkıntısı yok. Bu kesim rahat yaşıyor.” ★★★ Üst düzey devlet memurluğundan emekli olmasına rağmen kendisinin de yoksullar grubunda yer aldığını söyleyen Turhan Çakar şöyle diyor: “Eşim ve ben, ikimiz de emekli gelirine sahip olmamıza rağmen yoksulluk çekiyoruz. İki-üç yıl önce dışarıda bir lokantada yemek yiyebiliyorduk, şimdi mutfağımıza zor yetiştiriyoruz.” Memleketin hali bu! İşin en hazin tarafı iktidarın hâlâ “Vatandaşı enflasyona ezdirmedik, ezdirmeyeceğiz.” demesi... Yaşanan tüm sıkıntılara rağmen millet bu lâflara inanıyor ki, AKP 21 yıldır her seçimi kazanıyor. Bunun mantıklı bir izahı yok! Hâlâ sabır istiyorlar, insan sabır taşı olsa çatlar! Düştüğümüz ekonomik bataklıktan çıkabilmemiz için, herkesten önce devletin tasarruf yapması, her fedakârlığı halktan istememesi lâzım... Örneğin, Saray’ ın envanterine kayıtlı 8 lüks uçağın en azından birinin satılması düşünülüyor mu? Devlette lüks araç kiralamalarına son verilecek mi? Bir tanesi yaklaşık 10 milyon lira olan lüks Mercedes ’lerin, Bakan, Bakan Yardımcıları ve Genel Müdürler için alımı durdurulacak mı? Devlet, israf, gösteriş ve “itibardan tasarruf olmaz” diye yapılan gereksiz harcamalardan vaz geçecek mi? Saray ’ın günde 18 milyon lira olduğu hesaplanan masraflarından tasarruf edilecek mi? Bunların hiç birisi olmayacak sevgili okurlar... Bunu Cumhurbaşkanı Yardımcısı Cevdet Yılmaz’ ın sözlerinden anlıyoruz. Cumhurbaşkanlığı envanterinde bulunan otomobil, uçak ve diğer ulaşım araçlarının sayısını soran CHP Ankara Milletvekili Aliye Timisi Ersever’e, Cevdet Yılmaz ’ın verdiği cevap ilginç: “Uçak ve diğer araçlar, hizmet için ne kadar gerekiyorsa o kadar var.” Şaşırıp da “Bu nasıl cevap?” diye sormayın... Ülkede şeffaflık yok! Vatandaşın soru sorup bilgi edinme hakkı yok! Kimse Saray ’a soru soramaz! Sorarsa, alacağı cevap budur! GÜNÜN SÖZÜ Okumayı sevmeyen bir toplumun sonu sürünmektir!",https://www.sozcu.com.tr/milyonlarca-yurttas-yoksullukta-esitlendi-wp7817911
Rahmi Turan,"Eli sopalı rejim, adil Anayasa yapabilir mi?",03 Ekim 2023,"Cumhurbaşkanı Erdoğan, Meclis ’in yeni yasama yılının açılışında bir kez daha “Yeni Anayasa” mesajı verdi. Meclis ’in bu dönemde en önemli mesaisinin “Yeni bir Anayasa” yapmak olacağı anlaşılıyor. Peki, nasıl yapılacak bu Anayasa? “Sivil bir Anayasa” diyorlar... Siviller anayasa yapınca sivil mi oluyor? Anayasa yapmak bu kadar basit mi?Anayasa’nın içeriği, millete sağladığı haklar, özgürlükler, kuvvetler ayrılığı, yargı bağımsızlığı, düşünce ve fikir özgürlüğü önemli... Bunlar olmadıktan ve millete huzurlu, rahat, özgürce bir yaşam sağlamadıktan sonra Anayasa ’nın sivil olması ne işe yarar? Mevcut Anayasa’ nın zaten yüzde 70’i geçen yıllar içinde değiştirildi. Türkiye ’de Tek Adam Sistemi’ ne değişen Anayasa ile geçildi, parlamenter sisteme son verildi! Anayasa ’nın, kalan yüzde 30 ’undaki hangi maddeler rahatsız ediyor AKP ’yi? Cumhurbaşkanı mevcut anayasa ile ne istiyor da yapamıyor? Hangi madde onun icraatına engel oluyor? Acaba, değiştirilmesi teklif bile edilemeyecek olan ve Türkiye Cumhuriyeti’nin temelini oluşturan ilk 4 madde mi onları rahatsız ediyor? Ya da, kafalarına taktıkları Laiklik İlkesi mi? ★★★ Kendisi gibi düşünmeyen herkesi hain ilan eden bir iktidar anayasa yapamaz! Muhalif olan siyasetçi, gazeteci, milletvekili, işadamı, parti başkanı, herkesi terörist olmakla suçlayan bir iktidarın demokratik, çağdaş ve özgürlükçü bir Anayasa yapması mümkün değildir. İktidarı “Eli sopalı” olmakla suçlayan Kılıçdaroğlu ’nun “Çağrı yapanların önce Anayasa’ya uymaları lazım!” sözleri gerçekçidir. Bu iktidar yapsa yapsa, baskıcı, otoriter bir anayasa yapar ve Türkiye dönülmesi zor bir yola girer. ★★★ Yürürlükte olan Anayasa ’da gereken her şey var ama uygulanmıyor! İktidar, seçim dönemleri hariç, bu ülkede yaşayanların yarısına değer vermiyor. Değer verdiği, sadece kendi yandaşları... Eli sopalı bir yönetim tarzı sergiliyor. Toplumun yarısını suçluyor, farklı düşünene, farklı yaşayana, kendi siyasi çizgisini kabul etmeyenlere karşı ağır sözler kullanıyor, çok katı davranıyor. Böyle bir iktidar nasıl adil bir Anayasa yapabilir ki? Uygar bir ülkede Anayasayı Kurucu Meclis yapar Anayasa yapmak isteyenlerin sakin ve soğukkanlı olması, herkese şefkatli davranarak millete güven vermesi, halkın hayat şartlarını iyileştirmesi lazım. Bu iktidar seçimi kazandı ama, tüm millette güven verebildi mi? Sert, gergin, sinirli hali, laiklik ve Atatürk karşıtlığı ile AKP iktidarı toplumun büyük bir kesimine güven veremiyor. Demokrasilerde anayasaları görev başındaki meclisler yapmaz. Anayasaları, özgürlükler konusunda hassas olan, demokrasiyi insanca yaşam tarzı olarak gören, siyasetten uzaklaşmış, tarafsız, deneyimli, hukuka saygılı kişilerden oluşturulan “Kurucu Meclis” ler yapar. Sorgulayan, hak arayan, düşünce ve fikirlerini açıklayan yurttaşları devlete ihanet etmekle bir tutanlar kesinlikle özgürlükçü bir Anayasa yapamazlar! TEBESSÜM Münasebetsiz adam... Adamın biri Temel’e sormuş: “Yahu sizin şehirde eşekleri kesip, dana eti diye satıyorlarmış, doğru mu?” Bu alaylı ifadeye Temel’in canı sıkılmış ama, bozuntuya vermeden sormuş: “Sen oraya gidecek misin beyim?”“Evet, gitmeyi düşünüyorum” demiş adam... Temel: “Öyleyse sen hiç korkma” demiş “Ben haber yollarım, sana dokunmazlar!”GÜNÜN SÖZÜParadan başka bir şeyi olmayan insan aslında yoksuldur!",https://www.sozcu.com.tr/eli-sopali-rejim-adil-anayasa-yapabilir-mi-wp7818865
Rahmi Turan,CHP’de demokratik olgunluk zayıfladı!,10 Ekim 2023,"Özgür Çelik... CHP ’nin yeni İstanbul İl Başkanı...Canan Kaftancıoğl u’ndan boşalan CHP İstanbul İl Başkanlığı’ nı kazanan Özgür Çelik “değişimcilerin” adayı... Partiye de, ülkeye de hayırlı olmasını diliyorum... Kıran kırana geçen CHP İstanbul İl Kongresi hakkında söyleyeceklerim var. Her şeyden önce partide demokratik olgunluk lazım. Hak ve hukuktan yana, özgürlükçü, demokrat CHP ’ye yakışan bir kongre olmadı bu... Karşılıklı ağır sözler, çekilen YUH’lar, çıkan arbede, fırlatılan su şişeleri, savrulan yumruklar kamuoyuna iyi bir mesaj oluşturmadı. Kendi aralarında birbirini yiyen, kısır çekişmelerle partiyi yıpratan delegeler diyelim ki, bu kavga-dövüş sonucu emellerine ulaştılar... Ne olacak? Kişisel çıkar peşinde koşan o tipler bu karakterleriyle partiye ve memlekete yararlı olabilecekler mi? Olamazlar! Partideki iki tarafın da her şeyden önce, güçlü ve demokrat bir Türkiye davasına inanmaları, edepli davranmaları ve karşıt düşüncelere saygılı olmaları gerekirdi... Oysa bunun tersi oldu! 25 gün sonra, 4-5 Kasım günleri Ankara ’da Olağan Kurultay yapılacak ve nihai kozlar paylaşılacak. Dilerim son sözün söyleneceği kurultay CHP ’ye yakışan bir olgunlukta geçer. Mustafa Sarıgül’ün itidal tavsiye eden mesajı CHP İstanbul Kongresi ’nde çıkan tatsız olaylar CHP Erzincan Milletvekili Mustafa Sarıgül ’ü de üzdü. Şu an Meclis’ te Mustafa Sarıgül kadar kıdemli bir CHP ’li var mıdır bilmiyorum ama bildiğim şu: Sarıgül, 1970 ’li yıllardan beri (kısa bir dönem hariç) CHP ’nin bir neferi olarak görev yapmıştır. “Bu bir hizmet yarışıdır. Bu bir bayrak yarışıdır. Bu, CHP’yi daha ileriye taşıma büyütme ve geliştirme yarışıdır.” diyen Sarıgül tüm CHP’ lilere itidal tavsiye ederek şunları söylüyor: ★★★ “CHP kongrelerinde birden çok aday çıkması CHP kültür ve geleneğinden geliyor. CHP ’yi 100 ’üncü yıla taşıyan, 100 yıldır ayakta tutan bu gelenek, bu kültür ve bu mücadeledir. CHP’de bir kişinin değil, örgütün dediği olur. Biz ülkemize demokrasiyi getiren partiyiz. Parti içerisinde yarışırız, birbirimize rakip oluruz. Yarış bittikten sonra faşizme karşı omuz omuza ‘Bağımsız Türkiye’ mücadelemizi veririz. İnsanca, hakça bir düzen için çalışmaya devam ederiz. CHP, 100 yıllık bir mücadelenin adıdır. Bizim mücadelemiz hak, hukuk, adalet mücadelesidir. İster il başkanı, ister sandık görevlisi, ister milletvekili, ister parti üyesi ol, bu mücadele için yapılan her görev önemlidir ve şereflidir. Ben 100 yıllık mücadelenin 50 yılında bulunmaktan, 50 yılına şahitlik etmekten gurur duyuyorum . Kazanan ülkemiz olsun, partimiz olsun, demokrasimiz olsun.” TEBESSÜM Temel’in dolarları! Dövizdeki artış, doların yükselişi Temel’i şair yapmış, almış kalemi eline yazmış: Bir tas içinde pekmez,Sen yesen bana yetmez,Kasadaki dolarlarİtibarıma yetmez! ★★★ Bir su ver aşırmadan,Doldurup taşırmadan,Dolarları bulalım,Aklımı şaşırmadan! ★★★ Ben dolara yar oldum,Coştum, taştım, duruldum,Dolarları el aldı,Ta gönülden vuruldum! GÜNÜN SÖZÜ Bazı kişiler her korku anında siner, serbest dönemlerde aslan kesilir!",https://www.sozcu.com.tr/chpde-demokratik-olgunluk-zayifladi-wp7825531
Rahmi Turan,Rezil Savaş soykırıma dönüştü!,15 Ekim 2023,"Ülkelerin yönetiminde aklın yerini hırs, öfke, intikam duyguları alırsa... Köktendincilik ülkeye hâkim olup, din maskesi altında savaşlar çıkartılırsa... Toplumları her zaman felâketler, büyük acılar bekler! Ülkeler yıkılır, masum insanlar can verir... Ortadoğu ’da 9 gündür böyle bir vahşet yaşanıyor. Katliam, Gazze ’ye hâkim olan Hamas örgütünün kalleş saldırısıyla başladı, İsrail ’in orantısız şiddetteki vahşi saldırısıyla devam ediyor. ★★★ İsrail cephesi, aşırı dinci ve milliyetçi Siyonist Başbakan Netanyahu ve ekibinden oluşuyor... Bunlar tüm İsraillileri temsil etmiyor. Netanyahu ’ya karşı olan aklı başında İsrailliler de var. Hamas cephesi, dünyada birçok ülkenin terör örgütü olarak kabul ettiği köktendinci Filistinlilerden oluşuyor, bunlar da tüm Filistinlileri temsil etmiyor... Şimdi, Gazze ’de iki dinci düşmanın amansız savaşı var. Netanyahu ’nun emrindeki İsrail uçakları, hastaneleri, okulları, ibadethaneleri acımasızca bombalıyor, masum insanlar can veriyor. İsrail saldırısı “Hamas’ı cezalandırma” adı altında, kentteki 2 milyon masum insana yönelik etnik temizlik girişimine dönüştü. Dünya bu vahşet karşısında suskun. Arap ülkeleri de, Birleşmiş Milletler de savaşı sanki bir TV dizisi gibi canlı yayınlarda vicdansızca izliyorlar. ★★★ Vahşet , Gazze ’nin yönetimini elinde bulunduran Hamas örgütünün akılsızca düzenlediği kalleş bir saldırıyla başladı. Hamas militanları gizlice İsrail’ e sızdı, müzikli bir eğlence yerini bastı, yüzlerce sivili öldürdü, 200 civarında İsrailliyi esir alıp Gazze ’ye kaçırdı. Bu kanlı operasyon, İsrail Başbakanı Netanyahu için bulunmaz bir fırsat oldu. Çünkü İsrail’ de, yolsuzluk suçundan yargılanıyordu ve hapse girme ihtimali vardı.  Şimdi savaş hali nedeniyle paçayı kurtardı. Dünyanın en gelişmiş istihbarat örgütlerine sahip olan İsrail nasıl böyle hazırlıksız yakalandı, Hamas’ ın tuzağına nasıl düştü, anlaşılır gibi değil. “Ortada kurgulanmış bir savaş durumu mu var?” diye soranların şüphelerine hak vermemek mümkün değil! İsrail, haber verdiği kara harekâtını başlatırsa, bu savunmasız Gazze halkına karşı eşi görülmemiş bir katliama ve soykırıma dönüşecek. Katil Netanyahu ’yu destekleyen, hatta teşvik eden ABD Başkanı Biden de bu insanlık suçuna ortak olacak ve tüm Amerika “soykırımcı ülke” olarak İsrail’ le birlikte bir kez daha lekelenecek, lanetlenecek! NAZİ kafalı Başbakan Netanyahu’nun vahşeti! Gazze, yoğun bir bombardıman altında yıkılıyor, yanıyor, binalar yerle bir oluyor. İsrail ’in ilan ettiği “tanklı-tüfekli” kara harekâtı başlarsa, saldırı tam anlamıyla katliama dönüşecek. İsrail Başbakanı , öldürdüğü, yuvalarını yıktığı insanların çoğunun  masum kadınlar ve çocuklar olduğunu düşünmüyor bile... Yalnız o değil... ABD Başkanı Biden da ölen masumlara aldırış etmiyor, İsrail ’i katliama teşvik ediyor. İsrail Cumhurbaşkanı Herzog’un “Gazze’deki siviller de, Hamas’ın yaptıklarından sorumludur” demesi vicdansızlığın zirvesi! Bu zihniyetin, 2. Dünya Savaşı ’nda milyonlarca insanı sırf Yahudi oldukları için öldüren NAZİ kafasından ne farkı var? Hiçbir devlet İsrail ’e “Dur” diyemiyor. Çünkü arkasında çıkarcı ve fırsatçı Amerika var, İngiltere var, insan hakları savunucusu geçinen (!) Avrupa Birliği de var. Bu savaşın en kısa zamanda durdurulması lâzım. Aksi halde ateş her yanı sarabilir “3’üncü Dünya Savaşı’nın tetikçisi” bile olabilir. Özellikle büyük devletlerin akıllarını başlarına toplamaları, savaşı durdurmaları gerekiyor! GÜNÜN SÖZÜYumurta taşla, fındık çekiçle kavga etmemeli!",https://www.sozcu.com.tr/rezil-savas-soykirima-donustu-wp7830525
Rahmi Turan,Kabahatin çoğu senin canım kardeşim!,14 Ekim 2023,"Çalışan emeklilerin başına gelenler acı bir gerçeği bir kez daha gösterdi. Ülkede hukuk var mı? Yok!Adaletsizlik var mı? Var!Anayasa’nın eşitlik ilkesi çiğneniyor mu? Çiğneniyor! İkramiye konusunda “çalışan emekli-çalışmayan emekli” diye ayrım yapılmasının yarattığı tepki dinecek gibi değil! Çalışan emekliler keyiflerinden değil, aç kaldıkları için çalışıyor! İktidar, sadaka gibi verdiği 5 bin liralık ikramiyeyi bile çalışan emeklilere çok gördü! Türkiye Cumhuriyeti Anayasası’ nın 10 ’uncu maddesi, tüm vatandaşlar arasında kanuna karşı eşitlik ilkesini koruyan temel bir hükümdür. Yasa “Eşitlik” emrediyor ama gelin de bunu siz AKP’ye anlatın! İktidar yasaları işine geldiği gibi uygulayınca ortada hukuk kalmıyor! ★★★ Emeklilerin dramı iktidarın umurunda bile değil. Nasıl olsa onlardan diledikleri kadar oy alıyorlar. AKP için önemli olan oy, gerisi teferruat! Çalışma ve Sosyal Güvenlik Bakanı Vedat Işıkhan “Düzenlemeyi tamamladık. Hayırlı olsun emeklilerimize” dedi ve ekledi: “Mücbir sebeplerden dolayı çalışan emeklileri kapsam dışı bıraktık!” Bakan Bey’e “İyi ettiniz” mi diyeceğiz? Hayır! Emekliler arasında ayrım yapmak hem hukukî, hem vicdani olarak yanlıştır. Anayasa ’nın eşitlik ilkesine aykırı, hukuksuz bir davranıştır bu! Günün birinde emekliler uyanırlarsa her şey tersine döner. İktidar “Oy! Oy!” diye onların peşinden koşar! ★★★ 16 milyon emekliden çalışanların cezalandırılması AKP’ nin adaletsiz uygulamalarından biridir. Cumhuriyet ’in 100 ’üncü yılı nedeniyle sadece çalışmayan emeklilere lütfedilen 5 bin lira ikramiye aslında dört kişilik bir aileyi beş-on gün rahatlatır. Onu bile çok gördüler! 7500 lira ile geçinemeyen emekli keyfinden değil, aç kalmamak için çalışıyor. 25 - 30 bin lira alan üst düzey emekliler ise çalışmıyorlar. Şimdi, 25 – 30  bin lira alana 5 bin lira ikramiye ödenecek, 7500 lira alana ise nasihat verilecek. Adalet bunun neresinde? ★★★ Çileli emeklilerimize, büyük şairimiz Nazım Hikmet ’in “Dünyanın en tuhaf mahlûku” adlı ünlü şiirindeki şu sözlerle seslenmek istiyorum: “Kabahat senin demeye de dilim varmıyor ama...Kabahatin çoğu senin canım kardeşim!” Batı’ya kızmanın faydası yok! Avrupa Parlamenterler Meclisi ’nin, Osman Kavala ’ya verdiği “2023 Vaclav Havel İnsan Hakları Ödülü” demokrasi ve hukuk adına çok anlamlıdır. Dışişleri Bakanlığı , Kavala ’ya ödül verilmesini (âdet olduğu üzere) kınayarak: “Böyle bir ödülün ülkemizde kesinleşmiş mahkûmiyet kararı bulunan bir kişiye verilmiş olması kabul edilemez!” diye tepki gösterdi. Avrupa bizi ne yazık ki, “Demokrasi ve hukuk dışı uygulamalarla insan haklarını çiğneyen bir ülke” olarak görüyor. Avrupa Konseyi, Osman Kavala ’nın “İntikam duyguları ile” hapiste tutulduğu inancında... Ülkemizi yöneten siyasi iktidarın, Avrupa ’nın bu tür kararlarına kızmayıp “Demokratik Batı ülkeleri, hapisteki bir kişiye insan hakları ödülü veriyorsa, bizim yanlışımız nerede?” diye düşünmesi daha gerçekçi olur. TEBESSÜM Mehmet Şimşek’ten yeni müjde! Temel heyecanla kahveye dalar ve okey oynamakta olan emeklilere: “Ağalar... Maliye Bakanımız Mehmet Şimşek’ten sizlere yeni bir müjde var” der ve elindeki bildiriyi okur: “Sevgili vatandaşlar... Emeklilere Cumhuriyet’in 100’üncü yılında vereceğimiz 5 bin lira ikramiye bazılarının yazdığı gibi asla bir kereye mahsus değildir. Karar aldık... Her 100 yılda bir verilecektir!”GÜNÜN SÖZÜKendim ettim, kendim buldum! Gül gibi sararıp soldum. (Neşet Ertaş)",https://www.sozcu.com.tr/kabahatin-cogu-senin-canim-kardesim-wp7829761
Rahmi Turan,Vefasız TRT’nin utanç verici kararı!,24 Ekim 2023,"TRT ’nin Cumhuriyet ’in 100’üncü yıl kutlamalarını, İsrail-Hamas savaşını gerekçe göstererek ertelemesi utanç verici bir olaydır. Onlara bir bahane lâzımdı, bunu buldular ve utanıp sıkılmadan erteleme kararını açıkladılar! TRT kimin? Türk milletinin değil mi? Öyle olması gerekiyor ama maalesef değil! İçine siyaset bulaştığından beri TRT iktidarın sesidir. TRT’ nin açılımı “Türkiye Radyo ve Televizyon Kurumu” dur... Adından da anlaşılacağı gibi TRT’ nin, Türkiye ’nin, Türk milletinin televizyonu olması gerekir. Türk halkının cebinden ödediği vergilerle yayın hayatını sürdürmektedir. Türk Milleti için, Cumhuriyet’in 100’üncü yılından daha önemli ne olabilir ki? Her ulus, 50’nci ve 100’üncü yıllarda görkemli kutlamalar yapar, halka moral verir, güç verir. Görkemli ulusal kutlamalar bir devletin gücünü gösterir.Cumhuriyet bu... Hem de 100’üncü yıl... Halkımız, TRT gibi ilgisiz, duyarsız, vefasız olamaz. Bizler, Cumhuriyet ’imizin 100’üncü yılını coşku ile kutlayacağız. Bir zamanlar TRT milletin ortak sesiydi. Bağımsızdı, tarafsızdı, tüm partilere eşit mesafedeydi... Güvenilir bir kuruluştu... Büyük bir saygınlığı vardı... Ya şimdi öyle mi? Halkın değil, iktidarın TRT ’si oldu artık! Tek sesli oldu! İktidarın sesi, gözü, kulağı oldu! Hal böyle olunca tabii ki, izlenme oranı da çok düştü! TRT’ nin Cumhuriyet kutlamalarını, tepeden gelen talep ya da talimatla ertelediğini düşünüyoruz. ★★★ Gazze ’deki kanlı olaylar elbette bir insanlık trajedisidir. Fakat, yalnız orada değil, dünyanın her yanında kan akıyor. Biz de her gün şehit haberleri alıyoruz. Gencecik evlâtlarımızın acısı yüreklerimizi dağlıyor. Bizim acımız sürekli... Fakat... Cumhuriyet’in 100. Yılı bu... Tüm acılarımızı bastırıp kutlamak, “Nice 100 yıllara” demek zorundayız. Atatürkçü Düşünce Derneği ’nin bu konuda “Türkiye Cumhuriyeti, mazlum milletlerin örnek aldığı bir devrimdir. Bu bilinçle 100. Yıl daha büyük bir coşkuyla kutlanmalıdır” diye yaptığı açıklamaya aynen katılıyorum. Cumhuriyet düşmanlığı! Yurttaşın ödediği vergilerle finanse edilen TRT ’nin, Cumhuriyet’in 100. Yılı için etkinlikleri belirsiz bir tarihe ertelemesi Avrupa Atatürkçü Düşünce Dernekleri Federasyonu Genel Başkanı Dursun Atılgan ’ın da sert tepkisine neden oldu. Dursun Atılgan, Almanya ’nın Köln kentinden bana gönderdiği mesajla TRT yetkililerine şöyle seslendi: “Bakın ey sorumsuz sorumlular! Biz de Cumhuriyet’imizin 100. Yılını kutluyoruz. Hem de dünyanın çeşitli ülkelerinde... Örneğin Almanya ’da, Avrupa ’nın diğer ülkelerinde... Ama sizin gibi yasakçı ve köhne zihniyetlilerin aldıkları -bahane içeren- kararlarla, kendi ülkemizde ulusal bayram kutlamaları ya kısıtlanıyor, ya da yasaklanıyor. Bu da, Cumhuriyet düşmanlığını ortaya koyuyor! Halkın hizmetinde olması gereken TRT, 20 yıldır gittikçe artan bir eğilimle AKP ’ye hizmet etmektedir. Kendi varlıklarını borçlu olduğu Cumhuriyetn 100. Yılını kutlamaya cesareti yok bunların... Bu konuda karar verenler kimlerse, onları şiddetle kınıyoruz!”TEBESSÜM Aziz Nesin’in veda mesajı! 1995 yılında 80 yaşında hayata veda eden, dünya çapındaki mizah ustası yazarımız Aziz Nesin, ölümünden bir süre önce, kısa bir mesaj yayınlayarak halka şöyle seslenmişti: “Bir gün bu memleketin yanağına öpücük, başucuna da bir not bırakıp gideceğim:Öyle güzel uyuyordun ki, uyandırmaya kıyamadım!” GÜNÜN SÖZÜ Cumhuriyet, ahlâklı insanların rejimidir. (M. Kemal Atatürk)",https://www.sozcu.com.tr/vefasiz-trtnin-utanc-verici-karari-wp7839317
Rahmi Turan,Cumhuriyet’in 100. Yılı ve Filistin Mitingi!,28 Ekim 2023,"Yarın , en büyük bayramımız olan Cumhuriyet’in 100. Yılını kutlayacağız. Ulusumuzun küllerinden doğup, Ulu Önder Atatürk ’ün liderliğinde savaşlar kazanarak yarattığı bir mucizedir Türkiye Cumhuriyeti... Ancak... Günümüzün iktidarı, Cumhuriyeti önemsizleştirmek için elinden geleni yapıyor. Daha önceki Cumhuriyet bayramlarında , kimi hastalanmış, kiminin migreni tutmuş, kiminin de karnı ağrımış, çeşitli bahaneler ve sudan sebeplerle kutlamaları sıradan bir hale getirmişlerdi. Şimdi, İsrail-Gazze Savaşı bahane edilerek tüm etkinlikler savsaklandı! İktidar ve yandaşları, Cumhuriyet ’le inatlaşır gibi, bugün “Büyük Filistin Mitingi” adını verdikleri bir toplantı düzenlediler. Cumhuriyet ’in 100. Yılına bir gün kala sırası mıydı? Keşke “Cumhuriyet mitingi ” düzenleselerdi, daha doğru olurdu. Bunun tersini yaptılar! Amaçları Türkiye Cumhuriyeti ’nin 100. Yılı kutlamalarını gölgelemek! ★★★ Filistin için elbette ki, büyük bir gösteri, hatta gösteriler yapılabilir. İsrail ve Amerika Birleşik Devletleri ’nin Gazze ’de yarattığı büyük insanlık trajedisine sessiz kalınmamalı. Ancak... Bu protesto neden 29 Ekim ’den bir gün önceye getirildi? Yarın Cumhuriyet Bayramı kutlamalarından sonraki bir gün tercih edilemez miydi? Katliam yaklaşık üç haftadır devam ediyor. Şimdi mi akıllarına geldi protesto mitingi yapmak? Zihniyet belli. Amaçları, Türkiye ’nin en büyük bayramı olan Cumhuriyet ’i gölgelemek, geri plana itip gönüllerden silmek! Bugün sokaklarda ve mitingin yapılacağı Atatürk Havalimanı’ nda Filistin bayrakları göreceğiz. Yıla bir gün kala AKP iktidarının, inat edercesine yaptığı tercih, gerçek yurtseverlerin yüreğinde derin bir yara açtı. ★★★ Her şeye rağmen biz ulus olarak yarın Cumhuriyet ’imizin 100. Yılını coşku ile, şanla-şerefle kutlayacağız. Atatürk 10 ’uncu yıl nutkunda: “Kurtuluş Savaşı’na başladığımızın 15’inci yılındayız. Bugün Cumhuriyet’imizin 10’uncu yılını doldurduğu en büyük bayramımızdır.” demişti. Zaman akıp gitti... 10’uncu yıldan 100’üncü yıla geldik. Devletin 100. yıla yakışan bir görkemle kutlaması gereken Cumhuriyet için ciddi bir çalışma yapılmadı, toplumda heyecan yaratılmadı. İktidar, 100. Yılı sıradanlaştırıldı! Fakat, ne yaparlarsa yapsınlar, Cumhuriyet, milletin gönlünde en seçkin yerdedir... Yarın ulusça “Yaşasın Cumhuriyet” diye haykıracağız. Kültür devriminde treni neden kaçırdık? Demokrasi, kültür düzeyi yüksek toplumların rejimidir. Peki, halkımız böyle mi? Kültür düzeyi yüksek bir toplum olabildik mi? Neredeyse oluyorduk... Cumhuriyet devrimleri yolunda ilerlerken kültürümüzde büyük bir gelişme olmuştu... Atatürk ’ün ölümünden sonra duraklama dönemi başladı. Uzun yıllar Mehter takımı gibi iki ileri, bir geri gittik. 2002 yılında AKP ’nin iktidara gelmesinden sonra, kültür alanında büyük bir çöküş başladı. Okullarda imamların eğitim vermeye başlaması bugün geldiğimiz noktayı gösteriyor. Laik bir devlette, devlet okullarında din eğitimi verilmez. İslam dininde “Din adamlığı” diye bir meslek sınıfı yoktur. Din hizmetleri “hademe-i hayrat” denilen gönüllüler tarafından görülür. Laik bir devlette din eğitimi ailelerde, aile büyükleri tarafından verilir. Türkiye bu konuda, gelişmiş ve modern dünyadan hayli geridir. Cumhuriyet’imiz 100 yaşına geldi ama Büyük Atatürk ’ün ortadan kaldırdığı tekke ve tarikatlar devlet kurumlarında yeniden egemen olmaya başladı. İktidar göz yummasa tabii ki böyle bir şey söz konusu olamazdı! Ülkemizde 20 yıldır devam eden yarı karanlık dönem, toplumumuzu çağdaş dünyadan uzaklaştırmaya devam ediyor! GÜNÜN SÖZÜCumhuriyet idaresi, bilhassa kimsesizlerin kimsesidir. (Atatürk)",https://www.sozcu.com.tr/cumhuriyetin-100-yili-ve-filistin-mitingi-wp7844008
Rahmi Turan,Emeklisini ezen ülke uygar olamaz!,16 Ekim 2023,"Çalışan emeklilerden olan, gazeteci-yazar ve TV sunucusu Orhan Uğuroğlu’ ndan bir mektup aldım. Şöyle diyor: “Günaydın canım abim,‘Emeklilerin çektiği kendi hatalarının sonucudur!’ başlıklı köşe yazınıza istinaden sana eski yazılarımı gönderdim. Ben, emekli Orhan Uğuroğlu, tek değil bu haksızlığa muhatap olan... Emekli maaş hırsızlığı yıllardır artarak sürüyor. Evet, 15 milyon 900 bin emekli ve eşleri oy verse tek başına iktidar olur o parti, ama... Muhalefetten tek bir lider bile (bu sorunu yazmama, TV’lerde haykırmama rağmen) UMURSAMADI ki, emeklilerden oy alsınlar. Selam ve sevgilerle” Orhan Uğuroğlu’ nun bu yazıyla beraber gönderdiği: 1) Emekli maaşını çala çala açlık sınırına indirdiler. 2) Bu kafayla daha çok seçim kaybeder, birbirinize düşersiniz.3) Çalıyorlar-çaldırıyorlar , başlıklı üç yazısında, emeklilerin oy gücünü anlatıyor ve diyor ki: “Bu çok büyük oy kitlesinin eşleriyle birlikte, yaklaşık 20-25 milyon oyu var değil mi? Oy hazinesidir emekliler... Ve bu kadar mağdur, bu kadar geçim sıkıntısı çekerken, elbette seçimlerde muhalefetin de iktidarın da hayali değil gerçekçi vaatlerine bakarlar. ★★★ Ülkemizde emeklilik sistemi çarpık ve adaletsiz. Yerin dibine batsın bu haksız-hukuksuz, adaletsiz sistem diyorum... Kendimden örnek vereyim: 1993 ’te emekli olduğum vakit, o günkü asgari ücretin 2 buçuk katı maaş alıyordum. Bugün asgari ücretin altında (10 bin lira) maaş alıyorum. 30 yıl önceki uygulama devam etse bugün benim 30 bin lira emekli maaşı almam gerekirdi. Hakkım olan maaşımı çaldılar! Yalnız benim değil, tüm emeklilerin çalındı! 15 milyon 900 bin emekli kardeşime sesleniyorum:“Hâlâ AKP’ye oy verecek misiniz?Hâlâ yandaşı  MHP’ye oy verecek misiniz? Hâlâ ‘Tek Adam’ rejimine oy verecek misiniz?Bilin ki verdiğiniz her oy haram olur” ★★★ “31 Mart 2024 ’te Yerel Seçimler var. Emeklilere sahip çıkan bir muhalefet var mı? Yok! Muhalefetin, muhalefeti eleştirmesi var mı? Çok! Muhalefet partileri bu kafa ile daha çook seçim kaybeder, birbirine düşer! Ne hukuk ne adalet var ülkemizde... Hak, hukuk, adalet isteyen vatandaş da yok! Milletimiz makus talihine razı. İktidar, emeklilere sadaka dağıtır gibi para veriyor! Emeklilerin haklarını çalanlar, oylarını da alıyorlar. Nasıl oluyor? Neden oluyor? Maaşları tırpanlanan, hakları çalınan emekliler bunu umursamayıp neden iktidara oy vermeye devam ediyor? Bilim insanları bunu araştırmadan gerçeği öğrenemeyeceğiz!”TEBESSÜM Akrepler diyarı! Bilge bir kişi, çevresini saran öğrencilerine sorar: “Ortadoğu neden bir türlü sükûna kavuşamıyor?” Öğrenciler “Bilmiyoruz hocam” deyince, bilge kişi “Ortadoğu bir akrep yuvası gibidir de ondan” der ve devam eder: “Bakın size Ortadoğu ’yu bir fıkrayla anlatayım: İri bir akrep, gölde mutlu bir şekilde yüzen kurbağaya seslenmiş: “Kurbağa kardeş, beni sırtına alıp karşı kıyıya geçirsene...” Kurbağa başını sallamış: “Olmaz. Yolda sokarsın beni...”“Ben deli miyim?” demiş akrep “Seni sokarsam ben de suda boğularak ölürüm!” Saf kurbağa akrebe inanmış, onu sırtına alıp yüzerek karşı kıyıya götürmeye başlamış ama tam gölün ortasında birden sırtında derin bir acı hissetmiş: “Ah, soktun beni, ikimiz de öleceğiz şimdi” diye inlemiş. Akrep “Evet, öleceğiz kurbağa kardeş” demiş “Burası Ortadoğu, ben de akrebim... Huylu huyundan vaz geçer mi?”  GÜNÜN SÖZÜAklını kullanmayan uluslar, özgürlük ve egemenliğini kaybeder!",https://www.sozcu.com.tr/emeklisini-ezen-ulke-uygar-olamaz-wp7831101
Rahmi Turan,Kalbinize iyi bakıyor musunuz?,25 Ekim 2023,"Ülkemizde 1975 yılından bu yana, 48 yıldır , kalp ve damar hastalıklarıyla boğuşup halka hizmet ederek hayat kurtaran önemli bir kuruluş var: Türk Kalp Vakfı.Avrupa Kalp Birliği ve Dünya Kalp Federasyonu üyesi...SGK (Sosyal Güvenlik Kurumu) ile anlaşması var. Şişli ’deki merkezinde, kalp ve damar hastalıkları konusunda hizmet veriyor. Hayat kurtaran “erken tanı” konusunda uzman. Bugün Türkiye ’deki ölümlerin yüzde 42 ’si kalp ve damar hastalıklarından oluşuyor. Yani, her 3 dakikada bir kişi kalpten ölüyor. Her yıl kriz geçiren 300-400 bin hastanın yaklaşık 150 bini hayatını kaybediyor. ★★★ Türk Kalp Vakfı Yönetim Kurulu Başkanı Kenan Güven ’le kalp hastalıkları konusunda bir sohbet yaptım. Kenan Güven “Kalp damar hastalıkları tedavi edilebilen hastalıklar olup, çok basit adımlarla kontrol altına alınabilir. Tıp merkezimiz, halkımıza teşhis ve tedavi konusunda büyük oranda yardımcı oluyor.” dedi. Kenan Güven ’den aldığım bilgileri şöyle özetleyebilirim: ★★★ -  Kalbinizin sağlıklı olması için beslenmenize dikkat edin. Tuz, şeker ve yağ oranı yüksek yiyeceklerden, şekerli içeceklerden uzak durun. - İçtiğiniz alkol miktarını önerilen düzeyde tutun. -  Yüksek kan şekeri diyabetin (şeker hastalığının) göstergesidir. Diyabet teşhis ve tedavi edilmezse kalp hastalığı ve felç riskini artırır. - Sigarayı bırakmak, kalp sağlığınızı iyileştirmek için en iyi karardır. Sigarayı bıraktıktan sonraki 2 yıl içinde koroner kalp hastalığı riski önemli ölçüde azalır. -  Haftada 5 gün, en az 30 dakika yürüyüş ve fiziksel aktivite, spor yapın. Araba kullanmak yerine yürüyün veya bisiklet sürün. - Yüksek tansiyon “Sessiz katil” dir ve kalbin büyük düşmanıdır. Tansiyonunuzu kontrol altında tutun. -  Sağlık merkezinde kan değerlerinizin yanı sıra kilonuz ve vücut kitle indeksinin ölçümünü isteyin. Doktor bunlara göre bir tedavi uygulayacaktır. ★★★ Türk Kalp Vakfı Başkanı Kenan Güven ’le sohbetimizi iki cümle ile şöyle özetleyebilirim: “Sigara, şeker hastalığı, yüksek tansiyon, obezite, yağlı yiyecekler ve hava kirliliği, kalp ve damar hastalıklarının en önemli sebeplerindendir. İnsanların kalp ve damarlarını kader değil, ihmal ve tembellik hasta ediyor!” Cumhuriyet ve Kemal Baytaş TÜTAV (Türk Tanıtma Vakfı) kurucu başkanı olan Kemal Baytaş, Atatürk ilkelerinin ve Laik Cumhuriyet devrimlerinin yılmaz bir savunucusuydu... Onu iki yıl önce kaybettik. Baytaş ’ın kurucusu olduğu TÜTAV önceki gece Ankara Yenimahalle Belediyesi Başkanı Fethi Yaşar ’ın da önemli katkılarıyla coşkulu bir “Cumhuriyet Şöleni” düzenledi. Nazım Hikmet Sanat Merkezi ’nde büyük ilgi gören geceye tanınmış pek çok sanatçı katıldı. Cumhuriyet ’in 100. Yılı kutlamalarında TÜTAV ’ın yeni başkanı Mehmet Şükrü Koçoğlu , Cumhuriyet sevdalısı Baytaş ’ın gönül dostlarının yüreğinde yaşadığını göstermek için onu söz ve görsellerle anarak ruhunu şad etti. Koçoğlu “Atatürk Cumhuriyeti, bağnazlıktan dolayı sanayi devrimini kaçıran bir topluma, bilim ve aydınlığı getiren bir anlayıştır” dedi. TEBESSÜM “Darbukatör Baryam” Müjdat Gezen ’in “Darbukatör Baryam” adını verdiği ilginç tiplemesi, toplumdaki sapıklara “Hayvan” diyenlere şöyle sesleniyor: “Siz hiç kuzu ile çiftleşmeye kalkan bir koç...Buzağıya musallat olan bir boğa...Civcivi kovalayan bir horoz...Minik yavrulara tecavüz eden bir kedi veya köpek gördünüz mü?Göremezsiniz!Onun için sapıklara “Hayvan” demeyin! ” GÜNÜN SÖZÜ 340 gramlık bir kalp, günde 8 ton kan pompalayan mucizedir!",https://www.sozcu.com.tr/kalbinize-iyi-bakiyor-musunuz-wp7840461
Rahmi Turan,Bu işkenceye artık bir son verin!,31 Ekim 2023,"İnternette ilginç bir tweet okudum... (Ahmet Yavuzq@yvzah) Tweetin sahibinin (isim benzerliği yoksa) Emekli Korgeneral Ahmet Yavuz olduğunu sanıyorum. Şöyle diyor: “Dönemin ruhuna uygun olarak adaletsiz bir şekilde yargılanmaları bir yana, 80 yaşlarındaki 28 Şubat Davası sanıklarının Adli Tıp’ın ‘Hapishanede bulunmaları uygun değil’ raporları Cumhurbaşkanlığı katında aylardır işlem görmüyor! Gazze için adalet arayanlara duyurulur.” ★★★ Bu tweet bence cezaevlerindeki emekli paşaların yürek yakan dramını yansıtıyor. Türkiye Cumhuriyeti ’nin 100. Yılı ’nda, hapishane şartlarında yaşamaya çalışan emekli generallerin kalp hastalıkları, tansiyonları var, böbrekleri çalışmıyor ama kimin umurunda? 80 ’in üstündeki ileri yaşları gereği, kalp ve damar hastalıkları, prostat, fıtık, böbrek, akciğer ve karaciğer gibi çeşitli rahatsızlıkları olan emekli generallerden 5 ’i hâlâ cezaevinde tutuluyor. 28 Şubat Davası nedeniyle hapse atılan emekli paşalar adeta ölüme terk edildiler! Her geçen gün kuvvetten düşen ve hayata tutunma gücünü biraz daha kaybeden emekli paşalar yaşam savaşı veriyor. İlgililere bir kez daha hatırlatıyoruz: “Bu drama bir son verin!” ★★★ Bir buçuk yılı aşkın süredir cezaevlerinin ağır şartları altında yaşam mücadelesi veren 5 emekli paşa şunlar: ■ Emekli Org. Çetin Doğan (83) ■ Emekli Korg. Fevzi Türkeri (82) ■ Emekli Korg. Yıldırım Türker (82) ■ Emekli Tümg. C. Temel Özkaynak (78) ■ Emekli Tümg. Erol Özkasnak (77) Hepsinin önemli sağlık sorunları bulunuyor. Hastanede ciddi şekilde tedaviye ihtiyaçları var. ★★★ Emekli Org. Çetin Doğan’ ın ıstırap içinde yaşayan eşi Nilgül Doğan hak, hukuk, adalet arıyor: “Ülkemizde adalet var mı? Varsa adalet nerede? Bu kin ne zaman bitecek?” diye soruyor. Cumhuriyet ’in 100’ üncü yılında, hayatlarının ülkeye vakfeden, Türkiye sevdalısı emekli generallerin dramının artık bitmesi lâzım! Yaşanan dram, demokrat, çağdaş Türkiye ’ye yakışmıyor! Aydın Ayaydın’ın eleştirisi! CHP ’nin İstanbul eski milletvekili Aydın Ayaydın ’dan ilginç WhatsApp mesajı aldım. Diyor ki: “Değerli dostum,İstanbul’un 98 milletvekili var. AK Parti 43 , CHP 27 , HEDEP 12 , MHP 8 , İYİ Parti 8 milletvekiline sahip. Cumhuriyet’in 100. Yıl kutlamaları tüm Türkiye ’de kutlandığı gibi İstanbul Vatan Caddesi’ nde de kutlandı. Yıl kutlamalarında TBBM’de İstanbul’u temsil eden 98 milletvekilinden kaçı bu etkinliğe katıldı dersiniz? Sadece 1 kişi... Derya Ayaydın...AK Parti İstanbul Milletvekili... CHP, MHP, HEDEP, İYİ Parti ve AK Parti’nin geri kalan milletvekilleri nerede acaba? Takdirinize sunuyorum. CHP kontenjanından seçilen DEVA, Gelecek ve Saadet partilerinden da katılan maalesef yok!”Aydın Ayaydın eleştirisinde haklı... Ben şahsen İstanbul ’da Cumhuriyet ’in 100’üncü Yılı ’nı kutlamayan milletvekillerine “İstanbul milletvekili” demem. Milletvekili olmak, sadece Meclis ’te el kaldırmak, sonra yan gelip yatmak mıdır? Kim haklı, kim haksız? CHP ’de bu hafta sonu “Değişim kurultayı” var. Kılıçdaroğlu gidecek mi, kalacak mı? İki taraf da kendilerinin haklı olduğunu iddia ediyor. Hoca’nın hikâyesi gibi... Nasreddin Hoca kavga eden iki kişiyi ayırmış, ikisine de ayrı ayrı “Sen haklısın” demiş. Olaya tanık olan biri: “Yahu hocam, ikisi birden nasıl haklı  olur?” diye sorunca Hoca gülmüş: “Sen de haklısın kardeşim!” GÜNÜN SÖZÜÇağdaş bir toplumda adaletsiz geçen her gün bir kıyamet günüdür!",https://www.sozcu.com.tr/bu-iskenceye-artik-bir-son-verin-wp7847056
Rahmi Turan,Meral Hanım’ın içtiği zehir!,08 Ekim 2023,"Çevremdeki herkes “Sayın Meral Akşener neden böyle davranıyor?” diye soruyor. İYİ Parti ’nin Belediye Seçimleri ’nde 81 ilde de kendi adaylarını çıkartma kararını hayretle karşılıyorlar. Onlara “Meral Hanım kendisini sınamak, gücünü ispat etmek istiyor” diyorum. “Peki, hiçbir ilde kazanamayacağını, bunun tamamen AKP’ye hizmet etmek olacağını bilmiyor mu?” diye soruyorlar. “Tecrübeli bir siyasetçidir, mutlaka biliyordur.” diyorum. “O halde, bu kararın arkasında bilmediğimiz bir şeyler mi var?” diyorlar... Olabilir de olmayabilir de... Gerçek olan şu ki Meral Hanım “Hayatımın en büyük pişmanlığı” dediği duygudan kurtulmak istiyor. Meral Akşener ’in Cumhurbaşkanı seçimi sürecinde hatası olmadığını anlatmak ve kendisini temize çıkartmak için: “O seçim kazanılsın diye zehir içtim, zehir!” diye bağırması bozulan psikolojik durumunu gösteriyor. Anlattıklarına bakılırsa, meğer “Kan kusmuş, kızılcık şerbeti içmiş!” Çektiği acılara bakar mısınız? “Vah vah” dememek elde değil! ★★★ İşin başka bir yönü de var. Meral Hanım “Biz CHP ile ittifak kurduğumuz için sağ seçmenden oy alamıyoruz. CHP’ye uzak durursak, sağdaki oylar bize akar. Ayrıca kızgın CHP seçmeninden de çok oy gelir” diye düşünüyor olabilir! Siyaset satrancında her şey mübah! CHP seçmeni gerçekten kızgın ama CHP ’ye kızdığı için İYİ Parti ’ye mi koşacak? Oylarını ona mı yağdıracak? Böyle sığ bir görüş olabilir mi? Sağduyulu CHP seçmeninin İYİ Parti ’ye yönelme ihtimalini çok zayıf görüyorum. ★★★ Meral Hanım, tutarsız davranışlarıyla siyaset trenini çoktan kaçırdı! Partisinin sahip olduğu oy oranı ortada ... HBS Araştırma ’nın son yaptığı ankette MHP ’nin oyu 0.3 kayıpla yüzde 10 çıkarken, İYİ Parti ’nin oyunun yüzde 3.8 kayıpla, yüzde 6.1 ’e düştüğü görüldü. Aynı kulvardaki MHP durumunu korurken, İYİ Parti eriyor! ★★★ HBS Araştırma ’nın anketinde AKP ’nin oyu yüzde 2.6 kayıpla yüzde 33.7 ’ye, CHP ’nin oyu yüzde 3.7 kayıpla yüzde 22.1’ e düştü. Dört partinin hepsinde kayıp var ama en çok kayıp İYİ Parti’ de... Tüm afra-tafralarından sonra Meral Hanım sözünden dönemez. Dönmemeli zaten... Dönerse daha çok kaybeder! Siyasetçilerin çoğu için vatandaşın dertleri fazla önemli değil, kendi dertleri daha önemli... Ne yapalım? Siyaset tarlamız böyle ürün veriyor! Vay canına! Bu yaşta bu zeka, akıllara seza! İYİ Parti hayal içinde görünüyor... Yalnız Genel Başkan Meral Akşener değil, yardımcıları da öyle... Mesela İYİ Parti Genel Başkan Yardımcısı Türker Yörükçüoğlu , geçenlerde sosyal medya hesabında öyle ifadeler kullandı ki, bebekleri bile güldürdü! Bu muhteremin laflarını hatırlatırsam eminim ki, siz de tebessüm edeceksiniz. Çünkü aklın ve mantığın kabul edebileceği bir şey değil! Yörükçüoğlu sosyal medya hesabından yaptığı paylaşımda “Fedakarlık sırası şimdi CHP’de” diyerek, CHP ’ye “10 büyük şehirde aday çıkartmayıp İYİ Parti adayını destekleyin” teklifinde bulundu. Meral Hanım ’ın cin fikirli yardımcısı Yörükçüoğlu ’nun ana muhalefet partisine “Siz aday çıkartmayın” dediği şehirler şunlar: ■ İstanbul, ■ Ankara, ■ Antalya, ■ Adana, ■ Aydın,■ Eskişehir, ■ Mersin, ■ Muğla,■ Tekirdağ, ■ Hatay. Yörükçüoğlu “Bu illeri AKP’ye kaptırmamak için CHP aday çıkartmamalı. Türkiye’yi AK Parti’den kurtarmanın yolu İYİ Parti’yi güçlendirmekten geçer. Biz hem 2019’de, hem 2023’te üzerimize düşen fedakarlığı yaptık. Sıra CHP’de” dedi. Müthiş bir teklif doğrusu... Bu yaşta bu zeka, akıllara seza! GÜNÜN SÖZÜDuyarsan unutursun, görürsen hatırlarsın, yaparsan öğrenirsin.",https://www.sozcu.com.tr/meral-hanimin-ictigi-zehir-wp7823894
Rahmi Turan,Zincirleri kırdık ve Cumhuriyet’e yürüdük!,29 Ekim 2023,"Kurtuluş Savaşı ’nı kazandıktan sonra, yıkılmış, çökmüş, ezik ve yoksul bir toplumu ayağa kaldırıp yepyeni bir devlet yaratmak, Atatürk ’ün mucizesidir. Bugün 100 ’üncü yılını kutladığımız Cumhuriyet, o mucizenin devamıdır. Türkiye ’nin ilk Millet Meclisi’ nde Atatürk şöyle diyordu: “Memleketimizi asrileştirmek istiyoruz. Bu istikamette yürümek azminde olan ve ayağına bağlı zincirlerle hareketinin zora sokulduğunu gören insan ne yapar? Zincirlerini kırar ve yürür. Biz asri olmak için bütün zincirleri kıracağız.” Kafasını “Asri olmak” sözüne takan Cumhuriyet karşıtı, gerici bir mebus biraz alaylı bir tavırla: “Paşam, asri olmak ne demektir?” diye sordu. Atatürk, mavi gözlerinin delici bakışlarını ona dikerek sert bir sesle cevap verdi: “Asri olmak, adam olmak demektir, adam olmak!” ★★★ Yalnız o gerici mebus değil, Atatürk ’ün en yakın arkadaşları da onun asri (çağdaş, modern) düşüncelerine karşıydı. Atatürk , dine dayalı olan Osmanlı ailesinin egemenliğine son verip millete dayalı Cumhuriyet egemenliğine geçerken inanılmaz güçlüklerle karşılaştı ve Cumhuriyet ’in ilanı hiç de kolay olmadı. Atatürk ’ü destekleyen iki komutan sadece İsmet (İnönü) Paşa ile Mareşal Fevzi Çakmak’ tı. İstiklal Savaşı kahramanı olan diğer bütün komutanlar halifeciydi, saltanatın devamını istiyordu. Mesela: Atatürk ’ün en yakın arkadaşlarından biri olan Rauf Bey, şiddetli bir Cumhuriyet karşıtıydı: “Ben, saltanat ve hilafet makamına vicdanımla ve duygularımla bağlıyım. Çünkü benim babam, Padişah’ın ekmeği ve nimetiyle yetişmiştir. Benim kanımda o nimetin zerreleri vardır. Ben nankör değilim ve olamam. Padişah’a bağlılık borcumdur.” diyordu. Bu düşüncede olanlar o kadar çoktu ki hepsi de padişahlık rejiminde ısrar ediyordu. Bazı yakın arkadaşları Atatürk ’ten, bu düşüncesinden vazgeçmesini tavsiye ediyor, Kurtuluş Savaşı ’na destek vermiş olan Tevhid-i Efkâr Gazetesi ’nin sahip ve başyazarı Velid Ebuzziya “Cumhuriyet rejimi bu toplumda işlemez.” diyordu. ★★★ Mustafa Kemal Atatürk, 28 Ekim 1923 gecesi Kemalettin Sami Paşa, Halit Paşa, İsmet (İnönü) Paşa, Kâzım (Özalp) Paşa, Fethi (Okyar) Bey, Fuat (Bulca) ve Ruşen Eşref’i (Ünaydın) yemeğe davet ederek onlara: “Yarın Cumhuriyet’i ilan edeceğiz.” dedi. Türk ulusunu ümmet olmaktan kurtarıp millet yapan, insanları kul olmaktan kurtarıp vatandaş yapan Cumhuriyet 29 Ekim 1923 günü ilan edildi ve Atatürk Cumhurbaşkanı seçildi. ★★★ Atatürk, Cumhuriyet’ in ilanı ile “din-tarım” toplumundan, endüstri toplumu yaratmak, devrimleri gerçekleştirmek, çağdaş devletlerde olduğu gibi çok partili bir rejim (demokrasi) yaratmak istiyordu. O dönemde Türkiye ’nin nüfusu 10-12 milyon dolayındaydı. Okuma-yazma oranı yüzde 6 idi. Kadınlarda okuma-yazma oranı yüzde 1 bile değildi. Yaklaşık 800 bin kadar olan okuma-yazma bilen nüfusun önemli bir bölümünü Ermeni, Rum ve Yahudi vatandaşlar oluşturuyordu. Türklerin yüzde 94 ’ü ümmi, yani okuma-yazma bilmeyen kişilerdi. Padişahlık rejimi milleti böylesine cahil bırakmıştı. ★★★ Son 20 yıldır ülkede karşı devrimin ayak sesleri duyuluyor. Devrimin ve Karşı Devrim’in 100 ’üncü yılındayız. Cumhuriyeti yıkmak isteyen gruplar var. Fakat... Türk ulusu özgürlüklerinden asla vaz geçmeyecek, karşı devrime boyun eğmeyecektir. Cumhuriyet’in 100. Yılı tüm ulusumuza kutlu olsun. Cumhuriyetin yükseliş, duraklama ve gerileme dönemleri! 100 yıl önce, 29 Ekim 1923 günü Cumhuriyet ’in ilanında Türkiye ’de okuma-yazma oranı sadece yüzde 6 idi. Halk son derece yoksul ve cahildi... Bu içler acısı oran, Cumhuriyet devrimleri ile 1927 ’de yüzde 10.5 ’e, 1938 yılında yüzde 22.4 ’e yükseldi. Bugün Türkiye’deki okuma-yazma oranı yüzde 97.6’dır.Türk ulusu bu olağanüstü başarıyı Cumhuriyet’ e borçludur. ★★★ 100 yıl önceki durumumuz nasıldı? Şöyle bir göz atalım: ■ Nüfus: 12 milyon 559 bin kişi. ■ Yıllık gayrı safi millî hasıla: 26 milyon lira.■ Yıllık kişi başına milli gelir: 2 bin 75 lira. ■ Doktor sayısı: 314. ■ Okul sayısı: 5 bin. ■ Öğretmen sayısı 12 bin. ■ Öğrenci sayısı 308 bin.■ Okur yazar oranı: Yüzde 6. ■ Ortalama yaşam süresi: 35 yıl 4 ay.■ İmalat sanayii işyeri sayısı: 264.■ Dünya ticaretindeki pay: yüzde 0.30. ★★★ Cumhuriyet ’in ilanından sonraki 15 yılda Türkiye müthiş atılımlar yaptı, mazlum milletlere örnek bir ülke oldu. Dünya çapında büyük saygınlık kazandık. Ancak... Atatürk ’ün ölümünden bir yıl sonra 1939 ’da yükseliş devri bitti, duraklama devri başladı. 1940-1980 yılları arası 40 yıl, Türkiye ’nin durağan dönemidir. Daha sonra gerileme dönemi başladı ve 2000 ’li yılların başında geriye gidiş maalesef hızlandı. Mevcut iktidar “Laik Cumhuriyet” fikrine, “Atatürk ilke ve devrimlerine” karşı olduğu için maalesef bu gerileme sürüyor. Cumhuriyet, bir köylü çocuğunu Cumhurbaşkanı yaptı! Atatürk ve Cumhuriyet karşıtlığının arttığı, gerici takımının acayip vaazlar verdiği bugünlerde , 9’uncu Cumhurbaşkanı merhum Süleyman Demirel ’in anılarından bir bölüm nakledeceğim: Isparta ’nın küçük bir köyü olan İslamköy’ de doğup büyüyen Demirel, öğrencilik yıllarında tatil günleri çobanlık bile yaptı. Annesi Ümmühan Hanım, oğlunun çıkınına öğle yemeği olarak köy ekmeği, ceviz ve biraz da helva koyarak onu hayvanları gütmeye yollardı. O çocuk ileriki yıllarda Başbakan ve Cumhurbaşkanı oldu. Bunu onun anılarından okuyalım: “Köyle kardeşlerimle birlikte yaşadığım odada elektrik yoktu. Gaz lambasıyla okuyup yazardık. İlkokulu İslamköy ’de bitirdim. Fakat köyümüzde ortaokul yoktu. Ortaokula gitmek için her sabah kilometrelerce yürür, kasabaya giderdik... Ortaokulu bitirdikten sonra Afyon Lisesi’ ne gittim. Daha sonra üniversite yılları başladı. Şimdi bana “Cumhuriyet nedir?” diye sorarsanız, size cevabım şu olur: ‘Cumhuriyet benim işte, ben!İslamköy’den çıkmış bir köylü çocuğunu Cumhurbaşkanı yapan Cumhuriyet’tir.Cumhuriyet budur ve...Biz bunu Büyük Atatürk’e borçluyuz.” Azerbaycanlı sanatçının etkileyici 100. Yıl Marşı Turan Manafzade 1991 Bakü doğumlu Azerbaycan Devlet Sanatçısı ’dır. Piyanist, orkestra şefi ve bestecidir. Azerbaycan ’ı dünya sahnelerinde temsil eden “en genç kadın orkestra şefi” olan ve Amerika ’dan Almanya ’ya, Yunanistan ve İspanya ’dan Özbekistan ’a kadar otuzdan fazla ülkede konserler vermiş olan Turan Manafzade ’nin Türkiye Cumhuriyeti ’nin 100. Yılı için yazdığı marş, sözleriyle, müziği ile etkileyici bulundu, beğeni topladı. Arzu eden yurttaşlarımız, 100. Yıl Marşı ’nı internette şu linkten dinleyebilir: https://www.youtube.com/watch?v=F2CkTdcw9dA ★★★ Turan Manafzade hanımın yazıp bestelediği marşın sözleri şöyle: Türk’üz biz Türk,Önderimiz Atatürk,Şanlı tarihimiz,Hep cesur, asil ve hür.Tarihte destanlar yazan, ey aziz milletim,Payidar ol Cumhuriyetim.Denizde, havada, karada gücün yeter,Bayrağın nesillerden nesillere geçer.Sonsuz sevgi, minnet ile,El ele, kalp kalbe,Başın dik yaşa,Canım Türkiyem! “Türk milleti Atatürk’ü Allah’a, geri kalan her şeyi Atatürk’e borçludur!” Ülkemizdeki gericiler Atatürk’ü sevmez. Ağızlarına gelen her şeyi söyler, büstlerini kırar, heykellerini tahrip ederler... Bunlarda akıl ve vicdan yoktur. Oysa bugün Atatürk sayesinde bağımsız ve özgür bir ulus olarak yaşıyoruz. Atatürk , dünyaca takdir gören devrimci komutan ve devlet adamıdır. Belçikalı yazar Daniel Dumoulin, Atatürk ’ün hayatını ve devrimlerini inceledikten sonra “Atatürk’ten Düşünceler” adlı değerli bir kitap yazmıştır. Daniel Dumoulin’ in şu sözleri tarihe geçmiştir: “Türk milleti Atatürk’ü Allah’a, geriye kalan her şeyi de Atatürk’e borçludur.” Yazarın bu sözleri gerçeği yansıtan bir görüşün ifadesidir. ★★★ Türk ulusu Atatürk sayesinde küllerinden doğarak harikalar yaratan bir millettir ve gerçekten her şeyini Ata ’sına borçludur. Kurtuluş Savaşı günlerinde ülkemizde, çareyi mandacılıkta arayan yazarlar, sanatçılar, siyaset adamları vardı... Mesela ünlü yazar Halide Edip Adıvar:“İngiltere, Fransa, İtalya gibi büyük devletlere ve Batı’dan gelen Yunanlara, Doğu’dan Ermenilere, içeriden dinci ayaklanmalara ve padişahın ordularına karşı savaşmak ve galibiyet elde etmek ancak Amerika Birleşik Devletleri’nin mandası olmakla mümkün olabilir.” diyordu. “Manda” kendini yönetemeyecek halde olan bir ülkenin, kendisini yönetmesi için başka bir ülkenin himayesine girmesidir. İşte Halide Edip gibiler Amerikan himayesine girmek itiyordu. Mustafa Kemal Atatürk , tüm bunları reddedip “Ya istiklal ya ölüm” diyerek Kurtuluş Savaşı ’nı başlattı, zafere ulaştı, daha sonra ilan ettiği Cumhuriyet ve devrimleri ile ölmekte olan bir milleti canlandırdı. Ülkemizdeki gericilerin, gözleri var görmezler, kulakları var duymazlar. Yabancılar Atatürk ’ü onlardan daha iyi tanıyor! TEBESSÜM Atatürk ve Kral Alexander 30 Ağustos 1922 Zaferi ’nden yaklaşık sekiz ay sonra genç Türkiye Cumhuriyeti kurulur ve tüm dünyada büyük saygı görür. Yabancı devlet adamları Atatürk ’le görüşmek için Türkiye’ yi ziyaret ederler. Bunlardan biri de 1933 yılında eşi Mari ile birlikte İstanbul ’a gelen Yugoslavya Kralı Alexander Karacorcevic’ tir. Dolmabahçe Sarayı ’nda kralın onuruna bir davet verilir . Kral Alexander bir ara Atatürk ’e: “Ekselans” der. “İngiltere Başbakanı Llyod Gerorge, Anadolu’nun işgal edilmesini Yunanistan’dan önce bize teklif etti ama ben işgali reddettim.” der. Kral Alexander , Atatürk’ ten bir takdir, bir teşekkür beklemektedir. Fakat Atatürk ona gülümseyerek şöyle der: “Geçmiş olsun majesteleri... Çok büyük tehlike atlatmışsınız!”GÜNÜN SÖZÜCumhuriyet fazilettir, Sultanlık ise korku ve tehdide dayalı bir yönetimdir. (Atatürk) Cumhuriyetimizin 100. Yılı anısına basılan kitap: “Aydınlanma Yazıları”  Avrupa Atatürkçü Düşünce Dernekleri Federasyonu , Cumhuriyetin 100. Yıl anısına 351 sayfalık değerli bir kitap bastırdı. Adı: Aydınlanma Yazıları. Federasyonun Genel Başkanı Dursun Atılgan:“Atatürk ve Cumhuriyet, Türk olarak, ama aynı zamanda dünya vatandaşı olarak, kişiliğimize ve kültürümüze özgüven duymamızı sağladı. Bu özgüven bize kıvançla, saygıyla ve sevgiyle, tüm dünya insanları karşısında ‘Ne mutlu Türk’üm diyene’ dedirten bir özgüvendir.” diyor. Kitapta 50’ den fazla değerli yazarın “Aydınlanma yazıları” var. Dursun Atılgan , kitabın önsözünde şöyle yazıyor: “Ne hüzün vericidir ki Türk Devrimi ile Atatürk İlkeleri karşıtları, yurttaşların din duygularını sömürerek ve siyasete araç kılarak 70 yılı aşkın bir süreden beri Türkiye Cumhuriyeti ’ni bir din devleti haline dönüştürmek, hatta yıkmak için amansız bir çaba içindeler. Yine hüzün vericidir ki demokrasinin gereği olan yönetim yerine, yaşamın her alanında din kurallarını kullanarak Cumhuriyetçi demokrasiye büyük zarar veriyorlar. Ama bu karşıtlık ve düşmanlık, bu aymazların ve sapkınların kursaklarına kalacaktır. Gelecek, vatanımızın kurtarıcısı ve Türkiye Cumhuriyeti ’nin kurucusu, Büyük Devrimci Atatürk’ ün açtığı ve aydınlattığı yolu seçen ve bu yolda tutarlı ve kararlı biçimde yürüyen Mustafa Kemalistler’indir.”■ Avrupa-Atatürkçü Düşünce Dernekleri Yayınları. İletişim: (avrupa-add@email.de)",https://www.sozcu.com.tr/zincirleri-kirdik-ve-cumhuriyete-yuruduk-wp7844769
Rahmi Turan,Türk düşmanı Biden ateşe benzin döküyor!,17 Ekim 2023,"ABD Başkanı Biden ’ın azılı bir “Türk düşmanı” olduğunu zaten biliyorduk. Başkan olmadığı dönemlerde bile sanki anasını-babasını öldürmüşüz gibi her zaman bize kin kusmuştu! Son açıklamasında, siyasi ahlak ve nezaket dışı ifadelerle Türkiye ’yi suçlaması, onun düşmanca tutumunu bir kez daha ortaya serdi... Güya ABD bizim müttefikimiz, stratejik ortağımız! Nasıl bir ortaklık bu? ★★★ Biden’ in Türkiye karşıtı açıklamasında şu sözler yer aldı: “Suriye ’deki durum ve özellikle de Türkiye Hükümeti ’nin Suriye ’nin kuzeydoğusuna yönelik askeri harekat eylemleri, Irak Şam İslam Devleti’ ni (IŞİD) yenilgiye uğratma savaşını baltalamakta, sivilleri tehlikeye atmakta ve bölgedeki barış, güvenlik ve istikrarı daha da zayıflatma tehdidinde bulunmakta ve Amerika Birleşik Devletleri ’nin ulusal güvenliği ve dış politikası için olağandışı ve olağanüstü bir tehdit oluşturmaya devam etmektedir.” ★★★ Nasıl ifadeler bunlar? Yani, Türkiye “11 bin kilometre” uzakta, okyanus ötesindeki Amerika ’nın ulusal güvenliğini olağanüstü tehdit ediyormuş, öyle mi? Bu adam kafayı yemiş herhalde! Bir hekime görünmesi lazım! Türkiye ’yi, Meksika gibi sınır komşusu zannetti! Bu nedenle öyle bir vehme kapıldı! Aslında tüm ülkelerin güvenliğine tehdit oluşturan bizzat ABD Başkanı Joe Biden ’dir... Elindeki büyük gücü hep mazlum ülkeleri ezmek için kullanıyor! Onun köhnemiş kafası, dünyayı kendisinin sanıyor! Her sorunun, her savaşın içinde Amerika var.Amerika dünyanın çıbanbaşı! İnanın ki ABD olmasa, dünya daha rahat, daha huzurlu, daha güvenli bir yer olur. ★★★ İsrail Gazze’ yi vuruyor, katliamdan da öte vahşi bir soykırım yapıyor, arkasında Amerika var! ABD Başkanı Biden, bu vahşeti önleyeceği yerde ölüm makinesi İsrail ’i destekliyor ve “Amerika Birleşik Devletleri tüm gücüyle İsrail’in yanındadır” diyor. Mazlum insanlar onu lânetliyor. Tarih de lanetleyecek! ★★★ Amerika, Suriye üzerinde Türkiye ’nin “insansız hava aracını” düşürdükten sonra “Pardon, yanlışlık oldu!” dedi. Yalan tabii ki... Bu, Başkan Biden’ in Türkiye ’ye sinsice, dolaylı bir uyarısıydı. ABD, Suriye ’deki PYD (PKK) gibi terör örgütlerini silahlandırıyor, teröristleri eğitiyor, yetiştiriyor, cinayet taktikleri öğretiyor, sonra da “Onlar terörist değil, Amerika’nın Suriye’deki kara gücü” diyor. Her melanetin içinde ABD var!Ortadoğu ’nun kan gölüne dönüşmesinin bir numaralı sorumluları ABD Başkanı Biden ve onun hizmetinde olan İsrail Başbakanı Netenyahu ’dur. İnsanlık onları hep lânetle anacaktır! “İnsansız hava aracımızı nasıl düşürürsün?” Cumhurbaşkanı Erdoğan, ABD Başkanı Biden ’in düşmanca tutumu ve saygısız suçlamalarını protesto ederek: “Suriye’de 23 Amerikan üssünün ne işi var?ABD ile NATO’da beraber değil miyiz? İnsansız Hava Aracımızı nasıl düşürürsün?Amerika’nın uçak gemisinin İsrail’de ne işi var? Ne yapmaya çalışıyor?Uçak gemisinin etrafında bütün botlarıyla, gemideki uçaklarıyla ne yapacak?” diye sormakta haklıdır. Biden ’in yaptıkları dostlukla da insanlıkla da bağdaşmaz! ABD, Suriye’ deki PYD-PKK gibi terör çetelerini besleyerek Türkiye ’nin ulusal güvenliğini tehdit ediyor. Sonra da “Yavuz hırsız” misali “Türkiye Amerika’nın ulusal güvenliğine tehdit oluşturuyor” diye iftira atıyor! Bir de sık sık ittifaktan, stratejik ortaklıktan dostluktan falan bahsederler. Her zaman söylüyorum: Amerika gibi dostun varsa, düşmana ihtiyacın yoktur. Ateşin üzerine benzin dökmekten vaz geçmeleri lâzım. Sonunda kendileri de yanarlar! GÜNÜN SÖZÜYeryüzünde en tehlikeli düşman dost gibi görünendir!",https://www.sozcu.com.tr/turk-dusmani-biden-atese-benzin-dokuyor-wp7832115
Rahmi Turan,"Gazze trajedisi, Atatürk karşıtlarına ders olmalı!",21 Ekim 2023,"Amerika ’nın desteğindeki İsrail ’in Gazze ’de yarattığı devlet terörü, etnik temizlik, masum insanların öldürülmesi, yalnız hukuktan değil, insanlıktan da uzak vahşet, ülkemizdeki bazı çevrelere de bir ders olmalıdır. Bugün Türkiye Cumhuriyeti’ nden nefret edenler, çeşitli kuruluşlardan T.C. rumuzunu kaldıranlar, Atatürk ’e sövüp-sayan, büstlerini parçalayıp heykellerini tahrip edenler var! Bunlar, Gazze ve Filistin ’in başına gelenleri, masum halkın tepesine yağdırılan bombaları, yaşanan insanlık trajedisini görüyorlar. ABD Başkanı Biden ’ın, İsrail Başbakanı Netanyahu ile kucaklaşıp “ Amerika Birleşik Devletleri tüm varlığıyla İsrail’in yanındadır. Gazze’de savaşan kahramanları kutluyorum.” dediğine herkes tanık oldu. İşte, emperyalist dünyanın vahşi adaleti budur! Onlar, ülkeleri işgal etmeyi, öldürmeyi iyi bilirler! ★★★ Eğer... Mustafa Kemal Atatürk , işgalci devletlerle mücadele edip Kurtuluş Savaşı ’nı kazanmasaydı... Eğer... 1923’ te İsmet İnönü’ nün başkanlığındaki Türk heyeti Lozan Antlaşması ’nı imzalamasaydı... Eğer... Atatürk ve silah arkadaşları olağanüstü çabalarıyla Türkiye Cumhuriyeti ’ni dünyaya “Bağımsız bir ülke” olarak kabul ettirmeseydi... Bugün Türkiye ’nin başına Gazze’ deki faciaya benzer olaylar gelecek, topraklarımızda gözü olan Amerika ve yardakçıları üzerimize çullanarak tepemize bomba yağdıracaktı. Muhtemelen Gazze ’lilerin kaderini yaşayacaktık! ★★★ Batılı , İstiklâl Marşı ’mızın şairi Mehmet Akif Ersoy ’un dediği gibi “Medeniyet denilen tek dişi kalmış canavar” dır. Neyse ki elimizde Atatürk sayesinde elde ettiğimiz Lozan Antlaşması var. Bu antlaşma Türkiye’nin tapusudur. Bugün Atatürk ’e sövenler bir de bunu düşünsün... Artık Mustafa Kemal Atatürk yok ama biz Türk ulusu olarak hâlâ onun mirasını yiyoruz. ★★★ Eğer 1923 ’te Lozan Barış Antlaşması ’nı sağlayamasaydık, Türkiye işgalcilerle boğuşmak zorunda kalacak, ABD Başkanı Biden da gelip düşmanlarımızın sırtını sıvazlayacaktı! Bu arada, Amerika’ nın, Lozan Barış Antlaşması ’nı, o günden bu yana 100 yıl geçtiği halde hâlâ onaylamadığını hatırlatmak gerekiyor. Demek ki topraklarımızda gözü var!      Amerika budur işte!Ortadoğu ’da yaratılan facialar kulağımıza küpe olmalı! ★★★ Ey Türkiye Cumhuriyeti karşıtları! Ey Atatürk düşmanları! Elinizi vicdanınıza koyun, bugün bağımsız, özgür bir ülke olarak yaşadığımıza şükredip, bunu sağlayan Atatürk ve silah arkadaşlarına dua edin. Mustafa Kemal Atatürk gibi bir atamız olduğu için Tanrı ’ya şükretmeliyiz. Protesto tamam da taş atmak niye? İsrail ’in insanlık dışı saldırıları, ülkemizde de infial yarattı. Siyaset, sanat, spor ve iş dünyasının tanınmış isimleri, Gazze ’de yürekleri dağlayan bombalı saldırılara sert tepki gösterdiler. Bu arada yurttaşlar da İstanbul ve Ankara’ daki İsrail konsoloslukları ve elçilik önünde sloganlar atıp binaları taşladı. Slogan atma ve protesto tamam da... Taş atmak niye? İşte bu yanlış oldu! Taş atmanın, Gazze davasına hiçbir faydası yok. Bu tür şiddet olayları Türkiye ’nin güvenilir bir ülke olduğu imajına zarar veriyor. Çünkü... Bütün ulusların konsoloslukları ve büyükelçilikleri Türkiye Cumhuriyeti Devleti’ nin güvencesi altındadır. İsrail elçilik ve konsolosluklarına yapılan taşlı saldırıları Türk polisi önlemiştir ama protestocular polislerimizle de çatışmıştır. Aman dikkat! Türkiye ’yi dünyaya “güvensiz ülke” olarak göstermek isteyen provokatörlere geçit vermemek, kışkırtıcıların oyununa gelmemek gerekiyor. GÜNÜN SÖZÜ Egemenliğini kaybeden ulusların kaybedecek başka şeyleri yoktur!",https://www.sozcu.com.tr/gazze-trajedisi-ataturk-karsitlarina-ders-olmali-wp7836666
Rahmi Turan,Ay’ı uzayı bırak ekonomiye bak!,23 Ekim 2023,"Eski dosyaları karıştırırken 33 ay önceki bir gazete kupürü geçti elime... 2021 yılının Şubat ayı... O tarihte Sayın Cumhurbaşkanı ve AKP Genel Başkanı Erdoğan bakınız ne demiş? “100’üncü yılda inşallah Ay’a gidiyoruz. İlk aşamada 2023 yılının sonunda Dünya yörüngesinde ateşleyeceğimiz kendi milli ve özgün hibrit roketimizle Ay’a ulaşarak sert iniş gerçekleştireceğiz.” Zaman çabuk geçti. İşte 2023 yılının son aylarına geldik. Nerede vaat edilen “yerli ve milli” roketimiz? Nerede uzay yolculuğuna çıkan astronotumuz? Ünlü tekerlememiz gibi... “Roket nerede? Suya düştü...Su nerede? İnek içti?İnek nerede?Dağa kaçtı?Dağ nerede?Yandı, bitti, kül oldu!” ★★★ İktidarın ay macerasının ne olduğunu nihayet cumartesi günü SÖZCÜ ’de yayınlanan şu haberden öğrendik: “Ay’a sert iniş 2026’ya kaldı. Projenin 2026’da tamamlanması öngörülüyor. Ay’a yumuşak iniş projesi ise daha geri kaldı.” Yani Ay ’a sert iniş için 3 yıl daha bekleyecekmişiz. 2026 ’ya geldiğimizde, proje 2030’ a ertelenirse hiç şaşırmamak lazım... ★★★ İşin gerçeği şu: Millet Ay’a gitmeyi değil, karnını doyurmayı bekliyor!Dar gelirli vatandaşlara hayat bir ıstırap haline geldi... Çarşı-pazardaki fiyatlar sürekli olarak değişiyor, iktidar ise halktan sürekli “Sabır” istemekle vakit geçiriyor. Sabır iyi de... Nereye kadar? Maaşlara dizgin vurulmuş, azgın fiyatlar ise başıboş bırakılmış... Buna can mı dayanır? Vatandaş fedakarlık yapıp kemer sıkarken, devletin harcamalarında en ufak bir azalma, en küçük bir tasarruf yok! “Neden?” diye sorduğunuzda “İtibardan tasarruf olmaz” diyorlar! Oysa, fedakarlık tek taraflı olmaz! ★★★ Cumhurbaşkanı Erdoğan son olarak 12’nci Kalkınma Planı ile ilgili paylaşımında: “Enflasyonu kalıcı olarak tek haneli rakamlara indirmeyi, 2028 yılı sonunda yüzde 4.7’ye geriletmeyi hedefliyoruz.” dedi. Demek ki, enflasyonu en az 5 yıl daha çekeceğiz! Peki, millet 5 yıl daha nasıl dayanacak? Bunu düşünen var mı? Vatandaşın iktidardan isteği: “Ay’ı, uzayı bırak, ne olur ekonomiye bak!” “Kara vicdanlılar!” İsrail’in de Amerika ’nın da tepkilere, açıklanan kınama mesajlarına aldırış ettiği yok... Gazze ’lilere yaşam hakkı tanımıyorlar! “Her zalim, sonunda belasını bulur” diyen atasözü dilerim doğru çıkar! Gazze ’de gözyaşları dinmiyor. -  Şimdiye kadar bombalarla 18 bin dolayında konut yıkıldı. -  1 hastane yerle bir oldu, 471 masum insan can verdi. -  6 hastane ağır hasar gördü. -  200’e yakın okul ve eğitim tesisi zarar gördü. -  11 cami yıkıldı. -  7 kilise ağır hasar gördü. -  11 su tesisi tahrip oldu. -  1 milyondan fazla suçsuz insan yerinden-yurdundan edildi. -  756 çocuk öldürüldü. -  16 gazeteci hayatını kaybetti. -  Binlerce ölü, on binlerce yaralı var.İsrail ve onun suç ortağı ABD, vahşetin boyutlarını daha da genişletiyor. Bundan sonra iki devlet de insanlıktan, hak, hukuk ve vicdandan bahsedemez! TEBESSÜM Yere düşen adam... Doğru Parti Genel Başkanı Rifat Serdaroğlu’nun “Hem zeka hem taşlama hem uyarı var” diyerek anlattığı fıkra: Adamın biri yolda giderken düşmüş... Arkasından gelen bir AKP’ li adamı tutup kaldırmış ve sormuş: “Eh, artık bizim partiye oy verirsin di mi?” Adam üstünü silkelerken, ona şöyle yanıt vermiş: “Arkadaş, ben kıçımın üstüne düştüm, başımın değil!” GÜNÜN SÖZÜ Temiz bir vicdan huzur yastığıdır ama o yastık Biden’da yok!",https://www.sozcu.com.tr/ayi-uzayi-birak-ekonomiye-bak-wp7838107
Rahmi Turan,Emeklinin çektiği kendi hatasının sonucudur!,11 Ekim 2023,"“Emekliler kendilerini yok sayanları unutmaz!” Yukarıdaki cümleyi okuyunca şaşırıp “Öyle mi acaba?” dedim kendi kendime... Gerçekten emekliler öyle mi, yoksa bunun tersi mi? Gazeteci İklim Öngel ’in sorularını yanıtlayan DİSK Emekli-Sen Genel Sekreteri Fikri Kalender söyledi üstteki cümleyi... Emekliler eğer güçlerinin farkında olsalardı hem bugün çileli bir hayat yaşamazlar hem de Türkiye ’nin kaderini değiştirmiş olurlardı. Emekliler kendilerine verilen sefalet maaşını, hayat mücadelesinde çektikleri eziyetleri ve Covit-19 salgını sırasında 65 yaş üstü vatandaşlara reva görülen “İkinci sınıf insan” muamelesini hep sineye çektiler. 16 milyon emekli istemiş olsa hesap sorar, iktidara büyük ders verirdi. ★★★ Sefalet içinde yaşadıkları halde, konuştuğumuz her 10 emekliden 7’sinin AKP’ye oy verdiğini söylemesi ilginçtir. O kesimden yüksek oranda oy alan AKP , emeklilerin dertlerini çözmek, onları rahatlatmak için diğer partiler tarafından verilen önergeye ne yaptı? Emeklilerin ihtiyaçlarına aldırmayıp, hiç tereddüt etmeden önergeyi reddetti ve iktidar ortağı MHP de buna iştirak etti. Ülkemizin emekli gerçeği şu: ■ 16 milyon emeklimiz var.■ 14 milyon emekli yoksulluk sınırı altında acı çekerek yaşıyor. ■ 7 milyon emekli hâlâ çalışıyor, bütçesine katkı sağlıyor.■ Yıllarca alın teri dökerek kazandıkları maaşlardan prim ve vergi ödeyen emekliler artık rahat ve insanca yaşamak istiyorlar.16 milyon emeklinin geçim dertlerinin çözümü için anahtarın kendi ellerinde olduğunu artık öğrenmeleri gerekiyor. Onları ancak bilinçlenmeleri kurtarır! ★★★ Kabine önceki günkü 4 saatlik toplantısından sonra özetle şu açıklamayı yaptı: “Emeklilerimizin çektiği sıkıntıları biliyoruz. Bir defaya mahsus olmak üzere emeklilerimizi 5 bin lira ödeyeceğiz. Ancak... Çalışmaya devam eden emeklilerimizi bu düzenlemenin dışında tutuyoruz.” Yani, emeklileri bile böldüler. Bu durum eşitlik ilkesine aykırı ama aldırış eden mi var? Ayrıca, bir defaya mahsus olmak üzere verilen 5 bin lira dertlere derman olur mu? Emekliyi sadece bir-iki hafta rahatlatır, o kadar! Sonrası yine çile, yine ıstırap! “Özgürlük için, adalet için, eşitlik için DİREN!” Merdan Yanardağ Silivri ’de 101 gün süren cezaevi ıstırabından kurtulduktan son hâlâ: “Yüreğim kanıyor” diyor ve ekliyor: “İçeridekileri unutamıyorum, özgürlüğümün tadına varamadım!” Merdan Yanardağ ’ın ruh halini onun program arkadaşı Eme Kongar hocadan öğreniyoruz. Prof. Dr. Emre Kongar yazılarında şöyle diyor: “Merdan Bey haksız ve hukuksuz olarak hapiste yatanların trajedilerini anlatıyor. Onu çok iyi anlıyorum. İçeridekilerin tek gıdalarının ‘umut’ olduğunu, ülkedeki demokrasi, özgürlük, eşitlik ve adalet savaşının sona ereceğinden kaygılandıklarını, kendilerine yapılan haksızlık ve hukuksuzlukların unutulmasından, bu haksızlık ve umutsuzlukların kanıksanmasından çekindiklerini ama her şeye karşın özgürlük, eşitlik ve adalet mücadelelerini sürdürdüklerini fark ediyorum.” Emre Hoca bunları anlattıktan sonra diyor ki: “Umutsuzluğa kapılma; DİREN,Özgürlük için, eşitlik için, adalet için; DİREN,İnsan için, insanlık için; DİREN,Yurdun için, yurttaşın için; DİREN, Bugün değilse yarın, yarın değilse öbür gün ama bir gün mutlaka kazanacaksın. Çünkü insanlığın da ülkelerin de özgürlük, eşitlik, adalet arayışı sonsuza kadar sürecektir. Bireylerin de toplumların da en büyük düşmanı umutsuzluktur!”GÜNÜN SÖZÜToplum olarak korku duygusunu yenmek zorundayız!",https://www.sozcu.com.tr/emeklinin-cektigi-kendi-hatasinin-sonucudur-wp7826648
Rahmi Turan,Her adayda “Liderlik kumaşı” olmaz!,01 Ekim 2023,"Siyaset dilimize Arapça kökenli bir sözcük daha girdi: “MÜZAHİR...” Ne kelime ama değil mi? “Arka çıkan... Arkalayan... Yardımcı olan... Destekleyen” anlamına geliyor. Bu sözcüğü CHP Genel Başkanlığı ’na soyunan Özgür Özel (Türkçe’de başka kelime yokmuş gibi) kendisini eleştiren gazeteciler için kullandı ve ayrıca onları “Saldırgan” olmakla suçladı! Kendisini eleştiren gazetecilerin Genel Merkez’ den bir menfaatleri olduğunu mu anlatmak istiyor? Ufku böylesine dar, kalbi böylesine fesat olabilir mi? Anlaşılan kafası kızmış, ne dediğini bilmiyor Özgür Beyefendi ... Böyle dolambaçlı konuşacağına, açık, net konuşmalı, dürüst olmalı, karnından konuşmamalı! ★★★ Özgür Özel ’i kızdırdığı anlaşılan cümleler şunlar: “CHP’nin aldığı kararlarda sizin de payınız olduğu yönünde sert eleştiriliyorsunuz. Çünkü 12 yıldır CHP’de aktif politika yapıyorsunuz.2014’te Parti Meclisi’ne girdiniz. 8 yıl grup başkanvekilliği yaptınız. Şimdi de Grup Başkanı’sınız! Siz de yönetimde yetkilisiniz. Alınan kararlarda hiç mi sorumluluğunuz yok?” Sorumluluk kabul etmeyen ve kendisinin pir-ü pak (çok temiz, tertemiz) olduğunu zanneden Özgür Bey ’in cevabı söyle: “Genel Merkez’in tutumunu toplumun tümü eleştiriyor. Benim tutumumu çarpıtarak birkaç tane Genel Merkez’e müzahir gazeteci eleştiriyor. Onların kullandıkları sert üslûp, haklılıklarından değil. Esas saldırganlıkları, savundukları şeyin toplumda karşılığı olmamasından kaynaklanıyor. Benim performansım, Meclis performansı!”Özgür Özel ’in kendisini savunmak için, onu eleştiren gazetecileri (hiç ayrım yapmadan) Genel Merkez ’le ilişkili olarak göstermesi, vahim bir hata oldu. İşkembeden atmadıysa ve  bildiği bir şey varsa bunu mutlaka açıklamak zorundadır. ★★★ Liderliğe soyunan bir siyasetçi, her şeyden önce sinirlerine hâkim olmalı, eleştirilere kızmamalı, hatalarını söyleyenlere karşı hoşgörülü olmalı, her türlü eleştiriden faydalanmaya bakmalı. Akıllı bir siyasetçi, gerçekten lider olmak istiyorsa böyle yapmalı! Aksi halde onda “Liderlik kumaşı” yok demektir ve genel başkan olsa bile iyi bir lider olamaz! Özgür Özel “Değişim vaadi” ile yola çıktı. Bu nedenle, “Değişim derken yalnız kişilerin ve koltukların değişmesinden söz ediyorsan, öyle değişim olmaz!” diyenlere kızmamalı, onları saldırganlıkla ve Genel Merkez ’e “müzahir olmakla” suçlamamalı, planı-programı, nesi varsa onu anlatmalı! Aksi halde kazanma şansı olmaz! Türkiye’de adalete güven daha da azaldı! Adalet, devletlerin servetidir. Adaleti yıpranan bir devlette hiçbir iş düzgün gitmez. Bugün bizim en önemli sorunlarımızdan biri adalettir. Yüksek yargı, perşembe günü iki önemli davada karar verdi: 1) Anayasa Mahkemesi, iktidarın bu yıl ikinci defa istediği Motorlu Taşıtlar Vergisi ’nin Anayasa ’ya uygun olduğuna hükmetti. Oysa yine AKP tarafından 2003 yılında ikinci defa çıkartılan Motorlu Taşıtlar Vergisi “Aynı vergi iki defa alınmaz” diye iptal edilmişti. Anayasa aynı anayasa... O gün uygun olmayan yasa, bugün nasıl Anayasa ’ya uygun olabilir? Bunlar aklımızla alay ediyorlar! Bugün, üyelerinin çoğu AKP iktidarı tarafından atanan bir Anayasa Mahkemesi var. Karar tamamen siyasi! 2) Yargıtay, Gezi Davası kararını açıkladı. Tamamen siyasi olan bu davada Osman Kavala ’ya verilen ağırlaştırılmış müebbet ve TİP Hatay Milletvekili Can Atalay ile 3 sanığa verilen 18 yıl hapis cezaları onandı! Verilen kararlar toplum vicdanında kabul görmüyorsa, o kararlara âdil denilemez. CHP lideri Kılıçdaroğlu, “Yargıtay, bir demokrasi mücadelesi olan Gezi Parkı Direnişi’nin suç gösterilmesi utancına ortaklık etmiştir!” diyerek bu kararı vicdanının kabul etmediğini açıkladı. GÜNÜN SÖZÜOyun bittiği zaman şah da piyon da aynı kutuya konur!",https://www.sozcu.com.tr/her-adayda-liderlik-kumasi-olmaz-wp7817171
Rahmi Turan,Bekir Coşkun,18 Ekim 2023,"Sevgili arkadaşım, can kardeşim Bekir Coşkun ’u 3 yıl önce bugün (18 Ekim 2020 günü) kaybetmiştik. Hayat acı ve tatlı yanlarıyla bir öykü gibidir. Uzunluğu değil, nasıl yaşandığı, iyi bir hayat olup olmadığı önemlidir. Mühim olan, topluma yapılan hizmet, geride bırakılan isimdir. Bekir Coşkun , arkasında birbirinden güzel yazılar, kitaplar ve büyük bir sevgi seli bırakmıştır. SÖZCÜ Genel Yayın Yönetmeni Metin Yılmaz aradı: “Çarşamba akşamı SÖZCÜ TV’de Bekir Coşkun’u anma programı hazırladık. Ben de katılacağım. Seni de bekliyoruz.” dedi. “Sevgili Bekir’in anıldığı programa koşa koşa gelirim” dedim. Bu akşam saat 20.15 ’te dostlarla birlikte SÖZCÜ TV ’deyiz. ★★★ Mesleğe foto muhabiri olarak başlayan, sonra kademe kademe yükselip bir milyon tirajlı Günaydın Gazetesi ’nin Ankara Temsilcisi olan Bekir Coşkun ’un yazı ustalığını ve mizah yeteneğini ben keşfetmiştim. 1980’li yıllarda Günaydın Gazetesi’nin Genel Yayın Yönetmeni idim ve Bekir Coşkun ’a bir sütun açarak onu köşe yazarlığına başlatmıştım. Düşündüğüm gibi, kısa zamanda Türkiye ’nin en sevilen yazarlarından biri oldu. Bekir Coşkun ’un unutulmaz köşe yazılarından biri “Göbeğini Kaşıyan Adam” dır. Bu yazısı nedeniyle malûm çevrelerin hücumuna uğradı, ağır eleştirilere muhatap oldu. Fakat Bekir Coşkun tüm saldırıları cesaretle göğüsleyerek: “Göbeğini Kaşıyan Adam, benim meslek hayatında söylediğim en doğru lâftır. Türkiye’nin başı bu ‘Göbeğini Kaşıyan Adam’ ile derttedir.” demişti. Bekir Coşkun ’a göre: “Göbeğini Kaşıyan Adam okumaz, bakmaz, araştırmaz, sorgulamaz, kolay satılır, yarım ton kömüre oyunu verir. Ya da, ‘Göbeğini Taşıyan Adam’ zengin de olabilir.. O zaman da bir ihaleye verebilir oyunu... Sorgulama yeteneği yoktur ama en kötüsü de bu zaten...” Her zaman göbeğini kaşır, asla başını kaşımaz!” “Göbeğini Kaşıyan Adam” Bekir Coşkun ’un 3 Mayıs 2007 tarihinde yazdığı olay yaratan “Göbeğini Kaşıyan Adam” yazısını şöyle özetleyebiliriz: “O göbeğini kaşır... Göbeğinin tombik olması ona mutluluk verir, çünkü bu, yaşamın tadını çıkarttığı anlamına gelir. Ayağını altına alıp oturur. Elinde bayrakla yürüyen kadınları görünce “Ne vıraklıyor bunlar len?” diye kızar. Haberleri sevmez... Ti-Vi eğlence programlarına bakar. Dünyada neler olup bittiği konusunda bildiği tek dış politika yorumu ‘İngiliz yaman olur’ görüşüdür. Kitap okumaz. Gazete bilmez. Liderlerle ilgili en kapsamlı düşüncesi ‘Müslüman adam’ , ekonomi ile ilgili tek fikri ise ‘Çalsın ama iş yapsın’ dır. Sonra göbeğini kaşır...Ve sandık ortaya konulduğunda, Göbeğini Kaşıyan Adam ’ın dediği olur. Çünkü demokrasi, bilinçte aşağı-yukarı eşit insanların rejimidir. Bir toplumun çoğunluğu ‘Göbeğini Kaşıyan Adam’ ise, orada demokrasi olmaz, olamaz!” TEBESSÜM Bekir Coşkun’dan bir fıkra 12 Eylül 1980 darbesinden sonra, darbe lideri Kenan Evren Paşa , sık sık düzenlediği meydan mitinglerinde vatandaşlara: “Sizi anarşiden kurtardım” deyip duruyordu. Bekir Coşkun o günlerde Günaydın Gazetesi’ nde, Evren Paşa ’ya gönderme yapan şu fıkrayı yazmıştı: “İki arkadaş yola çıkarlar. Birinin elinde şemsiye vardır. Bir süre sonra şiddetli bir yağmur başlar. Adam şemsiyesini açar, arkadaşıyla birlikte yağmurdan korunurken: “Bana dua et. Bak, seni ıslanmaktan kurtardım.” der. Öteki teşekkür eder ama şemsiyeli arkadaş bir süre sonra yine: “Ben olmasaydım, sırılsıklam olacaktın be” der. Bu böyle defalarca tekrarlanınca öteki sonunda dayanamaz ve kendisini bir hendekte biriken suyun içine atarak bağırır: “Ulan yeter be! Bundan daha fazla ıslanamam ya!” GÜNÜN SÖZÜ Bekir Coşkun gibiler, kendilerini tüketerek başkalarına ışık verir.",https://www.sozcu.com.tr/bekir-coskun-4-wp7833212
Rahmi Turan,Krizler ülkesi!,14 Kasım 2023,"Yüksek yargı kapıştı! Cumhurbaşkanı, Yargıtay’ dan yana yer aldı. Adalet Bakanı , kabahati Anayasa ’da bulup “Bu Anayasa değişmeli ” diye ahkâm kesti... Bağımsız hukukçular ise Anayasa Mahkemesi’ ni savundu. Ortalık toz-duman! Böyle hukuk devleti olur mu? İktidar ve Yargıtay 3. Ceza Dairesi, Anayasa ’nın açık hükümlerini bile anlamazlıktan geliyor, kriz daha da büyüyor! ★★★ İçinde bulunduğumuz yargı krizinden en çok rahatsız olan sanırım Maliye Bakanı Mehmet Şimşek’ tir. Çöken ekonomiyi düzeltmekle görevli Bakan Şimşek , yabancı ülkelerde kapı kapı dolaşıyor, Türkiye ’ye yatırımcı güveninin geri gelmesini sağlamaya çalışıyor. Onun bu çabaları, göz göre göre yaratılan yargı kriziyle güme gidiyor! Ekonomi için şart olan siyasi istikrar baltalanırken Türkiye bir kez daha “Hukukun sağlıklı işlemediği ülke” damgasını yiyor. Bu durumda Mehmet Şimşek ne yapsın? Böyle bir ülkeye yabancı yatırımcı gelmesi, paralarını gönül rahatlığı içinde yatırımlara yöneltmesi mümkün mü? Gereksiz yere yaratılan yargı krizi, içinde bulunduğumuz ekonomik krizi daha da çözümsüz hale getireceğe benziyor! Bu nasıl demokrasidir ki, hukuk paspas gibi ayaklar altında çiğneniyor? İktidarın ortağı Devlet Bahçeli, Meclis Kürsüsü’ ne çıkıp bağıra çağıra Anayasa Mahkemesi ’nin kapatılmasını istiyor... İktidar partisi, kendi getirdiği “AYM’ye bireysel başvuru” konusunu şimdi sorun olarak görüyor... Adalet Bakanı, Saray ’a şirin görünmek için “Yeni bir anayasa yapılmasını” istiyor... Cumhurbaşkanı Erdoğan , önce açık bir şekilde Yargıtay ’ı tutuyor, sonra “Biz bu tartışmada taraf değil, hakem konumundayız” diyor. ★★★ “Bütün bunlar, kötü giden ekonomiyi unutturmak, sıkıntı içindeki halkı oyalamak için mi yapılıyor acaba?” diye düşünmeden edemiyoruz. Halkın yüzde 80 ’inin derdi ekmek, aş ve iş... Legatum 2023 Refah Endeksi ’ne göre, Türkiye ’de halkın geliri 2016 yılından bu yana sürekli azalıyor. Son 7 yılda Türk toplumunun geliri yüzde 27 azaldı, fakir daha fakir oldu. Euronews ’te yer alan bir ankete göre Türkiye, Avrupa ’nın en yoksul 3 ’üncü ülkesi... Satın alma gücünde sadece Arnavutluk ve Makedonya ’dan iyiyiz. Hal böyleyken, siyasilerin faydasız tartışmaları, çıkarılan krizler, toplumun tüm umutlarını acımasızca dinamitliyor! Prof. Şengör’ün örnek davranışı Ülkemizde hep olumsuz haberlerden bıktık usandık. Bu nedenle iyi bir haber görünce çok seviniyoruz. İtalya ’da 1603 yılında kurulan ünlü bir akademi var: “Accademia dei Lincei” Bu önemli kuruluşa Türk bilim adamı Prof. Dr. Celâl Şengör de üye seçildi. Celâl Hoca ’nın üyelik konuşması geçtiğimiz 10 Kasım gününe rastlamıştı. Prof. Şengör kürsüyle çıktığı vakit “Atatürk’ün ölüm yıl dönümü” olduğunu belirterek “ İzninizle 1 dakikalık saygı duruşunda bulunacağım” dedi. Akademi üyeleri de ayağa kalktı ve Celâl Hoca ile birlikte Atatürk için saygı duruşunda bulundular. Prof. Dr. Celâl Şengör ’ü bilim adamı olarak zaten takdir ediyorduk, bu örnek davranışlıyla daha çok sevdik. TEBESSÜM “Akıl vergisi...” Padişah, dalkavuk vezirine “Bırak bu şaklabanlığı da, yeni bir vergi bul. Hazinede para kalmadı” demiş. Dalkavuk sevinçle bağırmış: “Buldum! Öyle bir vergi çıkaracağız ki, herkes bunu sevinerek verecek!” “Nasıl bir vergi bu?”“Akıl Vergisi, efendim. Herkes kendini akıllı zanneder ve bu vergiyi seve seve verir.” Padişah kaşlarını çatmış: “Çok parlak fikir! Eğer ‘Akıl Vergisi’ çıkartırsak, bunu senden almamak gerekir!”GÜNÜN SÖZÜPara ile satın alınan sadakat, daha fazla para ile satılır!",https://www.sozcu.com.tr/krizler-ulkesi-wp7861239
Rahmi Turan,Şu kurultay bir an önce bitsin artık!,04 Kasım 2023,"Kurultay, CHP ’yi haftalardır bir uyuşturucu bulutu gibi sardı, Türkiye ’nin tüm sorunlarından kopardı. “Ah şu kurultay bir bitse de kim kazanırsa kazansın, CHP kendisine gelip muhalefet yapmaya başlasa” diye düşünüyorum. Türkiye ’de muhalefet eksikliği var! Halkın dertleri büyüyor, ülke yangın yerine dönüyor, kudurmuşçasına artan fiyatlar tahammül edilemeyecek duruma geliyor, gazeteciler tutulup içeri tıkılıyor, peki CHP ne yapıyor? Varsa yoksa kurultay! İç karışıklıklara boğulmuş bir CHP ... Öfkeliler, umutsuzlar, bir de ilgisizler var! Halk bunlara mı güvenecek? ★★★ Neyse... Bugün bir, yarın iki... Evet, iki gün sonra her şey bitecek, CHP gerçek kimliğine bürünecek, ana muhalefet görevini eksiksiz yapacak... Öyle olmasını umut ediyoruz. Eğer böyle olmazsa, halkımızın kurtuluş umutları tamamen yok olacak. Milyonlar çile çekmeye devam edecek, iktidar Atatürk devrimlerini çiğnemeyi, laik cumhuriyet ilkelerini tahrip etmeyi sürdürecek. Umutlarımızın tamamen yok olmaması için kurultayın bir an önce bitmesini bekliyorum. Kazanan kim olura olsun CHP yeni yapısıyla vatandaşa umut vermeli. 2023 genel seçimlerinde uğranan büyük hayal kırıklığı, 31 Mart 2024 yerel seçimlerinde telafi edilmedi. Dananın kuyruğu bugün kopacak! Dilerim kurultaydan sonra sular durulur, ortalık yatışır, CHP ’deki bu kayıkçı kavgası biter! ★★★ Kurultayda 4 Genel Başkan adayı var: Kemal Kılıçdaroğlu, Özgür Özel, Örsan K. Öymen ve İlhan Cihaner. Mücadelenin Kemal Kılıçdaroğlu ile Özgür Özel arasında geçeceği kesin. Çünkü diğer iki aday Prof. Örsan K. Öymen ile İlhan Cihaner , partinin üvey evlatları gibi desteksiz kaldı. Bu iki aday, TV’ lerde de gazetelerde de yer bulamadı, düşüncelerini, fikirlerini kamuoyuna yeterince aktaramadı. İlhan Cihaner “Böyle demokratik yarış olmaz!” diye tepki gösterdi. Örsan K. Öymen “Ne yazık ki, partimiz statükocularla sahte değişimciler arasında sıkılıp kalmıştır.” diye dert yandı. Adayların tümüne de iyi şanslar diliyorum. Tolga Şardan’ın gözyaşları İktidar özgürlük nutukları atıyor ama bir yandan da gazetecileri içeri tıkıyor. Bu nasıl özgürlüktür ki ülkede iktidarın beğenmediği fikirleri ileri sürenler soluğu adliyede alıyor. Maliye Bakanı Mehmet Şimşek de Türkiye ’ye yabancı yatırımcı çekmek için yurt dışında kapı kapı dolaşıyor, akıntıya kürek çekiyor. Hiç kimse kendi kendini aldatmasın! Adaletine güvenilmeyen bir ülkeye hiçbir yabancı büyük yatırım yapmaz. ★★★ Cezaevlerinde çok sayıda gazeteci var. Son olarak Tolga Şardan tutuklanıp, gözyaşları içinde hapse atıldı. Kendisine yapılan haksız muamele, yiğit bir gazeteci olan Tolga Şardan’ ın çok ağrına gitti ve 35 yıllık gazeteci dayanamayıp içli içli ağladı. İki gazeteci daha, Dinçer Gökçe ve Cengiz Erdinç de yaka paça götürüldü ve savcı tarafından ifadeleri alındıktan sonra “Adli kontrol” şartı ile serbest bırakıldı. Gökçe ve Erdinç , her hafta karakola giderek “Biz buradayız” diye imza verecek. Bitmedi... BirGün gazetesi ve üç mensubu hakkında da soruşturma açıldı. Anlaşılan, BirGün’ ün eleştirisel yayınlarından rahatsız oluyorlar! ★★★ Türkiye Gazeteciler Cemiyeti, tutuklama ve gözaltılar konusunda yayınladığı bildiride özetle şöyle dedi: “Tarihe not düşen bu gazetecileri kimse unutmayacaktır.Ancak, gazetecilere bu haksızlığı, zulmü, şiddeti gösterenleri kimse hatırlamayacak ve affetmeyecektir!Hukukla bağdaşmayan bir şekilde tutuklanan Tolga Şardan özgür bırakılmalıdır.”GÜNÜN SÖZÜÖnüne atacak kemiğin varsa, seni sevmeyen yaratık yoktur!",https://www.sozcu.com.tr/su-kurultay-bir-an-once-bitsin-artik-wp7851419
Rahmi Turan,Vahdettin’e “Hain” demek suç mudur?,27 Kasım 2023,"Şaşırmamak elde değil... Bu kadar mı tarih bilgisinden yoksunuz? İzmir Büyükşehir Belediye Başkanı Tunç Soyer hakkında soruşturma açıldığında bu işte bir yanlışlık olduğunu düşündüm, fakat yanlışlık yoktu. Tabii ki, herkes için olduğu gibi Tunç Soyer hakkında da  soruşturma başlatılabilir ama beni şaşırtan soruşturmanın gerekçesiydi. Tunç Soyer , son Osmanlı Padişahı Vahdettin ’e “Hain” diyerek hakaret etmiş! Bu “Hain” sözünün 100 yılı aşan bir tarihi var. Sultan Vahdettin ’e ilk defa “hain” diyen Mustafa Kemal Atatürk ’tür. Bunu, Türkiye Büyük Millet Meclisi ’nin 25 Aralık 1920 ’deki gizli oturumunda Vahdettin ’i hedef alarak tutanaklara geçen konuşmada Atatürk söylemiştir. Atatürk daha sonra ünlü eseri Nutuk ’ta da “Millet ve ordu, padişah ve halifenin hainliğinden habersizdi. Ne yazık ki, halifelik makamını ve saltanatı işgal eden zat (Vahdettin) bu millet için hain bir adamdır. Düşmanların, vatan ve millet aleyhine kullandıkları bir maşadır.” demişti. Vahdettin, İngilizlere 30 Mart 1919 ’da bir manda yönetimi önerdi, İngiliz hükümetinin Osmanlı Devleti’ ni himayesi altına almasını istedi, ayrıca Doğu Anadolu ’da bir Ermeni devleti kurulmasını kabul ettiğini bildirdi. Bu bilgiler Meclis tutanaklarına ve tarih e geçti. Aradan 100 yıldan fazla zaman geçtikten sonra Vahdettin ’e “Hain” dedi diye Tunç Soyer hakkında soruşturma başlatılması “tarihin yargılanmak istenmesi” anlamına geliyor. Şaşırtıcı olan budur! ★★★ Peki, Tunç Soyer ne diyor buna? O, kızgın ve kararlı: “Beni idam sehpasına çıkarsalar da, hayatımın sonuna kadar aynı şeyi söylemeye devam edeceğim. Atatürk’ün Nutuk’taki sözleriyle hesaplaşma içine girmeyi düşünmek bile, niyetlerinin ne olduğunu gösteriyor.” diyor ve asla geri adım atmayacağını söylüyor. ★★★ Türkiye olarak gerçekten çok şaşırtıcı ilginç günler yaşıyoruz. Tüm uluslar ileriye giderken, bizimkiler 100 yıl geriye gidip tarihi yargılamak istiyorlar. Bakalım daha neler göreceğiz? İktidarın Vahdettin sevdası! İçişleri Bakanlığı’nın, iki müfettiş görevlendirerek İzmir Büyükşehir Belediye Başkanı Tunç Soyer hakkında açtığı soruşturma, iktidarın CHP ’li belediyeler üzerindeki baskısını arttıracağını gösteriyor. 31 Mart Yerel Seçimleri yaklaşırken, iktidarın Atatürk ’ün eseri Nutuk’ un da soruşturulması noktasına gelmiş olması üzücüdür. Tunç Soyer’i n, İzmir ’in düşman işgalinden kurtuluşunun 100 ’üncü yıldönümü olan 9 Eylül 2022’ de yaptığı konuşmada söyledikleri “Nutuk” ta yer alıyor. Tunç Soyer’ in, Atatürk ’ten alıntı sözleriyle Osmanlı devletine ve son Padişah Vahdettin ’e hakaret ettiği, Osmanlı devletini ve yöneticilerini hedef gösterdiği, kişinin hatırasına hakaret ettiği, halkı kin ve düşmanlığa tahrik suçları işlediği iddia ediliyor. Tarihte yaşanan olayları nakletmek ne zamandan beri suç sayılıyor, anlamak mümkün değil...Atatürk hakkında idam fermanı imzalayan, Kurtuluş Savaşı ’nı baltalamak için düşmanla işbirliği yapan, sonunda bir İngiliz savaş gemisine sığınarak memleketten kaçan Padişah Vahdettin ’e günümüz iktidarının bu sevdası nedendir? TEBESSÜM Özür ve kabahat! Sabah koşusu yapan Temel yolda yine kendisi gibi koşan bir tanıdığına rastlayınca soluk almak için durur. Ortak bir şeyleri olmadığı için sadece hal hatır sorar: “Nasılsın, eyi misin? Karın nasıldur?” Adamın şaşırdığını görünce aklına gelir. Karısı yıllar önce ölmüştür. Hemen düzeltir: “Yani hâlâ aynı mezarlukta  midur? demek isteyrum...” GÜNÜN SÖZÜ “Kahramanı kadar haini de çok bir toplumuz.” (Atatürk)",https://www.sozcu.com.tr/vahdettine-hain-demek-suc-mudur-wp7873549
Rahmi Turan,Katliamın hiçbir haklı gerekçesi olamaz!,01 Kasım 2023,"İsrail ’in Gazze ’ye insanlık dışı saldırısının 26 ’ncı günü... Yobaz kafalı, dinci Başbakan Netanyahu ‘Ateşkes’ i kabul etmeyerek Gazze ’ye ölüm yağdırmaya devam ediyor. Ölü sayısı 8 bin 306 oldu. Kurbanların 3 bin 457’si çocuk! Bölgede açlık, susuzluk ve korkunç bir perişanlık hâkim... Amerika da ‘Ateşkes’ e karşı... Başkan Biden ’in, Netanyahu ’dan farkı yok. “Ateşkes Hamas’a yarar. Kendisini savunmak İsrail’in hakkıdır” diyor. Nasıl bir savunma bu? Güçsüz, zavallı, fukara insanları öldürmek savunma mıdır? Sürekli cinayet işleten, katliam yaptıran Başbakan Netanyahu “İsrail ordusu, dünyanın en ahlâklı ordusudur” diyor ama o ahlâklı (!) ordu hastaneleri bombalıyor, kundaktaki bebekleri bile öldürüyor! ★★★ Gazze ’de savaş suçu işleniyor. İsrail ’in masum insanları katletmesinin hiçbir haklı gerekçesi olamaz! Tüm bunları lânetleyelim. Fakat... Hamas örgütünü ne yapalım?Gerçek şu ki, Hamas’ı da lânetlemek gerek! Çünkü onların vicdanı da İsrail’ den farklı değil! Uyuyan canavarı, gereksiz yere başlattığı kanlı saldırıyla uyandıran Hamas ’tır! Hamas ’ın durup dururken İsrail sınırını geçip müzik şenliğini basması, sivil insanları acımasızca öldürüp, 200 ’den fazla İsrailli sivili esir alarak kaçırmasının haklı bir gerekçesi olamaz! Hamas hangi akla hizmet ederek yaptı bunu? İsrail ’in aynı tonda, hatta daha da vahşi şekilde cevap vereceğini bilmiyor muydu? Bu işin içinde bir dalavere, bir satılmışlık, bir ihanet, kışkırtıcı ajanların bir oyunu yoksa büyük bir gaftır, aptallıktır! Bunun bedelini Filistin halkı, Gazzeliler ödüyor! Çocuk, kadın, yaşlı, genç binlerce zavallı insanın ölümünde Hamas örgütünün sorumluluğu büyüktür. Hamas, halkını, canavarın pençesine atan bir örgüttür. ★★★ Hangi akıl yönetiyor Hamas ’ı? Ellerinde füzelerden başka vurucu silahı (tankı, topu, savaş uçağı, harp gemisi, düzenli bir ordusu) olmayan Hamas, neyine güvendi de güçlü ordulara sahip İsrail ve onun destekçisi ABD ’ye savaş açtı? “Fırsat bu fırsattır” diyen İsrail , şimdi masum insanları boğazlayarak bölgenin haritasını değiştirmek peşinde... Bu savaşı durdurmalı ama... Kim yapacak bunu? Avrupa ülkeleri utanmazca suskun... ABD ise İsrail vahşetini alkışlıyor... İsrail ordusu çıldırmış gibi... Aslında, uygar denilen tüm Batı , demokrat denilen Amerika ve onun ileri karakolu İsrail, yalnız Gazze ’lileri değil, insanlığı öldürüyor! “Ellerini tutan mı var? İsteyen Gazze’ye gitsin!” Filistin trajedisini protesto için ülkemizde mitingler yapıldı ve: “Ordu Gazze’ye!” sloganları atıldı. Böyle savaş çığlıkları savurmak gerçekçi bir davranış mı? Hayır! “Ordu Gazze’ye” diye haykıranlar oraya nasıl gidileceğini, nereye yerleşip, nasıl ikmal yapılacağını, lojistiğin nasıl sağlanacağını hiç düşünüyor mu? Bunlar sadece kendilerini tatmin ediyor. “Hadi gelin, sizi Gazze’ye savaşmaya yollayalım” desek, kaç kişi gelip kayıt yaptırır? Adalet Partisi Genel Başkanı Vecdet Öz, bu konuda ilginç bir açıklama yaparak şöyle dedi: “Filistin mitingleri sadece sözde kalmasın, artık eyleme geçilsin. Meydana derhal bir müracaat masası kurulsun ve Gazze’ ye giderek cihat yapmak isteyen, başta parti yöneticileri olmak üzere, gönüllü mücahitler tek tek kaydedilsin ve isim listeleri kamuoyu ile paylaşılsın. Aksi halde bundan böyle ‘Ölenler din kardeşimizdir’ deyip timsah gözyaşları dökülmesin ve Filistin üzerinden din istismarı ve tribün şovu yapılmasın. Ellerini tutan mı var? Haydi bekliyoruz!” GÜNÜN SÖZÜ “Türk halkı yüzyıllardır Allah ile aldatılıyor!” (Prof. Yaşar Nuri Öztürk)",https://www.sozcu.com.tr/katliamin-hicbir-hakli-gerekcesi-olamaz-wp7848170
Rahmi Turan,Allah sonumuzu hayreylesin!,13 Kasım 2023,"Hiç kuşkunuz olmasın! Türkiye ’de artık hukuktan söz edilemez! Bu konuda zaten yaralıydık... Yargıtay 3. Ceza Dairesi ağır bir darbe daha vurdu! Yargıtay ’ın, Anayasa Mahkemesi ’ne açıkça isyan etmesini, Anayasal düzeni askıya alma teşebbüsü olarak da görmek de mümkün! Yargıtay 3. Ceza Dairesi ’nin kararını, dünya hukuk tarihinde emsali görülmemiş bir skandal olarak kabul edenler haksız değildir. Yargıtay ’ın Anayasa Mahkemesi’ nin kararını dinlemek zorunda olduğu Anayasa emridir.. Anayasa ’nın 153 ’üncü maddesi çok net. Maddenin son paragrafı şu hükmü getiriyor: “Anayasa Mahkemesi’nin kararları, Resmi Gazete’de hemen yayınlanır ve yasama, yürütme ve yargı organlarını, idare mahkemelerini, gerçek ve tüzel kişileri bağlar.” Ayrıca... Anayasa ’nın 158. Maddesi ’nin hükmü şöyle: “Diğer mahkemelerle, Anayasa Mahkemesi arasındaki görev uyuşmazlıklarında, Anayasa Mahkemesi’nin kararı esas alınır.” Bu hükümler, okuma-yazma bilen herkesin anlayacağı kadar açık iken Yargıtay 3. Ceza Dairesi ’nin muhterem hâkimleri anlamaz mı? Tabii ki anlarlar! Anlarlar ama yargıya siyaset bulaşmışsa anlamazlar! ★★★ Yargıtay ’ın ve Anayasa Mahkemesi’ nin görev alanları değişiktir ve Yargıtay, Anayasa Mahkemesi kararlarına uymak zorundadır. Anayasa böyle emretmesine rağmen Yargıtay 3. Ceza Dairesi uymuyor! Bir hukukçu arkadaş gönderdiği mesajda: “Yargıtay’ın, Anayasa Mahkemesi’ne ve Türkiye Büyük Millet Meclisi’ne karşı başlattığı Anayasa’yı askıya alma girişiminden Saray’ın bilgi ve izni olmadığını düşünen biri var mı?” diye soruyor. Cumhurbaşkanı Erdoğan ’ın hukuk danışmanı Mehmet Uçum ’un sözleri bu sorunun cevabını net olarak vermiş oldu. Saray Danışmanı Uçum, Yargıtay ’ın kararını desteklediklerini açıkladı. Cumhurbaşkanı Erdoğan ’ın sözleri de Yargıtay’ ın kararını destekler nitelikte... ★★★ Ortalık karışık! Hukukçular ayakta! Türkiye Barolar Birliği “Bu karar Anayasal düzene karşı açık bir başkaldırıdır” diye bir bildiri yayınlayarak özetle şu görüşü savundu: “Bugüne kadar her türlü  darbe teşebbüsün karşısında yer alan Türkiye Barolar Birliği, demokratik hukuk devletini korumak için üzerine düşen görevi yapmaktan asla çekinmeyecektir.” Hukukun zedelendiği, Anayasal düzene karşı çıkıldığı, adaletin askıya alındığı bir ülkenin sonu ne olur? Tarih bunu defalarca göstermiştir. Aklımızı başımıza toplamazsak yok oluruz! Hukuk devletiysek böyle yönetilmemeliyiz! Anayasa Mahkemesi iktidarı neden kızdırıyor? İktidarın mevcut Anayasa ’yı ve Anayasa Mahkemesi’ ni sevmediği kesin! Neden sevmiyor? Kendi düşüncelerine aykırı buluyor ve onu siyasal faaliyetleri için ayak bağı gibi görüyor da ondan... Cumhurbaşkanı Erdoğan , kendi görüşüne aykırı bir karar çıkınca “Anayasa Mahkemesi’nin kararına uymuyorum, saygı da duymuyorum” demişti. Her fırsatta “Anayasa Mahkemesi’nin yeniden yapılandırılmasını gerekli gördüklerini” söyleyen Erdoğan, tamamen kendi denetimlerinde bir AYM yaratmak arzusundaydı... İktidarın destekçisi Devlet Bahçeli de: “Bu Anayasa Mahkemesi kapatılsın” diye haykırarak tepkisini ortaya koyuyor ve yüksek mahkemeyi yıpratmaya çalışıyordu. Ancak... Anayasa Mahkemesi ’nin kapatılması veya yeniden yapılandırılması o kadar kolay değil. Çünkü, böyle bir düzenleme için “Anayasa değişikliği” gerekiyor. Bu değişikliğin Meclis ’te doğrudan kabulü için 400 milletvekilinin “Evet” oyu şart... Tabii ki böyle bir rakama ulaşmak mümkün görülmüyor. Anayasa değişikliğinin halk oyuna sunulması (referandum) için 360 milletvekilinin oyuna ihtiyaç var. İktidar bunu belki sağlayabilir, sonunda kararı millet verir! GÜNÜN SÖZÜHukuk ve adalet, yalnız devletin değil dünyanın temelidir!",https://www.sozcu.com.tr/allah-sonumuzu-hayreylesin-wp7860213
Rahmi Turan,Efsane Başkan Yılmaz Büyükerşen,28 Kasım 2023,"Günler hızla geçiyor ve partiler arasında yeni bir “hesaplaşma zamanı” geliyor. Yerel seçimlere 4 ay 3 gün var. Partiler, belediye başkan adaylarını birer birer açıklıyor. Herkes İstanbul, Ankara ve İzmir gibi kentleri konuşuyor ama bence Eskişehir de çok önemli... Görmeyen varsa, gidip mutlaka görmelerini öneririm. Eskişehir bir Avrupa kenti gibi... Şehir içi raylı sistem mükemmel... Porsuk Çayı üzerinde zarif köprüler, sularda sandal ve gondollarla geziler... Ve Türkiye ’de bir ilk olan “Yapay Plaj”... Eskişehir ’de deniz yok ama halkın yaz aylarında serinleyeceği bir plajı var. Başka neler var? -  Londra’daki gibi Balmumu Heykeller Müzesi... -  Masal Şatosu... (Küçük-büyük herkesin sevdiği eğlenceli bir yapı) -  Bilim Deney Merkezi, Kültür, Sanat Parkı ve kongre merkezleri... -  Hayvanat Bahçesi... -  Su altı dünyası... -  Korsan Gemisi... -  Uzay evi ve Uçak Müzesi... -  Müzeler Kompleksi... -  Çağdaş Yaşam Sanatları Müzesi... -  Kurtuluş Savaşı Müzesi... -  Yürüme, spor ve dinlenme alanları... -  Şehir Senfoni Orkestrası ve Şehir Tiyatroları... ★★★ Sevgili okurlar... Bu liste uzar gider... Hepsini bu sütuna sığdıramam. Kimdir bu muhteşem eserlerin yaratıcısı? Prof. Dr. Yılmaz Büyükerşen... 1999 ’dan bu yana (bir dönem DSP’den, 4 dönem CHP’den) seçim kazanıp, 24 yıldan beri Eskişehir Büyükşehir Başkanı olarak kenti yöneten Büyükerşen Hoca, Anadolu bozkırının ortasında bir Avrupa şehri yarattı. İYİ Parti onu desteklemeyecekmiş! Varsın desteklemesin! Yılmaz Büyükerşen seçimi tek başına da kazanır. ★★★ ORC Araştırma Şirketi ’nin bir süre önce yaptığı araştırmanın sonuçları benim bu düşüncemi doğruluyor. 20 kişilik bir liste hazırlanarak “Yerel seçimde Eskişehir Büyükşehir Belediye Başkanı olarak kimi görmek istersiniz?” sorusunun sorulduğu anketin sonuçları şöyle: 1) Yılmaz Büyükerşen (Yüzde 34.5) 2) Mahmut Çorumlu (Yüzde 19.6) 3) Fatih Dönmez(Yüzde 15.1)4) Kazım Kurt(Yüzde 8.2)5) Melih Aydın(Yüzde 5.1) Görüldüğü gibi, Yılmaz Büyükerşen hoca, en yakın rakibinden 14,9 puan, İYİ Partili Melih Aydın ’dan 29 puan önde ... İYİ Parti’ nin Eskişehir’ de de hiç şansı yok! Verilen hangi söz tutuldu ki? AKP iktidarı her fırsatta “Türkiye Yüzyılı” başlattığını söylüyor. Bu yüzyılda süper güç olacakmışız. Olalım tabii ama bu lafla olmuyor! Verdikleri hangi sözü tuttular ki? Ay’ a, uzaya gidemedik ama “Bari şimdi süper güç olalım” diyorlar. “Ekonomiyi düzeltiyoruz, vatandaşı enflasyona ezdirmedik, ezdirmeyeceğiz. Enflasyon düşüşe geçecek, herkesin refahı artacak.” şeklindeki lafları yıllardan beri duyuyoruz ama bir türlü gerçekleşmiyor. Onlar “Enflasyon düşecek, her şey düzelecek” derken, diğer yandan milletin ezilme süreci devam ediyor. Yeni yılda tüm vergi, harç ve cezalar yüzde 58 oranında arttırılacak. Kim ödeyecek bu paraları. Yine bizim vatandaş! Montajlanmış olduğu bizzat kendileri tarafından da itiraf edilen video ile seçim kazanılan bir ülkedeyiz... İçinde bulunduğumuz perişanlığı toplum olarak hep beraber ürettik, şimdi sonuçlarına katlanıyoruz!TEBESSÜM “Hitler geliyor!” İkinci Dünya Savaşı’nın en kanlı yılları... Halk “Hitler Türkiye’ye geliyor!” diye feryat ediyor. Temel’in babası “Gelirse gelsin, bana ne yaa?” diyor. Dursun’un babası ise ağlamaklı: “Ula, o canavar herif  hepimizi yakacak!”“Yaksın be!”“Yakınca bizi sabun yapacak!”“Yapsın lan! Ben de köpürürsem namussuzum!” GÜNÜN SÖZÜ Ufak şeyleri asla küçümseme. Uçurtmayı uçuran kuyruğudur!",https://www.sozcu.com.tr/efsane-baskan-yilmaz-buyukersen-wp7874574
Rahmi Turan,“Vatandaşın mülkü gasp edilemez!”,25 Kasım 2023,"Kısa bir süre önce çıkan “Kentsel Dönüşüm Yasası” ile vatandaşların mülkiyet hakkının tehlikeye girdiğini yazmıştım. İddia İnşaat Mühendisleri Odası ’nındı. Türk Mühendis ve Mimar Odaları Birliği (TMMOB) İnşaat Mühendisleri Odası:“Kentsel Dönüşüm Uygulamaları Mülkiyet hakkının gasp etmenin gerekçesi yapılamaz” başlıklı bir bildiri yayınlamıştı. Buna göre bakanlık, yasaya dayanarak sadece boş arazileri rezerv alanı ilan etmekle kalmıyor, isterse meskun mahallelerde oturan mülk sahiplerinin evlerini de yıktırabiliyordu. ★★★ Bu konuyla ilgili olarak Çevre Şehircilik ve İklim Bakanı Yardımcısı Vedad Gürgen aradı ve geniş bilgi verdi. Kendisinden, bu bilgileri içeren bir yazı rica ettim, gönderdi. Bakanlığın yetkili bir kişisi olarak Vedad Gürgen’ in yazdıklarını şöyle özetleyebilirim: -  Devlet vatandaşların mülkiyetini gasp etmez, edemez! - Rantı yüksek arsa ve arazilere el koyamaz. Birilerinin evini yıkıp başka kişilere satamaz. -  Devlet, vatandaşın can güvenliğini temin etmek için kentsel dönüşüm yapar. Mülkiyet sorunu olanlara tapularını verir. - Hak sahiplerinden, dönüşümden faydalanmak isteyip de borcunu ödeyemeyecek durumda olanların taşınmazlarını kamulaştırmak yerine hiçbir bedel almaksızın ömür boyu oturmasına müsaade eder ve hatta bir gün borcunu öderse tapusunu da verir.” ★★★ Çevre Şehircilik ve İklim Bakanı Mehmet Özhaseki’ nin Meclis ’te söylediği “Şehirlerimizin en önemli, prestijli  caddelerini bakanlık olarak resen biz yapacağız.” şeklindeki sözlerine de değinen Vedad Gürgen: “ Sayın Özhaseki Bakan, Plan Bütçe Komisyonu’ nda itiraf etmedi, müjde verdi. Depremde hasar gören şehir merkezlerinin bakanlığımızca yeniden inşa ve ihya edileceğini müjdeledi. Bakanlığın güvenli şehirleri, sağlam yapıları ve vatandaşlarımızın konutlarını gece-gündüz çalışarak en kısa sürede teslim edeceğini hatırlattı” dedi. İstanbul Havalimanı için şikayet üstüne şikayet! Doğru Parti Genel Başkanı Rifat Serdaroğlu, İstanbul Havalimanı ’ndan şikayetçi... Haklı nedenleri var tabii... Çünkü benzeri şikayetlerin daha fazlasını çok kişiden dinledim. Şikayet üstüne şikayet var! İstanbul Havalimanı , yan rüzgarların çok sert olduğu kış aylarında uçakların inişinde ve uçuşunda sorunlar yaşıyor. Alan, 120 günlük kış mevsiminde hava şartları gerekçesiyle defalarca uçuşa kapanıyor! Rifat Serdaroğlu şikayetini şöyle dile getirdi: “19 Kasım Pazar günü Doğru Parti ’nin Silivri İlçe Kongresi’ ne katılacaktım. TK 2313 sayılı 10.40 uçağına yer aldım. Sonuç: İPTAL.‘Neden iptal?’ diye sorgulayınca daha korkunç bir bilgiye ulaştım. 10.40 uçağı büyük gövdeli bir THY uçağı olduğu için iptal edildi. Büyük uçakların fırtınalı havada alacağı yan rüzgarlar nedeniyle uçuş güvenliği yoktur . İptal sebebi budur!’ Kış aylarında sadece küçük uçaklar inebiliyorsa, neden bu havalimanını yapıp Türk milletinin milyarlarca dolarını saçıp savurdunuz? Atatürk Havalimanı ’nın neresi AKP ’ye battı da, tek pist bırakıp, AKP miting alanı haline getirdiniz? Yabancı şirketlerin uçaklarının tamamına yakını büyük gövdeli uçaklar. Şimdi anladınız mı İstanbul Havalimanı ’na yabancı uçaklar niçin inmez? Cumhurbaşkanı Erdoğan, Almanya’ ya gitti, aynı gece ülkeye döndü ve büyük uçağı ile iniş yaptı! Yaptı da nereye? İstanbul Havalimanı ’na mı? Yok be arkadaş! Erdoğan ’ın büyük gövdeli uçağı, kapatılan, biri hariç tüm pistleri kırılan, millet bahçesi ve miting alanı yapılan Atatürk Havalimanı ’na indi. Yanlış yere hatalı olarak yaptığınız İstanbul Havalimanı ’nda meydana gelmesi muhtemel bir kazanın sorumluluğunu taşıyabilecek misiniz? Bir işiniz doğru olsun da dişimizi kıralım be arkadaş!” GÜNÜN SÖZÜ Akıllı olmak yetmez, daha önemli olan, aklı yerinde kullanmaktır!",https://www.sozcu.com.tr/vatandasin-mulku-gasp-edilemez-wp7872080
Rahmi Turan,Çöküşü önlemenin çaresi nedir?,21 Kasım 2023,"Üzülerek söylüyorum: Bu yönetimle ulus olarak (özellikle son beş yıldır) bir çöküşe doğru sürükleniyoruz. Sağlıklı düşünen herkes bunu görüyor. Ekonomide, hukukta, eğitimde, sağlık hizmetlerinde hep geriye gidiyoruz. Bugün ülkeyi yöneten kadrolardan kurtarıcı hamleler beklemek fazla saflık olur. Çözüm bellidir: -  Hukukun üstünlüğü... -  Bağımsız yargı... -  Kuvvetler ayrılığı ilkesine dönüş... -  Özgür medya... -  Tam demokrasi. ★★★ Bunlar tamam da... Peki, olur mu? Olabilir mi? Mevcut siyasal yönetimle olmaz! Bu konuda CHP ’ye çok önemli görev düşüyor... Bugüne kadar iyi sınav veremeyen CHP ’de yeni yönetimin eski hataları tekrarlamaması, halkla bütünleşmesi, en cahil vatandaşlara bile gerçekleri anlayabilecekleri şekilde anlatması lazım. Bunun için her şeyden önce parti içinde birlik ve beraberliğin sağlanması şart. Bu olmazsa olmaz! ★★★ Mustafa Sarıgül, Erzincan milletvekili ve çok deneyimli bir siyasetçi... Bakınız, yeni CHP için neler diyor? “CHP örgütü kurultayı başarıyla bitirdi. Kurultayın demokratik olgunluk içinde sonuçlanmasının mimarı Sayın Kılıçdaroğlu ’dur. Parti içi demokrasisinin işlemesini o sağladı. Ben, Sayın Kılıçdaroğlu’ nun kazanması için çalıştım. Onu hizmetlerinin ileride daha iyi anlaşılacağına inanıyorum. Kurultay CHP Genel Başkanlığına Sayın Özgür Özel ’i seçti. Şimdi hepimize düşen görev Genel Başkanımız Özgür Özel ’e destek vermektir. CHP ’li olmak bunu gerektirir. Kurultay delegeleri olarak farklı adaylara oy vermiş olabiliriz. Ama hepimiz CHP ’den yanayız. Hepimiz Türkiye ’den yanayız. Hepimiz Cumhuriyet ’ten yanayız. Şimdi bana ve tüm CHP’ lilere düşen görev, aramızdaki birliği, beraberliği, dayanışmayı güçlü tutmaktır. Ben partimin neferiyim. Bana ne görev düşerse onu yapacağım. Önümüzde yerel seçimler var. Bütün gücümü, kuvvetimi, tecrübelerimi partime bir oy daha fazla kazandırmak için kullanacağım. Yapılacak seçimlerde mevcut belediyelerimizi koruyacak ve yenilerini alacağız. Çünkü biz belediyeciliği iyi biliriz. CHP demek belediyecilik demektir. Ülkemiz için başarılı olmak zorundayız. Çünkü biz CHP olarak cumhuriyetin ve demokrasinin kalesiyiz.” Üç parçaya bölünen uçaktan kurtulan hostesin anıları Tülin Barshan , korkunç bir uçak kazasından mucize eseri sağ kurtulan Türk Hava Yolları hostesiydi. Güler yüzlü, zarif, güzel bir hanımdı ve küçük yaştan beri bütün hayali hostes olmaktı. Sonunda bunu başardı fakat... Hosteslik hayatının ilk yıllarında çok kötü bir olay yaşadı. Görev yaptığı THY uçağı 16 Ocak 1983 günü Ankara ’da düştü ve üç parçaya bölünerek infilak etti. Faciadan sadece, kaza anında uçaktan fırlayan birkaç yolcu kurtulmuştu. Tülin Barshan uçağın içinde kalmış, kurtulmak için müthiş bir azim ve akılları durduran olağanüstü bir çaba göstermişti. Yaşadığı korkunç kazaya rağmen Hostes Tülin ’in uçmak sevgisi sönmedi, daha sonraki küçük kazalar da onu yıldırmadı, görevine devam etti. 9. Cumhurbaşkanı Süleyman Demirel ’in Litvanya, Estonya, Letonya seyahatinde, Tülin Barshan uçağın özel hosteslerindendi. Ben de Cumhurbaşkanı ’nın kafilesindeydim ve Tülin Hanım ’ı o gezide tanımıştım. Yaşadığı dehşet verici olaylar onu yıldırmadığı gibi daha da olgunlaştırmış, adeta bilge bir kişi yapmıştı. Şimdi emekli olan Tülin Hanım hayatını ve o korkunç uçak kazasını anlatan bir kitap yazdı. Adı: KARA KUTU (Artshop Kitap) Bir hostesin sıra dışı, inanılmaz ama gerçek yaşam öyküsünü, uçak kazasında yüreğini saran korkularını nasıl yendiğini, cesaret ve azmin hayattaki önemini anlatıyor. GÜNÜN SÖZÜ Akıl para ile satılmaz ama hayatta en çok para eden de odur!",https://www.sozcu.com.tr/cokusu-onlemenin-caresi-nedir-wp7867607
Rahmi Turan,Türkiye’nin kaybolan yılları!,20 Kasım 2023,"Partiler “yargı krizi” ile meşgul. Yoksul halk yine unutuldu. Yapılan araştırmalar çok acı bir gerçeği gözler önüne seriyor: “Avrupa’nın en yoksul 3’üncü ülkesiyiz.” Türk halkının geliri 7 yıldır sürekli azalıyor, orta sınıf kayboluyor, yoksulluk artıyor. Bunun ayıbı bile siyasilerin yüzünü kızartmıyor, “Anayasa-babayasa” tartışmaları ile zaman kaybediyorlar. İktidar “Enflasyonun belini kırdığı” iddiasında... Fakat gerçek bunun tam tersi... Kırılan vatandaşın beli! İktidar, halkın içine gömüldüğü ağır sıkıntıları bir yana bırakmış, Anayasa Mahkemesi ile uğraşıyor. Ulus olarak 2023 yılını kaybettik, 2024 yılı da (ne yazık ki) kayıp bir yıl olacağa benziyor. ★★★ CHP ’nin yeni Genel Başkanı Özgür Özel yargı krizi üzerine: “Anayasa’ya karşı bir kalkışma bu... Sen gücünü Anayasa’dan alıyorsun. Bindiğin dalı kesme!” diyerek iktidara sert çıktı. Yargıdaki fırtına, ülkedeki ekonomik krizi büyütüyor ve olan yine vatandaşa oluyor. Bugün ezilen Türk halkıdır! Milletin temel sorunu “Ekmek, aş ve iş.” Halkın dertlerine eğilmek lazım! ★★★ Başımıza bela olan enflasyonun daha uzun süre defolup gitmeyeceği anlaşılıyor. Ekonomiyi düzeltmeye çalışan Maliye Bakanı Mehmet Şimşek şu ana kadar vatandaşı rahatlatacak bir şey yapamadı. Muhtemelen dilediği gibi hareket edemiyor! Merkez Bankası ’nın yayınladığı “2023 Yılı Kasım Ayı Piyasa Katılımcıları Anketi” nin sonuçları hiç de parlak değil. Buna göre yıl sonu enflasyon tahmini yüzde 67.23 , dolar tahmini ise 30 lira... Önümüzdeki yıl sonunda doların 40 liraya dayanacağı düşünülüyor. 2024 yılının da Türk halkı için sıkıntılarla dolu kayıp bir yıl olacağı anlaşılıyor. İktidarın sürdürdüğü bu yanlış ekonomi ve hukuk politikaları ile ülkede işlerin düzelmesi, milli piyangoda büyük ikramiyenin çıkması kadar zayıf bir ihtimal! AKP’ye oy veren garip-gureba 5 bin lira ikramiyeye muhtaç!” Cemal Enginyurt... Demokrat Parti Genel Başkan Yardımcısı ve İstanbul Milletvekili... Gözü kara, mücadeleci, sözünü esirgemeyen bir siyaset adamı... Eveleyip gevelemiyor, tek başına, partilerden daha etkili bir muhalefet yapıyor. AKP’nin yargı krizi ile günden değiştirmek istediğini, ülkenin gerçek gündeminin yoksulluk olduğunu belirterek şu görüşleri savunuyor: “AKP milleti sevmiyor. Emekliler oy verdi ve 7 bin 500 lira maaşa mahkum edildi.Köylü oy verdi, bayram ikramiyesi kesildi. Çiftçi oy verdi, ikramiye verilmedi. Esnaf oy verdi, Bağ-Kur düzenlemesi gelmedi.  Borsa’daki küçük yatırımcı oy verdi, bütün sermayesi gitti. AKP, zengini daha zengin etti. Oyunu AKP’ye veren Garip-gureba aç 5 bin lira ikramiyeye muhtaç!” Cemal Enginyurt’un çizdiği bu tablo gerçekçidir. Halk, çektiği bunca sıkıntıya, açlık ve yoksulluğa rağmen hâlâ AKP’ ye oy vermeye devam ediyor? Neden? Özellikle ana muhalefet partisi CHP ’nin bunu iyi düşünmesi lazım! TEBESSÜM Hayat böyledir... Toplumda bütün yükü taşıyanlar pek şikayet etmeden işlerini yapmaya devam eder de onların sırtından geçinenlerin yaygarası bitmez. Hikayedeki gibi... İki koca öküz, ağır yüklü bir kağnıyı çekiyormuş... Onların gık dediği yokmuş da kağnının tekerlekleri gıcır gıcır gıcırdayıp, inim inim inliyormuş. Öküzler tekerleklere dönmüşler: “Size ne oluyor yahu? Yükü çeken biz, inildeyen siz!” GÜNÜN SÖZÜ Cehalet, her toplum için korkunç bir bataklıktır!",https://www.sozcu.com.tr/turkiyenin-kaybolan-yillari-wp7866664
Rahmi Turan,Çok vahim bir gelişme: Tapular tehlikede!,18 Kasım 2023,"İktidar , vatandaşın tapularına da göz koydu! Tapu nedir? Bir mülkün sahibini gösteren resmi bir belgedir. Toplumlarda “mülkiyet hakkı” her zaman kutsal sayılmış, bu hak devletin verdiği “Tapu” ile belgelenmiştir. Mülkiyet hakkı Anayasamız ’da ve Avrupa İnsan Hakları Sözleşmesi’ nde “Temel hak” olarak tanınır. İşte AKP iktidarı vatandaşın bu en temel hakkını elinden almak için, sessiz sedasız, bir yasa çıkarttı. Hukuk devletine karşı yeni bir darbe bu! Muhalefet kendi derdine düşmüş, bu konuda sesi soluğu çıkmıyor! İktidarın “Kentsel Dönüşüm Yasası” ile “Mülkiyet hakkını” yok sayma gücünü elde ettiği görülüyor. Çok sakıncalı bir durumla karşı karşıyayız. Toplumumuz henüz bunun farkında değil! ★★★ Türk Mühendis ve Mimar Odaları Birliği (TMMOB) İnşaat Mühendisleri Odası, yeni çıkarılan “Kentsel Dönüşüm Yasası” hakkında: “Kentsel Dönüşüm Uygulamaları Mülkiyet Hakkını Gasp Etmenin Gerekçesi Yapılamaz” diye endişe verici ve uyarıcı bir bildiri yayınladı. Bu önemli bildiriyi şöyle özetlemek mümkün: ■ Kentsel Dönüşüm Yasası, sadece boş arazileri değil, üzerinde evler olan yerleri de yeni yerleşim için ‘Rezerv yapı alanı’ ilan edebiliyor.■ Rezerv alanı ilan edilen mahallelerde oturan mülk sahiplerinin evleri de zorla yıkılabiliyor. Bakanlık bu konuda tam yetkili!■ El konulan rantı yüksek arsa ve arazilerde yapılacak konutlar, evleri yıkılanların dışındaki başka kişilere de satılabilecek.■ Evleri yıkılanlar için yeni yapılacak konutların bedellerini ödeyemeyen mülk sahiplerinin evleri haciz yoluyla ellerinden alınabilecek.■ Çevre, Şehircilik ve İklim Değişikliği Bakanlığı’na ve Kentsel Dönüşüm Başkanlığı’na bu konularda çok büyük idari işlem yetkisi veriliyor. ★★★ SONUÇ: Son derece endişe verici bir yasa... Açıkça görülen sakıncalar mutlaka önlenmeli, Kentsel Dönüşüm süreci, ev sahiplerinin “Mülkiyet hakkını” koruyacak şekilde düzenlenmelidir. Hayat pahalılığı herkesi canından bezdirirken, vatandaş bir de böyle büyük bir haksızlığa mahkûm edilmemeli! Bakan Bey de itiraf etti! Çevre ve Şehircilik Bakanı Mehmet Özhaseki , bundan sonra “resen” yani hak sahiplerinin rızasını aramadan şehir merkezlerini ve prestijli caddelerini yeniden yapacaklarını belirtti. Bu ifade, özellikle yüksek rant imkânına sahip caddelerin “rezerv alan” ilan edilerek, bölgedeki tüm ev ve dükkânlara el konulacağı anlamına geliyor. Bakan, Meclis ’teki bütçe sunumunda yaptığı açıklamada: “Şehirlerimizin meydanlarını ve en önemli prestijli caddelerini bakanlık olarak resen biz yapacağız. Bu meydanlar, yüzlerce sene yaşayacak ve kartpostallara, şiirlere, şarkılara konu olacak” dedi. Bakan Özhaseki ’nin bu açıklaması “kentsel değil de, rantsal dönüşümü” akıllara getirdi. Yeni yasaya göre “rezerv alan” ilan edilecek yerlerdeki mülk sahipleri, başka yerlere gönderilebilir. Çevre ve Şehircilik Bakanlığı “rezerv alan” ilan ederek dilediği her yeri kontrol altına alabilir. Ya Anayasa’nın tanıdığı mülkiyet hakkı ne olacak? Memlekette Anayasayı takan yok ki! İktidarın vatandaşlara yeni bir sürprizi bu (!). TEBESSÜM Yoksulluğu lâfla yendik! Çalışma ve Sosyal Güvenlik Bakanı Vedat Işıkhan ’a sordular: “Ülkede aşırı yoksulluk içinde yaşayan kaç kişi var?” Bakan Bey cevap verdi: “Aşırı yoksulluk veya açlık sınırı içinde yaşayan kişi bulunmamaktadır” Peki, Bakan Bey’in bu sözlerini neden TEBESSÜM sütununa aldık? Son günlerin en komik, en matrak lâfı da ondan!GÜNÜN SÖZÜİnsanlar ve ülkeler yoksulluğu dua ile yenemezler!",https://www.sozcu.com.tr/cok-vahim-bir-gelisme-tapular-tehlikede-wp7865179
Rahmi Turan,Suikastçıya iyi halden tahliye adalet midir?,19 Kasım 2023,"Bir tetikçinin... Gözü dönmüş bir katilin... Başkalarının maşası olarak masum bir insanı tasarlayarak, kasten ve kalleşçe öldüren bir caninin... İyi hali olur mu? İyi hal gerekçesiyle cezaevinden tahliye edilir mi? Burası Türkiye... Olmaz diye bir şey yoktur! Muhalif gazeteciler, yaşları 80 ’i aşmış emekli generaller, siyasiler tutuklanıp hapse atılır... Caniler, katiller, mafyacılar serbest bırakılır! Anayasa Mahkemesi kararları dinlenmez... Avrupa İnsan Hakları Mahkemesi kararları uygulanmaz. Sonra da hukuktan, adaletten, hukuk devletinden bahsedilir! ★★★ 19 Ocak 2007 günü, İstanbul ’un en işlek caddelerinden biri olan Şişli Halaskargazi Caddesi ’nde, tetikçi Ogün Samast’ ın sıktığı kurşunlarla gazeteci Hrant Dink vahşice katledildi. Cinayeti işleyen Ogün Samast 16 yıl yattı ve sonunda iyi halden tahliye edilip cezaevinden çıkartıldı. Seçilmiş milletvekilini hâlâ hapiste tutan ve serbest bırakmamak için hukuk krizi çıkartan adaletimizin, bir suikastçıyı iyi halden tahliye etmesi şaşırtıcıdır. ★★★ Suikast kurbanı Hrant Dink ’in avukatları, Meclis ’ten Temmuz ayında geçen 7’nci Yargı Paketi’ ni işaret ederek, katil Ogün Samast ’ın “Gizli af” ile salıverildiğini ileri sürdü. “Gizli af” bir skandal! Bu iddiayı, DEVA Partisi lideri Ali Babacan da destekleyerek şöyle dedi. “12 Temmuz 2023’te bir ‘Torba Yasa’ya acele bir madde konuyor. 12’nci madde olarak Meclis’ten, hiçbir açıklama yapılmadan, jet hızıyla geçiriliyor. Geliyoruz bu Kasım ayına... O madde çalışıyor ve hâlâ karanlık yönleri olan bir cinayetin hükümlüsü tahliye ediliyor.” ★★★ Bu olay, kitabına uygun olsa bile, toplum vicdanını derinden yaralamış durumda! Hrant Dink ’in eşi Raşel ve kızları, moral çöküntüsü içinde perişanlar... Ogün Samast tahliye edildi. Ülkücü Sinan Ateş’ in katilleri de dışarıda! Esrarengiz cinayet aydınlatılmadı bile... Birileri katili ya da katilleri koruyor sanki! Katledilen kurbanların yakınları “Adalet yok! Hakkaniyet yok!” diye dövünüyorlar! Hazin bir durum! ★★★ CHP ÇOK DAHA AKTİF OLMALI!CHP ’nin Meclis’ teki “Adalet nöbeti” devam ediyor. CHP milletvekilleri protestoyu dönüşümlü olarak sürdürüyorlar ama bundan milletin haberi bile yok! Anayasa Mahkemesi ile Yargıtay 3. Ceza Dairesi arasındaki yargı krizine ilişkin “Adalet nöbeti” sessiz-sedasız bir bekleyiş halinde! Sanıyorum parti yönetimi sadece kendi kendini tatmin ediyor! CHP gibi bir partinin, AKP yargısını, adaletsiz düzeni, gazetecilerin hapiste, gazeteci katillerinin dışarıda olmasını, halkın seçtiği milletvekilinin cezaevinde tutulmasını protesto ederken yeri göğü inletmesi, kitleleri peşinden sürüklemesi gerekirdi. Bunu yapamıyor ve maalesef zayıf gidiyor! TEBESSÜMBu tebessüm, “Acı tebessüm!”Amerikan doları tüm dünyada değer kaybediyor ama bu düşüş Türk Lirası ’nı kurtaramıyor. Tam tersine dolar , TL karşısında rekor kırmaya devam ediyor. Bu durumu Ekonomist Mahfi Eğilmez şu mizahi sözlerle açıklıyor: “Nasıl yaptık, ne ettik bilmiyorum ama Türk Lirası’nı dünyanın en istikrarlı parası haline getrdik. Başka paralar değer kazanınca TL düşüyor. Başka paralar değer kaybedince TL yine düşüyor. Başka paralara bir şey olmazsa canımız sıkılıyor, bu kez biz düşürüyoruz!” ...Ve sevgili okurlar, acınacak halimize acı acı tebessüm ediyoruz! GÜNÜN SÖZÜAdalet yerine baskının oluğu yerde demokrasi yoktur!",https://www.sozcu.com.tr/suikastciya-iyi-halden-tahliye-adalet-midir-wp7865923
Rahmi Turan,"Para, gurur ve onur!",29 Kasım 2023,"Ah şu para! Parası olan saygınlık kazanıyor. Bu devir Nasreddin Hoca ’nın “Ye kürküm ye!” devridir. İnsanlar gibi kurumlar da paraya tapıyor! İşte, örnek ortada! 2023 Süper Lig Şampiyonu Galatasaray ile Türkiye Kupası Şampiyonu Fenerbahçe , tek maçlık “Süper Kupa” finalini, Türkiye’ de değil, Suudi Arabistan ’ın başkenti Riyad ’da oynayacak! İki şampiyon takımının 29 Aralık Cuma gecesi saat 20.45 ’te Al-Awwal  (Kral Suud Üniversitesi) Stadınd a karşı karşıya gelecek. Kazanan takımına 2 milyon 800 bin Euro şampiyonluk ödülü verilecek... Türkiye Cumhuriyeti ’nin 100 ’üncü yılında Türkiye Süper Kupa Şampiyonu başka bir ülkede belirlenir mi? Hem de, Cumhuriyet’e, Atatürk ilke ve devrimlerine karşı olan Suudi Arabistan’da...Fenerbahçe ve Galatasaray kulüplerinin üst yönetimleri, taraftarların tepkilerini göz önüne alarak, Süper Kupa finalinin Türkiye’ de oynanması yolunda karar aldılar ama nafile... Onları dinleyen yok ki! Futbol Federasyonu Başkanı Mehmet Büyükekşi angaje olmuş bir kere... “Maç kesinlikle Suudi Arabistan’da oynanacak” diyor, başka bir şey demiyor. Bu yılın son CUMA günü Riyad ’da oynanacak. ★★★ Bu neden böyle? İşin içinde para var da ondan... Parası olan her zaman kazanıyor, haksızsa bile haklı çıkıyor. Paranın konuştuğu yerde her şey susuyor. Para için ulusal gururumuzu bile yerle bir ediyorlar! Milli duygular, taraftarların hassasiyeti ne olacak? Türkiye Futbol Federasyonu Başkanı Mehmet Büyükekşi:“Süper Kupa maçının yerini değiştirmemiz mümkün değil. Suudi Arabistan’la anlaştık. Bu, Türk futbolunun marka değeri için faydalı olacak.” diyor. Anlaşılan o ki, iki takım da Riyad ’a tıpış tıpış gidecek. Milletin duygularını, taraftarların tepkilerini takan yok! Galatasaray ve Fenerbahçe kulüpleri Futbol Federasyonu ’na rest çekebilirler mi? Tabii ki çekemezler! Ne de olsa işin içinde büyük para var! Bir avuç para, iki avuç gerçekten daha güçlüdür! Paraya tapmayanlar da var! Tüm insanlar paraya tapıyor mu? Hayır, tapmayanlar da var. Viyana’ da yaşayan arkadaşım Uçal Dalgıç, Suudi Arabistan’ la  ilgili ilginç bir alıntı yolladı. Dünya çapında bir satranç ustası olan Anna Muzychuk, Suudi Arabistan’ da oynamayı reddeden ilkeli bir kadın... Dünya şampiyonluk maçını Suudi Arabistan ’da oynamayı  kabul etmeyen Anna Muzychuk , cazip teklifi neden reddettiğini şöyle anlatıyor: “Kararımdan dolayı, birbiri ardına iki dünya şampiyonluğunu kaybedeceğim. Çünkü Suudi Arabistan ’a gitmeyeceğim. Onların özel kurallarıyla oynamayı, çarşaf giymeyi reddediyorum. Gezmek için otelden çıkarken kapanmayı, bir erkeğin dışarıda bana refakat etmesini kabul etmiyorum . Böylece kendimi ikinci sınıf bir insan gibi hissetmeyeceğim! İlkelerime uyacağım ve sadece birkaç günde düzinelerce turnuvadan daha fazla para kazanabileceğim hızlı satranç dünya şampiyonasında maalesef yarışmayacağım. Bunlar hepsi kötü ama daha da üzücü olan şu ki, kimsenin umurunda değil bu yaptığım... Acı duygular içindeyim fakat kararından da asla geri dönmem.” ★★★ Cumhuriyetimizin 100’üncü yılında kadın satranç ustası Anna kadar olamıyorsak, federasyonumuzun, kulüplerimizin, toplumumuzun büyüklüğü nerede kaldı? TEBESSÜM Yarı Trabzon, yarı İstanbul... Kahvede sohbet ederlerken, herkes nereli olduğunu söylüyor, bununla övünüyormuş... Sessiz duran Temel’e sormuşlar: “Sen nerelisin? ” “Yarı yarıya Trabzon’luyum” demiş Temel... Merak etmişler: “Ne demek o yahu? Annen mi İstanbullu?”“Yoo...” demiş Temel “Ben on yıl önce Trabzon’dan çıktığımda 45 kiloydum. İstanbul’a geldim, şimdi 90 kiloyum...” GÜNÜN SÖZÜ Her kapıyı çilingir gibi açan para “hayır”ı “evet” yapar",https://www.sozcu.com.tr/para-gurur-ve-onur-wp7875571
Rahmi Turan,"Eşi, Çetin Paşa’nın dramını anlattı!",08 Kasım 2023,"İçler acısı bir durum yaşıyoruz... Cinayet suçlularının bile “Kocama hali” ve “Sağlık sorunları” gerekçesiyle affedilip serbest bırakıldığı ülkemizde, 28 Şubat Kumpas Davası ’ndan tutuklu 5 emekli general cezaevlerinde çile çekiyor! Aileler perişan... Çetin Doğan Paşa ’nın eşi Nilgül Doğan İzmir Buca Cezaevi’ nde yatan kocasını her hafta ziyaret ediyor, ona moral ve güç vermeye çalışıyor. Nilgül Hanım, bakınız o hüzünlü ziyaretleri nasıl anlatıyor? ★★★ “Dün Çetin’i ziyarete gittim. Her defasında aklım Buca’da kalarak dönüyorum. Semaverin buharında pişirmeye çalıştığı yemekten tutun, o yaşta oda temizliğini bile kendisi yapıyor. İçim kıyılıyor ama belli etmemeye çalışıyorum! Öğle saatlerinde güneşlenmek için odasının önündeki havalandırmaya çıkıyordu. Bugünlerde güneş döndüğü için gölge oluyormuş, onu da yapamıyor. Dışarıda yürümeye haftada bir gün izin var. Daha ne diyeyim? Adli Tıp raporlarını içeren dosyamız tam 5 aydır imza bekliyor. Görüşmelerimizde karşılıklı birbirimizi üzmemek için halimizden şikayet etmeyip rol yapıyoruz. “Bugün ne yiyeceksin?” diye sormaya korkuyor, sevdiğini bildiğim şeyleri yerken boğazımda düğümleniyor. 83 yaşında, üniforması ve vatan sevgisiyle bütünleşmiş bir askere bu çektirilen çileleri ömrüm boyunca unutmayacak ve affetmeyeceğim!” Nilgül Hanım, hapishane günlerini ve yaşadıkları dramı böyle özetliyor. ★★★ Askerlik hayatında her kademede görev yapıp vatana hizmet eden, ordu komutanı olarak yüz binlerce askere hükmeden 83 yaşındaki Emekli Orgeneral Çetin Doğan ’ın bozulan sağlık durumu, cezaevi şartlarına yaşamaya uygun değil. Bu nedenle Adli Tıp 3’üncü İhtisas Kurulu, Çetin Paşa için bir rapor hazırlayarak hastalıklarını şöyle sıraladı: ■ Yüksek tansiyon...■ Şeker ve kalp hastalıkları...■ Damarlarda tıkanma...■ Omurga rahatsızlığı....■ Sağ ayağında sinir hasarı...■ İşitme kaybı. Adli Tıp 3’üncü İhtisas Kurulu tarafından Çetin Doğan Paşa’ya “Kocama hali” raporu da verildi. Hem de oy birliği ile... Fakat dosyası 5 aydır hâlâ Cumhurbaşkanı’nın imzasını bekliyor. ★★★ Yaşları ilerlemiş diğer tutuklu 4 generalin, Fevzi Türkeri, Erol Özkasnak, Temel Özkaynak, Yıldırım Türker ’in durumları da Çetin Paşa ’dan farklı değil. Hepsi de adalet bekliyor. Dosyalarının aylardır bekletilmesi “Ülkede adalet var mı?” sorusunu gündeme getiriyor. Bu arada, terör suçlusu, 3 kişinin katili, müebbet hapis mahkûmu Mehmet Emin Alpsoy ’un “Kocama hali” gerekçesiyle Cumhurbaşkanı tarafından affedildiğini hatırlatalım. Hizbullah hükümlüsü Mehmet Emin Alpsoy 71 yaşında.TEBESSÜM Devletten kaçabilir misin? Tavşan bir gün suç işler ve devlet de hesabını sormak için harekete geçer. Tavşan hızla kaçar, devlet ise iki öküzün çektiği kağnı arabasına atlayıp, kaçağın peşine düşer. Hızla koşan tavşan arayı bir hayli açar, sonra dinlenmeye başlar. Bir süre sonra kağnı arabasının hâlâ tıngır mıngır üzerine geldiğini görür, tekrar koşup arayı açar. Tavşan karnını doyurur, uyur, uyanır. Bir de bakar ki kağnı arabası ufukta görünmüş tıngır mıngır geliyor... Tavşan tekrar kaçmaya başlar. Bu ilginç kovalamaca böyle yıllarca sürer. Tavşan yaşlanır ama kağnı arabası yılmadan, bıkmadan, bir ömür boyu onun peşindedir. Sonunda tavşan iyice yaşlanır, yürüyecek hali kalmaz. Artık ölüm döşeğindedir. Kağnı arabası tavşana yaklaşır ve devlet, tavşanı kulağından tutarak “Gel bakalım buraya, benden kimse kaçamaz!” deyip arabasına atar! Kıssadan hisse... GÜNÜN SÖZÜİnsanlar çok merak eder ama kendilerini ne bekliyor, bilemez!",https://www.sozcu.com.tr/esi-cetin-pasanin-dramini-anlatti-wp7855081
Rahmi Turan,Bu yama nasıl dikiş tutar?,22 Kasım 2023,"Ekonomimiz son beş yılda çakıldı! 2019 ’a kadar işler o kadar fena değildi... İktidar “Faiz sebeptir, enflasyon neticedir... Nas’lar neyi gerektiriyorsa onu yapmaya devam edeceğiz... Nas’lar varken size bize ne oluyor?” dedikten sonra olanlar oldu. Merkez Bankası , faizleri düşürünce, ekonomi de inişe geçti. enflasyon tırmanmaya başladı. İş işten geçtikten sonra ekonominin başına “Rasyonel (akılcı) zemine dönmek dışında bir seçeneğimiz yok.” diyen Mehmet Şimşek, Merkez Bankası’ nın başına da Hafize Gaye Erkan getirildi. Şimdi bu ikili, enflasyonu dizginlemeye çalışıyor ama sonuç hiç de olumlu değil! Dengeler o kadar bozuldu ki, yama dikiş tutmuyor! Ekonominin kuralları bellidir. Faizler zamanında arttırılıp, zamanında indirilseydi, bu kötü günleri yaşamazdık! ★★★ İktidar sürekli olarak “Enflasyonu tek haneye düşüreceğiz.” diyerek vatandaştan sabır istiyor. Sabır iyi de, nereye kadar? Milletin dayanacak gücü mü kaldı? Tüm anketler, ülkede işlerin iyi gitmediğini gösteriyor. Aslında anketlere gerek bile yok! Durumun ne olduğunu herkes açıkça görüyor, sıkıntıları yaşıyor! Fiyatlar sürekli tırmanışta... Merkez Bankası , enflasyonun 2026 yılında tek haneli rakama düşeceğini açıkladı ama bu sadece bir tahmin... Hedef tutsa bile en az iki-üç yıl daha bu enflasyon belasını çekeceğiz demektir. Onun da garantisi yok! ★★★ Mehmet Şimşek bir sihirbaz değil, elinde sihirli değnek yok! ■  Hukukun işlemediği... ■  Yargı bağımsızlığının olmadığı... ■  Demokratik kuralların altüst edildiği... ■  Siyasetin çok gergin olduğu... ■  Kuvvetler ayrılığı ilkesinin yok edildiği... ■  Toplumda huzur ve güvenin sağlanamadığı... ■  Anayasa’nın ve Avrupa İnsan Hakları Mahkemesi’nin kararlarına uyulmadığı... ■  Medya özgürlüğünün ve insan haklarının çiğnendiği... ■  Ortak aklın kullanılmadığı bir ülkeye yabancı yatırımcılar gelmez ve ekonomi asla düzelmez. Maliye Bakanı Mehmet Şimşek ’in, güçlü ve güvenilir bir ekonomi yaratması için (geç de olsa) siyasal iktidardan bunların tamamını istemesi gerekiyor. Peki, ister mi? Ya da isteyebilir mi? Ben bu yamanın dikiş tutması, ekonominin ayağa kalkması için “Mehmet Bey buna mecbur” diye düşünüyorum... Aksi halde tüm çabaları boşa gider, asla başarılı olamaz ve büyük bir fiyaskoya imza atar! Almanya’da emekli olmak... Almanya ’da yaşayan kadim okurlarımdan Bayram Gencer “Münih’te rahat ve huzurlu bir emekli hayatı sürüyorum.” diyor ve Türkiye ile Almanya arasındaki emekli farkını göstermek için şu anısını anlatıyor: “Askere gittim, dönüşte ver elini Almanya... Tarih 23 Ağustos 1973... Tam 50 yıl geçti aradan...Almanya ’ya gelmek için bir arkadaşımla birlikte kayıt yaptırmıştık. Arkadaş evliydi ve o yıllarda Türkiye ’de iş bulmak o kadar da sorun değildi. İşi vardı, çalışıyordu... Son anda gelmekten vazgeçti... Yıllar geçti, arkadaşım 1996 senesinde emekli oldu. Ben de Türkiye ’de kalsaydım o tarihte emekli olacaktım. Almanya ’da 2013 yılında emekli oldum. SONUÇ: Ben mutluyum o mutsuz... Arkadaşım öyle bir fırsatı kaçırdığı için pişman oldu. Onun adına üzüldüm ama ben Almanya’da emekli olmaktan çok memnunum.”Almanya ’da yaşayan kadim okurlarımdan Bayram Gencer “Münih’te rahat ve huzurlu bir emekli hayatı sürüyorum.” diyor ve Türkiye ile Almanya arasındaki emekli farkını göstermek için şu anısını anlatıyor: “Askere gittim, dönüşte ver elini Almanya... Tarih 23 Ağustos 1973... Tam 50 yıl geçti aradan...Almanya ’ya gelmek için bir arkadaşımla birlikte kayıt yaptırmıştık. Arkadaş evliydi ve o yıllarda Türkiye ’de iş bulmak o kadar da sorun değildi. İşi vardı, çalışıyordu... Son anda gelmekten vazgeçti... Yıllar geçti, arkadaşım 1996 senesinde emekli oldu. Ben de Türkiye ’de kalsaydım o tarihte emekli olacaktım. Almanya ’da 2013 yılında emekli oldum. SONUÇ: Ben mutluyum o mutsuz... Arkadaşım öyle bir fırsatı kaçırdığı için pişman oldu. Onun adına üzüldüm ama ben Almanya’da emekli olmaktan çok memnunum.”TEBESSÜM Temel usulü tedavi! Ruh doktoru olan Temel bir akıl hastanesinde göreve başlamış. Yakınları “Nasıl tedavi ediyorsun hastaları?” diye sorunca anlatmış: “Hasta eğer alkol alıyorsa hemen ‘Bir daha sakın ha içmeyeceksin!’ diyorum... ” “Ya alkol almıyorsa?” “Almıyorsa ‘Hemen alkole başla’ diyorum” “Peki, neden öyle? “Bu tedavi şekli benim icadım! Başka türlü akıllanamıyorlar!” GÜNÜN SÖZÜ Bin kişi içinde doğru düşünen bir kişi bile olsa yeterlidir.",https://www.sozcu.com.tr/bu-yama-nasil-dikis-tutar-wp7868762
Rahmi Turan,“Türkiye Yüzyılı” böyle mi olmalı?,07 Kasım 2023,"Şu sözler Sayın Cumhurbaşkanı ’na ait: “Türkiye’yi tarihinin en büyük yatırım hamleleriyle buluşturmuş bir yönetim olarak, ittifak ortaklarımız ve milletimizle birlikte, Cumhuriyetimizin ikinci asrını ‘Türkiye Yüzyılı’ olarak taçlandırmakta kararlıyız. Cumhuriyetimiz hiç olmadığı kadar güvendedir, emin ve ehil ellerdedir.” Böyle dedi Cumhurbaşkanı Erdoğan... Bunlar tabii ki güzel sözler. Ancak... Gerçek öyle mi? Türkiye ’nin içinde bulunduğu durum, bu sözlerle çelişmiyor mu? Ülkemizin son 20 yılda geldiği nokta büyük enflasyon, pahalılık ve derin bir yoksulluk! Bunu herkes görüyor. Dünya Bankası daha yeni açıkladı: Türkiye enflasyon oranlarında “Az gelişmiş 3’üncü Dünya Ülkeleri” ile yarışmaya devam ediyor. ★★★ Dünya Bankası ’nın 2023 verilerine göre açıkladığı “Dünya genelinde gıda enflasyonunda” Türkiye Dünya 4’üncüsü... Listede Türkiye ’den kötü durumda sadece 3 ülke var: 1) Venezuela (Gıda enflasyonu yüzde 318)2) Lübnan (Gıda enflasyonu yüzde 239)3) Arjantin (Gıda enflasyonu yüzde 150)4) Türkiye (Gıda enflasyonu yüzde 75)Türkiye ’yi, Mısır (yüzde 74), Surinam (yüzde 65), Sierra Leone (yüzde 63), Gana (yüzde 49) takip ediyor. Bu üçüncü dünya ülkelerinin durumu bizden daha iyi. Ekonomisi gelişmiş tüm ülkelerde ise enflasyon tek rakamlı. ★★★ Türkiye ’de hâlâ demokrasi, yargı ve basın özgürlüğünü tartışıyoruz. -  Dünya demokrasi endeksinde 167 ülke arasında 103’üncü sıradayız. -  Dünya Basın Özgürlüğü Endeksi’nde 180 ülke arasında 165’inciyiz. -  Dünya Refah Endeksi’nde 167 ülke arasında 93’üncü sıradayız. Bu rakamlar size neyi ifade ediyor? Rahat bir yaşamı ve derin bir mutluluğu mu? Muhteremlere tavsiyem: Kendi kendimizi aldatmaktan vaz geçmeliyiz. İktidarın ilan ettiği “Türkiye Yüzyılı” böyle olmamalı! Özgürlük hem var, hem yok! Türkiye ’de bugün özgür basından bahsetmek “şaka gibi” bir şey olur. Ülkemizde basın özgürlüğü hem var, hem yok! “Bu nasıl olur?” diyeceksiniz? Evet, iktidar yanlısı gazetecilere ve yandaş yayın organlarına sınırsız özgürlük var. Onlar dilediklerini yazar-çizer. İktidarı eleştiren ilkeli gazetecilerin ise vay haline! Tolga Şardan ’ın başına gelenler henüz taptaze akıllarda... 35 yıllık düzgün, dürüst, tertemiz gazeteci, birilerinin hoşuna gitmeyen bir haber yazdı diye içeri tıkıldı! İddia edilen suç hapse atılmayı gerektirmiyordu. Pekala tutuksuz yargılanabilirdi, fakat peşin ceza verdiler! (Dün akşam tahliye edildi.) Sadece o değil... İnfaz yasasından faydalanması gerekirken ona bu hak tanınmayan Barış Pehlivan hâlâ açık cezaevinde günlerinin dolmasını bekliyor. Bugün, 19 gazeteci ve medya çalışanı Türkiye cezaevlerinde yatıyor. Ülkemiz, gazeteciliğin suç olduğu nadir ülkelerden biri ne yazık ki! “Türkiye Yüzyılı” böyle başladı, eğer böyle devam ederse, dünya demokrasi liginde bir küme daha düşeriz! TEBESSÜM Fadime’nin vasiyeti! Fadime son nefesinde kocası Temel’e vasiyet etmiş: “Bak ben ölüyorum. Sen ortada kalacaksın. Yalnız başına perişan olursun. Eve bir kadın gerek. Hemen evlen. Dolaptaki güzel elbiselerimi yeni alacağın hanıma verirsin, o giyer” Temel başını sallamış: “İmkansız karıcığım” Kadın şaşırmış: “Neden?”“Çünkü o senden daha şişman, sığmaz!” GÜNÜN SÖZÜ Beklenti ne kadar büyük olursa, hayal kırıklığı o kadar artar!",https://www.sozcu.com.tr/turkiye-yuzyili-boyle-mi-olmali-wp7853972
Rahmi Turan,"İktidar sebep, yoksulluk sonuç!",05 Kasım 2023,"Bakıyorum da nüfusumuzun yüzde 80 ’i ağlıyor... Bir dokunsanız bin ah işitiyorsunuz. Büyük çoğunluk yoksulluk içinde... Fakat aynı ağlayan insanlar (özellikle emekliler) 21 yıldır aynı partiye oy veriyor, iktidarı değiştirip, bu çileden kurtulmak için bir yenisini denemeyi düşünmüyor... O zaman da sonuç değişmiyor, ülke hızla derin bir yoksulluğa doğru koşar adımlarla gidiyor! Halkımız ne yazık ki laf ebeliğinde usta politikacılara itibar gösteriyor, sağlam görüşlere sahip düzgün politikacılara itibar etmiyor, onlara şans vermiyor. O zaman, hiç kimse halinden şikâyet etmesin. Görünen köy kılavuz istemez: Ülkemizdeki yoksulluk artarak devam edecektir. ★★★ Enflasyonu önlemek, düzgün bir ekonomiye kavuşmak için, her şeyden önce devletin “İtibardan tasarruf olmaz” diye yaptığı savurganlıklardan vaz geçmek gerekiyor. Yazlık-kışlık saraylar... Uçaklar... Pahalı arabalar... Gereksiz havaalanları... Hastaneler... Bakanlıklara, genel müdürlüklere, valiliklere, kaymakamlıklara yapılan yeni binalar... Devletin hemen her kademesindeki müdürlere, genel müdürlere alınan son model otomobiller... Bunlara harcanan paralar, sıkıntı içindeki vatandaştan vergi olarak toplanıyor... Hiçbir ekonomi, böyle savurganlıkla düzelmez. ★★★ Kısa adı TÜİK olan Türkiye İstatistik Kurumu iki gün önce yıllı enflasyonu yüzde 61.36 olarak açıkladı. Bu rakama inanacak kadar saf biri var mıdır, bilemiyorum. Bilim adamları ve uzmanlardan kurulu ENAG ’ın hesaplamasında yıllık enflasyon yüzde 126.18 çıktı. Cebindeki paranın hızla eriyişine bakan halk tabii ki, TÜİK ’e itibar etmiyor, ENAG ’a inanıyor. ★★★ Dünkü gazetelerde şöyle bir haber vardı: “İğneden ipliğe, her şeye zam geliyor.TÜİK’in 2024 yılı için yaptığı yeniden değerlendirme oranı, vergi, harçlar ve tüm ürünlere fahiş zamlar getirecek.TÜİK’in açıkladığı, 2024 yılı için yeniden değerleme oranını yüzde 58.46 oldu. ” Buna göre vergiler, pasaport harçları, Motorlu Taşıt vergisi, gelir vergisi, araç muayene, trafik cezaları aynı oranda zamlanacak. Bu oran tüm mallara yansıyacak ve yaşam daha da çekilmez hale gelecek. ★★★ 31 Mart 2024’ deki belediye seçimlerinden sonra ülkemizin düşeceği hali aklıma getirmek bile istemiyorum. Çünkü iktidar, seçimler nedeniyle şimdilik zamları frenliyor. Yani, başımıza yağan oklar, frenlenmiş fiyatlar... Yerel seçimlerden sonra frenler patlayacak, bugünleri bile arar hale geleceğiz. Hani “Faiz sebep, enflasyon sonuç” demişlerdi ya... Bunu ufak bir değişiklikle şöyle yapmamız lazım: “İktidar sebep, yoksulluk ve enflasyon sonuç!” İşin gerçeği bu! Sevgili halkımız kendi ektiğini biçiyor! TEBESSÜM Etiler’de 15 milyona daire! Malum, konut fiyatları uçtu... Ülkeyi dolduran izinli ya da kaçak göçmenler evlerin kiralarını da füze gibi arttırdı. Konut fiyatlarının tavan yaptığından haberi olmayan bir müşteri komisyoncuya başvurmuş. Etiler ’de bir apartman dairesini gezmişler... Müşteri: “Çok beğendim” deyince komisyoncu da: “Gerçekten güzeldir beyim” demiş “Çok isteyeni var. İnşallah size nasip olur. Fiyatı 15 milyon lira.” Müşteri daireyi iyice dolaştıktan sonra dışarı çıkarken birden sormuş: “Yahu, iyi-güzel ama bu dairenin ahırı nerede?” Komisyoncu şaşırmış: “Anlamadım?”“Ahırı nerede dedim.”“Beyim ahırı ne yapacaksın? Burası Etiler... Ahır ne demek? Neden sordun?” Müşteri gülmüş: “Bunu satın alacak inek nerede yatacak, onu merak ettim de...”GÜNÜN SÖZÜAza sahip olan değil, gözü doymayan insanlar fakirdir!",https://www.sozcu.com.tr/iktidar-sebep-yoksulluk-sonuc-wp7852326
Rahmi Turan,Yüzyılları aşan lider ve kara vicdanlılar!,11 Kasım 2023,"Büyük Ata ’mızı, ölümünün 85’ inci yılında, sevgiyle, minnetle andık. Asker, devlet adamı ve çağımızın en büyük lideriydi. Bize Türkiye Cumhuriyeti ’ni bağışladığı ve böyle güzel bir vatanı Türk gençliğine emanet ettiği için şükran duygularımızı dile getirdik. Yabancılar Atatürk ’ü, bizdeki yobaz tayfasından daha iyi tanıyor ve ona saygı duyuyor. Belçikalı yazar Daniel Dumoulin ’in dediği gibi “Türk ulusu Atatürk’ü Tanrı’ya, geri kalan her şeyini Atatürk’e borçludur.”Fransız yazar Cloude Farrare de Atatürk için: “O, yüce bir dağa benzer. Eteğinde yaşayanlar bu yüceliği fark edemezler.” demişti. ★★★ Toplumumuzda bugün, Atatürk ’ü fark edemeyen vicdanları körleşmiş yaratıklar var. Bunların duydukları 100 yıllık kinle gözleri karardığı için Atatürk ’ün yüceliğini göremiyorlar. Büyük Ata ’nın ölümünden 85 yıl sonra bile onun kurduğu Cumhuriyet tüm ilke ve devrimleriyle ayakta... 10 Kasım ’da sel olup Anıtkabir ’e akanların ellerinde Türk bayrakları, kalplerinde Atatürk vardı. Atatürk yüzyılları aşan bir liderdir. ★★★ Türkiye, İslam dünyasında bir istisnadır. Atatürk ’ün getirdiği aydınlık ve akılcılık sayesinde Ortadoğu ülkelerinden farklı olan Türkiye’ nin hedefi Batı uygarlığıdır. Şimdi Cumhuriyet ’in ve Atatürk devrimlerinin altını oyarak Türkiye ’yi Ortadoğu bataklığına sürüklemek isteyenler, halkımıza en büyük kötülüğü yapıyor. Her fırsatta Atatürk ’e saldıran ve kin kusan kafalara ne söylesek fayda etmez. Çoğu zırcahildir. Bazıları da çok sinsi ve kurnazdır. Bunlar dini kendi çıkarları için kullanır, saf halkı aldatırlar. Türk halkının dinine olan saygısını ve bağlılığını kullanıp, milleti bölmek için dini alet edenler, laik-dindar çatışması yaratarak ulusal bütünlüğü yok etmek peşinde... Dini menfaat, para, koltuk aracı yapanların Tanrısı, ibadeti, hep çıkar hesabıdır. Bilinçli Türk halkı bu oyuna gelmeyecektir. Türk milletinin kurtuluşu Atatürk ’ün aydınlattığı yoldadır. Türkiye’yi “Hukuk anarşisi” içine soktular! Yalnız Türkiye değil, dünya tarihinde böyle bir hukuk garabeti yok! Yargıtay 3. Ceza Dairesi, Anayasa Mahkemesi ’nin Can Atalay hakkındaki kararını dinlemediği gibi, Anayasa Mahkemesi için suç duyurusunda bulundu! Bu acayip kararla ülke tam bir hukuk anarşisi içine girdi. Türkiye Barolar Birliği “Bu karar ‘Anayasal düzene’ karşı açık bir başkaldırıdır.” diye sert bir açıklama yapmak zorunda kaldı. Hal böyleyken Adalet Bakanı Yılmaz Tunç “Hukuk devletinde, sorunlar hukuk içinde çözülür.” dedi. Adalet Bakanı hangi hukuk devletinden bahsediyor? Anayasa, yargı eliyle askıya alınırken ortada hukuk mu kalır? Dünyada artık hukukun olmadığı ülkeler sınıfındayız. “Uluslararası Demokrasi ve Seçim Yardımı Enstitüsü” nün 2023 Demokrasi Raporu’ na göre Türkiye hukukun üstünlüğü alanında 173 ülke içinde 148 ’inci sırada... Yani hukuksuz ülkeler arasında! Adalet Bakanı ’nın bilgilerine sunulur! TEBESSÜM Çifte piyango! Temel’e piyangodan büyük ikramiye çıkmış... Çok sevinen Temel hemen bir arabaya atlayıp parayı almaya giderken, arkadaşı Dursun onu cep telefonundan aramış: “Yahu Temel, hani senin azılı bir düşmanın vardı ya, belalı bir herifti...”“Eee, ne olmuş?”“İşte o herif ölmüş!” Temel ellerini havaya açmış: “Hey büyük Allah’ım” demiş “Verdikçe veriyorsun!”GÜNÜN SÖZÜNe kadar az yüksekten uçarsan, düştüğün zaman o kadar az incinirsin!",https://www.sozcu.com.tr/yuzyillari-asan-lider-ve-kara-vicdanlilar-wp7858635
Rahmi Turan,Müthiş bir öngörü!,12 Kasım 2023,"Dinciler Atatürk ’ü sevmiyor. Fakat... Dindarlar Atatürk ’ü çok seviyor. Dinci ile dindar arasında büyük fark var.Dindar, Allah inancı olan, Allah için iş yapan ve ona teslim olandır. Seçkin ve üstün niteliklere sahiptir. Dinci ise dini kendi hesapları için kullanan, Allah adını öne sürüp kendisine çıkar sağlayandır. İnsanları sömüren bir sahtekârdır. ★★★ İslam Felsefesi Profesörü Yaşar Nuri Öztürk, Atatürk sevgisi üst düzeyde, aydın ve gerçek bir din adamıydı. Onu 7 yıl önce kaybettik. Yaşar Nuri Hoca ile yakın arkadaşı Mustafa Küçükaslan ’ın Beyoğlu ’ndaki atölyesinde, uzun sohbetler yaptığımız günler olmuştu. Sohbetlerimiz hep ülke sorunları, din ve gericilik hakkında olurdu. Yaşar Nuri Hoca ’nın, hatırladığım sözlerinden biri şudur: “Bir insanın namaz kılıp kılmadığına, besmele çekip çekmediğine bakmayacaksınız. O insanın yediğinin haram olup olmadığına bakacaksınız!” ★★★ Yaşar Nuri Öztürk, Türkiye ’nin dünyanın mutsuz ülkeleri arasında yer almaya doğru ilerlediğini söyleyerek üzülür, düşüncelerini şöyle özetlerdi: “Türkiye diğer Müslüman ülkelerden daha ileri, daha medeni... Petrolü, parası olduğundan mı? Hayır! Tam tersine petrol ve para, o mutsuz Müslüman ülkelerin elinde... Paraları var ama uygarlıktan uzak bir perişanlık içindeler. Türkiye, Atatürk ’ün aydınlık ve akılcı yolu sayesinde diğer İslam ülkelerinden farklı bir konumda yer aldı ama Atatürk düşmanlığı nedeniyle ülkemiz bugün mutsuz ve perişan ülkeler arasına doğru ilerliyor maalesef. Böyle giderse ilerideki yıllarda Türkiye ‘ Perişan ülkeler’ arasına değilse bile ‘Mutsuz ülkeler’ listesine mutlaka girecektir. Toparlanmazsa bunu perişanlık izleyecektir!” ★★★ Din bilgini Yaşar Nuri Öztürk , bu sözleri 2015 yılında söylemişti. Müthiş bir vizyonu var. Öngörüsü doğru çıktı. Aradan geçen 8 yılda Türkiye onun dediği gibi geri gidip “Mutsuz ülkeler” listesine girdi! Geçen hafta açıklanan Dünya Mutluluk Endeksi’ nde 112 ülke arasında 102 ’nciyiz! En mutsuz ülke olmaya az kaldı! Yaşar Nuri Hoca bunu 8 yıl önce haber vermişti. Geldiğimiz nokta bizim için alarm olmalıdır!    Müslümanların hazin kaderi! Rahmetli Yaşar Nuri Öztürk Hoca, ölümünden bir süre önce, yakın arkadaşı Mustafa Küçükaslan ’a bir yazı vermiş ve: “Şimdi bir televizyon programına gidiyorum. Bunu orada haykıracağım. Bu yazıyı sakla, günü geldiği zaman ‘Hoca haklıymış’ dersin” demişti. Yaşar Nuri Hoca ’nın arkadaşına verdiği yazı şöyleydi: Müslümanların hazin kaderi!1) Müslümanların perişan olduğu ülkeler: Filistin, Afganistan, Libya, Irak, Yemen, Suriye. 2) Müslümanların mutsuz olduğu ülkeler: Cezayir, Mısır, Fas, Tunus, İran, Pakistan, Özbekistan, Türkistan, Türkmenistan, Azerbaycan, Lübnan, Suudi Arabistan. 3) Müslümanların mutlu yaşadığı ülkeler: İngiltere, Avustralya, Kanada, Fransa, İtalya, Almanya, İsviçre, Amerika, Norveç, Hollanda, Danimarka. Hazin gerçek: Müslümanlar, Müslüman ülkelerin tamamında ya perişan ya da mutsuz... Müslüman olmayan ülkelerin tümünde ise mutlu ve keyifli... Belediye nerede? YOK! Kadim okurlarımdan araştırmacı yazar Semih Kalkanoğlu ’ndan haklı bir şikâyet mektubu aldım. “Beylikdüzü’nde belediye var mı?” diye soran Kalkanoğlu şöyle diyor: “İstanbul ’da ekmeğe yüzde 33 zam yapıldı ve 200 gramlık ekmek 6 liradan 8 liraya çıkarıldı. Beylikdüzü ’ndeki bağımsız fırın bu sabah 200 gram ekmeği 10 liradan satmaya başladı. Nerede belediye? YOK! Nerede devlet? YOK! Kimi kime şikayet edeceksin? Bu fırını son 3 yılda defalarca CHP ’li belediyeye şikayet ettik ama değişen bir şey yok! Neden acaba? ” Bu sorunun bir cevabı olmalı! GÜNÜN SÖZÜHaksızlık edenler, haksızlık bulmaya hazır olmalıdır!",https://www.sozcu.com.tr/muthis-bir-ongoru-wp7859480
Rahmi Turan,İYİ Parti’de fırtına ve yaprak dökümü!,26 Kasım 2023,"Sevgili okurlar... Siz de hatırlayacaksınız, İYİ Parti ’nin ilk yıllarında Genel Başkan Meral Akşener ’i içtenlikle desteklemiştim. Aklı başında söylemleri, cesur kararları ve yiğitçe davranışlarıyla çevresine güven veriyordu. İYİ Parti ’nin güçleneceğini ve CHP ile birlikte Türkiye’ yi AKP iktidarından kurtaracak bir siyasi kuruluş haline geleceğini düşünüyordum. Başlangıçta durum öyleydi... Beş yıl sonra şimdi hayal kırıklığı yaşıyorum. İlk yıllarda işler iyi gitti. Sonra Meral Hanım peş peşe hatalar yaparak bocaladı, sarsıldı, yıprandı. Şimdi partisini ve koltuğunu kurtarmak için çırpınıyor! ★★★ Meral Hanım , düzgün, dürüst bir insan ama ne yazık ki, liderlik kumaşı zayıf! Son dönemlerdeki aşırı öfkeli tavırları, sinir küpü hali, acı dili, zehirli ifadeleri ile, kendisini destekleyenleri bile yanından kaçırdı. Mesela, eski İzmir Milletvekili Aytun Çıray ... Dürüst, yurtsever bir siyaset adamı... Sırf Meral Akşener ’i desteklemek için, o zamanki Genel Başkan Kemal Kılıçdaroğlu ’ndan izin  alarak CHP ’den istifa etmiş ve İYİ Parti ’nin kurucuları arasında yer almıştı. Önemli bir fedakârlıktı bu... Sonra ne oldu? Acı ama gerçek! Meral Hanım’ın ilk harcadığı kişilerden biri oldu.Aytun Çıray , çevresini saran çeşitli entrikalara tahammül edemediği için İYİ Parti’ den istifa etti. ★★★ Çıray ’ın istifası, yaklaşan fırtınayı gösteren bir işaret fişeği gibiydi. Partinin en önemli adamları arasında istifalar çorap söküğü gibi geldi. Durmuş Yılmaz... Ahad Andican... Faruk Köylüoğlu.... Aydın Sezgin... Bahadır Erdem... Hasan Subaşı...Adnan Beker... Yavuz Ağıralioğlu... Ve diğerleri istifayı bastılar! Bunların çoğu, partinin kurucuları arasındaydı... Tam bir yaprak dökümü!İYİ Parti şimdi lodosta karaya vurmuş tekne gibi... Sert dalgalar yaralı  tekneyi sürekli dövüyor, parçalamaya çalışıyor. Meral Hanım ile Sakarya Milletvekili Ümit Dikbayır arasında (parasal konularla ilgili) büyük kavga var. Üstelik Ümit Dikbayır, Meral Hanım’ ın yeğeni! Karşılıklı birbirlerini yıpratıyorlar! ★★★ Meral Akşener , partideki kan kaybını durdurmaya çalışıyor ama nafile... Bu gibi krizlerde sert ve haşin bir tutum takınmak, bağırıp çağırmak, ona-buna parmak sallamak, dosta-düşmana meydan okumak fayda etmez... İyi bir yönetim, güçlü bir liderlik sergilemek gerekir. O da Meral Hanım’da yok! Rüştünü ispat etmek için her ilde aday çıkaracağını söyleyen Meral Hanım ’ın işi çok zor! Bu fırtına onu yok etmese bile iyice hırpalayacak, yerel seçimlerde 81 ilde SIFIR çekecek! O başarısızlık rekoru kırarken, muhalefetin oylarını bölerek AKP ’ye büyük kıyak yapmış olacak! Arapça “Deve eti” kasidesi Arapça ’yı kutsallaştırıp, dinin anlaşılmadan yaşanmasına sebep olanların düştüğü hazin durumun bir örneğini Araştırmacı Yazar Semih Kalkanoğlu ’ndan dinleyelim: “Arap Bedevi kadınları ellerinde defler, yanık sesle türküler söylüyorlardı. Türkülerin konusu da deve etinin lezzetiydi... Bu etin kebabının, haşlamasının, kızartmasının ne kadar lezzetli olduğu yanık yanık, makama uygun anlatılıyordu. Töreni tertipleyen Osmanlı Teşkilâtı Mahsusa Reisi Eşref Sencer Kuşçubaşı bir de baktı ki, hazır ol vaziyetinde duran Anadolu ’nun aslan yapılı Osmancık Taburu ’nun erlerinden bazılarının Arapça deve eti kasidesini dinlerken gözyaşları şıpır şıpır damlıyordu. İyi Arapça bilen Eşref Bey şaşırdı ve bir ere “Oğlum ne ağlıyorsun böyle?” diye sordu. Er, hazır ol vaziyetinde durmaya devam ederek cevap verdi: “Komutanım, bakınız ne güzel Kur’an okuyor!” GÜNÜN SÖZÜBu zalim dünyada gün ışığına lâyık olmayan nice insanlar vardır!",https://www.sozcu.com.tr/iyi-partide-firtina-ve-yaprak-dokumu-wp7872916
Rahmi Turan,CHP iktidar olabilir mi?,06 Kasım 2023,"CHP ’de “değişim” kazandı. CHP ’li seçmen öfkeli ve küskündü... Sokaktaki halkın duyguları kurultaya da yansıdı ve “değişim” diyen Özgür Özel, 812 oyla yeni Genel Başkan seçildi. Böylece 13 yıllık Kılıçdaroğlu devri sona erdi. Dilerim millete ve memlekete hayırlı olur. Her değişiklik, yeni bir umut, yeni bir heyecan demektir. Fakat sadece koltuktaki isimlerin değişmesi değişim değildir. Özgür Özel bunu biliyor ve onu zor bir dönem bekliyor. ★★★ Sadece kurultay kazanmak lider olmaya yetmez. Lider olabilmek, kitleleri peşine takabilmek için mevcut iktidarı devirip, iktidarı ele geçirmek gerekiyor. Özgür Özel kurultayda millete bunu vaat etti. Dilerim tüm vaatlerini gerçekleştirir. Önce partide büyük reform yapması gerekiyor. Seçim kaybıyla yıkılmış, çökmüş olan CHP örgütüne yeni bir ruh aşılamak, halkın umutlarını canlandırmak şart... Özgür Özel kurultayda “Ben CHP’yi iktidara taşıyacağım” dedi. Bu onun şeref sözüdür. Ülkeyi karanlığa götüren iktidarla kıyasıya mücadele edip, çok çalışarak vaadini yerine getirmelidir. ★★★ Özgür Özel ’in ilk büyük sınavı, 31 Mart 2024 ’te yapılacak yerel seçimlerdir. Yeni Genel Başkan Özel ’in, eski başkan Kılıçdaroğlu ’nun kazandırdığı (başta İstanbul ve Ankara olmak üzere)  bütün büyükşehir belediyelerini kazanması, hatta bunların sayılarını arttırması gerekiyor. Yerel seçimlere 4 ay 24 gün var. Bu süre içinde Özgür Özel , tüm kesimleri birleştirmek, politik yeteneğini göstermek zorundadır. Aksi halde hayal kırıklığı yaratır. ★★★ Kurultay bittiğine, değişim kazandığına göre artık CHP ’de bütün iç kavgalar bitmeli, tüm örgüt sıkılmış yumruk gibi birbirine kenetlenmelidir. Bunu sağlayacak olan kişi Yeni Genel Başkan ’dır. Çalışınca her şey olur. Çalışınca dağlar delinir. Neden olmasın?CHP ’nin hedefi ve görevi iktidara yürümektir! Kılıçdaroğlu’nun sırtındaki hançerler ve veda mesajı! Kılıçdaroğlu’ na gelince... Türkiye ’nin politik hayatında gördüğü en demokrat, en zarif ve daha da önemlisi “En dürüst” siyasetçilerden biridir. Cumhurbaşkanlığı seçimini kazanmak için elinden geleni yaptı, oylarını yüzde 48 ’e kadar çıkarttı, daha fazlasına gücü yetmedi, kaybetti, çünkü... Karşısında devletin tüm imkanlarını seferber eden, kural tanımayan, montaj olduğu bilinen iftira dolu videoları seçim propagandası olarak kullanan bir güç vardı. Yalnız o kadar değil tabii... Kılıçdaroğlu kurultayda “Sırtımdaki hançerlerle seçime girmek zorunda kaldım” diyerek, seçim döneminde uğradığı ihaneti açıkladı. Artık bunların hepsi geride kaldı. Yeni Başkan Özgür Özel ’i ilk tebrik edenlerden biri Kemal Kılıçdaroğlu oldu. Onun bir centilmenlik örneği olan veda mesajı şöyle: “Büyük önderimiz Atatürk’ ün emanetini bugüne kadar onurla taşıdım. Ve bugün, kurultay delegelerimizin verdiği kararla Genel Başkanlık görevine veda ediyorum. Bugüne kadar mücadelemize omuz veren herkese teşekkür ediyorum. Genel Başkanlık görevine seçilen Genel Başkanımız Özgür Özel’ i kutluyor, başarılar diliyorum.” TEBESSÜM Balığın cinsiyeti nasıl anlaşılır? Müjdat Gezen’ den bir fıkra: “Abi, balığın erkek mi, dişi mi olduğunu nasıl anlaşılır?” “Yumurtasından.” “Ya yumurtlama zamanı değilse?” “Kılçığından...” “Balık çiğse kılçığı göremezsin.” “O zaman Reis’e sorarım.” “O bilir mi?” “Bilmez ama fark etmez. Öyle diyorsa öyledir.” GÜNÜN SÖZÜ Eğitim, eğitim yine eğitim! Ulusun geleceği duada değil, okuldadır.",https://www.sozcu.com.tr/chp-iktidar-olabilir-mi-wp7853118
Rahmi Turan,Yargıdaki fırtına hepimizi vuracak!,15 Kasım 2023,"Ortada tuhaf bir durum var! Cumhurbaşkanı Erdoğan, Anayasa Mahkemesi ile Yargıtay arasında çıkan hukuk krizi için: “Buradaki kavganın tarafı olacak halim yok, o ayrı bir şey. Ama işin hakemliğine gelince, bu hakemliği yapma da tabii bize görev düşebilir” dedi. Kısacası, hakem olacağını ifade etti. Hakem olup krizi çözmek iyi bir şey, fakat.. Hakem nedir, kimdir? Bir anlaşmazlığı çözmek için başvurulan ve sorunu âdil bir şekilde karara bağlayan kişiye hakem deniliyor. Bir hakemin her şeyden önce “tarafsız” olması gerekir. Bu, “olmazsa olmaz” bir şarttır. Oysa Sayın Cumhurbaşkanı , daha işin başında tarafını belli etmiştir. Suudi Arabistan’ daki zirve dönüşü uçakta gazetecilere Anayasa Mahkemesi’ ni âdeta şikâyet eden Cumhurbaşkanı Erdoğan, birçok yasal düzenlemenin Anayasa Mahkemesi ’ne gittiğini ve bunların “ Tersyüz” edildiğini söyleyerek Yargıtay’ ı haklı bulduğunu ifade etti. Daha sonra “Kavganın tarafı olacak halim yok, o ayrı bir şey” dedi ama ne çare ki, kanaatini açıkça belli etmiş oldu! Onun Saray ’daki hukuk danışmanı Mehmet Uçum da, Yargıtay 3. Ceza Dairesi ’ni haklı bulduğunu resmen açıklamış, Adalet Bakanı Yılmaz Tunç da “Bu anayasa yüzünden yargı krizi çıktı, bize yeni bir anayasa lâzım” mealinde tam taraf olacak nitelikte, hukuk dışı sözler söylemişti. Hal böyle olunca, Cumhurbaşkanı ’nın tarafsız karar vereceğine nasıl inanılacak? Durum apaçık ortada değil mi? İktidar, Anayasa Mahkemesi’ ne karşı! Tüm Türkiye adına son derece sakıncalı bir durum bu! ★★★ Cumhurbaşkanı Erdoğan , bugünkü yetkisini ve meşruiyetini mevcut Anayasa ’dan alıyor. Bu nedenle onun Anayasa ’ya herkesten çok sahip çıkması lâzım! İktidar sağduyulu olmalı ve “İlle benim dediğimi gibi olacak” saplantısıyla hareket etmemeli! Bugün ezilen Türk halkıdır! Yargıdaki fırtına, ülkedeki ekonomik krizi büyütecek ve yine olan vatandaşa olacak! Bugün Türkiye’ de milletin temel derdi “Ekmek, aş ve iş” iken, ülkeyi daha da yoksulluğa sürükleyecek böyle inatlaşmalardan kaçınmak gerekiyor! Millete saygısızlık! Futbol Federasyonu ’nun yaptığı, Türk halkına saygısızlık, Türk futbolseverlere hakarettir. Fenerbahçe ile Galatasaray arasında yapılacak Süper Kupa maçının Suudi Arabistan ’da oynatılması ne demek? Bu kadar mı onurumuzu kaybettik?Başkan Mehmet Büyükekşi hiç sıkılmadan kararı savunmaya devam ediyor. 2023 Türkiye Cumhuriyeti ’nin 100. Kuruluş yılıdır ve Galatarasay Fenerbahçe arasında 30 Aralık günü oynanacak 2023 Süper Kupa maçının Suudi Arabistan ’da yapılması kararı yanlıştır. Futbol Federasyonu aklını başına toplamalı ve kararını mutlaka yeniden gözden geçirmelidir! Fenerbahçe Yüksek Divan Kurulu , Süper Kupa ’nın Atatürk Olimpiyat Stadı veya Samsun 19 Mayıs Stadı ’nda oynanması yönünde karar almıştır. Fenerbahçe ’den sonra Galatasaray Divan Kurulu ’nda da final maçının Türkiye ’de oynanması kararı alındı. Tüm futbolseverlerin de arzusu bu yöndedir. Futbol Federasyonu, Suudi Arabistan parası için kendini de, milleti de küçültmemelidir! Aksi halde bu vebalin altından kalkamaz! Memlekette işler nasıl? Rahmetli Demirel’in muhalefet lideri olduğu yıllarda: “Memlekette işler nasıl gidiyor?” diye sormuşlardı. Bu soruya Demirel şu fıkrayla cevap vermişti: “Görme özürlü biriyle, bir topal karşılaşmışlar. Görme özürlü, topala sormuş:“Her iki ayağın kesikken nasıl yürüyorsun?” Topal, köre cevap vermiş: “Gördüğün gibi!” Kıssadan hisse... GÜNÜN SÖZÜ Bazı yerlerde para konuşunca şeref susuyor!",https://www.sozcu.com.tr/yargidaki-firtina-hepimizi-vuracak-wp7862341
Rahmi Turan,Şehitlerimiz...,26 Aralık 2023,"Türkiye günlerdir ağlıyor... Kuzey Irak’ta terörist saldırısıyla şehit olan 12 evladımız için yastayız. 12 genç adam... Hepsi pırıl pırıl, temiz yüzlü, güçlü kuvvetli yiğitler... Vatan uğruna canlarını esirgemediler. Fotoğraflarına baktıkça yüreğimiz daha çok yanıyor. Olaydan sonra düzenlediğimiz hava harekatında, aralarında elebaşlarının da bulunduğu 30 hedefin imha edildiği açıklandı ve “Kanları yerde kalmadı!” denildi. Milli Savunma Bakanı Yaşar Güler “Artık örgütün hareket kabiliyeti bitme noktasına getirildi” dedi. Bunlar bir teselli olmaz ve 12 şehidimizin acısını dindiremez! Yıllardır “Bitti, bitiyor! Terörün belini kırdık!” sözlerini duyuyoruz ama terör hâlâ büyük bela! Terörün başladığı 1983’ten bu yana tam 40 yıl geçti. Bu can yakıcı sorun hâlâ devam ediyor. Önceki İçişleri Bakanı Süleyman Soylu “Teröristlerin ayakkabı numaralarına kadar hepsini biliyoruz.” demişti. Son acı olaylar bu lafların boş olduğunu gösterdi. Terör dışarıdan besleniyor. Öyle olmasa bu caniler çetesi 40 yıl dayanamazdı! Terör destekçilerinin başında PKK/PYD’li teröristlere milyonlarca dolarlık silah gönderen ve hainleri eğiten ABD geliyor. Son bir buçuk yılda kaybettiğimiz kahramanlarımızın sayısı 131... Ailelerinin ve tüm ulusumuzun başı sağ olsun. ★★★ Ülkemizi yönetenler, strateji uzmanı E. Tuğgeneral Haldun Solmaztürk’ün sorularına cevap vermeli: Pençe-Kilit operasyonunun siyasi hedefi nedir? Hükümet bunu açıklamalı. 1 yıl 8 aydır kaldığımız bölgede neden bu kadar şehit veriyoruz? Ortada bir sorun olduğu anlaşılıyor. Bu sorun, Milli Savunma Komisyonu’nda konuşulmalı, ancak komisyon 2023 yılı içinde sadece bir kez toplandı, o da tanışma toplantısı! Hiç mi sıkılmıyorlar? 1 yıl 8 aydır hedefimiz neydi, bunca süre içinde neler elde ettik, bunun da açıklanması lazım!” Kadıköy’den cevap geldi Dün, Kadıköy Belediyesi’ndeki çeşitli yolsuzluk iddialarından bahsederek, Belediye Başkanı Şerdil Dara Odabaşı’nın, personeli hakkındaki vahim suçlamalar için ne dediğini, ne yaptığını sormuştum. Başkan Odabaşı cevap gönderdi. Etik gazetecilik anlayışımız gereği bu yazıyı yayınlıyorum: “CHP aday seçerken kılı kırk yarmalı” başlıklı yazınızda adımın geçmesi üzerine bu hususlarla ilgili cevabımdır. Öncelikle, Kadıköy Belediye Başkanı olarak adıma açılmış bir dava olmadığını belirterek hakkımı teslim ettiğiniz için teşekkür ederim. Ancak, bu bilgiye rağmen adımın yolsuzluk iddiasının aktörü yapılması doğru olmamıştır. 18 aydır iddianamesi dahi hazırlanmamış, tutuklusu olmayan bir davada eksik kaldığımı, kimseyi görevden almadığımı yazmışsınız. Başkan yardımcımız Fahrettin Kayhan’ın hakkında şu ana kadar açılmış bir dava/soruşturma bulunmamaktadır. Kaynağı ve niyeti bizce belli dedikodular üzerinden belediye yönetilemeyeceğini, haysiyet cellatlığı yapmayacağımı da belirtmek isterim. İçlerinde amir dahi olmayan ve gözaltına alınan, sonrasında tutuklanan kamu personelinden de kimsenin cezaevinde kalmadığını bilginize sunuyorum. Personelimiz, ilgili kanuna (657/138 ve devamı) göre görevine devam etmektedir. İçişleri Bakanlığı’nca görevlendirilen Mülkiye Müfettişleri tarafından kurumumuz aleyhinde verilmiş herhangi bir karar bulunmamaktadır. Adı geçen ya da başka herhangi bir başkan yardımcım hakkında bu olayla ilgili hiçbir açılmış dava/soruşturma bulunmamaktadır. Hal böyleyken, bir hukuk insanı olarak hakikatten uzak dedikodular üzerinden hüküm veren biri olmayacağımı bilmenizi isterim. Bir de size bir davetimiz olacak. Uygun olan bir zamanda size belediyemizi gezdirmek, faaliyetlerimizi tanıtmak isterim. Bu vesileyle belediyeye hakimiyetim üzerindeki soru işaretlerinizi gidereceğimi ümit ediyorum. Herhangi bir kızgınlık ya da kırgınlık taşımayan cevabımın köşenizde yayınlamasını istirham eder, saygılarımı sunarım.” (Av. Şerdil Dara Odabaşı-Kadıköy Belediye Başkanı) GÜNÜN SÖZÜ Vatan için ölmek de var, fakat borcun yaşamaktır (T. Fikret)",https://www.sozcu.com.tr/sehitlerimiz-p10979
Rahmi Turan,Özgür Özel’in katılmadığım sözü!,16 Aralık 2023,"Şimdi de “Şeyh Sait fırtınası” estiriyorlar! Diyarbakır Büyükşehir Belediyesi, 12 kilometrelik bir yolu “Şeyh Sait Bulvarı” olarak ilan edince kıyamet koptu, her kafadan bir ses çıkmaya başladı. Şeyh Sait kimdir? 1925 yılında “Din elden gidiyor” sloganıyla yeşil bayrak açıp, peşine 10 bin kişiyi takarak Türkiye Cumhuriyeti’ni boğmak isteyen bir isyancı! Şeyh Sait’i kışkırtan İngilizlerin kayıtlarına göre ayaklanmada 12 bini asker, toplam 52 bin kişi hayatını kaybetti. İki buçuk ay kadar süren kanlı isyan Şeyh Sait ve çetesinin 6 Mayıs 1925 günü yakalanmasıyla son buldu, yargılanan sanıklar idama mahkum edildi. Suçları “Vatana ihanet.” Şeyh Sait’le birlikte 46 kişi, 29 Haziran 1925 günü Diyarbakır meydanında asıldı. Aradan 98 yıl geçtikten sonra şimdi bu Cumhuriyet düşmanı şeyhi kahraman olarak görenler var. Cumhur İttifakı’nın ortağı Milliyetçi Devlet Bahçeli Bey buna ne der acaba? ★★★ İngilizlerin para ve silah desteği ile ayaklanma başlattığı bilinen Şeyh Sait’in, petrol bölgesi Musul’u İngilizlere kaptırmamıza sebep olduğunu da belirtelim. Peki, “Şeyh Sait HAİN miydi, yoksa KAHRAMAN mı?” Bu soruyu CHP Genel Başkanı Özgür Özel’e sordular. Özel’in cevabında doğrular da yanlışlar da var. Oy kaygısıyla olsa gerek, çekingen cevaplar verdi, net konuşmayarak “Ne şiş yansın, ne kebap” anlamında şunları söyledi: “Biz CHP olarak Cumhuriyet’e, Cumhuriyet’in kurucu kadrolarına, kurucu babalarına saygılıyız. Cumhuriyet’in geçmiş döneminde yaşanmış acılar varsa, bu acıları tartışmanın sıcak siyasetin alanı değil, tarihçilerin alanı olduğunu değerlendiriyoruz. Bu mevzu ile ilgili sürekli dönüp yaraları kaşımanın kimseye faydası olmadığını düşünüyoruz.” Bu konunun tarihçilerin alanı olduğu çok iyimser bir düşünce... Çünkü malum çevreler bir süredir kasıtlı olarak bu tür tartışmaları alevlendirip karşıdevrim atağında bulunuyor. Bu saldırılara karşı net bir tutum sergilemek gerekir! Özgür Özel’in KESİNLİKLE katılmadığım sözü ise şu: “Ben Şeyh Sait’e HAİN de KARAMAN da demem!” Peki, ne dersiniz Özgür Bey? Bunu öğrenmek isteriz doğrusu! ★★★ Bugün Türkiye’nin CHP’ye çok ihtiyacı var ama nasıl bir CHP’ye? Atatürk ilke ve devrimlerine, Laik Cumhuriyet’e sonuna kadar sahip çıkan, “ALTI OK”tan şaşmayan gerçek bir CHP’ye ülke olarak son derece ihtiyacımız var. Güzel memleketimizde olur böyle vakalar! Hakem yumruklayan Faruk Koca ömür boyu futbol maçlarından menedildi, Ankaragücü kulübüne 5 resmi maçta seyircisiz oynama ve 2 milyon lira para cezası verildi. Böylece Futbol Federasyonu sorunu halletmiş oldu. (!) Ertelenen maçlar 3 gün sonra başlayacak. Sahalardaki şiddet böyle önlenmez! Futbol Federasyonu’nun yaptığı sadece “Aspirin tedavisi”... Baş ağrısı bir süreliğine geçecek... Ta ki yeni bir hakem dövülene kadar! FİFA kokartlı yetenekli hakem Halit Umut Meler yediği dayakla, ülkemiz de futbol yönetimi olarak dünyaya rezil olmakla kaldı! Tutuklanan saldırgan Ankaragücü Başkanı Faruk Koca kısa bir süre sonra serbest bırakılırsa hiç kimse şaşırmasın! Eski bir AKP milletvekili olan Faruk Koca’nın siyasi bağlantıları güçlü... Federasyon Başkanı Mehmet Büyükekşi bile onu: “Faruk Başkanımız böyle biri değildi. Bir sağlık durumu mu oldu, ne oldu, bilmiyoruz” diyerek hararetle savundu. Futbol Federasyonu geçen yıl Faruk Koca’ya “Fair Play” ödülü vermişti. NOT: Halil Umut Meler, UEFA ve FİFA’nın değer verdiği, genç ve saygın bir hakemimiz. Saldırı nedeniyle moral çöküntüsüne uğrayıp hakemliği bırakmamasını dilerim. R.T. GÜNÜN SÖZÜ Günümüzde korkakları kahraman, çolakları pehlivan yaptılar!",https://www.sozcu.com.tr/ozgur-ozel-in-katilmadigim-sozu-p8947
Rahmi Turan,Cumhuriyet düşmanlarına nedir bu sevgi?,23 Aralık 2023,"SİLAHLI ayaklanma başlatarak Türkiye Cumhuriyeti’ni yıkmaya kalkıştığı için yargılanıp idam edilmiş bir isyancının adı Diyarbakır’da bir yola verilmek isteniyor. Hem de bunu, kendini “yerli ve millî” olarak tanıtan AKP iktidarının tayin ettiği Kayyum Vali yapıyor. Türkiye Cumhuriyeti’ne düşmanlık yapanlara nedir bu sevgi, anlamak zor! Tarihin “Hain” olarak kaydettiği bir isyancıyı 98 yıl sonra “Kahraman” yapmanın kime, ne faydası var? Ne yapmak, nereye varmak istiyorlar? ★★★  İktidarın Kayyum Valisi böyle yaparken, Cumhur İttifakı’nın ortağı MHP lideri Devlet Bahçeli Meclis’te feveran ederek bağırdı:  “Tarih ve milletin huzurunda söylüyorum; Hınıslı Sait bir vatan hainidir. Yaşadığı dönemin terörist başıdır, katildir, canidir, emperyalizmin uşağıdır. Piran’da askerlerimize saldıran, halkı isyana teşvik eden, Genç, Palu, Elazığ, Silvan, Lice, Varto’yu işgale kalkışıp Diyarbakır’ı ele geçirmek için saldırı düzenleyen, eğer bu işgal başarılı olsaydı İngiltere’den sözde Kürdistan için destek isteyeceğini itiraf eden bir soysuza kim övgü yağdırıyorsa onunla aynı çukurdadır.” Devlet Bahçeli böyle sert tepki göstermekte haklıdır. Aynı tepkiyi diğer liderlerin de göstermesini beklerdik. Çünkü bu Cumhuriyet, bu ülke, bu devlet hepimizin... ★★★ “Şeyh Sait hain miydi, kahraman mı?” sorusuna CHP Genel Başkanı Özgür Özel “Ne şiş yansın ne kebap” kabilinden “Ben Şeyh Sait’e hain de kahraman da demem!” diye acayip bir cevap vermesini eleştirirken: “Cumhur İttifakı’nın ortağı Milliyetçi Devlet Bahçeli Bey buna ne der?” diye sormuştum. Devlet Bahçeli’nin Meclis’teki net ve kesin sözleri yeterlidir. Ancak... Benim cevabını merak ettiğim başka sorular da var: Kayyum Vali “Şeyh Sait Bulvarı” adını Kürt oylarını AKP’ye kazandırmak için mi verdi? Ankara’nın bundan haberi var mıydı? Devlet Bahçeli’nin bu sert çıkışından sonra Diyarbakır’da yapılmakta olan 12 kilometrelik yolun adı “Şeyh Sait Bulvarı” olarak kalacak mı, kaldırılacak mı? Bekleyelim, göreceğiz! Bir “Hasan Kılıç” vardı... Hafta içinde Hürriyet’in birinci sayfasındaki çift sütunluk haberi okuyunca içim “cızz” etti... Üzüntümün derecesini anlatamam! Hürriyet’in sorumlu müdürlerinden Hasan Kılıç’ın ölüm haberiydi bu... Hasan Kılıç işine bağlı, çok titiz çalışan, verilen her görevi eksiksiz yapan ve kendisini yıpratırcasına çalışan düzgün bir gazeteciydi. Sevdiğim bir arkadaşım, kardeşimdi... Onun yetişmesinde büyük emeğim vardır. 1990 yılında Genel Yayın Yönetmenliğini yaptığım Hürriyet’e Hasan Kılıç’ı ben transfer etmiş, ona gazetenin gece sorumlu müdürlüğünü vermiştim. Hasan, o günden sonra ölünceye kadar 33 yıl aynı görevde kaldı. Onunla daha eski yıllarda Genel Yayın Yönetmenliğini yaptığım Günaydın ve Sabah gazetelerinde de birlikte çalışmıştık. Bugün, eski adıyla “Babıâlî” olan basın dünyamızda Hasan Kılıç kadar titiz çalışan gazeteci sayısı sanıyorum çok fazla değildir. Nur içinde yat aziz kardeşim. Mekanın cennet olsun. TEBESSÜM Sosyetik aile... Temel, liseye giden oğluna ya evin bahçesinde ya da sokakta ders çalıştırıyormuş. Karısı Fadime meraklanmış, kocasına bunun sebebini sormuş. Temel bilgiç bir tavırla: “Senin aklın ermez bu işlere” demiş “Sen TV’lerde magazin haberlerini hiç izlemiyor musun? İstanbul’un sosyetik aileleri çocuklarını hep dışarıda okutuyorlarmış artık!” GÜNÜN SÖZÜ Zaman insanı eskitir. Tüm despotların en büyük rakibi zamandır!",https://www.sozcu.com.tr/cumhuriyet-dusmanlarina-nedir-bu-sevgi-p10418
Rahmi Turan,İstanbul Havalimanı tartışmaları!,09 Aralık 2023,"Bu sütunu okuyanlar hatırlayacaktır. İstanbul Havalimanı’nda, olumsuz hava koşulları nedeniyle uçuşlarda sorunlar yaşandığını belirtmiş, bu konuda Doğru Parti Genel Başkanı Rifat Serdaroğlu’nun (başka kişilerden de dinlediğim) şikâyetlerini nakletmiştim. Bunun üzerine İstanbul Havalimanı Kurumsal İletişim Direktörü Gökhan Şengül’den bir açıklama gelmiş, onu da (cevap hakkına saygılı olduğumuz için) bu sütunda yayınlamıştım. Gökhan Bey, “İstanbul Havalimanı 24 Ocak 2022 gününde gerçekleşen şiddetli kar fırtınası  ve tipi haricinde hiçbir gün trafiğe kapatılmamıştır” diyordu. İstanbul Havalimanı, çeşitli uluslara ait 96 farklı havayolu şirketinin uçaklarının inip kalktığı dünyanın en büyük havalimanlarından biridir ve bütün kamuoyunun ilgilendiği bir yerdir. Bu bakımdan, açıklamaya gelen çok sayıdaki itirazdan ikisini (özetle) sizlere nakledeceğim. ★★★ Eyüp Turşucu, uzun yıllar “Kaptan Pilot” olarak görev yapan “Kaza Araştırma Uzmanı” bir havacıdır. Eyüp Kaptan’ın gönderdiği itiraz mesajı şöyle: “Genel olarak meydanlar çok nadiren trafiğe kapatılır. Fakat kapatılmasa da bazı günlerde hava şartları nedeniyle uçaklar meydana iniş yapamaz ve başka meydanlara yönelir. Yolcu uçaklarının yan rüzgâr limitleri vardır ve rüzgârın yön ve şiddeti bunu belirler. Eğer rüzgâr belirli değerlere ulaşırsa pilotlar yedek meydanlara yönelirler. Meydanlar kapanmaz ama iniş-kalkış da yapılamaz. İstanbul Havalimanı’nda şu anda 5 aktif pistin tamamı ‘Kuzey-Güney’ istikametindedir. Doğu-batı yönünden 25 kts şiddeti üzerinde devamlı rüzgâr olduğunda bu sıkıntı hep yaşanacaktır. Meydan yapılırken planda olan ‘Doğu-Batı’ pisti yapılmış olsaydı bu sıkıntı daha az yaşanırdı.” ★★★ Doğru Parti Genel Başkanı Rifat Serdaroğlu’nun itiraz mesajı da (özetle) şöyle: “İstanbul Havalimanı yetkilisinin açıklaması havacılık bilgisinden yoksunluktur. Google’da ‘İstanbul Havalimanı’nda 2023 yılında uçuş iptalleri’ diye yazdığınızda, yüzlerce uçuş iptalini ve yüzlerce kez hava trafiğine kapatıldığını görebilirsiniz. Tabii ki, meteorolojik veriler ve havalimanının durumu değerlendirildikten sonra uçuşların yapılıp yapılmayacağına Havayolu Şirketleri ve Kaptan Pilotlar karar verecektir. Çünkü her türlü sorumluluk onların üzerinedir. Siz İstanbul Havalimanı’nın yerini belirlerken, ilimi-bilimi-uluslararası havayolları kurallarını göz ardı edeceksiniz, sonra da şirketlerden o havalimanına inmesini bekleyeceksiniz. İstanbul Havalimanı’nın yerinin yanlışlığı, bu havalimanı hava şartları yüzünden kapalıyken, 8 kilometre ötedeki Atatürk Havalimanı’nın inişe-kalkışa açık oluşundan net olarak anlaşılmaktadır.”  TEBESSÜM    Partilerde akçeli işler!   İYİ Parti’de parasal bir takım şeyler döndüğü iddiaları üzerine, kasadan kaybolan paraların araştırılmasını isteyen Genel İdare Kurulu (GİK) üyesi Ümit Dikbayır apar-topar partiden ihraç edildi ya... Bu olay aklımıza şu tarihî fıkrayı getirdi.      Osmanlı Sadrazamı’nın her gün Üsküdar’dan Tophane’ye geçtiği kayığı su alıyormuş... Konağının kâhyasını çağırıp bağırmış: “Şu kayığın su aldığından haberin yok mu? Bir gün ben içindeyken batarsa senin canını alırım! Tez bu kayığın altını ziftlet! Bol zift sürdür, su geçmesin!” Kâhya: “Baş üstüne paşa hazretleri” diyerek işe koyulmuş. Birkaç gün sonra kâhya, Sadrazam’ın huzuruna varmış: “Kayık ziftlendi paşam!” “Kaç paraya ziftlendi?” “On altına paşam!” Sadrazam Paşa’nın gözleri fal taşı gibi açılmış: “Ulan, on altına kayık ziftlenir mi?” Kâhya boynunu bükmüş: “Müsaadenizle biraz da ben ziftlendim paşam!” GÜNÜN SÖZÜ İnsanların en büyük mutluluğu sağlıklı, paralı, hür düşünceli olmaktır!",https://www.sozcu.com.tr/istanbul-havalimani-tartismalari-p6433
Rahmi Turan,İmamoğlu’nu bekleyen süreç!!,20 Aralık 2023,"Yeniden bir seçim heyecanına girdik! 3 ay 11 gün sonra, 31 Mart 2024 Pazar günü yerel seçimler var. Partilerdeki hareket hızlandı. Cumhurbaşkanı Erdoğan, 2019 yılında kaybettiği İstanbul ve Ankara Büyükşehir Belediye Başkanlıklarını geri almakta ısrarlı... “Yeniden İstanbul diyoruz, yola devam ediyoruz. Yeniden Ankara diyoruz, yola devam ediyoruz.” diyor. Erdoğan, İstanbul ve Ankara’yı tekrar kazanmak için elinden geleni yapacak. Ancak...… CHP adayları Ekrem İmamoğlu ve Mansur Yavaş’ın, güçlü seçmen tabanları var. Bu iki büyük şehri yine CHP kazanırsa, AKP’den çok Cumhurbaşkanı Erdoğan kaybetmiş olacak! Anketler, Ekrem İmamoğlu’nun da, Mansur Yavaş’ın da kazanma şanslarının fazla olduğunu gösteriyor. Ancak... Ekrem İmamoğlu’nun tepesinde sallanan bir “Demokles’in kılıcı” var. Halen İstinaf Mahkemesi’nde bekleyen 2 yıl 7 ay 15 günlük hapis cezası Ekrem Başkan için bir tehdit! Herkes bunu unutmuşa benzerken Araştırmacı Yazar Semih Kalkanoğlu davayı hatırlatan bir mesaj gönderdi. Diyor ki: “Siyasi partiler, belediye başkanlığı, belediye meclis üyeliği, il genel meclisi üyelikleri, belediye başkan aday listelerini 20 Şubat Salı günü saat 17.00’ye kadar verecek. Kesin aday listeleri 3 Mart Pazar günü ilan edilecek. O tarihten sonra adayların değiştirilmesi söz konusu değil. Peki, İmamoğlu’nun bekletilen 2 yıl 7 ay 15 günlük hapis cezası İstinaf Mahkemesi tarafından 3 Mart 2024 tarihinden sonra ONAYLANIRSA ne olacak? İmamoğlu’nu ‘seçim dışına’ itmenin yolu, İstinaf Mahkemesi’nin ‘cezayı onaylaması’ olabilir mi?” Kalkanoğlu, İmamoğlu hakkındaki yargı tehlikesini işaret ediyor. Fakat, benim bildiğim, İstinaf Mahkemesi kararı onaylasa bile Yargıtay süreci var. O da en az bir buçuk, iki yıl sürüyor. Dolaysıyla İmamoğlu’nun seçime girmesine bir engel yok. Ancak... Kararı Yargıtay da onaylarsa, İmamoğlu seçimi kazansa bile, siyasi yasaklı olacağı için başkanlığı düşer! Ekonomide güven olmadan işler düzelmez! Kimse hayale kapılmasın! Her işte önce güven gerekiyor! Amerikan finans ajansı Bloomberg’te yayınlanan bir analiz, “Türkiye’de ekonominin düzelmesi için hukuk ve güven şart” diyenlerin haklı olduğunu gösteriyor. Yabancı yatırımcıların Türkiye’ye yatırım yapmaları için yönetimin “Ortodoks politikaların” devam edeceğine dair güven verici kanıtlar göstermesi gerektiği vurgulanan analizde (özetle) şöyle deniliyor: “Yatırımcılar, son yıllarda Türk ekonomi politikasındaki U dönüşleri nedeniyle, yetenekli bir teknokratın (Mehmet Şimşek’in) dönüşüyle yatıştırılamayacak kadar çok kez yandılar. Piyasanın şüpheciliğinin nedeni, mevcut para politikasının devamlılığına olan güvensizliktir. Bu durum ancak Erdoğan’ın, yatırımcıları piyasaya ve para politikasına müdahale etmeyeceğine ikna etmesi halinde değişebilir.” Durum açık... Türkiye ekonomisinin düzelmesi için her şeyden önce piyasalarda güven sağlanması gerekiyor. Bu da hukukla olur. TEBESSÜM İstanbul’da kira sorunu  Müjdat Gezen’in bir yakını iyi bir semtte kiralık ev aramaktadır. Emlak komisyoncusu 165 metrekarelik bir daire gösterir. Ev arayan sorar: “Güzel bir daire. Beğendim. Peki aylık kirası ne kadar?” “80 bin lira efendim...” “Nee? 80 bin mi? Peki bunun ahırı nerede?” “Ahır mı? Neden sordunuz bunu?” “Hiiiç... 80 bin lirayı veren eşek nerede yatacak diye düşündüm de...” GÜNÜN SÖZÜ Siyasi güç kar gibi geçici olur. Kar ne kadar çok yağsa da bahara kalmaz!",https://www.sozcu.com.tr/imamoglu-nu-bekleyen-tehlike-p9682
Rahmi Turan,Akşener’den CHP’ye artık bir hayır gelmez!,12 Aralık 2023,"Televizyonda İstanbul Büyükşehir Belediye Başkanı Ekrem İmamoğlu’nu dinliyoruz. Bir muhabir soruyor: “Sayın Akşener ‘Büyük şehirlerimizde ulaşım sorunu çözülmedi’ diyerek sizi de eleştirdi, ne diyorsunuz?” İmamoğlu cevap veriyor: “Ben de o konuşmayı dinledim, fakat, İstanbul adını duymadım. Nereden çıkartıyorsunuz? Belki başka şehri kastetmiştir. Üstüme almam. Biz Özgür Bey’le ‘Yeni Nesil Siyaset’ yapıyoruz.” İmamoğlu böyle dedi ama Meral Hanım’ın davranışları pek dostane değil! ★★★ - CHP’yi yerden yere vuran, en büyük pişmanlığı olduğunu söyleyen... - “Şimdiki aklım olsa Altılı Masa’ya dönmezdim” diyen... - Durduk yerde bir şiir okuyarak, Ankara Büyükşehir Belediye Başkanı Mansur Yavaş’a dolaylı olarak “Korkak” diyen... - İstanbul başta olmak üzere CHP’li tüm büyükşehir belediye başkanlarına yüklenen Meral Hanım’a, “Ocağına düştük” dercesine boyun eğmek CHP’nin “Yeni Nesil Siyaseti” mi? ★★★ Özgür Özel, İmamoğlu ve diğer CHP’liler, alttan alarak, hakaretleri sineye çekerek boşuna uğraşıyorlar. Hanımefendi kararını vermiş! Belki de başka birileriyle bilmediğimiz bir anlaşma yapmış olamaz mı? Türkiye siyasetinde yok yoktur, her şey olur... Meclis’e, siyasi partilere şöyle bir bakın, kişisel çıkarları için yön değiştirenleri, dün eleştirdiklerini bugün övenleri bol miktarda göreceksiniz. Siyasetimiz bunun örnekleriyle doludur. Meral Hanım ve kurmayları şimdi “İYİ Parti olarak 81 ilde de aday çıkartacağız. CHP ile işimiz bitti” diyor. ★★★ İYİ Parti’nin stratejisinin, muhalefetin oylarını bölerek AKP’yi kazandırmak olduğunu ileri sürenler mantık açısından haksız değiller. İddiaya göre: Meral Hanım, iktidara muhalif görünüp, sürekli olarak Cumhurbaşkanı Erdoğan’ı  eleştirecek, kendisi seçimde hiçbir büyükşehiri kazanamayacak ama İstanbul, Ankara’yı CHP’ye kaybettirip, AKP’nin kazanmasını sağlayacak. Peki, neden yapacak bunu? Yakında o da ortaya çıkar! Belki son dönemde iktidara karşı başlayan sempatisinden, belki de CHP’ye olan nefretinden... Meral Hanım, Trabzon’da İYİ Parti’lilerle konuşurken bir soru üzerine, 6’lı Masa’yı terk edip, geri dönme sürecinden duyduğu pişmanlığı bir kez daha dile getirip: “Şimdiki aklım olsa dönmezdim, ama oldu!” dedi. Aklı 7 ay sonra başına gelmiş! CHP kurmayları, Meral Akşener’in psikolojisini hâlâ anlamadılarsa boşuna politika yapıyorlar demektir. O artık CHP’ye muhalefet yapacak! Türk Musikisi’nin anıt ismi Prof. Dr. Nevzat Atlığ’ı kaybettik Türk Sanat Müziği üstatlarından Prof. Dr. Nevzat Atlığ, Bodrum’da tedavi gördüğü hastanede 98 yaşında hayatını hayata veda etti. Çok değerli bir insan ve harika bir sanatçıydı. Gelmiş geçmiş en büyük müzik üstatları arasında yer alan Nevzat Atlığ çok sayıda müzisyen yetiştiren önemli bir hocaydı. Öğrencileri arasında, üroloji alanında da dünya çapında bir isim olan Prof. Dr. Ali Rıza Kural da bulunuyor. Kural, tıbbi çalışmalardan fırsat bulup kendine zaman ayırdıkça, çok ilgi gören “Türk Sanat Müziği Konserleri” veriyor ve ses sanatçısı olarak da büyük beğeni topluyor. Üstat Nevzat Atlığ, yaz aylarında Bodrum’da görüştüğüm bir dost idi. Bizzat bana “Ali Rıza Kural, gurur duyduğum öğrencilerimin başında geliyor, zamanı gelince bunu yaz” demişti. Hakkında çok sayıda kitap yayınlanan ve sayısız müzik ödülü kazanan Prof. Dr. Nevzat Atlığ’a 1987 yılında Devlet Sanatçısı unvanı verilmiş, 1999 yılında da Cumhurbaşkanlığı Kültür ve Sanat Büyük Ödülü’ne lâyık görülmüştü. Nur içinde yat Nevzat Hocam, mekânın cennet olsun. GÜNÜN SÖZÜ Tüm toplumlarda aptal olanların sayısı akıllılardan çoktur!",https://www.sozcu.com.tr/aksener-den-chp-ye-artik-bir-hayir-gelmez-p7957
Rahmi Turan,CHP aday seçerken kılı kırk yarmalı!,25 Aralık 2023,"Bu iktidar döneminde ülke hep geriye gitti ne yazık ki... Ekonomide, hukukta, Milli Eğitim’de, her şeyde... Peki, kim umut olacak millete? Muhalefetin (özellikle CHP’nin) güçlenip yönetimi ele alması umut olabilir. Muhalefetin 31 Mart 2024’te yapılacak yerel seçimlerde elindeki belediyeleri iktidara kaptırmaması, bunlara yenilerini, eklemesi gerekiyor. Ancak... Bazı CHP’li belediyelerde ayyuka çıkan yolsuzluk iddiaları insanların kafasında soru işareti yaratıyor. Bu nedenle, “YENİ CHP yönetimi” yerel seçimler için göstereceği yeni adayları seçerken çok titiz davranmalı. ★★★ CHP’li belediyeler hakkındaki yolsuzluk iddialarının bazıları iftira, bazıları da gerçek olabilir. CHP yönetiminin bunları araştırmış olması gerekir. Şu son dönemde rüşvet iddialarıyla çalkalanan belediyelerden biri Kadıköy Belediyesi’dir. İstanbul’un bu güzel ilçesinde belediye başkanlığına talip olan 20’ye yakın aday adayı var. Bu aday adaylarından biri şimdiki Belediye Başkanı Şerdil Dara Odabaşı... Ancak... Kadıköy Belediyesi’nin yolsuzluk iddialarıyla çalkalandığını ve bunun sonunda çok kişinin tutuklandığını, İstanbul Anadolu Adliyesi’nde açılan rüşvet davalarının hâlâ devam ettiğini düşünürsek, Şerdil Dara Bey’in önünde önemli bir engel olduğunu görebiliriz. Şunu da belirtelim Belediye Başkanı Şerdil Dara Odabaşı hakkında açılan bir dava duymadık. Ancak, devam eden yolsuzluk davaları ve tutuklamalar, onun belediyeye gereği gibi hâkim olamadığını göstermesi bakımından önemli... Bir Belediye Başkanı, bir geminin kaptanı gibi, kendi yönetimindeki belediyenin her şeyinden sorumludur. Yolsuzluk iddiaları karşısında Şerdil Dara Odabaşı ne yaptı? Kimleri görevden aldı? Kimlerin hakkında soruşturma başlatıp savcılığa başvurdu? Bu konuda beş yıl boyunca gazetelerde, internet sitelerinde ve TRT Haber’de çok sayıda haber çıktı, çeşitli iddialar ortaya atıldı. Başkan Odabaşı bu haberleri tekzip etti mi, yasal yollara başvurdu mu? Görevden aldığı Başkan Yardımcıları oldu mu? Bunu duymadık! ★★★ İlginç haberlerden birini Sabah muhabiri Mustafa Sait Özkan bazı bilgi ve belgelere dayanarak gazetesine yazdı. Özkan, Kadıköy Belediye Başkan Yardımcısı Fahrettin Kayhan hakkında öyle iddialar ortaya attı ki, yenir yutulur gibi değil... Aylar geçti, suçlanan Fahrettin Kayhan bunu tekzip etti mi? Bir dava açtı mı? Ne oldu sahi, o müthiş iddianın sonucu? Başkan Şerdil Dara Odabaşı, yardımcısı Fahrettin Kayhan hakkındaki iddiayla ilgilendi mi? Bir soruşturma başlattı mı? Haberin doğru olup olmadığını araştırdı mı? Haberi resmi yollardan yalanladı mı? Ya da yardımcısını görevden aldı mı? Bizim bildiğimiz Fahrettin Kayhan hâlâ Belediye Başkan Yardımcısı olarak vazifesinin başında! CHP yönetimi başkan adaylarını seçerken çok titiz davranıp kılı kırk yarmalı, halkın güvenini kazanmalı. Aksi halde sonuç üzücü olur! DÜZELTME: Dünkü yazımda sehven Enerji Bakanı olarak Milli Eğitim Bakanı Yusuf Tekin’in adı geçmiştir. Enerji Bakanı Alpaslan Bayraktar’dır. TEBESSÜM Neye hazırlanıyor? Temel, aynanın karşına geçmiş kendi kendine bağırıyor: “İlkesiz adam...  Şerefsiz! Senin yerin çöplük... Saygısız, yalancı, hilebaz, çıkarcı, fırsatçı, ahlâksız, faşist, terörist...” Temel’i gören Dursun “Bu delirdi mi yaa?” diye düşünüyor. Temel devam ediyor: “Irkçı, yalancı, düzenbaz, dengesiz, cibilliyetsiz, zürriyetsiz!” Dursun onu susturuyor: “Ne yapıyorsun be Temel? Neden böyle hakaretler yağdırıyorsun?” Temel gülüyor: “Öyle deme dostum... Politikacı olacağım da... Siyasete hazırlanıyorum!” GÜNÜN SÖZÜ Şeytana kızma, bir iyilik yap şeytan sana kızsın!",https://www.sozcu.com.tr/chp-aday-secerken-kili-kirk-yarmali-p10745
Rahmi Turan,Karanlıkları seven bir iktidar!,24 Aralık 2023,"Karanlıkları seven bir iktidar tarafından yönetiliyoruz. Son 21 yılda geldiğimiz nokta bu maalesef! İnsanlarımızı yoksullaştıran ekonomik çöküntüden başka, hem fizikî, hem gerici karanlığın içindeyiz! Anlaşılan o ki, böyle bir yönetim anlayışıyla Türkiye aydınlık yüzü görmeyecek! ★★★ Ülkemizde 2016 yılından beri “Kalıcı Yaz Saati” uygulanıyor. Tüm halkımıza, özellikle küçük öğrencilere tam bir eziyet, hatta işkence bu! Halkın oyuyla göreve gelenler, halka eziyet ediyorlar. Nasıl oluyor bu? Kalıcı yaz saatine haklı tepkiler sürerken Enerji Bakanı Yusuf Tekin anlamsız bir inatla “Uygulamaya devam edeceğiz!” dedi. Bu yıl da kış ayları vatandaşlar için soğuk ve karanlık geçecek! ★★★ Gelelim gerici karanlığa... Tuzla Piyade Okulu’nda tarikatçı olduğu anlaşılan bir teğmenin Atatürk’ün resmini yakasına takmaması, bu anlayıştaki kişilerin orduya sızdığını göstermesi bakımından dikkat çekicidir. Atatürk karşıtı bu teğmen Türk Silahlı Kuvvetleri’ne nasıl girebilmiştir, onu imtihan eden kurulda kimler vardır? Tarikat ve cemaat mensubu kişilerin orduya girip subay olabilmesi, iktidarın “Hain FETÖ” kalkışmasından ders almadığını gösteriyor. Atatürk resmini “Toplu iğne bulamadım” diye yakasına takmayan öğrenciyle birlikte, ona tepki gösteren Atatürkçü teğmenler hakkında da soruşturma başlatılması, siyasetin orduya girdiğini göstermesi bakımından çok üzücüdür. Atatürk, Türkiye Cumhuriyeti’nin kurucusudur. Ona saygı göstermeyen, hatta düşmanlık hisleri besleyen kişi ya da kişilerin Türk ordusunda ne işleri var? Daha da hazin olanı, eski bir Genelkurmay Başkanı olan Milli Savunma Bakanı Yaşar Güler’in: “Bunda bir şey yok” der gibisinden “Teğmen toplu iğne bulamadığı için resmi yakasına takmamış!” diye olayı hafife almasıdır! Tekrar soralım: “Sizler FETÖ’nün hain darbe teşebbüsünden hiç ders almadınız mı?” ★★★ Gelelim Milli Eğitim’e... Orada da karanlık bir yolda ilerliyoruz! Milli Eğitim Bakanı Yusuf Tekin Meclis’te, tarikat ve cemaatlerin eğitime girmesini savunarak: “O sizin yaşadığınız eski Türkiye bitti. Vedalaşın. Uyanın, uyanın! Türkiye artık bambaşka bir ülke. Sizin TARİKAT, CEMAAT dediğiniz, bizim STK (Sivil Toplum Kuruluşu) dediğimiz yapılarla toplam 10 tane protokolümüz var. Onlarla protokol yapmaya devam edeceğiz.” diye tüm ilericilere kafa tuttu! ★★★ Tarikat ve cemaatleri öven, onlarla protokol yapan bu Bakan derhal görevden alınmalıdır fakat, nerede o günler? Arkasının güçlü olduğuna inanan Bakan Bey: “O sizin yaşadığınız eski Türkiye bitti! Vedalaşın! Uyanın, uyanın!” sözleriyle baklayı ağzından çıkarttı zaten! Amaç apaçık belli! Ah keşke uyanabilsek ve toplum olarak aklımızı başımıza toplayabilsek! O zaman Yusuf Tekin gibiler o makamları rüyalarında bile göremezler! TEBESSÜM İş bulamayan delikanlı... Uzun süre iş arayıp bulamayan delikanlının psikolojisi bozulunca hiç çalışmadan yaşamaya karar vermiş. Torununun boş boş oturduğunu gören yaşlı dedesi ona sormuş: “Evladım, ben bu yaşta çalışıyorum, sen neden çalışmıyorsun?” “Neden çalışayım ki dede? Çalışınca ne olacak?” “Tembeller için şans diye bir şey yoktur. Çalışıp para kazanacaksın!” “Para kazanıp ne yapacağım?” “Biriktireceksin” “Peki, biriktirip de ne olacak?” “O paralarla ileride hiç çalışmadan yaşayacaksın be evladım.” Delikanlı tebessüm etmiş: “Ne değişecek ki dede? Ben şimdi de çalışmadan yaşıyorum!” GÜNÜN SÖZÜ Yaratıyoruz derler,   Her gün yeni bir eser, Bol bol tıraş ederler, Bunlar çok usta berber!",https://www.sozcu.com.tr/karanliklari-seven-bir-iktidar-p10587
Rahmi Turan,Soykırımcı Hitler’den ne farkları var?,13 Aralık 2023,"Dünya vicdansız... Uygar geçinen tüm Avrupa ülkeleri acımasız! Amerika Birleşik Devletleri ise vicdansızların şahı! 21’inci yüzyılda, ilk çağlardakinden beter bir vahşetle karşı karşıyayız. Masum insanlar, küçük çocuklar, kundaktaki bebekler öldürülüyor, Amerika “Hunharca katliama devam” diyor. Gazze’de hayatını kaybeden masumların sayısı on sekiz bine ulaştı. Birleşmiş Milletler’de, 15 üyeli Güvenlik Kurulu’na sunulan “Gazze’de Ateş kes” tasarısının, ABD’nin TEK oyu ile reddedilmesi, bir utanç abidesi olarak kayıtlara geçti. 13 ülke ateşkesi kabul ederken, sadece Amerika “Katliama devam” dedi ve onun TEK veto oyuyla “Ateş kes” kabul edilmedi! Nasıl bir kural bu? Böyle adalet mi olur? *** ABD, Gazze’deki soykırım ve vahşetin ortağı olarak suç işliyor! Fakat güçlü olduğu için dünya ona boyun eğiyor! İsrail Başbakanı Netanyahu ile, ABD Başkanı Biden’in (masum insanları öldürme konusunda) kan içici Hitler’den ne farkları var? Hitler, Yahudileri gaz odalarında öldürtmüştü... İsrail Başbakanı Netanyahu ve onun destekçisi ABD Başkanı Biden, savunmasız insanları, tepelerine yağmur gibi yağdırılan bombalarla öldürtüyor. Cumhurbaşkanı Erdoğan “Adil bir dünya mümkün ama bu Amerika ile mümkün değil” demekte çok haklıdır. ★★★ Gazze, 2 milyon insanın yaşadığı 365 kilometre karelik bir kent... Doğu Akdeniz sahilinde şerit gibi uzanıyor. Zavallı insanlar her gün burada İsrail’in durmak bilmeyen vahşi saldırılarıyla ölüyor! İsrail Başbakanı Netanyahu’nun adı tarihe en hafif tabiriyle “İnsan kasabı” olarak geçecek. Dünyada her zaman savaşlar oluyor, fakat, İsrail’den başka hiçbir devlet savunmasız insanlara böyle insanlık dışı davranmıyor, vicdanları sızlatan katliamlar yapmıyor. Bu soykırımla Amerika gerçek yüzünü tüm dünyaya bir kez daha göstermiş oluyor. Netanyahu ve Başkan Biden, Hitler’in 21’inci yüzyıldaki temsilcileri gibi! Tarih onları mahkûm edecek! İYİ Parti’de bitmek bilmeyen kişisel hırs ve çekişmeler!” İYİ Parti, treni kaçırmış bir partidir. Varlığını CHP’ye borçlu olan İYİ Parti’deki son istifa depremi, bu partinin erime sürecinin başladığını gösteriyor. Çok sayıda istifa var... İYİ Parti’nin Adıyaman Kurucular Kurulu Üyesi Mithat Solgun bu istifacılardan biri... Diyor ki: “5 yıl önce Türkiye’nin gündemine oturan, her kesimden büyük bir vatandaş kitlesinin ve toplumsal muhalefetin umudu haline gelen bir partiyi, bitmek bilmeyen egolarıyla, kişisel hırs ve çekişmeleriyle, havaya girip kendilerini dev aynasında gören tavırlarıyla bitme noktasına getirdiler. Milletin kendilerine açtığı sınırsız krediyi hovardaca  harcadılar. Yola çıktıklarını, yolda bulduklarıyla değiştirdiler. Kısacası, kendilerine umut bağlayan milyonlarca vatandaşın safi, temiz duygu ve beklentilerine yazık ettiler. Ziyadesiyle huzursuz ve rahatsızız. Bu nedenle partide sade bir üye olarak kalmayı bile doğru bulmadım.” TEBESSÜM Haçlı Seferi... Cesur bir şövalye, Haçlı Seferine giderken, güzel karısına “Bekâret kemeri” takıp, anahtarı en yakın arkadaşına vermiş: “En güvendiğim arkadaşımsın. Eğer 10 yıl içinde savaştan dönmezsem anahtarı kullanabilirsin!” ...Ve zırhını giyip atına atlamış... Yolun dönemecinde kaybolmak üzereyken arkadaşı atını dört nala koşturarak yanına gelmiş: “İyi ki, yetiştim yaa.. Yanlış anahtar vermişsin bana!” GÜNÜN SÖZÜ Yokluk çekerek yaşam zevkini yitirmek, hayatı yitirmek kadar acıdır!",https://www.sozcu.com.tr/soykirimci-hitler-den-ne-farklari-var-p8237
Rahmi Turan,"Uma uma, döndük yanan bir muma!",11 Aralık 2023,"Toplum enflasyon sarmalında çırpınıyor. Milyonlarca insan hayatlarından bezmiş durumda... Ekonominin bu kahredici gidişi daha ne kadar sürecek, belli değil! Siyasiler “Enflasyonu kontrol altına aldık”, “Türkiye yüzde 5.9 büyüdü” gibi umut verici lâflar ediyorlar ama vatandaşa yansıyan olumlu, rahatlatıcı bir gelişme yok! Hep aynı terane: “Vatandaşı enflasyona ezdirmeyeceğiz!” İnsanlar pestil gibi olmuş, daha ne kadar ezdireceksiniz ki? Maliye Bakanı Mehmet Şimşek büyük çaba gösteriyor ama... Neden düzelmiyor işler? Hukuk, adalet olmadan ekonomi olmaz da ondan... Önce Anayasa’yı uygulayacak, âdil yasalar çıkaracak, yargı üzerindeki baskıyı kaldırarak güven sağlayacaksınız... Bunlar olmadan iyilik ummak boşuna! Gidişat bize göre hiç de iç açıcı değil ama... Patronlar Kulübü TÜSİAD Yüksek İstişare Kurulu Başkanı Tuncay Özilhan da iktidar yetkilileri gibi, “boş umut” kervanına katıldı!  ★★★ Ekonominin “olmazsa olmazı” olan “hukuka güven ve adaletten” bahsetmeyen Tuncay Özilhan, ekonomi için iktidar paralelinde yorum yaparak (özetle) şunları söyledi: “Türkiye, bir süredir hapsolduğu orta gelir tuzağından kurtulmak, yüksek gelirli ülkeler arasında yer almak zorundadır. Piyasanın yeni ekonomi yönetimiyle birlikte güveni yükseldi. Bugün ülkemizin hedeflerine ulaşması konusunda 6 ay öncesine göre daha umutluyuz. Güvenin yükseldiği bir döneme girdik. Önümüzdeki yıl fiyat istikrarının sağlanmasında önemli bir aşamaya  geleceğimizi umuyoruz.” ★★★ Sayın Özilhan... Ulus olarak uma uma, döndük muma... Toplum olarak mum gibi erimekteyiz! Bundan haberiniz var mı? Bu iktidarın yönetim zihniyeti değişmedikçe, ülkede adalet ve güven kalıcı olarak sağlanmadıkça, insanlar “Bizden olanlar ve bizden olmayanlar” diye ikiye ayrıldıkça, düzelen bir şey olmaz! Belki, bugünleri bile arar hale geliriz. Tuncay Özilhan’ın ekonomi için yorumunu gazetelerde okuyan önceki Futbol Federasyonu Başkanlarından ve eski iş insanı Mustafa Kemal Ulusu bana şu mesajı gönderdi: “Umutlu ve mutlu bir haber! Biz başka ülkede mi yaşıyoruz? Yaşasın! Artık umudumuz varmış!” Maçın yeri LOZAN olmalıydı! Toplumun tüm tepkilerine rağmen, Futbol Federasyonu Başkanı Mehmet Büyükekşi “Türkiye Kupası Final Maçı”nın 29 Aralık 2023 gecesi Suudi Arabistan’da oynanması kararını değiştirmedi. Zaten değiştirme gücünün olmadığı, kendisine tepeden böyle talimat geldiği anlaşılıyor. Galatasaray ve Fenerbahçe takımları arasında oynanacak final maçı, Suudi Arabistan gibi Cumhuriyet ve Atatürk karşıtı bir ülkede oynanmasının vicdani sorumluluğu, lanetli bir davul gibi Mehmet Büyükekşi’nin boynunda asılı kalacak. Prof. Dr. Bingür Sönmez, Diş Hekimi Yener Oruç’un kendisine gönderdiği bir mesajı bana yönlendirmiş. Gerçi final maçının yeri artık değişmez ama öneri haklı... Dr. Yener Oruç “Amaç Türk futboluna bir değer katmaksa, Cumhuriyet’in 100. Yılı’nda Süper Kupa maçının oynanmasına en uygun mekan, ulusal bağımsızlığımızın imzalandığı LOZAN’dır. Hem millî, hem de siyasi boyutuyla çok daha anlamlıdır” diyor. Yener Bey haklı ama bizim federasyonda böyle gurur verici milli düşünceler ne gezer!  TEBESSÜM Aristo mantığı! Dursun, Temel’e soruyor: “Ne okuyorsun öyle?” “Aristo mantığını okuyorum. Adam 4 bin sene önce icat etmiş bu mantığı...” “Vay canına, neler okuyorsun sen yaa?” “Evet, öyle... Sana Aristo mantığından bir örnek vereyim de öğren...” “Ver ya... Ben de kültürlü olurum...” “Mesela; Hayat acıdır” “Evet, acıdır” “Biber de acıdır” “Evet, acıdır” “Öyleyse hayat biberdir!” GÜNÜN SÖZÜ Bilge kişiler her şeyi bilmez ama ahmaklar her şeyi bilirler!",https://www.sozcu.com.tr/uma-uma-donduk-yanan-bir-muma-p6746
Rahmi Turan,CHP’de nedir bu gecikme?,27 Aralık 2023,"CHP yönetimini şaşkınlıkla izliyorum... 31 Mart Yerel Seçimleri’ne 3 ay 4 gün kaldı... Hâlâ birçok büyükşehrin adayları açıklanmış değil... Neyi bekliyorlar? Nedir bu gecikmenin sebebi? Vatandaş merak ediyor. Doğal olarak ben de merak ediyorum. İzmir... Eskişehir... Aydın... Adana... Antalya... Tekirdağ... Mersin... Bu şehirlerden bana gönderilen çok sayıda e-posta var. “Bizim Başkan başarılı... Bir teredddüt mü var? Neden bu gecikme? Üzülüyoruz.” mealinde mesajlar bunlar... Anladığım kadarıyla CHP seçmeni o büyükşehirlerin belediye başkanlarından memnun... Daha önceki yazılarımda zaman zaman belirttiğim gibi ülkemizin büyük sorunlarından ikisi: 1) İşi ehline vermemek 2) Liyakatsiz insanları (siyasi nedenlerle) önemli makamlara getirmek! AKP iktidarı böyle yaptığı için ülkemizde işler düzgün gitmiyor. CHP de AKP’nin bu yanlış yolunu izlerse, halkın bütün umutları söner. ★★★ Bizzat tanık olduğum bir durumdan bahsetmek istiyorum... Son dönemde Eskişehir’e iki defa yolum düştü... Partili-partisiz tüm Eskişehir halkının Büyükşehir Belediye Başkanı Yılmaz Büyükerşen’e olan sevgisini gözlerimle gördüm. Sokağa adımını attığı an millet onu alkışlıyor, fotoğraf çektirebilmek için kuyruğa giriyordu. Uzun yıllardır Türk siyasetiyle ilgileniyorum. Tüm yerel seçimleri izledim. Prof. Büyükerşen kadar sevilen bir belediye başkanı görmedim. Tabii ki, bu sevginin geçerli sebepleri var. 1999 yılından bu yana Eskişehir’i yöneten Büyükerşen Hoca, yaptığı çalışmalarla kenti bir Avrupa şehri haline getirdi. İtalya’da yaygın bir laf vardır: “Venedik’i görmeden ölme!” derler. Ben bu sözü Türkiye’ye adapte edersem “Eskişehir’i görmeden ölme!” derim. ★★★ “Ben yaptım, oldu” zihniyetinin iktidardan da, muhalefetten de silinmesi lazım. Her işin ehline verilmesi gerekiyor. Ziya Paşa’nın şu dizeleri ünlüdür: “Ayinesi (aynası) iştir kişinin, lâfa bakılmaz, Görünür rütbe-i aklı eserinden...” CHP yönetiminin, başkan adayı seçerken onların icraatına bakması, halkla ters düşmemesi gerekiyor. Kadıköy’den gelen cevap (2) Kadıköy Belediye Başkan Yardımcısı Fahrettin Kayhan da, belediyedeki yolsuzluk iddialarına ilişkin sorduğum sorulara cevap gönderdi. Kayhan’ın çok uzun olan yazısı bu sütuna sığmaz. O nedenle önemli bölümlerini özetle aktaracağım. Şöyle yazıyor: “Değerli büyüğüm... Bahse konu mesnetsiz iddialara müsaadenizle ben de cevap vereyim. ‘Kadıköy Belediyesi’ne Rüşvet Operasyonu!’ başlığıyla kamuoyuna duyurulan operasyon Süleyman Soylu’nun İçişleri Bakanı olarak görev yaptığı Mayıs 2022 tarihinde yapılmıştı. Soruşturmadan 224 kişi hakkında gözaltı kararı verilmiş, 30’a yakın kişi tutuklanmıştı. Fakat bugüne kadar (18 aydır) bu soruşturmayla ilgili, bırakın dava açılmasını, iddianame dahi hazırlanmamıştır. Operasyon kapsamında tutuklu personelimiz kalmamıştır. Sabah Gazetesi’ni referans olarak köşenize aktardığınız yazıda ‘yenir yutulur olmayan iddialar’ diye bahsi geçen o iddialar karşısında ne yaptığımı sormuşsunuz. Değerli büyüğüm... Bu yazıda sizinle aynı fikirde olduğum tek cümle iddiaların ‘yenir yutulur iddialar’ olmadığıdır. Ki ben de yiyip yutmadım. İstanbul Anadolu Cumhuriyet Başsavcılığı’na haberde adı geçen şahıslar hakkında suç duyurusunda bulundum. Tahkikat devam etmektedir. Bir başka suç duyurusu da, yazınızda bahsettiğiniz haberi örgütlü bir şekilde Kadıköy sokaklarına asan tetikçiler için oldu. Hakkımda açılmış ne bir dava, ne bir soruşturma bulunmamaktadır. Halihazırda Kadıköy Belediye Başkan Yardımcısı olarak görevime devam ediyorum. Hakkımızı ve hukukumuzu özgür basına teslim ediyoruz. Saygılarımı sunarım. (Fahrettin Kayhan-Kadıköy Belediye Başkan Yardımcısı) GÜNÜN SÖZÜ Önce, başkasına çamur atan eller ve diller kirlenir!",https://www.sozcu.com.tr/chp-de-nedir-bu-gecikme-p11233
Rahmi Turan,“Bugün adalet öldü!”,30 Aralık 2023,"Koca bir yılı daha bitirmek üzereyiz... Kavgalarla, açlık sınırında yaşayan insanlarımızın çığlıklarını dinlemekle geçti koca yıl... Ulus olarak bir santim bile ileriye gidemedik. Uluslararası alanda yapılan tüm araştırmalarda hep son sıralarda yer aldık. “Tek Adam Sistemi”nin başladığı 2019 yılından bu yana hep geriye gidiyoruz. Yalnız ekonomimiz değil, hukuk da adalet de bozuldu... Bu ülkede halen bir Anayasa var mı, yok mu? Anayasa Mahkemesi’nin kararları, geçerli mi, değil mi? Bu yüce mahkemenin verdiği her karar Türkiye Cumhuriyeti sınırları içindeki herkesi bağlıyor mu, bağlamıyor mu? Anayasa’nın rafa kaldırılması, Anayasa Mahkemesi’nin kararlarının geçersiz hale getirilmesi adeta bir hukuk darbesidir! Adım adım “Anayasa’sız ilkel bir ülke” olmaya doğru gidiyoruz. ★★★ Hukuk, Can Atalay’ın serbest bırakılmasını emrediyor ama ülkede “Kanun benim” diyen başka yargı organları var! Bu gidişle bir kabile devleti haline geleceğiz. Çünkü hukuk devleti kavramı adeta can çekişiyor! Anayasa Mahkemesi’nin, hapisteki milletvekili Can Atalay hakkında ikinci defa verdiği “Hak ihlali” kararını yerel mahkemenin dinlememesi hukuksuzluğun zirvesidir. Yerel mahkeme, dosyayı ikinci defa Yargıtay 3. Daire’ye yolladı. Dosya ping-pong topu gibi bir oraya, bir buraya gidiyor! Anayasa’ya uyulmayan bir ülkede, Adalet Bakanı Yılmaz Tunç’un hâlâ “Biz hukuk devletiyiz” demesi, aklı başında herkesi acı acı tebessüm ettiriyor! ★★★ Yazıyı, ibretlik bir öykü ile bitirmek istiyorum. Ülkenin birinde, ilginç bir gelenek varmış... Sıradan bir vatandaş öldüğünde kiliselerin çanları iki kere çalınıp, ölüm halka duyurulurmuş... Eğer ölen bir asilzade ise çanlar üç kez, ülkenin kralı öldürse dört kez çalarmış... Günün birinde, herkesin hak aramak için sığındığı mahkeme masum bir insanı haksız yere mahkûm ederek zindana attırmış... ...Ve o gün, ülkedeki kiliselerin çanları tam beş kez çalmış... Ahali, merak içinde baş papaza koşmuş: “Ey papaz efendi! Kraldan daha önemli biri var mı ki, o kişi ölünce çanları beş defa çaldırdın? Baş papaz şöyle cevap vermiş: “Evet, kraldan daha önemli bir şey var! Bugün ADALET ÖLDÜ” GÜNÜN SÖZÜ Hukukun olmadığı bir yerde çağ dışı, ilkel bir hayat olur! Merkez sağda yeni oluşum İbrahim Çetinkaya... 1967-1972 yılları arasında Adalet Partisi (AP) İstanbul Gençlik Kolları Başkanı idi. Aradan 51 yıl geçti... Şimdi güçlü bir iş adamı... İbrahim Çetinkaya, 1970’li yıllarda vatan sevgisiyle Adalet Partisi’nin çeşitli kademelerinde görev almış yurtsever gençleri toplantıya davet etti. O zamanın gençlerinin hepsi bugün 60-70 yaşlarında... ■ Toplantıda hasret gidermekten çok “Memleketin kötü gidişine nasıl bir çözüm getirilir?” sorusuna cevap arandı. Siyasi ikballer uğruna “Merkez sağ misyonun” nasıl yerle bir edildiği tartışıldı. ■ Merkez sağ misyonunun pınarından su içmiş yurtseverlerde, ayrı ayrı siyasi partiler kurmak yerine, “Ana Çatı” altında toplanma fikri ağır bastı. ■ 31 Mart Yerel Seçimleri’nin, yapılacak ilk genel seçimde iktidara gelecek zihniyetin işaret fişeği olacağı belirtildi. ■ Güçlü bir merkez sağ yaratmak için toplantılara devam ve çalışma kararı alındı. 60’lık, 70’lik delikanlıların enerjilerini takdir etmemek mümkün değil. TEBESSÜM Sıkıysa zam yapmasın!  Sekreter hanım, tüm ciddiyetini takınarak patronun karşısına çıkar ve: “Hayat pahalandı. Sizden maaşıma çok iyi bir zam yapmanızı bekliyorum!” der. Patron her zaman öfkeli bir tip... Sekreter hanımın zam talebini duyunca tepesi atar: “Zam haa? Hem de çok iyi bir zam bekliyorsun öyle mi? Peki, benden başka ne bekliyorsun?” Sekreter hanım gayet sakin bir şekilde son darbeyi vurur: “Bir bebek bekliyorum!”",https://www.sozcu.com.tr/bugun-adalet-oldu-p11974
Rahmi Turan,“Sağlam Ekonomi için hukuk ve adalet şart!”,19 Aralık 2023,"“Patronlar Kulübü” olarak bilinen TÜSİAD’ın Yüksek İstişare Kurulu Başkanı Tuncay Özilhan’dan, konsey toplantısında yaptığı önemli konuşmayla ilgili uzun bir mektup aldım. Özilhan konuşmasında, “Güçlü bir piyasa ekonomisinin temel özelliğinin sağlam bir hukuk sistemi olduğuna, modern bir hukuk devletinde can ve mal güvenliğinden adil yargılama esaslarına, eşitlik ilkesine vurgu yapan mesajlar verdiğini” belirterek “Konuşmamın tam metnini, dikkatlerinize sunuyorum” diyor. Tuncay Özilhan’ın, konsey toplantısındaki önemli konuşmasını şöyle özetleyebilirim: ★★★ “Güçlü bir piyasa ekonomisinin temel özelliği güçlü bir kurumsal yapı ve sağlam bir hukuk sistemidir. Modern bir hukuk devletinde herkesin can ve mal güvenliği garanti altındadır. Sözleşmeler hukuk sistemi içinde uygulanır. Yargılama adildir; herkes adalet önünde eşittir. Yasalar açık ve nettir, herkese eşit uygulanır. Modern bir hukuk devletinin tüm kurum ve kurallarıyla etkin işlemediği bir ülkeye yabancı yatırımcılar ilgi duymaz. Ekonomik istikrar ve hukukun üstünlüğü uzun vadede öngörülebilirlik sağlayarak yatırım kararlarının alınmasını kolaylaştırır. Yaratıcılığın önünü açan ve besleyen güçlü hukuk devleti, demokratik teamüllerin yerleşikliği, en aykırı fikirlerin bile ifade edilmesine gösterilen hoşgörü, basın özgürlüğü, kültür ve sanata verilen önemdir. Ekonomi yönetiminin başarısı için belki de en belirleyici konu, hukuk sistemine duyulan güvendir. Bu güveni sarsacak girişimlerden uzak durulmalıdır. 21’inci Yüzyıl’da çağdaş uygarlığa giden yol hukuk devletinden, demokratik standartların yerleşik hale gelmesinden, laiklik anlayışının içselleştirilmesinden, bilimin yol göstericiliğinden, eğitimde fırsat eşitliğinden, kadınların her alanda eşit katılımından geçiyor. Karşı karşıya olduğumuz çetrefil sorunları, Cumhuriyet değerlerinin sağlam zeminine basarak, egemenliğin kayıtsız-şartsız sahibinin milletin olduğu bilinciyle hep beraber aşmamız gerekiyor. Cumhuriyet’in ikinci yüzyılını ayrışarak değil anlaşarak, kavgayla değil barışla inşa etmeliyiz.” Hafize Gaye Hanım’ın itirafı! Merkez Bankası Başkanı Hafize Gaye Erkan hanımefendinin “İstanbul’da kiralar müthiş pahalı, ev bulamadım” diye açıklama yapması ve çarşı-pazardaki fiyat artışlarını annesiyle birlikte oturduğu apartmanın kapıcısı “Sadık Abi”sinden öğrendiğini söylemesi, haklı olarak günler boyu tartışıldı. Bu konuda çok mesaj aldım. Vatandaşlar “Hafize Hanım yaklaşık 300 bin lira olan aylık geliriyle ev bulamıyorsa, biz 15–20 bin liralık gariban maaşıyla ne yapalım?” diye soruyorlar. Gelen mesajlar arasında en değişik olanı okurum Yüksel Yılmaz’ın gönderdiği ileti... Diyor ki: “İktidar ekonomide kriz olmadığını, işlerin iyi gittiğini ve her şeyin düzelmekte olduğunu iddia ediyor. Fakat Hafize Gaye Hanım’ın sözleri bunu tekzip ediyor. Ülke ekonomisi, Merkez Bankası Başkanı’nın bile uygun fiyatla oturacak bir ev bulamayacağı kadar kötü durumda demek ki! Hafize Gaye Hanım’ın açıklamaları bu gerçeğin itirafı anlamına geliyor!” TEBESSÜM Öbür dünyaya küfür gider mi? Kavgaya tutuşan iki adamdan biri dövüştüğü adama: “Ben senin ananın, avradının...” diye küfreder. Diğer adam durur: “Çuvalladın ulan der “Benim avradım yok. Annem de çoktan öldü. Küfürler ona gitmez...” “O zaman babanın...” “Hah ha... Babam da 8 yıl önce öldü. Senin küfürlerin onlara gitmez!” Adam daha da sinirlenerek bağırır: “Ulan öbür dünyaya dualar gidiyor da küfürler niye gitmesin?” GÜNÜN SÖZÜ Bir ülke yalnız adaletle sonsuzlaşır, adaletsizlikle yıkılır!",https://www.sozcu.com.tr/saglam-ekonomi-icin-hukuk-ve-adalet-sart-p9470
Rahmi Turan,Hafize Gaye Hanım’ın SADIK Abisi!,18 Aralık 2023,"Gel de şaşırma, gel de acıma! “Vah vah!” dememek elde değil! Türkiye Cumhuriyeti’nin koskoca Merkez Bankası Başkanı Hafize Gaye Hanım, İstanbul’da ev bulamadığı için annesinin evine taşınmış! Neden bulamamış? Kiralar çok yüksekmiş! Bunu söyleyenin maaşı 161 bin lira. Ek ödemelerle birlikte aylık gelirinin yaklaşık 300 bin lira olduğu belirtiliyor. Böyle yüksek bir maaş Türkiye’de kaç kişi alır ki? Son derece sınırlı olması lâzım! Bu nedenle bir an “Hanımefendi acaba şaka mı yapıyor?” diye düşündüm. Fakat doğruymuş! Merkez Bankası Başkanı Hafize Gaye Hanım: “İstanbul Manhattan’dan (New York) daha pahalı olur mu? Biz İstanbul’da ev bulamadık. Müthiş pahalı!” diyor. İstanbul’un pahalı olduğu doğrudur ama aylık kazancı 300 bin lira olan bir kişinin yana yakıla bundan şikâyet etmesi abartı oluyor. Hafize Gaye Hanım böyle sızlanırsa, emekliler, asgari ücretliler ne yapsın? Bu ülkede on milyonlarca emekli ve asgari ücretli, 7500 ve 11 bin 400 lira gibi ücretlerle yaşamaya, daha doğrusu ölmemeye çalışıyor. Hayatta kalarak mucize yaratıyorlar! Yeri gelmişken Hafize Hanım’a sormak lâzım: “İstanbul’u Manhattan haline getiren kim? Kim ya da kimler yarattı bu pahalılığı?” ★★★ Merkez Bankası Başkanı Hafize Gaye Erkan, konut sorununa  en kolay çareyi buldu: “Bir insanın 10 evi olmamalı, 10 insanın bir evi olmalı!” dedi. Parlak (!) bir çözüm, değil mi? Bu arada Maliye Bakanı Mehmet Şimşek’in “Büyükşehirlerde ev kiraları düşüş eğilimine geçti.” dediğini ve böylece ekonominin iki önemli isminin çelişkiye düştüğünü belirtelim. Ekonomi kurmaylarının enflasyon yangınını söndürme çabaları henüz olumlu bir sonuç vermedi. Fiyatlar dur durak bilmeden sürekli artıyor. Cumhurbaşkanı Erdoğan , hayati önemdeki ilaç fiyatlarına da yüzde 25 zam yapmak zorunda kaldı. ★★★ Merkez Bankası Başkanı’nın enflasyonu izleme yöntemi ilginç... Hafize Gaye Hanımefendi hayat pahalılığını çoğu zaman apartman görevlisine sorarak öğreniyormuş! “Sadık Abi’yi sorguya çekiyorum. Ben ‘İndi’ diyorum. O sürekli ‘Fiyatlar inmedi, istersen git şu soğan fiyatına bak.’ diyor.” Anlaşılan Sadık Abi, ekonomik duruma çok daha hâkim! Ülke ekonomisi kimlere emanet? “Hain-kahraman” tartışması! Avrupa Atatürkçü Düşünce Dernekleri Federasyonu Genel Başkanı Dursun Atılgan, “Şeyh Sait hain mi, kahraman mı?” sorusuna “Hain de demem, kahraman da demem” diye cevap veren CHP Genel Başkanı Özgür Özel’e tepki gösterdi. Dursun Atılgan, Almanya’dan gönderdiği mesajda şöyle diyor: “Sayın Genel Başkan yanıt verirken, 2024’te yapılacak olan yerel seçimleri düşünerek bir siyaset ,izlemeyi tercih ediyorsa, böyle bir siyasetin yararı dün de olmadı, bugün de olmuyor, yarın da olmayacaktır. Çünkü geriye doğru yürüyerek, ileriye doğru yol alamazsınız! En doğru politika Atatürk ve Cumhuriyet ilkelerine sahip çıkmak ve savunmaktır.” TEBESSÜM Eşeğin akıllısı! Bir vekil adayı seçim nedeniyle köyün birini gezerken, bağlı olduğu değirmeni döndüren bir eşek görmüş. Yanındaki köylüye sormuş; “Bu eşeğin boynundaki zil ne işe yarıyor?” “Efendim, o zil sustuğunda eşeğin durduğunu anlıyorum. Müdahale edince tekrar harekete başlıyor.” “Akıllıca ama... Ya eşek olduğu yerde durup başını sağa sola sallarsa nereden anlayacaksın durduğunu? “Anlayamam tabii ama sizin gibi akıllı eşek ne gezer buralarda...” GÜNÜN SÖZÜ Aldanmak insan halidir, fakat sürekli aldanmak ahmaklıktır!",https://www.sozcu.com.tr/hafize-gaye-hanim-in-sadik-abisi-p9270
Rahmi Turan,Meral Hanım da İYİ Parti de tarih olacak!,06 Aralık 2023,"İYİ Parti, CHP’nin işbirliği teklifini reddederek aslında kendi ipini çekmiş oldu. İYİ Parti, yerel seçimlerde 81 ilde kendi adayını çıkartarak CHP’nin önünü kesecek! Peki, kendisi kazanacak mı? Hayır! Meral Hanım’ın partisi 81 ilin hiçbirine kazanamayacak ama muhalefetin oylarını bölerek AKP’ye kazandıracak... Ankara kulislerinde dolaşan iddia doğru çıktı. Uygulanan strateji bu! ★★★ Anlaşılan İYİ Parti, İstanbul ve Ankara’yı Erdoğan’ı kazandırarak CHP’yi iyice yıpratmayı amaçlıyor. Partinin cin fikirli kurmaylarının planı şöyleymiş: CHP yerel seçimlerde ağır bir yenilgiye uğrarsa, meydan İYİ Parti’ye kalacakmış. Belediye başkanlıklarını kaybedecek CHP çok kan kaybedeceği için dört buçuk yıl sonra 2028 yılında yapılacak genel seçimlere İYİ Parti çok daha güçlü ve çok daha iddialı bir şekilde girecek, belki de iktidar olacakmış! ★★★ Bu saçma hesapları hangi akıllılar yapıyor bilmem ama hayalden de öte, siyasetin doğasına aykırı görüşler bunlar... Bence İYİ Parti Genel İdare Kurulu, 14’e karşı 35 oyla aldığı kararla kendi siyasi intiharını hazırladı. Genel İdare Kurulu’nda karşı oy veren 14 üye, partinin sağduyulu seçmenlerini temsil ediyor. O seçmenler partiden kopacak! Ülkede Laik Cumhuriyet ilkelerini, Atatürk devrimlerini yok etmek isteyen bir iktidar var... İYİ Parti Genel Başkanı Meral Akşener’e sormak lâzım: “Sen demokrasiden ve Atatürk devrimlerinden yana mısın, yoksa iktidardan yana mı? Demokrasiden, düşünce ve fikir özgürlüğünden, kadın haklarından yana mısın, yoksa Saray’dan yana mı?” İYİ Parti’nin kararı “iktidara hizmet etmek” oluyor. Acaba AKP ile bir anlaşma mı var aralarında? ★★★ Altılı Masa’dan hışımla kalkıp, sonra kuzu kuzu geri dönerek partisinin oylarını yüzde 16’lardan yüzde 9’lara düşürüp Kılıçdaroğlu’nun kaybetmesinde başrolü oynayan Meral Akşener, şimdi aynı misyonu sürdürüyor. Hedef, AKP’yi kazandırmak! Altılı Masa’yı terk ettiği vakit yüksek perdeden konuşan Meral Hanım: “Ya tarih yazacağız, ya da tarih olacağız!” diye yeri göğü inletmişti. Sanırım partisi de, kendisi de tarih olacak! İki yalan, bir doğru! Adının yayınlanmasını istemeyen bir okurum ağlamaklı bir mektup yazıp göndermiş. Diyor ki: “Maaşlara birazcık zam koydular, Sonra da hepimizi fena oydular!” Zamlar, TÜİK’in düşük enflasyona göre belirlendiği için bu haksızlık devam edecek. Önceki gün açıklanan enflasyon rakamlarına şaşırmamak mümkün değil! Üç ayrı enflasyon var: 1) TÜİK (Türkiye İstatistik Kurumu) “Yıllık enflasyon yüzde 61.98” dedi. 2) İstanbul Ticaret Odasının enflasyon hesabı yıllık yüzde  73.89... 3) Akademisyenlerden oluşan bağımsız kuruluş ENAG ise yıllık enflasyonun yüze 129.27 olduğunu açıkladı. Bu üç rakamın 3’ü de doğru olamayacağına göre açıklamalarda 2 yalan, 1 doğru var demektir. Peki, hangisi doğru? Çevremde en az yirmi kişiye sordum. Bir kişi bile “TÜİK’in rakamı doğrudur” diyemedi. Maaşlara yapılan zamları etkilediği için TÜİK ne yazık ki, vatandaşın hakkını yiyor! TEBESSÜM Tren yolcuları Biletçi trenin kompartımana girer: “Biletleriniz lütfen...” Pencere yanında göbekli adam bir kart uzatıp: “Milletvekili” der. Biletçi onun karşısındaki adama döner. O da diğeri gibi bir kart gösterip: “Bakan yardımcısı” der. Sıra köşede oturan zayıf, çelimsiz yolcuya gelir. Adam cebinden çıkarttığı tren biletini göstererek: “Seçmen” der. GÜNÜN SÖZÜ İşin içine para ve yalan girdi mi, kimseye güvenme!",https://www.sozcu.com.tr/meral-hanim-da-iyi-parti-de-tarih-olacak-p5775
Rahmi Turan,Çöl bedevilerine şeref dersi!,31 Aralık 2023,"Atatürk’ün adı bile korkuttu “Çöl Bedevilerini.” Onur yoksunu herifler, Başkent Riyad’da oynanacak Süper Kupa finalinde, Atatürk’ün sözlerinin bulunduğu 100’üncü yıl pankartı ve üzerinde Atatürk fotoğrafı olan tişörtlere izin vermediler. Atatürk’ün barış ve özgürlük sözlerinin bulunduğu pankartlar Suudi Arabistan yöneticilerine battı! Tam bir utanmazlık... Ülkelerini demir yumruk altında yönetenler, Cumhuriyet ve özgürlük sembolü Atatürk adının, ezilen cahil Arapları uyandırmasından korktular. ★★★ Fenerbahçe-Galatasaray arasındaki final maçının oynanması için seçilen Suudi Arabistan’ın yanlış yer olduğunu, Türkiye’nin 100’üncü yılına yakışmadığını defalarca yazmış, “Ne işimiz var, Cumhuriyet ve Atatürk karşıtı Suudi Arabistan’da?” demiştik. İstanbul’daki konsolosluklarında, muhalif Arap gazeteci Cemal Kaşıkçı’yı vahşice öldürüp onu kasap bıçağıyla doğrayarak asit fıçılarında eriten katil Suudilerle ne işimiz vardı? Bizim düşüncesiz futbol yöneticilerimiz “bir avuç petro-dolar uğruna” Suudi Arabistan’da ısrar edip yüzyılın skandalına sebep olarak bunun utancını yaşadılar. ★★★ Atatürk, Türk ulusunun onurudur, gururudur. Atatürk’süz bir Türkiye düşünülemez. Suudi’ler, paralarının gücüyle Türk ulusunu Atatürk’ten uzaklaştıracaklarını sandılar. Haysiyet yoksunları, herkesi kendileri gibi sanıp, ulusların onurunu parayla satın alabileceklerini zannederler. Fenerbahçe Kulübü Başkanı Ali Koç ve Galatasaray Kulübü Başkanı Dursun Özbek, çirkinlik ve hadsizlik karşısında olağanüstü bir duruş sergileyerek, bu haysiyet cellatlarına gereken cevabı verdiler. Asalet timsali iki başkan, Türk ulusunun başını öne eğdirmedi. Suudilerin karşısında geri adım atmayıp “Atatürk olmazsa, biz de yokuz!” diyerek kupa finaline çıkmayıp, Suudi Arabistan’ın utanmaz yetkililerine ders verdiler! İnanın gözlerim yaşardı! Galatasaray-Fenerbahçe taraftarları çekişebilir, rekabet sonucu araları bozuk olabilir ama ulus olarak kanımız bozuk değildir. Milli duygularımız güçlüdür. Türk ve Atatürk düşmanlarına karşı birleşir, birbirimize kenetleniriz. Çünkü biz, Mustafa Kemal’in askerleriyiz. Ali Koç’u, Dursun Özbek’i ve iki büyük kulübümüzün tüm taraftarlarını içtenlikle kutluyorum. Bedevilere “şeref dersi” verdiniz. Sarıgül, seçmenine hesap verdi  CHP Erzincan’da uzun yıllardır milletvekili çıkartamıyordu. Mustafa Sarıgül kişisel çabalarıyla seçilip CHP’ye iki milletvekilliğinden birini kazandırdı. Seçimden bu yana 7 ay geçti. Sarıgül, yıl biterken ayrıntılı bir raporla, saygı duyduğu seçmenine yaptıklarını anlattı. Bence her milletvekili bunu yapmalı, seçmenine hesap vermeli! Sarıgül’ün raporu özetle şöyle: ■ Erzincan’ın sesini duyurmak, sorunlarını çözmek için çalışıyorum. ■ Meclis’e 8 adet kanun teklifi verdim. ■ Ülke gündemi, bütçe ve Erzincan’ın sorunlarına ilişkim 8 konuşma yaptım. 12 Meclis Araştırma Önergesi verdim. ■ Meclis’te 20, Meclis dışında 23, toplamda 43 basın toplantısı yaptım. ■ 32 defa TV programlarına katıldım. 3749 defa ekranlarda ismim geçti. ■ Yazılı basında 4773 kez haber oldum. ■ Haftanın en az üç günü Erzincan’dayım. Erzincan daha iyi bir yere gelsin istiyoruz. ■ Çalışan, üreten bir Erzincan’dan dünyanın her ülkesine bir ürün satmamız lazım. Bu amaçla 2024 yılını “Can Erzincan Yılı” ilan ediyoruz.  ■ 2024 yılında can Erzincan’ı dünyada tanımayan inşallah kalmayacak. ■Erzincan’a döviz gelecek, para gelecek, turist gelecek, yatırım gelecek, iş gelecek, aş gelecek. ■ Plakamız 24, ayarımız 24, gelen yıl 2024. Erzincan yılı hayırlı olsun. GÜNÜN SÖZÜ Zaman ırmak gibi akar, yıllar biter ama dertler bitmez!",https://www.sozcu.com.tr/col-bedevilerine-seref-dersi-p12153
Rahmi Turan,Arşiv yalan söylemez!,02 Aralık 2023,"Evet, arşivlerin yalan söylememek gibi bir huyu vardır. 100 yıl önceki belgeler bile, zamanı gelince gün yüzüne çıkar, aksini iddia edenlerin yüzüne şamar gibi çarpar. İzmir Büyükşehir Belediye Başkanı Tunç Soyer’in, Son Padişah Vahdettin’e hakaret ettiği iddiasıyla açılan soruşturma  doğal olarak “Vahdettin hain miydi, yoksa değil mi?” tartışmalarını gündeme getirdi. Atatürk, Kurtuluş Savaşı’nı ve Türkiye Cumhuriyeti’nin kuruluş yıllarını anlattığı büyük eseri NUTUK’ta, Vahdettin’in bir hain olduğunu yazar. Ünlü kalp cerrahımız Prof. Dr. Bingür Sönmez bana, İngiliz arşivlerinde yer alan önemli bir belgenin fotokopisini gönderdi. Padişah ve Halife Mehmed Vahdettin’in ülkemizden kaçmadan önceki son mektubu bu... Tarihi iltica mektubu! Vahdettin, İstanbul’u işgal eden İngiliz Kuvvetleri’nin komutanı General Harrington’a gönderdiği kısa mektupta İstanbul adını kullanmayıp, İstanbul’a yabancıların tercih ettiği Bizans dönemindeki gibi “Constantinople” diyerek aynen şöyle yazıyor: “Ekselanslarına, General Harrington – Constantinople İşgal Kuvvetleri Komutanı, Efendim, Constantinople’de hayatımın tehlikede olduğunu düşünerek İngiliz Hükümeti’ne sığınıyorum ve mümkün olduğu kadar çabuk Constantinople’den (İstanbul’dan) başka bir yere naklimi talep ediyorum. 16 Kasım 1922. Mehmed Vehideddin – Müslümanların Halifesi” ★★★ Mektup Osmanlıca (Arap harfleri ile) yazılmış, altına İngilizce tercümesi yapılmış. Padişah ve Halife Vahdettin, General Harrington’un kendisine tahsis ettiği bir İngiliz savaş gemisiyle vatanını terk ederek kaçtı. Yukarıda, tarihi iltica belgesinin fotokopisini görüyorsunuz. Sormak lazım: Vahdettin vatana ihanet etti mi, etmedi mi? 100 yaşında ölen Kissinger vatan hainlerini ne yapıyordu? Henry Kissinger, dünya siyasetinin en tartılmalı ismiydi... Önceki gün 100 yaşında öldü. 1970’lerde Dışişleri Bakanı olarak Amerika’nın dünya politikasına damgasını vuran Kissinger’e “Sadist, katliamcı, şeytan” diyenler olduğu gibi, onu bir barış adamı olarak görenler de vardı. Nitekim “1973 Nobel Barış Ödülü”nü  Kissinger’e verdiler. Kissinger arkasında oldukça tartışmalı ve günahlarla dolu bir isim bırakarak bu dünyadan göçtü gitti. Ben onu her zaman tarihe geçen şu ünlü sözleriyle hatırlarım: “Biz ABD olarak neden güçlüyüz biliyor musunuz? Bizler aramızdaki vatan hainlerini öldürürüz. Diğer ülkelerdeki vatan hainlerini ise birer kahramana dönüştürüp, ülkelerinde önemli yerlere getirtiriz.” GÜNÜN SÖZÜ Ülkesini bırakıp yabancılara sığınan kişiye lider denemez!",https://www.sozcu.com.tr/arsiv-yalan-soylemez-p2997
Rahmi Turan,“Sizde vicdan var mı?”,03 Aralık 2023,"Bugün Türkiye’de büyük bir konut sorunu var... Kiralar aldı başını gidiyor... Çıkan kavgalarda cinayetler bile işlenir hale geldi. Kiracı ev sahibini, ya da ev sahibi kiracısını öldürüyor! Tam bir kepazelik... Aldıkları kira ile bütçelerini denkleştiren milyonlarca muhtaç ev sahibi var. Öte yandan kiracılar da perişan... Sosyal bir dram yaşanıyor. Ülkenin böylesine ürpertici bir konut sorunu yaşamasının en önemli sebeplerinden biri, yurdumuzu dolduran milyonlarca sığınmacı... Gerçek rakamı devlet bile bilemiyor. Fakat... Ülkemize çoğu kaçak yollardan girmiş 10 milyondan fazla yabancı olduğu tahmin ediliyor. Bunların hepsi bir yerlerde barınıyor. Milyonlarca sığınmacı sokakta yatmadığına göre, evleri onlar kiralıyor, kendi vatandaşlarımız kiralık konut bulmakta sıkıntı çekiyor. ★★★ Sorumlu kim? Tabii ki, ülkeyi yöneten (ya da yönetemeyen) AKP iktidarı... 21 yıldır ülkenin hâkimi olan bu iktidar, kendisinin yaptığı hataları görmeyerek ev sahiplerine şöyle bağırıyor: “Sizde vicdan var mı? Oysa sorunu çözmek ev sahibinin değil, iktidarın görevi... Devlet her şeye aşırı zamlar yaparken, tüm vergilere ‘yeniden değerlendirme’ adı altına yüzde 58 zam bindirirken, yurt dışından getirilen bir cep telefonunun kayıt parasını bile 30 bin liraya çıkartırken kendi vicdanını hiç sorgulamıyor, işin kolayına kaçıp ev sahiplerine kızıyor: “Sizde vicdan var mı?” Sorunlar böyle bağırıp çağırmayla çözülmez ki... ★★★ 21 yıldır ülkeyi AKP iktidarı yönetiyor... Bu süre içinde her şey rayından çıktı... Ekonomi çöktü, yaşam berbat oldu. Normal bir vatandaşın konut sahibi olması imkânsız hale geldi, ülkenin yarısından çoğu yoksulluk sınırında yaşamaya başladı. Milyonlarca emekli “Kendim ettim, kendim buldum” şarkısını söylemeye devam ediyor. Merkez Bankası tarihinde ilk defa 52 milyar dolar eksi bakiyeye düştü... Türkiye, kara para aklayan bir ülke olmakla suçlanarak “GRİ LİSTEYE” alındı. Avrupa Birliği ülkeleri Türklere vize vermemek için inanılmaz güçlükler çıkartıyor, birçok başvuruyu reddediyor. Tüm bunlar olurken iktidar ev sahiplerini suçluyor: “Sizde vicdan var mı?” Acaba ülkeyi 21 yıldır ev sahipleri yönetiyor da, biz mi farkında değiliz? İYİ Parti’nin şansı nedir? Çarşamba günkü yazımda, Eskişehir’de yapılan bir anketten bahsederken, İYİ Partili Melih Aydın’ın yüzde 5.1 oy aldığını belirtip: “İYİ Parti’nin Eskişehir’de hiç şansı yok!” demiştim. Okurlarımdan Can Demirci (cmdmro@yahoo.com) kısa bir mesaj yollayarak: “Eskişehir’de İYİ Parti’nin hiç şansı yokmuş. Nerede var ki?” diye sordu. Haklı. İYİ Parti’nin hiçbir kentte şansı olmadığı görülüyor. Kendisini dev aynasında gören bir yönetim kadrosu... 81 ilde de aday çıkarma iddiası... Partide çorap söküğü gibi gelen istifalar... Tehdide varan karşılıklı hakaretler... Akçeli suçlamalar... 132 milyon liranın kasadan yok olduğu iddiaları... İşler iyece çığırından çıkmışa benziyor. Böyle çalkantılı bir partiye kaç kişi güvenip de oy verir? Bunu seçimde göreceğiz! TEBESSÜM “Kaç dilim ekmek?” Dursun, Temel’e sormuş: “Miden boş iken kaç dilim ekmek yersin?” Temel “3 dilim yerim” deyince Dursun gülmüş: “Salak mısın sen? Sadece bir dilim yersin. Çünkü bir dilim yedikten sonra artık miden boş değildir, anladın mı?” Temel bunu öğrendi ya... Eve dönünce karısı Fadime’ye sormuş: “Boş mideye kaç dilim ekmek yersin?” Fadime “5 dilim yerim” deyince Temel: “Olmadı yaa” demiş “3 dilim deseydin sana harika bir espri yapacaktım...” GÜNÜN SÖZÜ Kötü bir işin en güçlü tanığı vicdanımızdır. (Hazreti Ömer)",https://www.sozcu.com.tr/sizde-vicdan-var-mi-p4168
Rahmi Turan,Toplum olarak nedir günahımız?,17 Aralık 2023,"Kahrolmamak elde değil! Adeta bir şiddet ülkesi olduk! Yüksek mahkemeler bile birbiriyle didişme halinde... Her yerde çatışma, boğuşma, kavga var! Nasıl bir ülkeyiz Allah aşkına? Sahalarda hakemler dövülüyor... Hastanelerde doktorlar öldürülüyor, sağlık çalışanları saldırıya uğruyor. Kadın cinayetlerinde rekor kırıyoruz... Çaresizlikten kendilerini yakanlar var! Kırmızı bültenle aranan uluslararası suçlular kapağı ülkemize atıyor. Yabancı mafya baronları İstanbul’u mesken tuttu! Somali Devlet Başkanı’nın oğlu, kuryelik yapan bir vatandaşımızı otomobille ezip öldürüyor, sonra da kollarını sallaya sallaya Türkiye’den çıkıp gidiyor. Nasıl bir gaflet bu? Uyuşturucu kaçakçıları, yasa dışı bahis örgütleri, kumar mafyasının baronları, kara paracılar ülkemizde cirit atıyor. Bunlar sık sık yakalanıyor ama kim bilir daha ne kadar var? Ülkemizde 400 bin dolarlık bir ev alana Türkiye Cumhuriyeti Vatandaşlığı veriliyor. Dolandırıcılar her yerde! Anlı şanlı futbolcular, teknik direktörler, milyonlarca dolarlarını bankacı bir kadına kaptırıyor, sonra da “Bizi kurtar” diye Cumhurbaşkanı’ndan yardım istiyor. Silahlı ayaklanma başlatarak Türkiye Cumhuriyeti’ni boğmaya kalkıştığı için İstiklal Mahkemesi tarafından idama mahkum edilen ve yardımcılarıyla birlikte asılan Şeyh Sait’in adı Diyarbakır’da bir bulvara veriliyor. Başta minik öğrenciler olmak üzere hemen herkese bir işkence haline gelen “Kalıcı yaz saati” saçmalığı” ısrarla devam ettiriliyor. Dünya bizi “Kara para aklayan ülkeler” sınıfına sokup “Gri Listeye” alıyor. Saf insanlarımız, rahmetli Yaşar Nuri Hoca’nın dediği gibi “Allah ile aldatılıyor!” Siyasilerin birçoğu “öbür dünyaya daha fazla yatırım yapan” bir anlayışa sahip... Çünkü dinin dar gelirliler üzerindeki etkisini biliyorlar! Meclis’te ağır kalp krizi geçiren milletvekili hastanede ölürken Meclis bahçesinde coşkuyla “kebap partileri” düzenleniyor. Vekiller mangal keyfindeyken, başka tarafta bir seyyar satıcı çaresizlik içinde kendini yakıyor! Nasıl bir çürümedir bu? Nedir günahımız? Ulus olarak biz nerede hata yaptık? Allah’ın gazabı kime olmalı? Meclis’te kalp krizi geçiren Saadet Partisi Milletvekili Hasan Bitmez hastanede ölürken, bazı AKP milletvekillerinin Meclis bahçesinde mangal yakıp  “Kebap partisi” yapmaları hiçbir zaman unutulmayacak. Unutulmayacak daha kötü, rezil bir şey var: Hasan Bitmez, Meclis kürsüsündeki konuşmasını bitirdiği an gelen kalp krizi ile yere yuvarlandığı vakit, AKP sıralarından bir milletvekilinin “Allah’ın gazabını buldun!” diye bağırması insanlık adına utanç vericiydi! Birçok okurum bana “Allah’ın gazabı neden ülkeyi bu duruma getirenlerin başına gelmiyor da Hasan Bitmez gibi, ülkedeki çürümüşlüğü gözler önüne seren, düzgün dürüst bir siyasetçinin başına geliyor?” diye sordu. Densiz AKP’li, aynı zamanda korkak olduğu için “O sözü ben söyledim” diye ortaya çıkamadı. Acaba vicdanı rahat mıdır? Cuma günü son yolculuğuna uğurlanan gerçek dindar Hasan Bitmez’e Allah’tan rahmet diliyorum. Nur içinde yatsın. TEBESSÜM Bebek konuştu! Kadın, işten dönen kocasına sevinçle seslenmiş: “Müjde kocacığım, müjde!” “Ne müjdesidir bu, ne oluyor?” “Bebeğimiz bugün ilk defa konuştu...” “Maşallah... Maşallah... Ne dedi?” “Parktan geçiyorduk... Çingenenin biri de kocaman bir ayı oynatıyordu. Bebeğimiz onu görür görmez sevinçle ‘Buba, buba’ diyebağırmaz mı?” GÜNÜN SÖZÜ Hasta olmadan yaşayan kişi mutludur, borcu olmayan daha mutludur!",https://www.sozcu.com.tr/toplum-olarak-nedir-gunahimiz-p9126
Rahmi Turan,Bilgi çağında bilgisiz gençler!,10 Aralık 2023,"21 yıllık AKP iktidarı döneminde bir çok alanda olduğu gibi, Milli Eğitim’de de döküldük, ne yazık ki... Diğer ülkelerin çocukları ile karşılaştırıldığında evlâtlarımızın, yabancı ülkelerin çocuklarından çok geri kaldığı görülüyor. Tüm değerlendirmelerde alt sıralarda yer alıyoruz. Merkezi Paris’te olan OECD “Ekonomik İşbirliği ve Kalkınma Örgütü) tarafından üçer yıllık dönemler halinde yapılan bir araştırma var. Açılımı “Uluslararası Öğrenci Değerlendirme Programı” olan PİSA Testi bu... PİSA testlerinin sonuçları hazin halimizi gözler önüne seriyor. 15 yaş grubundaki öğrencilerin kazanmış oldukları bilgi ve becerileri değerlendiren bu araştırmada Türk öğrencilerin sürekli olarak son sıralarda yer alması, ülkemizdeki eğitimin ne kadar yetersiz ve yanlış olduğunu gösteriyor. Milli Eğitim Bakanlığı’mız, PİSA Testi sonuçlarına bakıp bizler gibi yüreği yanarak acı acı düşünmeli, hatta sorumluluk hissi varsa ağlamalıdır! ★★★ - PİSA Testi; - Matematik, - Sorun Çözme, - Okuma, - Fen Bilgisi gibi alanlarda 38 OECD ülkesinin 15 yaş grubundaki öğrencilerinin bilgi ve yeteneklerini araştırıyor. Bizim çocuklarımız, testlerde diğer ülke çocuklarının hemen hepsinden geride çıkıyor... Bu onların değil, bizim kabahatimiz.. Çünkü gençlerimizi iyi yetiştiremiyoruz maalesef... Bunun bir numaralı sorumlusu, millî eğitimi yaz-boz tahtasına döndürerek allak bullak eden AKP iktidarıdır. Bilgi çağında, bilgisiz gençler yetiştiren Türkiye’nin geleceği hepimizi kara kara düşündürmelidir. Eğitimi dinselleştirme çabalarının sonucu! Avrupa Atatürkçü Düşünce Dernekleri Federasyonu Genel Başkanı Dursun Atılgan, Milli Eğitim Bakanlığı’nı eleştirerek “Türkiye’de Eğitim ve Öğretim müfredatını millilikten çıkartarak dinci eğitime yönelten bir bakanlığa ‘Dinci Eğitim Bakanlığı’ denmez de ne denir?” dedi. Dursun Atılgan’ın gönderdiği mesaj (özetle) şöyle: “Milli Eğitim Bakanlığı, aile yapısını hadis ve ayetle anlatacak... Öğrenciye fıtrat eğitimi. (Cumhuriyet, 7 Aralık 2023)” “Ortaokul ve lise için hazırlanan ‘Türk sosyal hayatında aile’ seçmeli dersinin müfredatı belli oldu. Derste, aile kurmanın ‘fıtrata uygun olduğu’ öğretilecek. Aile yapısı hadisle işlenecek. Eğitimciler ise müfredata tepkili: ‘Eğitimi dinselleştirme çabasının ürünü, İslâmî toplum yaratmak istiyorlar. Türk Medeni Kanunu’nun nasıl işleneceği konusunda kaygılıyız’ diyorlar.” Haber Böyle... Ne yazık ki, Bakanlık, tarikatlarla protokoller imzalayarak ‘Eğitim ve Öğretim’ müfredatını millilikten çıkarttı. Yıllardan beri ‘Atanacak öğretmenler’ söz konusuydu. Şimdi, artık anlaşılan odur ki, imamların dışında kimselerin atanması söz konusu olmayacaktır.” Dursun  Bey’in eleştirileri, 15 yaş grubundaki çocuklarımızın PİSA Testi’nde diğer ulusların çocuklarından neden geri kalarak en alt ıralarda yer aldığını açıklıyor gibi...  İktidar okullarda ülkeyi ilerletecek, geliştirecek “Matematik, Sorun Çözme, Okuma ve Fen Bilgisi” gibi derslere pek önem vermiyor, çocuklarımızı hadis ve ayetlerle yapılacak fıtrat eğitimine yönlendiriyor da ondan! TEBESSÜM Karısını seven adam... Adam, karısını o kadar çok seviyormuş ki, her akşam yatarken ellerini yukarı açıp uzun uzun dua ediyormuş: “Allah’ım... Karımın başı ağrımasın, benimki ağrısın! Sakın onun bir yeri kırılmasın, kırılacaksa benimki kırılsın... O asla üzülmesin, ben üzüleyim...” Duanın son bölümünde de şöyle diyormuş: “Allahım... Ne olur karımı dul bırakma, beni bırak!” GÜNÜN SÖZÜ İnsanların dünyası küçük olunca birbirlerine çarparlar!",https://www.sozcu.com.tr/bilgi-caginda-bilgisiz-gencler-p6620
Rahmi Turan,“İçinden geçerim!”,04 Aralık 2023,"Son bir haftadır okurlarımın en çok sorduğu soru şu: “Senin içinden geçerim ne demek?” “İçinden geçmek” sözünün İYİ Parti Genel Başkanı Meral Akşener’e ait olduğu, gazete ve TV’lerde haber olarak yayınlandı. İYİ Parti’nin önemli isimlerinden eski Genel Başkan Yardımcısı ve GİK (Genel İdare Kurulu) üyesi Arzu Önşen, partideki parasal söylentilerin araştırılması talebinde bulunduğu için Meral Akşener’in kendisine hakaret edip tehditlerde bulunduğu iddiasıyla savcılığa başvurmuştu. Arzu Önşen dilekçesinde, Akşener’in kendisine: “Arzu, madem öyle çık karşıma aday ol. Senin içinden geçerim... Ama genel kurulda, bu para pul işlerini karıştırırsanız, bu konulara girerseniz sizin içinizden geçerim”  dediğini belirtmişti. Birçok okur, “İçinden geçerim” sözcüğünün iyi bir şey olmadığını fark etmekle beraber, tam olarak ne anlama geldiğini anlamamış. Sözlüklerde arayıp bulamadıklarını belirten ve “Hoş bir ifade olmadığını anlıyoruz” diyenler de var... İçinden geçmek... Tehdit mi? Küfür mü? Ya da müstehcen bir ifade mi, belli değil! Bu argo tabir Meral Hanım’ın siyasi literatüre kazandırdığı bir deyim oldu sanırım. Bu söz, argo dilinde “Hırpalarım, delerim, oyarım, mahvederim, haddini bildiririm” anlamına geliyor. Böyle bir ifade, Meral Akşener gibi hanımefendi bir Genel Başkan’ın ağzına yakıştı mı, bilemiyorum. Karar sizlerin... ★★★ İYİ Parti’nin bugün Genel İdare Kurulu’nda, belediye seçimlerinde CHP ile işbirliği yapıp yapmama konusunu tartışarak karara bağlayacağı bildirildi. 31 Mart Yerel Seçimleri’nde CHP ile işbirliği yapmanın iki parti için de daha akılcı bir davranış olduğunu savunan İYİ Partililerin çoğunlukta olduğu belirtiliyor. Gerçekten de aklın yolu budur... İYİ Parti samimi olarak AKP iktidarına karşıysa, bütün gücünü bu yönetimin saltanatına son vermek için kullanır. Bunun tersine bir davranış; dolaylı olarak AKP’ye hizmet anlamına gelir. Kamuoyundaki kanaat budur. İYİ Parti’nin tüm değerlendirmeyi, bu durumu göz önünde bulundurarak yapması gerekir diye düşünüyorum. Partinin istikbali, vereceği bu karara bağlı! Son padişahın son mektubu Son Padişah Vahdettin’in, İstanbul’u işgal eden İngiliz kuvvetlerinin komutanı General Harrington’a yazdığı iltica mektubunun fotokopisini cumartesi günü “Arşiv yalan söylemez” başlığı ile yayınlamıştım. Belgenin üstünde Arap harfleriyle yazılmış bir bölüm ve altında iltica talebinin İngilizce tercümesi vardı ve özetle “Efendim, İngiliz hükümetine sığınıyorum ve mümkün olduğu kadar çabuk başka bir yere naklimi talep ediyorum” diyordu. Prof. Dr. Bingür Sönmez, iltica mektubunda Arap harfleriyle yazılmış bölümü bir uzmana tercüme ettirmiş, bana gönderdi. Tam tercümeyi okurlarımla paylaşmak istiyorum. Aynen şöyle: “Mabeyn-i Hümayun-ı Mülukane Ser Kurenalık Dairesi Dersaadet İşgal Orduları Başkumandanı General Harrington cenaplarına, İstanbul’da hayatımı tehlikede gördüğümden İngiltere devlet-i fahimesine iltica ve bir an evvel İstanbul’dan mahall-i ahara naklimi talep eylerim efendim. (16 Teşrin-i sani (Kasım) 1922) Halife-i Müslimin Mehmed Vahideddin. TEBESSÜM Politikacının dürüstü! Kasaba politikacısı salonda bir ileri, bir geri dolaşıyor ve: “Şerefsizler, alçak herifler, namussuzlar!” diye bağırıyormuş. Bu sözleri, dışarıdan geçenler duysun diye pencerenin önünde söylüyormuş. Karısı dayanamayıp sormuş: “Ayol efendi, kimlere kızıyorsun da böyle bağırıyorsun?” Kasaba politikacısı cevap vermiş: “Hanım, senin bu işlere aklın ermez... Başkalarına böyle demezsen, kendinin dürüst ve namuslu bir insan olduğunu kim ne bilecek?” GÜNÜN SÖZÜ Hırs, kin ve nefretini yenmesini bil, yoksa onlar seni yener!",https://www.sozcu.com.tr/icinden-gecerim-p4359
Rahmi Turan,"Ekonomi büyüdü, yurttaş küçüldü!",05 Aralık 2023,"“EY siyasiler! Siz aç­lık nedir bilir misiniz? Sefalet nedir anlar mısınız? Biz Türk vatandaşları olarak bunları yaşıyo­ruz. Hem de 21’inci Yüzyıl Türkiye’sinde!” Bu sözler emekli bir öğretmene ait... Ondan bu mektubu aldığım gün Tür­kiye’nin büyüme rakamları açıklandı. Kim açıkladı? Türki­ye İstatistik Kurumu “TÜİK” Buna göre ekonomimiz “Temmuz, Ağustos, Eylül aylarını kapayan dönemde yüzde 5.9 büyümüş! Türkiye bu performan­sı ile “G20” ülkeleri (Avrupa Birliği ve 19 ülkeden oluşan grup) arasında ez fazla büyüyen ekonomi olmuş. Tersine bir dönemde yaşıyoruz. Vatandaş küçülüyor ama ekonomimiz büyü­yor! Nasıl oluyor bu? Ekonomist Mahfi Eğilmez: “Büyüme, gelirini enflasyon oranında ar­tıramayanlar için hiçbir anlam ifade etmiyor.” dedi, ki gerçek budur! Bu süre içinde dar ve sabit gelirlilerin ücretleri arttı mı? Hayır, tam tersi­ne enflasyonun karşısında mum gibi eridi, bitti! Resmi rakamlara göre Türkiye büyüyor ama vatandaşın büyüdüğü filan yok! Zengin daha zengin, fakir daha fakir oluyor! Türkiye’de büyüyen enf­lasyondur, uçan fiyatlardır, her yanı saran yoksulluk ve sefalettir! Emekliler de, asgari üc­retle geçinen dar gelirliler de dert küpü... Tüm vaatlerin aksine fiyatlar durmak bilmiyor. Devletin, milyonlarca sığınmacıya yaptığı mas­rafların faturasını da vergi mükellefi yurttaşlar ödüyor. Maliye Bakanı Meh­met Şimşek’in çabaları henüz bir fayda vermiş değil... Merkez Bankası Baş­kanı Hafize Hanım: “Enflasyon tepe nok­tasına ulaştıktan sonra 2024 yılının ikinci ya­rısında gerileyecektir. Politikamız, mümkün olan en kısa sürede enflasyonu TEK HANE­Lİ rakamlara düşürme­yi hedefliyor” dedi. Bu tür sözleri o kadar çok duyduk ki, neredeyse doyduk! Gerçekleşme­den hiç birine inanmamız mümkün değil! Lâfla pilav pişmiyor! Çarşı-pazarın ateşinin söndüğünü, enflasyonun düştüğünü vatandaşın bizzat görmesi lâzım ki, ekonominin düzeldiğine inansın, halkımıza yaşama zevki gelsin! İstanbul Havalimanı Geçtiğimiz günlerde, İstanbul Havalimanı’nın olumsuz hava koşulları ne­deniyle uçuşlarda sorunlar yaşandığını yazmış, bu ko­nuda Doğru Parti Lideri Rifat Serdaroğlu’nun şikâyetini nakletmiştim. İstanbul Havalimanı Kurumsal İletişim Di­rektörü Gökhan Şengül uzun bir bilgi notu gönder­di. Şöyle özetleyebilirim: “Hava limanımızda 5 aktif pist bulunuyor ve dün­yanın dört bir yanından 96 farklı havayolu şirketi her gün binlerce uçuş gerçek­leştiriyor. Şu an için toplam kapa­sitemizin yaklaşık yüzde 65’i kullanılıyor. Bu kapa­site rahatlığı, uzun vadeli uçak depolama talepleri veya kış fırtınaları gibi sıkın­tılı zamanlarda bize uçuş/ operasyonel esneklik ve dayanıklılık sağlıyor. İstanbul Havalimanı 24 Ocak 2022 günü gerçekleşen şiddetli kar fırtınası ve tipi haricinde hiçbir gün trafiğe kapatıl­mamıştır. Kötü hava koşullarına istinaden hangi uçağın uçuşunun iptal olacağına, havayolu şirketleri ka­rar veriyor. Havalimanı olarak bu konuda bir inisi­yatifimiz bulunmamaktadır. Olumsuz hava koşullarında da yaşanan herhangi bir sıkıntı bulunmamaktadır.” TEBESSÜM Ek işle geçinen işçi! “Asgari ücret” tar­tışmalarının başladığı şu günlerde, Çalışma Bakanı işçi sendikalarından birini ziyaret etmiş. Bir kenarda sessiz sedasız duran bir işçiye sormuş: “Nasılsın, geçinebili­yor musun?” İşçi boynunu bükmüş: “Ek iş yapıyorum efendim.” “Ne gibi ek iş?” “Mobilya satıyorum.” “Peki işler nasıl?” “Şimdilik fena değil efendim, ama evdeki mobilyalar bittikten sonra ailece ne yaparız bilemiyorum!” GÜNÜN İÇİNDEN Mutsuzluk yalnız insanı değil, tüm toplumu aptallaştırır!",https://www.sozcu.com.tr/ekonomi-buyudu-yurttas-kuculdu-p5540
Rahmi Turan,Mansur Yavaş’ın ilginç rakibi Turgut Altınok,27 Ocak 2024,"AKP’nin Ankara Büyükşehir Belediye Bakan Adayı Turgut Altınok, Başkent’in ilçelerinde görkemli seçim gezileri yapıyor, kendisine çok sayıda çakarlı ve siren tertibatlı araçlar eşlik ediyor. Lüks otomobillerin yer aldığı konvoylarda, çakarlı araçların müthiş sirenlerinin de açılarak yerin göğün inletilmesi belki ilgi çekici ama aynı zamanda ürpertici! “İtibardan tasarruf olmaz” görüşünde olan AKP’nin Ankara adayı Turgut Altınok da gövde gösterisi için bu kuralı uyguluyor... Ben İstanbul’da yaşadığım için AKP’nin Ankara adayı Turgut Altınok’u pek tanımıyorum. Merak ettim, Ankaralı gazeteci arkadaşım Faruk Mangırcı’ya “Altınok nasıl bir siyasetçidir?” diye sordum. “Anlatayım” dedi. Uzun yılların gazetecisi, deneyimli ve iyi haberci arkadaşım Faruk Mangırcı’nın anlattıkları özetle şöyle: “Sana bir belge yollayacağım. O belgeyi Turgut Altınok’un başkanlık yaptığı Keçiören Belediyesi’nin internet sitesinden aldım. Altınok, normalde ortaokul mezunu iken Keçiören Belediye Başkanı seçildiği 1994 yılından sonra Keçiören’deki Kalaba Lisesi’ni dışarıdan bitirdi. Daha sonra (1997 yılında) Azerbaycan’da İlham Aliyev’in kayınpederinin sahibi olduğu Özel (yani paralı) Batı Üniversitesi’nden bir hukuk diploması aldı. Belediyenin internet sitesinde böyle yazılmıyor tabii... “Uluslararası alanda yüksek öğrenim yaptı” diye bir ifade kullanılıyor. Ayrıca aynı sitede ‘Asıl mesleği avukatlık’ deniliyor ama Türkiye’de denkliği olmayan özel bir okuldan alınan diplomadan sonra avukat olunamayacağı için Adalet Bakanlığı’nda ve Ankara Barosu’nda kaydı yok.” ★★★ Faruk Mangırcı, Keçiören Belediyesi’nin internet sitesindeki Turgut Altınok’la ilgili ekran görüntüsünü de gönderdi. Turgut Altınok ne kadar çok parti değiştirmiş! İki dönem MHP ve Fazilet Partisi’nden, geçen dönem de Büyük Birlik Partisi’nden aday olmuş. Şimdi de 4’üncü partisi AKP’den Ankara Büyükşehir Belediye Başkanı Adayı... 31 Mart’ta CHP’nin adayı Ankara Büyükşehir Belediye Başkanı Mansur Yavaş ile yarışacak. Daha önce pek tanımadığım Turgut Altınok hakkında böylece bilgi edinmiş oldum.  Başkentte yaman bir seçim mücadelesi yaşanacağı anlaşılıyor. Çünkü AKP adayı Turgut Altınok seçim kampanyasında devletin tüm imkânlarını kullanarak kendisine avantaj sağlamaya çalışacak. Mansur Yavaş ise sadece kendi imkânlarını, kişisel gücünü, başarılarını ve itibarını kullanacak. Çankaya ve Mamak aday adayları için mesaj yağdı!  Laf Ankara’dan açılmışken devam edelim. CHP Parti Meclisi, “Başkent adaylarını belirleme” gündemiyle dün toplandı. Bu satırların yazıldığı saatte henüz bir açıklama yapılmamıştı. CHP, 2 Şubat’taki son toplantıda, tüm adayları açıklamayı planlıyor. Bu seçim döneminde bana en çok Çankaya ve Mamak ilçelerinden mesaj geldi... Öyle üç-beş tane değil... Mesajlar yağmur gibi yağdı diyebilirim. Çankaya’daki CHP aday adaylarından olan Jeoloji Mühendisi Bekir Ödemiş’i destekleyen çok sayıdaki Çankayalı vatandaş “Bekir Bey’in kariyeri mükemmel. Daha önce Ürgüp’te başarılı bir Belediye Başkanlığı yapmıştı. Çok deneyimli bir belediyeci. Çankayalı CHP’liler olarak oylarımız ona” diyorlar. ★★★ Alışılmışın dışında gönderilen mesaj sağanağıyla desteklenen diğer aday, Mamak Belediye Başkan aday adayı Dr. Metin Özarslan. “CHP’nin Mamak İlçesi’nde, Mamak’ın öz evladı Metin Özarslan’dan başka bir adayla AKP adayı Asım Balcı’yı yenmesi mümkün değil” diyorlar. Bu iki adayı da hiç tanımam fakat o kadar çok mesaj geldi ki, ben bunları yansıtmak zorunda kaldım. Tabii ki karar CHP Parti Meclisi’nin... GÜNÜN SÖZÜ İktidar gücü şarap gibidir. Güç arttıkça baş döner, göz kararır!",https://www.sozcu.com.tr/mansur-yavas-in-ilginc-rakibi-turgut-altinok-p18365
Rahmi Turan,CHP’nin “Adalet Mitingi” ne oldu?,22 Ocak 2024,"Bu satırları bana yolladıkları mesajlarla “CHP’nin adalet mitingi ne oldu?” diye soran okurlarım için yazıyorum. Önceki hafta pazar günü Ankara Tandoğan Meydanı’nda büyük bir miting yapılacaktı: ADALET MİTİNGİ… CHP Genel Başkanı Özgür Özel’in çağrısıyla gerçekleşecekti bu önemli miting… Özgür Özel’in yaptığı iyi, doğru işlerden biri olacaktı bu protesto mitingi… Fakat… Kuzey Irak’tan gelen şehit haberleri üzerine son anda bu mitingin yapılmayacağı açıklandı. O hassas günlerde kışkırtmalar olabileceği kaygısıyla bu kararı anlayışla ve doğal karşılamak gerekir. Ancak miting hepten iptal edilmiş! CHP, adalet mitinginden neden tamamen vazgeçmiş! Hukuksuzluk ve adaletsizliğe karşı meşru bir protesto yolu olan sokağı, meydanları kullanacağını açıklayan CHP’nin tavrı neden değişti? Yeni Genel Başkan Özgür Özel’in, önce umut yaratan “Adalet mitingi” çağrısı böyle hüsranla mı bitmeliydi? Özgür Özel, daha ilk adımda, mücadeleden çabuk vazgeçen ve sözünü tutamayan siyasetçi durumuna düşmemeliydi! AKP, devletin imkânlarını kullanarak her yerde dilediği gibi at koşturuyor, Galata Köprüsü’nde yapılan Filistin Mitingi’nde yükselen hilafet çığlıklarına kulak tıkıyor, adliye koridorlarında atılan şeriat sloganlarına hiçbir işlem yaptırmıyor… Buna karşı CHP ne yapıyor? Seyrediyor! ★★★ CHP Genel Başkanı Özgür Özel, AKP’ye “Biz Tandoğan Meydanı’na adalet için, birlik için gidiyoruz” diye meydan okumuştu. Peki, ne oldu bu adalet ve birlik mesajı? Soralım: Miting nerede? “Suya düştü” Su nerede “İnek içti” İnek nerede? “Dağa kaçtı!” Dağ nerede? “Yandı, bitti, kül oldu!” Halimiz bu tekerlemeye döndü. CHP, halka umut vermeye devam etmek istiyorsa, demokratik hakkını kullanıp, yalnız “Adalet Mitingi” değil, “Demokrasi ve terörle mücadele mitingleri” de yapmalı, olaylara seyirci kalmayacağını göstermelidir. Aksi halde, ringde havlu atmış boksöre döner ve ulusun tüm kaderini, insanlarımızın geleceğini karşı zihniyetin insafına bırakmış olur! Kalp sağlığı için… Ülkemizde 1975 yılından beri halka hizmet eden bir kuruluş var: Türk Kalp Vakfı… Merkezi Şişli’de olan vakıf, Avrupa Kalp Birliği ve Dünya Kalp Federasyonu’nun resmi üyesi… 49 yıldır erken tanı için hizmet veriyor ve toplumsal bilinç yaratma görevini sürdürüyor. Türk Kalp Vakfı Başkanı Kenan Güven ve Yönetim Kurulu’nun açtığı “Kalp için Çekap (Check-Up) kampanyası devam ediyor. Yetkililerin açıklamasına göre kampanya bu ayın sonunda 31 Ocak günü bitecek. Kalbinden şikâyeti olanlar ya da kalbinin durumunu öğretmek isteyenler Türk Kalp Vakfı’nın merkezinde olan 0 212 212 07 07 numaralı telefondan ayrıntılı bilgi alabiliyor. Kalp sağlığı çok önemlidir ve erken teşhis hayat kurtarıyor. TEBESSÜM Kötüden de kötü ne olabilir? Kendini iyi hissetmeyen adam doktoruna gidip bir sürü test yaptırmış… İşleri çokmuş. Sonuçları öğrenmeye günler sonra gidebilmiş… Doktorun tuhaf bir hali varmış, sesi adeta titreyerek: “Size bir kötü, bir de çok kötü iki haberim var” demiş. “Neymiş bu kötü haber?” “Maalesef 7 günlük bir ömrünüz kaldı!” “Yaa? Mahvoldum öyle mi?” diyen adam kızgın bir sesle sormuş: “Peki doktor bey diğer haber nedir? Bundan daha kötü ne haber olabilir ki?” Doktor üzgün bir şekilde başını sallamış: “Bu kötü haberi verebilmek için 5 günden beri sizi telefonla arayıp duruyorum ama bir türlü ulaşamadım!” GÜNÜN SÖZÜ Zaman insanı eskitir. Katil Netenyahu ve Biden gibi zalimlerin en büyük rakibi zamandır!",https://www.sozcu.com.tr/chp-nin-adalet-mitingi-ne-oldu-p17041
Rahmi Turan,Cinayet ve mertlik bir araya gelir mi?,21 Ocak 2024,"Meral Akşener kusura bakmasın ama son söyleyeceğim sözü baştan söyleyeyim: KONUŞTUKÇA BATIYOR! Televizyon yayınında kulaklarımla duymasam inanmazdım. Öylesine saçma bir konuşmaydı! Meral Hanım aynen şu görüşü savundu: “Biz geçmişimizde siyasi cinayetlere şahit olduk ama mertçeydi. Onun için hiçbirimiz korkmazdık.” Vay canına! Nasıl iş bu? Akşener’e göre, siyasi cinayetlerin mertçe olanı da varmış! Cinayetin mertçesi olur mu? Bir siyasetçinin cinayet ve mertlik sözcüklerini yan yana getirmesi, sağlıklı bir düşüncenin ürünü olabilir mi? “Mertlik ve cinayet.” Kuzey Kutbu ile Güney Kutbu nasıl bir araya gelemezse, bu iki sözcüğün de yan yana gelmesi mümkün değildir! ★★★ Meral Akşener 1995 yılında Doğru Yol Partisi’ne girerek siyasete atılmış, Genel Başkan Tansu Çiller’in güvenini kazanınca önü açılmıştı. 1996-1997 yılları arasında Başbakanlık yapan Tansu Çiller, daha sonra kurulan koalisyon hükümetinde Başbakan Necmettin Erbakan’ın yardımcısı olarak göreve devam etmişti.  İşte o tarihte Tansu Çiller, Meral Akşener’i 54’üncü Hükümet’in İçişleri Bakanı yaptırdı. Akşener, bir bakıma Tansu Çiller’in öğrencisi sayılır. Hal böyle olunca, hocasına bakıp öğrencisini anlıyorsunuz. Tansu Çiller, ülkede siyasi cinayetler birbirini izlerken sayısız cinayetten sorumlu olan Abdullah Çatlı’yı ima ederek: “Devlet uğruna kurşun atan da kurşun yiyen de bizim için şereflidir, saygıyla anılır.” demişti. Eh, hocası böyle olursa öğrencisi de “Biz geçmişte siyasi cinayetlere şahit olduk ama mertçeydi!” der. ★★★ Geçmişte, Türkiye’nin çok sayıda değerli insanı (siyasetçiler, bilim insanları, emniyet müdürleri, yargı mensupları, gazeteciler, sendika yöneticileri) alçakça cinayetlere kurban gitti... Abdi İpekçi... Uğur Mumcu... Kemal Türkler... Musa Anter... Muammer Aksoy... İlhan Darendelioğlu... Bahriye Üçok... Onat Kutlar... Ahmet Taner Kışlalı... Çetin Emeç... Sinan Ercan... Gaffar Okkan... Hırant Dink... Gün Sazak... Bedrettin Cömert... Doğan Öz... Cevat Yurdakul ve daha birçok kurban... Hepsi de haince, kalleşçe, alçakça öldürüldüler. Meral Hanım, bunların hangisini mertçe buldu da bu açıklamayı yaptı, anlamak mümkün değil!  “Allah şifa versin!” Meral Hanım’ın “Mertçe cinayet” sözlerine Sanatçı Müjdat Gezen “Yenge, Allah şifa versin. Bu konuda eczanelerde son derece etkili ilaçlar var. Allah hepimize de sabır versin!” diye tepki gösterdi. Müjdat Gezen gibi tepki gösteren çok sayıda sanatçı ve vatandaş var. Peki, iktidar partisi AKP ve ana muhalefet partisi CHP, o acayip sözleri eleştirdi mi? Ben böyle bir şey duymadım. Neden tepkisiz kaldılar? Sebep, 31 Mart Seçimleri’nin yarattığı kaygı! Meral Hanım, ilkelerinden saparak Saray’a doğru yelken açmış durumda.  CHP’nin ise İYİ Parti ile işbirliği konusunda hâlâ aşırı safça umudu var. Bu nedenle siyasi cinayetlerin mertçe olup-olmaması onları ilgilendirmiyor! Sapkının pişkinliği!  Taciz suçundan yargılanan sapkın bir adam, mahkeme başkanına “Suçsuzum” deyince hâkim kızmış: “Sen önce hesap ver! Polis seni ‘sapıklık’ suçundan yakaladı. Kadın-erkek demeden dokuz insana cinsel tacizde bulunmuşsun! Ne diyeceksin buna?” Sapkın “Doğrudur hakim bey” demiş “İşte bu durum, benim insanlara olan sevdamı, onlar ne kadar çok ilgi ve sevgi gösterdiğimi kanıtlıyor. Beraatimi istiyorum!” GÜNÜN SÖZÜ Dil söyler saklanır, baş belâya katlanır!",https://www.sozcu.com.tr/cinayet-ve-mertlik-bir-araya-gelir-mi-p16848
Rahmi Turan,“İstanbul’a ihanet ettik” diyenlere oy verilir mi?,09 Ocak 2024,"AKP’nin İstanbul Bü­yükşehir Belediye Baş­kanlığı için aday göster­diği Murat Kurum inşaat mühendisi ve bir önceki dönemin Çevre, Şehirci­lik ve İklim Değişikliği Bakanı... Peki, başarılı mı? Kaçak yapısı olup da imar affıyla bunları yasal hale getirenler Murat Kurum’a sempatiyle bakabilir ama 6 Şubat depreminde yıkılan binlerce binanın imar affı ile kayıt altına alındığı düşünü­lürse Murat Bey’in karnesi kırık notla dolar! Murat Kurum, deprem­den etkilenen 10 ilde top­lam 294 bin kaçak yapının imar affıyla övünmüştü... Övündü de ne oldu? Dep­rem o binaları yıktı, sonuç felaket! Şimdi AKP’nin İstanbul Büyükşehir Belediye Başkan adayı olan Murat Kurum “16 milyon için yola çıktık. İstanbul’un karmaşasını, düzensizli­ğini, insanlarımızın dep­rem kaygısını ortadan kaldıracağız.” dedi. Neymiş? Deprem kaygısı­nı ortadan kaldıracakmış! Şimdi ona kim inanır? 7 yıl önce de AKP’nin çok önemli bir siyaset adamı “İstanbul’a ihanet ettik” demişti. Onu da hatırlatmakta fayda var! ★★★ İstanbul’u 1994 yılın­dan 2019 yılına kadar tam 25 yıl AKP yönetmişti. 2019 yılında Ekrem İmamoğlu AKP’nin İstanbul saltanatına son verdi. Çeyrek yüzyıl yönettiği İstanbul’un sorunlarını çö­zemeyen AKP şimdi kente tekrar hakim olmak istiyor. 25 yıl boyunca (5 dö­nem) yapamadıkları işleri şimdi mi başaracaklar? Yeri gelmişken Cumhur­başkanı Erdoğan’ın 21 Ekim 2017’de İstanbul hakkında söylediklerini ha­tırlatalım. Şöyle demişti: “40 kat, 100 kat bina­lar yapmak sizi medeni yapmıyor ama biz de bu tuzağın içine düş­tük. İstanbul gerçekten müstesna bir şehirdir. Ama biz bu şehre İHA­NET ETTİK, hâlâ İHA­NET EDİYORUZ. Ben de bundan sorumluyum.” Evet, bu itiraf gibi sözler Cumhurbaşkanı Erdo­ğan’a aittir... ★★★ İstanbul halkı, AKP ada­yı kim olursa olsun, 25 yıl onu başkan seçmişti. Fakat 2019’da oy vermedi. 800 binden fazla oy farkı ile Ekrem İmamoğlu seçimi kazandı. İmamoğlu, AKP’li baş­kanların 25 yılda yapama­dığını 5 yılda yaptı... Hem de iktidarın önüne koyduğu tüm engellere rağmen... Şimdi İstanbul halkı, başarılı bir belediye başkanı­nı harcayıp, İstanbul’a iha­net ettiklerini itiraf edenlere oy verir mi? Bekleyelim, göreceğiz! Aras Kargo’nun sorumsuzluğu! Aras Kargo, ülkemiz­de faaliyet gösteren çok sayıdaki kargo şirketinden biridir. “Gönderiniz yola çıktığında bile adresinizi değiştirebilir, gönderi­nizi istediğiniz yerden alabilirsiniz” diye reklam yapar... Yapar ama bunlar sadece lâf tabii ki... Geçen ayın 12’sinde İzmir Gökçe Kitabe­vi’nden, içinde benim çok değer verdiğim bir kitap bu­lunan gönderi elime geçme­di, yok oldu! Aras Kargo, gönderiyi ya yanlış yere teslim etti, ya da kaybetti! Ege Bölgesi Şubesi’n­den İstanbul Balmumcu Şubesi’ne yollanan gönderi gelmeyince Gökçe Kita­bevi, Aras Kargo’nun Ege Şubesi’ne, ben de Balmumcu Şubesi’ne durumu bildirdim. Tele­fona çıkan görevli, takip numarasını aldı, “Derhal ilgili servise bildiriyo­rum. Araştırıp size bilgi vereceğiz” dedi... Dedi ama aradan 3 hafta geçti, ne arayan var, ne soran? Kaybolan gönderi hayati bir belge de olabilirdi. Bir özür bile dilemediler! Bu kadar ciddiyetsizlik ve sorumsuzluk Aras Kargo’ya yakışmadı! TEBESSÜM “Okuman yok mu hemşerim?” Bir parka giden Temel çimenlerin üzerinde güle-oy­naya koşmaya başlar. Park bekçisi öfkeyle bağırır: “Hoop hemşerim, se­nin okuman-yazman yok mu yaa” “Var, ne olacak?” “Varsa, bak oku! Tabelada ‘Çimenlerin üstüne yürümek yasak­tır!’ diye yazıyor” Temel “Asıl sen oku!” der “Kör müsün, ben yürümüyorum, koşuyo­rum!” GÜNÜN SÖZÜ Hayat şartları zordur ve başarı, çalışan insanlara gülümser!",https://www.sozcu.com.tr/istanbul-a-ihanet-ettik-diyenlere-oy-verilir-mi-p13980
Rahmi Turan,Hapisteki paşaların dramına son verilmeli!,02 Ocak 2024,"2024’ten umutlu olabilmemiz için ülkede önce “Hukukun tesis edilmesi” gerekiyor. Ülkede adalet sağlanmadan ekonomide de, siyasette de iyi bir gelecek beklemek fazla iyimserlik olur! Görünen o ki, 2024 yılı 2023’ü aratmayacak. Yoksullukla birlikte “Hain” suçlamalarının, kavga ve tartışmaların zirve yaptığı bir yıl olacak. Anayasa Mahkemesi’nin “Hak ihlali” kararına rağmen Milletvekili Can Atalay’ın hapiste tutulma inadı devam ederken cezaevlerinde “başka bir dram daha” yaşanıyor. Yaşları 80’i geçen ve çeşitli hastalıklarla mücadele eden ve ciddi tedaviye ihtiyaçları olan emekli generaller kapatıldıkları cezaevi hücrelerinde 2024’e yapayalnız ve çaresiz girdiler. 5 emekli paşanın âdeta ölüme tek edilmeleri, ülkemizde “Hukuk ve adalet nereye gitti?” sorusunu bir kez daha gündeme getirdi. ★★★ Bu ülkede katil, terörist, soyguncu, kimler affedilmedi ki? ■ Müebbet hapse hükümlü 71 yaşındaki Hizbullahçı terörist Mehmet Emin Alpsoy... ■ Cinayetten hüküm giyen 75 yaşındaki katil Hacı Sülük... ■ Kasten adam öldürmekten 25 yıl hapse mahkûm edilen Nihat Liman... ■ Sivas Katliamı’nın suçlusu olarak ağırlaştırılmış müebbet hapse mahkûm edilen Ahmet Turan Kılıç, affedilen canilerden bazıları... Bunlar, Cumhurbaşkanı Erdoğan tarafından (sürekli hastalık ve kocama hali nedeniyle) Anayasa’nın 104’üncü maddesinin 16’ncı fıkrasına istinaden affedilerek cezaevinden çıkartıldı. Canlar yakmış, ocaklar söndürmüş kişilere gösterilen şefkat, neden daha yaşlı, daha hasta olan paşalara gösterilmiyor? ★★★ Adlî Tıp Kurumu tarafından “Sağlık nedeniyle cezaevinde kalamazlar” raporu verilen emekli 5 general şunlar: ■ Çetin Doğan (84 yaşında) ■ Fevzi Türkeri (83 yaşında) ■ Yıldırım Türker (83 yaşında) ■ Cevat Temel Özkaynak (79 yaşında) ■ Erol Özkasnak (78 yaşında) Bu emekli paşalar “28 Şubat’ta darbe yapacaklardı” iddiasıyla yargılanıp hapse mahkûm edilmişlerdi. Oysa, o önemin Cumhurbaşkanı Demirel ve Başbakan Erbakan “28 Şubat’ta darbe teşebbüsü olmadığını” açıklamışlardı. Onların sözüne itibar edilmedi ve emekli generaller mahkûm edildi. ★★★ Yaşları gereği yüksek tansiyon, diyabet, kalp ve damar hastalıkları gibi çok ciddi sorunları olan paşaların avukatları, Adli Tıp Kurumu’nun raporunun da bulunduğu dosyaların aylardır Cumhurbaşkanı Erdoğan’ın masasında imzalanmayı beklediğini açıkladı. Cumhurbaşkanı Erdoğan, dosyaları inceleyip imzalamaya vakit bulamıyor mu, ya da Anayasa’nın kendisine verdiği yetkiyi kullanmak istemiyor mu, bilemiyoruz. Fakat hayatları vatana hizmetle geçen bu şerefli askerlerin dramına son vermek gerektiğine inanıyoruz. Bodrum’da 25 aday adayı var Yeni yılla birlikte “Yerel Seçim heyecanı” daha da attı... Bugüne kadar hep büyükşehirlerin aday adayları konuşuldu... Oysa, büyükşehirler kadar önemli ilçe belediyelerimiz de var... Mesela Bodrum ve Marmaris... Türkiye çapında ilgi gören turizm merkezlerimiz... Bu nedenle belediye seçimleri herkesin ilgisini çekiyor. Cumhurbaşkanı Erdoğan’ın Bodrum ve Marmaris’i CHP’den almak istediği, bu nedenle kurmaylarını harekete geçirdiği belirtiliyor. Fakat iki ilçe de CHP’nin kalesi gibi... Bodrum’da Belediye Başkanlığı için 25 aday adayı var. Eski seçimlerde bu kadar çok adaylık talebi olmamıştı. Şimdiki Başkan Ahmet Aras ile, geçen seçimde haksızlığa uğrayan eski dönemin Yalıkavak Belediye Başkanı Mustafa Saruhan da aday adayları arasında... Mustafa Saruhan’ın yakınları, beş yıl önce Saruhan’ın haksızlığa uğrayıp mağdur edildiğini, bu dönem mağduriyetinin telafi edileceğini umduklarını belirtiyor. Bodrum’da CHP Genel Merkezi kimi aday ilan ederse seçimi büyük bir ihtimalle o kazanacak. GÜNÜN SÖZÜ Ey siyasetçiler! Millete ne yaşattıysanız siz de onu yaşayın!",https://www.sozcu.com.tr/hapisteki-pasalarin-dramina-son-verilmeli-p12488
Rahmi Turan,En alttakiler!,20 Ocak 2024,"Lâmı cimi yok! Fakirleşiyoruz! Bu tek kelime adeta son yılların özeti gibi! Kötü yönetimden yalnız asgari ücretliler ve emekliler değil, varlıklı kesim de derece derece etkilendi. Ülkede sürekli kazananlar da var tabii ki... Bunlar “Bal tutup parmak yalayanlar!” Hepsinin keyfi gıcır! Yoksullaşan ülkemizde en büyük çileyi emekliler ve asgari ücretliler çekiyor! Ben onlara “En alttakiler” diyorum. İktidar, zaten yapılacak olan yüzde 37.6 zam oranına, lütfedip yüzde 5 daha zam ekleyince en düşük emekli maaşı 10 bin liraya yükseldi. Ülkede açlık sınırı 16 bin 483 lira iken, 10 bin lira ile yaşanır mı? Bu mümkün değil. O halde ne olacak? En alttaki milyonlarca aile açlık sınırının altında yaşayacak! 21’inci Yüzyıl Türkiye’sine yakışmayan bir durum! ★★★ Hal böyleyken iktidar “2024’ü Emekliler Yılı” ilan etti. Şaka mı, mizah mı, gırgır mı, nedir bu? Şöyle diyor iktidar: “2024’te emeklilerin haklarını genişletecek, hayat kalitesini yükseltecek yeni hizmetleri devreye almak hedefimizdir. Emekliler yılı hayırlı olsun.” En düşük emekli maaşı, asgari ücretin bile çok altında iken iktidarın emekliye müjdesi bu! İster inan, ister inanma! ★★★ Tüm Emekliler Sendikası Genel Başkanı Zeynel Abidin Erdem: “İktidar yine ölümü gösterip bizi sıtmaya razı etmeye çalışıyor. Olmaz olsun sizin artışınız. Utanılacak bir durum! Hiç bu kadar rezil durum yaşanmamıştır. Asla kabul etmiyoruz. Emekliler olarak bunun hesabını 31 Mart Yerel Seçimleri’nde soracağız, emek düşmanlığına karşı demokratik direnme hakkımızı kullanacağız.” diye sert tepki gösterdi. ★★★ Sevgili okurlar... Sendika Başkanı Erdem’in bu cümlelerini duyunca ister istemez tebessüm ettim, acı acı gülümsedim! Emekliler 31 Mart seçimlerinde iktidardan hesap soracaklarmış! Peki, yıllardır bu niye aklınıza gelmedi beyler? Çok mu rahat yaşıyordunuz? Bugün ülkemizde 15 milyondan fazla emekli var. Bu büyük güç bir araya gelip parti kursa Türkiye’nin üçüncü büyük partisi olur, ülkenin kaderini değiştirir. Şu da bir gerçek ki, emeklilerin çoğunluğu, tüm ezilmelerine, yana-yakıla feryat etmelerine rağmen hep iktidar partisine oy veriyor. O zaman, kendi düşen ağlamamalı! Öyle değil mi? Mehmet Tosun ve Bodrum  İYİ Parti’de sular durulmuyor! İstifalar peş peşe geliyor ve parti her geçen gün güç kaybediyor! Bodrum’daki meslektaşım Fatih Bozoğlu’ndan öğrendiğime göre, Mehmet Tosun da İYİ Parti’den istifa etmiş! Tosun, İYİ Parti’nin nitelikli ve yetenekli siyasetçilerinden biriydi. 2004-2014 yılları arasında Bodrum Konacık Belediye Başkanlığı yapmış ve büyük başarı kazanmıştı. 2019 seçimlerinde de İYİ Parti’nin Bodrum Belediye Başkanı adayı olan Tosun az bir farkla seçimi kaybetmişti. Bodrum Sokak Haber Sitesi’ni yöneten Fatih Bozoğlu’ndan ilginç bir haber daha aldım. İktidar partisi bir süredir Mehmet Tosun’un peşindeymiş... Laik Cumhuriyet yanlısı ve milliyetçi bir siyaset adamı olarak bildiğim Mehmet Tosun, AKP ile uyuşabilir mi, bilemiyorum. Fakat politika bu. Bugüne kadar Türk siyasetinde her şeyin olabileceğini gördük. Mehmet Tosun, AKP’nin önerisini inşallah kabul etmez! TEBESSÜM “Ver ehliyetini!” Temel yeni aldığı otomobilini, birkaç arabaya, sonra da iki yayaya çarptıktan sonra güçlükle durdurabilir. Olayı gören trafik polisi koşup gelir: “Bayım, hemen arabadan dışarıya çık ve ehliyetini ver!” Kazadan sonra kendini toparlayan Temel: “Ayıp valla memur bey” der. “Neden ayıpmış?” “Siz bana ehliyet verdiniz mi ki, ehliyet soruyorsunuz?” GÜNÜN SÖZÜ Bir ulus adalete önem vermezse, o ulusun ilerlemesi imkânsızdır!",https://www.sozcu.com.tr/en-alttakiler-p16664
Rahmi Turan,Yılmaz Büyükerşen’e dalavere yapmayın!,08 Ocak 2024,"“Gençlik denilerek bilgi bir tarafa bırakılmaz!” Bu söz, cuma günkü SÖZCÜ’de, arkadaşımız Saygı Öztürk’ün anlamlı röportajının başlığı idi ve bunu Eskişehir Büyükşehir Belediye Başkanı Prof. Dr. Yılmaz Büyükerşen söylüyordu. 5 dönemdir Eskişehir’i yöneten ve kenti bir Avrupa şehri haline getiren Yılmaz Büyükerşen bu muazzam başarıyı nasıl elde etti? Geniş ufku, hayalleri, akademik bilgisi, engin tecrübeleri, kültür, sanat ve estetik anlayışıyla ulaştı bu büyük başarıya... Eskişehir’e yolu düşenler, halkın Yılmaz Büyükerşen’e nasıl sevgi gösterdiğini gözleriyle görürler. Öyle inanıyorum ki, Yılmaz Büyükerşen hoca, Eskişehir’de bağımsız olarak adaylığını koysa bile yine kazanır.  ★★★ Ortada acayip bir durum var. CHP Genel Merkezi’nde bir tereddüt olduğu anlaşılıyor. Yılmaz Hoca’nın yaşı ilerledi diye bir düşünce olabilir ama bu yanlıştır. Çünkü Büyükerşen, beyin olarak olduğu kadar fizik olarak da sağlamdır. Ayrıca bir belediye başkanı kenti, bedeniyle değil, kafasıyla, bilgi ve deneyimiyle yönetir. Büyükerşen kendini ispat etmiştir. CHP şimdi Yılmaz Hoca hakkında bir anket yaptırıyormuş! CHP gibi bir partiye yakışmayan bir durum... Yılmaz Hoca tanınmayan biri mi? Fikirleri ve icraatları bilinmiyor mu? Önseçim yapsaydınız görürdünüz neticeyi... Anketler  palavradır ama ön seçim gerçektir. Anketlerden çıkan sonuçlar keyfe göre değişir ama ön seçimde çıkan sonucu kimse değiştiremez. ★★★ Yılmaz Büyükerşen hakkındaki anketi kim yapıyor, kimlerle yapıyor, bilmiyorum. Ancak, 5 ay kadar önce Eskişehir’e gittiğimde bir gazeteci refleksiyle ben de kendi çapımda bir anket yapmıştım. Hiç üşenmeden, çeşitli yaşlardaki kadın-erkek 30 kişiyle konuştum... Sonuç çok ilginçti. “Ben AKP’liyim, oy vermem” diyen 2 kişi ve fikrini söylemek istemeyen 3 kişi hariç 25 kişi hiç tereddüt etmeden “Tekrar aday olursa oyumu Büyükerşen’e veririm” dedi. Şimdi CHP’nin yaptırdığı anketin sonucunu merakla bekliyorum. Eğer Yılmaz Büyükerşen açık ara önde çıkarsa bu normal bir sonuç olur. Eğer ona kaybettirirlerse, “BİR DALAVERE VAR” diye düşünüp tüm inancımla “BU YALAN BİR ANKETTİR” diye haykıracağım! Ekrem İmamoğlu’nun gerçek rakibi kim? AKP’nin İstanbul Büyükşehir Belediye Başkan Adayı Murat Kurum oldu. Eski Bakan Murat Kurum’un İstanbul için aday ilan edildikten sonraki ilk demeci “İstanbul’un bu karmaşasını, düzensizliğini kaldırmak için sokak sokak, mahalle mahalle dolaşacağız” şeklinde oldu. Peki, İmamoğlu’nun gerçek rakibi Murat Kurum mu? Bu konuda mesaj gönderen okurlarım Murat Kurum’un adaylığı için “Hayırlı olsun” dedikten sonra “İmamoğlu’nun gerçek rakibi, seçimde devletin tüm imkanlarını kullanacak olan Cumhurbaşkanı Erdoğan’dır” mealinde görüş bildiriyorlar. 2019 seçiminde Binali Yıldırım vardı, bu seçimde Murat Kurum... Fakat asıl rakibin Erdoğan olduğu kabul ediliyor. İmamoğlu da zaten aylar öncesinden “Rakibimin kim olduğunu biliyorum” diyerek Cumhurbaşkanı Erdoğan’ı işaret etmişti. TEBESSÜM Vefasız arkadaşlar! Temel’in yakınları dedikodu yapıyor: “Bizim Temel de, Fatih Terim ve ünlü futbolcular gibi bankacı Seçil Erzan’ın kurbanı oldu ve bütün parasını kaybetti...” “Eee? “Temel bütün parasını kaybedince vefasız arkadaşlarının yarısı onu terk etti!” “Ya diğer yarısı? “Onlar henüz Temel’in parasını kaybettiğini bilmiyorlar!” GÜNÜN SÖZÜ En büyük yanlış, her hatayı karşı tarafta aramaktır!",https://www.sozcu.com.tr/yilmaz-buyukersen-e-dalavere-yapmayin-p13748
Rahmi Turan,Söz vermek kolay iş onu tutmakta!,28 Ocak 2024,"AKP İstanbul Büyükşehir Belediye Başkan Adayı Murat Kurum, seçim kampanyasında gök gibi gürlüyor, vaat üstüne vaat yağdırıyor ama... “Her gök gürledikçe yıldırım düşmez” sözü aklıma geliyor. Dilin kemiği yok nasıl olsa... Söyle söyleyebildiğin kadar. Atış serbest! Kurum Bey’in seçim vaatleri dinleyenlerde şaşkınlık yarattı. İstanbul’da yapılamayanları eleştirirken, sanki 22 yıldır iktidarda olan AKP değilmiş gibi muhalif mesajlar verdi.      İstanbul’da kangren haline gelen “Taksi sorununu” çözmeyi vaat etti. Yaa arkadaş... Taksi sorununu senin iktidarın yarattı. Ekrem İmamoğlu’nun akılcı çözüm önerileri, 3 bin yeni taksi teklifi defalarca reddedildi. Kim reddetti? UKOME (Ulaşım Koordinasyon Merkezi) reddetti? Nasıl reddetti? Hükümet temsilcilerin oylarıyla... İstanbul halkına taksi işkencesini reva gören günümüzün iktidarıdır. İktidar tarafından sürekli çelme takılmasına, eli-kolu bağlı olmasına rağmen İmamoğlu iyi işler yaptı. ★★★ Murat Kurum aynı fikirde değil... “İstanbul vizyonumuz, ihmal edilmiş bu şehrin kötü gidişini sonlandıracak duruştur.” diyerek kendi görüşünü açıkladı.   İstanbul’u ihmal ederek İstanbullulara sıkıntı çektiren AKP iktidarıdır. Çünkü İmamoğlu’nun başarısız olmasını istiyor. Murat Kurum’un “5 yılda 39 ilçede 650.000 (Altı yüz elli bin) konut inşa edeceğiz.” sözleri de dinleyenleri gülümsetti... AKP iktidarı 22 yılda yapamadıklarını şimdi 5 yılda mı yapacak? ★★★ Ünlü bir söz vardır. “Ufak at da civcivler yesin” denir... Günümüze uyan bir deyim... Daha daha neler yapacak Kurum Bey? İhtiyaç sahibi emeklilere 2 bin 500 TL destek verecekmiş... İlk evlenen gençlere 50 bin TL beyaz eşya yardımı yapacakmış... “İlk işim” kampanyasıyla gençlere 100.000 TL hibe verecekmiş. 100 bin kişiye tam donanımlı, paylaşımlı “İlk ofis” hizmeti sunulacakmış... Üniversiteli öğrencilere bu yıl 10.000 TL olmak üzere her yıl artan oranda eğitim destek verilecek, toplu ulaşımda öğrencilere yüzde 40 indirim yapılacakmış... Sokaklarda sahipsiz köpek bırakmayacak, vatandaşlarımızın korkusunu giderirken, hayvanlarımızı da koruyacakmış... Daha birçok vaadi var Murat Kurum’un... Hepsini sıralamaya bu sütun yetmez... Aklına şu geliyor insanın... Ekonomi derin bir bataklığa saplanmış, enflasyon ipini kopartmış, fiyatlar dizginlenemez hale gelmiş... Ülke iç ve dış borca gömülmüş halde... Bol keseden müjde yağdıran, tutulamayacak sözler veren Murat Kurum, bunları hangi parayla yapacak? İstanbul halkı, Murat Kurum’un zannettiği kadar idrak yoksunu değil! Her şeyi görüyor, biliyor, anlıyor! Altan Öymen’in acı günü Meslektaşım ve değerli dostum Altan Öymen’in eşi Aysel Hanım’ı perşembe günü toprağa verdik. Aysel Öymen, Türkiye’nin ilk kadın Hazine Genel Müdürü idi ve kalp rahatsızlığı nedeniyle uzun süredir tedavi görüyordu. Gazeteciliğin yanı sıra siyasetle de yakından ilgilenen Altan Öymen, 1999 yılında Bülent Ecevit’in kurduğu hükümette Turizm ve Tanıtma Bakanlığı, 2000-2001 yıllarında da CHP Genel Başkanlığı yapmıştı. Öymen, Aysel Hanım’la 70 yıl önce Siyasal Bilgiler Fakültesi’nde öğrenciyken tanışmış, evlenmiş, ölüm onları ayırıncaya kadar birlikte mutlu yaşamışlardı. Teşvikiye Camii’nde düzenlenen cenaze törenine ben de katıldım. Çok kalabalıktı. Altan Öymen yüzünde beyaz maskeyle bir köşede oturuyor, taziyeleri birer birer kabul ediyordu. Altan Öymen’i hiç böyle görmemiştim. Yıkılmış bir haldeydi. Yüzündeki maskeye rağmen nasıl derin bir acı çektiği gözlerinden belli oluyordu. Altan Öymen’in ve tüm aile bireylerinin duyduğu acıyı paylaşıyor, merhumeye Allah’tan gani gani rahmet diliyorum. Mekânı cennet olsun. GÜNÜN SÖZÜ Hayat acımasız bir değirmendir, hepimizi öğütür!",https://www.sozcu.com.tr/soz-vermek-kolay-is-onu-tutmakta-p18510
Rahmi Turan,Kriz yaratmakta üstümüze yok!,07 Ocak 2024,"Yüksek yargı adeta birbiriyle kavga ediyor, olanlar Türkiye’ye oluyor! Ekonomide kriz, yargıda kriz, adalette kriz, eğitimde kriz, futbolda kriz... Ne olacak halimiz? Çok acıdır ki, artık tüm dünyada “Hukukun işlemediği, çağdaşlıktan uzak, krizlerle boğuşan bir Ortadoğu ülkesi olarak” kabul görüyoruz! Yargıtay’ın Anayasa Mahkemesi’ni tanımamasının yarattığı krize, iktidar yanlılarının “Hilafet ve şeriat” çığlıkları da eklenince, Türkiye’nin görüntüsü iyice bozuldu. Anayasa’nın 153’üncü maddesi: “Anayasa Mahkemesi’nin kararları, yasama, yürütme ve yargı organlarını, idare makamlarını, gerçek ve tüzel kişileri bağlar.” diyor. Hani nerede? Anayasa rafa kaldırılmış gibi! Yargıtay 3. Ceza Dairesi’ne göre “Anayasa Mahkemesi’nin, hapisteki milletvekili Can Atalay hakkında verdiği ‘hak ihlali’ kararının hukuki bir değeri yokmuş!” O zaman Anayasa Mahkemesi niye var? Kararları yok hükmünde sayılacaksa böyle bir mahkemeye gerek yok! Eğer Anayasa yok sayılıyorsa, o zaman bu Anayasa’ya göre seçilmiş tüm kurumlar meşruiyetini kaybeder! Anayasasız, hukuksuz bir kabile devleti haline geliriz! ★★★ Yerel Mahkeme de Yargıtay 3. Ceza Dairesi de arkalarında iktidarın desteğini hissetmeseler, Anayasa’ya aykırı böyle bir karar verebilirler mi? Veremezler, çünkü Anayasa ihlali ağır suçtur! Hukuk düzeni bozuluyor, Anayasa ihlal ediliyor Hakimler Savcılar Kurulu ve Adalet Bakanlığı ise bu yargı krizini sadece seyrediyor. Anayasa Mahkemesi’nin kararları elbette ki herkesi memnun etmeyebilir. Seven de olur, sevmeyen de... Fakat her ne olursa olsun Türkiye Cumhuriyeti sınırları içinde yaşayan (en büyüğünden, en küçüğüne kadar) herkes bu kararlara uymak zorundadır. Bu, Anayasa’nın emridir. Aksi takdirde hukuk guguk olur, ülkede kargaşa doğar! ★★★ Anayasa Mahkemesi kararlarını uygulamamakla Türkiye hukuksuz bir ülke damgasını yiyor. Yüksek yargının bile birbirine girdiği, Anayasa’nın fiilen askıya alındığı bir ülkeye hiçbir yatırım gelmez. Çünkü para ürkektir, güven duymadığı yere uğramaz! Ve olan, ekonomik sorunlarla boğuşan 85 milyon insanımıza olur! Hilafetçilerin gözleri karardı!  Galata mitingindeki hilafet çığlıkları... Üzerinde Arapça yazılar bulunan, yeşil bir bayrak açan adama yumruk atan öğrencinin tutuklanıp hapse atılması... Anıtkabir’de Cumhuriyet’e ve laik düzene küfrederek şeriat yaygarası yapan adam... Suudi Arabistan’da oynanamayan Süper Kupa maçı... Milli Eğitim Bakanı’nın Meclis Kürsüsü’nde cemaat ve tarikatları överek “Onlar sivil toplum örgütleridir. O örgütlerle 10 anlaşma yaptık ve yapmaya devam edeceğiz.” diye meydan okuması... Yurtsever gazeteci Fatih Altaylı hakkında soruşturma açılıp yurt dışına çıkışı yasaklanması... Bu kadar olay tesadüfi olabilir mi? İktidarın, gözleri kararan hilafetçilere sıcak bakması onların cesaretlerini arttırıyor, coştukça coşuyorlar! Ülkemiz geriliyor, yoksullaşıyor ve maalesef kötüye doğru gidiş önlenemiyor! TEBESSÜM Temel doktorda... Temel karısı ile birlikte doktora gitmiş, sevimli Karadeniz şivesiyle derdini uzun uzun anlatmış... Doktor kayıt defterini önüne alarak sormuş: “Nerelisiniz?” Temel, doktora dik dik baktıktan sonra karısına dönmüş: “Yürü hanum, cidelum!..” “Ne oldi? Niye cidiyruk?” “Ula bi saat koniştuk, herif nereli olduğumuzi bile anlamadi! Hastaluğumuzi nasıl anlayacak?” GÜNÜN SÖZÜ Düşük eğitimli bir toplum, iyi eğitimli toplumlara yem olur!",https://www.sozcu.com.tr/kriz-yaratmakta-ustumuze-yok-p13593
Rahmi Turan,Acı reçeteye hazırlık!,03 Ocak 2024,"Maliye Bakanı Mehmet Şimşek göreve geldiği vakit “Türkiye’nin rasyonel bir zemine dönmekten başka çaresi kalmamıştır.” demişti... “Rasyonel” malûm “akılcı” demek. Bu sözden hareket edersek, Türkiye’de daha önce “irrasyonel” yani “akıl dışı” politikalar izlendiği sonucuna varırız. 31 Mart Yerel Seçimleri olmasa ekonomide rasyonel (akılcı) politikalara çoktan dönülecekti ama o seçimler yok mu? Mehmet Şimşek’in elini-kolunu bağladı, “Acı reçete” uygulaması henüz başlamadı! “Zaten sıkıntı içindeyiz, bu acı reçete değil mi?” diye sormayın. “Acı reçeteler” geldiği vakit, bugünlerin çok tatlı olduğunu anlayacağız! “Ekonomiyi iyileştireceğiz” diye acı ilaçları bize yutturacaklar! ★★★ “NAS var, size bize ne oluyor”, “Faiz sebep, enflasyon neticedir” diye ekonominin tüm dengelerini bozan AKP iktidarı sonunda hepimizi acı ilâca mahkûm etti. Ekonomide acı ilaç, zamlardır, işsizliktir, kemer sıkmaktır! Bunun sonucunda önünüzdeki iki yıl içinde çok kişi işini kaybedecektir. Bu nedenle, aldığınız ücretten memnun olmasanız bile işinize dört elle sarılıp kaybetmemeye bakın. Çünkü işsizlik yakıcı bir hal alacak! Türkiye İstatistik Kurumu (TÜİK) daha şimdiden “Ekim ayında çalışan sayısının 200 bin düştüğünü” açıkladı. Umutlu olmak istiyorum ama görünen tablo karşısında pek umut yok içimde... Hatalı yönetimin günahlarını hepimiz ödeyeceğiz. 31 Mart seçimleri sonrası millete hesap ödeme zamanı gelecek. Zaten zamlar yeni yılla birlikte başladı bile... ★★★ Motorlu Taşıtlar Vergisi, Emlâk Vergisi, Pasaport harçları, Ehliyet harçları, Trafik cezaları, Köprü ve Otoyol ücretleri, yolcu beraberinde getirilen cep telefonların harcı daha yılın ilk gününde büyük oranda artırıldı... Resmi Gazete’de yayınlanan yeniden değerleme oranı yüzde 58.5 oldu. Asgari ücrete yapılan yüzde 49 zam daha cebe girmeden eridi! Çalışanlar yine zararda! İktidar bir eliyle verdiğini, öteki eliyle daha fazla aldı! Ayrıca... Daha bunlar başlangıç! Turpun büyüğü heybede! Her aday adayı iddialı ama Mimar Palalı daha da iddialı Dün 31 Mart Yerel Seçimleri için Bodrum’da 25 aday adayı olduğunu yazmıştım. Av. İsmail Yılmaz aradı... İsmail Yılmaz SÖZCÜ Gazetesi’nin avukatıdır. Tüm davalarımı o ve ekibi takip eder. Güvendiğim bir arkadaşım olan İsmail Yılmaz “Bodrum Belediye Başkanlığı için aday adayı olan 25 kişiden birini çok iyi tanıyorum.” dedi. “Kimdir?” diye sordum. “Mimar Emin Palalı” dedi ve ekledi: “Bodrum’un geleceğini tasarlayacak, Bodrum’um doğasına, insanına, Bodrumlu olma bilincine, kültürüne ve tarihine sahip çıkacak, 45 yaşında  genç bir mimar.” dedi. Av. İsmail Yılmaz’ı 34 yıldır tanırım. Boş söz söylemez. Bahsettiği aday adayı hakkında o kadar sitayişle konuştu ki, Bodrum halkının bunu bilmesini istedim. Cumhurbaşkanı Erdoğan Bodrum’u CHP’den almak için en güvendiği adamlarını görevlendirmiş. Gerçi CHP Bodrum’da kuvvetli ama yine de başkan adayı seçerken çok özen göstermeli. Av. İsmail Yılmaz’ın yaz aylarının bir bölümünü Bodrum’da geçirdiğini ve bölgeyi iyi tanıdığını da belirteyim. TEBESSÜM Balığın aradığı adam... Evin erkeği, pazar sabahı oturmuş, keyifle kahvesini yudumlarken bir yandan da gazetesini okuyormuş... Karısı gelmiş, yumuşak bir ses tonu ile: “Aşkım...” demiş “Hani birkaç ay önce bir hafta sonu balığa gitmiştin ya...” Adam okumakta olduğu gazeteyi bırakıp merakla karısına bakmış... Kadın aynı ses tonu ile devam etmiş: “İşte dün gece o balık aradı seni, hamileymiş!” GÜNÜN SÖZÜ Varlığı kazandırmayan siyasetçinin yokluğu da bir şey kaybettirmez!",https://www.sozcu.com.tr/aci-receteye-hazirlik-p12718
Rahmi Turan,Acıların toplumu olma yolundayız!,24 Ocak 2024,"Maliye Bakanı Mehmet Şimşek her fırsatta, kemer sıkılması gerektiğini anlatıyor. Peki, şu anda kemer sıkılmıyor mu? Sıkılıyor ama gevşek! Siz asıl kemer sıkmayı 31 Mart seçiminden sonra göreceksiniz! Yüzde 10, yüzde 15’lik ballı kesim hariç, hepimiz “Yandım Allah” diyeceğiz! Şimdilik seçim korkusundan kendilerini frenleyip, bütçe açığını göze alarak ölçülü gidiyorlar... Seçim bittikten sonra fren patlayacak ve asıl kemer sıkma o zaman başlayacak. Ne kadar sürecek bu acılı, sancılı dönem? Belki iki yıl, belki üç ya da daha fazla! Görünen o ki, acıların toplumu olacağız! 2028 yılına kadar başka seçim yok. O nedenle iktidarın korkacağı, çekineceği bir şey de kalmayacak! ★★★ Memur ve işçi emekli aylıkları arasındaki farkın doğurduğu tepkiler devam ediyor. SSK ve Bağ-Kur emeklilerine verilen “yüzde 5 zam müjdesi” de şaka gibi bir şey oldu. “Hiç verilmeseydi” diyenler de var “Kemeri neden sadece emekliler sıkıyor?” diye soranlar da... Ülkede devletin paraları “İtibardan tasarruf olmaz” denilerek savrulurken, kemer sıkmak açlıkla boğuşan emekliye ve asgari ücretliye mi kaldı? ★★★ Dar gelirlinin cebinden yapılan tasarruf, makam araçlarına ve “itibarımız” denilen projelere gidiyor. Yoksula kemer sıktırılırken bu harcamalara neşter vurulmuyor! KKM’ye, yani Kur Korumalı Mevduata bile 7 ayda ödenen para 800 milyar lira! Sadece bu yıl bütçeye konulan faiz ödemeleri 1 trilyon 254 milyar lira gibi müthiş bir rakam! Mehmet Şimşek’ten önce “Faiz sebep, enflasyon sonuç” “NAS var... NAS neyi emrediyorsa onu yapacağız” denilerek 1400 yıl önceki kuralları uygulamaya kalkıp ekonomiyi altüst edenlere hesap soruldu mu? Şimdi her şey “Günah keçisi” yapılan Mehmet Şimşek’ten soruluyor. Hukukun işlemediği, adaletin rafa kaldırıldığı, Anayasa hükümlerinin yok sayıldığı bir ülkede Mehmet Şimşek çırpınıp duruyor. Tabii ki, yeri geldiğinde Mehmet Şimşek’i de eleştireceğiz ama o ne yapsın? Sihirbaz değil ki! Önce hukuk, önce güven, önce adalet, önce demokrasi olacak. Bunlar olmadan bataklıktan çıkamayız! Belediyeler arpalık mı? Eskişehir Büyükşehir Belediye Başkanı Yılmaz Büyükerşen’in CHP tarafından harcanmasından çok bahsettiğimin farkındayım. Fakat, okurlarımdan gelen ve Yılmaz Hoca’yı destekleyen mesajlar beni buna zorluyor. Eskişehir seçimi konusunda, Adana Eski Büyükşehir Belediye Başkanı Aytaç Durak’tan da bir mektup geldi. 25 yıl Adana Büyükşehir Belediyesi Başkanı olarak görev yapan Aytaç Durak şöyle diyor: “Günlerdir Yılmaz Hoca yorumlarınızı zevkle  okuyoruz. Damdan düşenin halini damdan düşen bilir! 5 dönem değişik partilerden Adana Büyükşehir Belediye Başkanı seçildim. Adanalı hep şahsıma destek verdi. Hiçbir partiye dilekçe ile başvurmadım. Onlar aday gösterdi. Ülkemizde belediyeler ne yazık ki ‘Arpalık’ olarak görülür. Siz dürüst olunca çıkarcılar hep karşı olurlar. Partinin en üst kademeleri dahi bu çıkarcıların genelde etkisi altında kalırlar. Yılmaz Hoca ve benzerlerinin başına gelen de budur. (Aytaç Durak) TEBESSÜM Atasözü ve köpek... Temel, arkadaşı Dursun’un yayladaki evine misafir gider. Bahçe kapısını açarken, hırlayıp havlayan kocaman köpeği görünce korkarak duraklar. Pencereden bakan Dursun seslenir: “Ula korkma öyle! Meşhur atasözünü bilmiyor musun? ‘Havlayan köpek ısırmaz’ derler!” Temel hâlâ korku içindedir: “Evet, biliyorum ama...” der “Ya bu köpek o atasözünü bilmiyorsa?” GÜNÜN SÖZÜ Kendi çıkarından başka şey düşünmeyen kişiler kötüden de kötüdür!",https://www.sozcu.com.tr/acilarin-toplumu-olma-yolundayiz-p17539
Rahmi Turan,Kural tanımayan bir ülke haline geldik!,16 Ocak 2024,"Pençe-Kilit Harekatı bölgesinden hafta sonunda gelen acı haber yüreklerimizi dağladı. 9 kahramanımız daha şehit olmuştu. Terör çetesine de, arkasında hangi hain devletler varsa onlara da lanet olsun! 20 günde 21 askerimizi şehit eden hain teröristleri lanetleyip gözyaşı dökerken, memleketin diğer sorunlarını unutur gibi olduk. Oysa, Anayasa Mahkemesi Başkanı Zühtü Arslan’ın, staj gören hukuk fakültesi öğrencileri için düzenlenen sertifika töreninde yaptığı konuşma tüm medyada büyük manşet olacak değerdeydi, fakat yeteri kadar yer bulmadı. Geç de olsa bu önemli konuşmayı bir kez daha hatırlatmakta fayda görüyorum. ★★★ Yargıtay 3’üncü Ceza Dairesi, cezaevindeki TİP milletvekili Can Atalay hakkında Anayasa Mahkemesi (AYM) tarafından verilen ikinci “hak ihlali” kararına uymamıştı. Yargıtay, Anayasa Mahkemesi ile aralarında derin görüş ayrılığı bulunduğunu ve verilen kararın hukuki değeri olmadığını ileri sürmüştü. Uzun süre sessiz kalan Anayasa Mahkemesi Başkanı Zühtü Arslan, bu konuyla ilgili olarak: “Anayasa Mahkemesi’nin nihai ve bağlayıcı kararından sonra artık mahkemeler ya da anayasal organlar arasında ortaya çıkabilecek yorum farklılıkları sadece eleştiri konusu olabilir ama Anayasa Mahkemesi’nin kararının icra edilmemesinin hiçbir gerekçesi olamaz.” dedi ve ekledi: “Uyuşmazlıklar bireysel başvuru yoluyla Anayasa Mahkemesi’ne taşındığında, Anayasayı nihai ve bağlayıcı şekilde yorumlayarak uyuşmazlığı karara bağlama yetkisi Anayasa Mahkemesi’ne verilmiştir. Anayasa Mahkemesi kararları kesindir. Bu kararlar yasama, yürütme ve yargı organlarını, idare makamlarını, gerçek ve tüzel kişileri, herkesi ve her kurumu bağlar. Karara katılmasak da uymak zorundayız.” ★★★ Anayasa Mahkemesi Başkanı Zühtü Arslan herkese adeta bir hukuk dersi verdi. Yüksek mahkemede staj gören tüm hukuk fakültesi öğrencileri, anlatılanları anladı, fakat... Hukuk devleti olduğu iddia edilen ülkemizde bunu anlamayanlar da var. AYM kararları uygulanmıyor. Can Atalay, Osman Kavala, Selahattin Demirtaş hâlâ içeride... Adli Tıp Kurumu’nun “Hasta ve yaşlı oldukları için cezaevinde kalamazlar” diye rapor verdiği hükümlülerin mahpuslukları devam ediyor. Anayasa, kanun, kural tanımayan bir ülke haline geldik ama... İktidarın iddiasına göre “Demokratik bir hukuk devletinde özgürlükler ülkesinde yaşıyormuşuz!” “Uzaylı” adı Topaloğlu’nun hayatını kararttı! Mustafa Topaloğlu “Uzaylı” diye nam salan bir sanatçı... Tabii ki, uzaylı filan değil. Fakat bu “Uzaylı” esprisi onun yaşamını perişan etti. Topaloğlu “Şaka olarak ‘Ben uzaylıyım. Uzaydan geldim’ dedim. Bunun espri olduğunu anlayan da oldu ama insanların yüzde 90’ı yanlış anladı ve beni yalnızlığa gönderdiler. Yani sürgün yedim. Ne devlet, ne millet beni hiçbir yere çağırmaz oldu.” diye yakınıyor. Mustafa Topaloğlu “Sürgün yedim” adlı ilginç bir şarkı yazıp-besteleyerek hayatını ve acılarını anlattı: “Sürgün yedim sürgündeyim, Bitmek bilmez dertlerim, Suskunluğum sitem, acı, Kapılar kapandı hancı, Yargısız infaz ettiler, Dediler ki, darağacı!” Topaloğlu, bir sanatçı hassasiyetiyle şöyle soruyor: “Sevgi gömleğimi çocukken giydim, Namerde karşı yiğidim, merdim, Bazan soruyorum kendi kendime, Bu garip dünyaya ben niye geldim?” Yalnız Mustafa Topaloğlu sormuyor bu soruyu... Ekonominin çökmesi nedeniyle dertler denizinde çırpınan milyonlarca insanımız da “Çile dolu bu dünyaya biz niye geldik?” diye soruyor. GÜNÜN SÖZÜ Kelebek çukura düşse çıkamaz, pır pır eder uçamaz! Ekonomimiz gibi!",https://www.sozcu.com.tr/kural-tanimayan-bir-ulke-haline-geldik-p15602
Rahmi Turan,Büyükerşen’e yapılan büyük haksızlık!,13 Ocak 2024,"CHP, Eskişehir’e ve Eskişehir halkına yazık etti. İhanet etti bile denilebilir! Hem Eskişehir hem de memleket kaybetti. CHP’nin Eskişehir Büyükşehir Belediye Başkanlığı’nı kazanması şüpheli hale geldi! Yılmaz Büyükerşen 1999 yılından beri 5 dönemdir kenti Büyükşehir Belediye Başkanı olarak yönetiyordu... Geniş ufku, akademik bilgisi, kültür ve sanat alanındaki tecrübeleri ve yaptığı büyük hamlelerle Eskişehir’in çehresini değiştirmiş, herkesin imrendiği modern bir Avrupa şehri yaratmıştı. Kent o kadar uygarlaşmıştı ki, kültür ve sanatta geliştikçe suç oranları azalmış, en alt düzeye inmişti. Dünya şehirleriyle ilgili araştırmalarıyla tanınan Numbeo Şirketi’nin her yıl açıkladığı “Dünyanın En Güvenli Şehirleri” raporunda Eskişehir ilk 10 sırada yer almıştı. Aynı raporda Ankara 159’uncu, İstanbul 230’uncu sıralarda yer bulabildi. ★★★ Yılmaz Büyükerşen’in eşsiz bilgi ve becerisi Eskişehir’i her dönemde daha da geliştirdi, yükseltti, yüceltti. Yarattığı eserler saymakla bitmez. Türkiye’de bu kadar başarılı bir ikinci belediye başkanı yok. Peki, tüm bunlara rağmen CHP böyle bir değeri neden “Anket-manket” numarasıyla harcadı? Üstelik yapılan ankette Büyükerşen’e destek yüzde 80 çıktığı halde! Yaşı ileri olduğu için böyle bir karar alındı iddiaları var. Eğer bu doğruysa, çok saçma bir düşünce. Çünkü Büyükerşen’in kafası, zekası, bilgisi, gençleri cebinden çıkartır. İyi bir idareci kenti, kafasıyla, kararlarıyla, becerisiyle yönetir. Ayrıca... Yılmaz Büyükerşen fizik olarak da çok sağlıklı bir durumdadır. Büyükerşen, SÖZCÜ TV’de çıktığı programda “Üzülmedim ama kırgınım. CHP’ye başarılar diliyorum” dedi. ★★★ Gelelim, gerçek meseleye! Yılmaz Büyükerşen CHP Kurultayı’nda Özgür Özel’i değil, Kemal Kılıçdaroğlu’nu desteklemişti. Özgür Özel bunu affedemedi, intikamını böyle aldı, yanlış yaptı! Benim kanaatim öyle... Partiyi “Sen-Ben” hesaplarıyla ikiye bölenler sonunda hüsrana uğrarlar! Bu zihniyet CHP’yi hiçbir zaman iktidara taşıyamaz! Aileden CHP’li olan eşim Emel, CHP’nin Büyükerşen kararını duyunca “Eğer Eskişehir’de yaşasaydım başka bir partiye oy vermezdim ama, seçime de katılmazdım” diye tepki gösterdi. Halk arasında onun gibi düşünenlerin çok olduğu kanaatindeyim. CHP yönetimi insanları bu hale getirmemeliydi! ★★★ Türkiye ekonomik olarak yangın yerine dönmüş halde... AKP, fakiri daha fakir yaparken, kendi yandaşlarını zenginleştirdi. Enflasyon ve pahalılık karşısında sabit ve dar gelirli herkes ağlaşıyor. Böyle bir durumda CHP’nin AKP’yi perişan etmesi lazım. CHP kendi ayağına kurşun sıktığı için yeni bir başarısızlığa uğrarsa yönetimin toptan istifa etmesi gerekir. Partiler akılla yönetilir. Kişisel hırslarla işler yürümez! CHP’nin Tandoğan mitingi Türkiye hukuk devleti kimliğini her geçen gün biraz daha kaybediyor. Devletin en yetkili makamları Anayasa’yı, yasaları, Cumhuriyet devrimlerini yok saymaya başladı. Anayasa rafa kaldırılarak ne yapılmak istendiği belli... Çıkan kargaşada kendilerine göre “yandaş bir anayasa” hazırlayarak bunu kabul ettirmek amacındalar! CHP ana muhalefet partisi olarak üzerine düşen görevi yerine getirmek için tüm vatandaşları büyük bir protesto mitingine davet etti, iyi yaptı. YARIN saat 13.00’te Ankara Tandoğan Meydanı’nda düzenlenecek mitinge yalnız Ankaralılar değil, çevre illerden gelenler dahil, imkanı olan herkes katılmalı ve miting muhteşem olmalı. Tandoğan mitinginin tüm ulusa moral verecek, geleceğe umutla bakmamızı sağlayacak büyüklükte olacağını düşünüyorum.  GÜNÜN SÖZÜ Menfaatler şahlandı mı, vicdanlar uyuşur!",https://www.sozcu.com.tr/buyukersen-e-yapilan-buyuk-haksizlik-p15014
Rahmi Turan,Mizah alanında çöl gibi olduk!,14 Ocak 2024,"Son yıllarda Türkiye’de mizah duygusu geriledi, gülmeyi unutmuş bir toplum haline geldik. Neden? Mizah ancak demokrasi toprağında kök salar da ondan... Ülkemizde sevgi, barış ve hoşgörünün yerini nefret ve kavga alınca mizah alanında da çöl gibi çoraklaştık. Büyük kentlerde sokaklarda, caddelerde yürüyen insanlara dikkat edin. Bakalım gülen bir yüz görebilecek misiniz? Mizah, fikirleri, düşünceleri, eleştirileri zekice anlatan bir sanattır... Fakat her alanda olduğu gibi bunda da gerisin geriye gidiyoruz. ★★★ Bunları neden yazdım? Okurlarımdan sürekli mesajlar geliyor: “Sizin sütununuzda karikatürleri çıkan Ergin Asyalı’yı uzun yıllardır izliyoruz. Eski yıllarda Demirel’i, Özal’ı, Ecevit’i, Erbakan’ı, hatta Alpaslan Türkeş’i çizer, karikatürleri daha güzel hale gelirdi. Şimdi siyasileri neden çizmiyor, tip olarak neden sokaktaki vatandaşı ele alıyor?” şeklinde sorularla karşılaşıyorum. Bunun sebebi basit sevgili okurlar: Siyasette hoşgörü kalmadı... Günümüzde ülkemizi yönetenler, hoşlarına gitmeyen bir karikatür olunca hemen dava açıyorlar. Sadece şakşakçılık yapanlara hayat hakkı tanıyorlar. Karikatür bir eleştiri sanatıdır. Yağcılık yapılarak, yağdanlık olarak karikatür çizilmez. Ergin Asyalı hayatını mahkeme koridorlarında ya da cezaevinde geçirmemek için hoşgörüsüz siyasileri çizmiyor. ★★★ Uğur Dündar, 3 Ocak Çarşamba günü sütununda, 12 yıl önce kaleme aldığı bir yazıyı hatırlatmıştı. O yazı, okurlarımızın sorusunun cevabı gibidir. Okuyalım: “Fransa’nın efsanevi Cumhurbaşkanı General Charles de Gaulle, Kültür Bakanı’na soruyor: “Üstat, son zamanlarda karikatüristler beni çizmez oldular. Yoksa halk artık beni sevmiyor mu?” General Charles de Gaulle, karikatürlerinin çizilmesini istiyor. Bunu halkının ilgi ve sevgisine bağlıyor. Bizim ileri (!) demokrasimizde ise karikatüristler mahkemeye veriliyor. Başka söze gerek var mı? Sözün bittiği yer burası değil mi?” ★★★ “Aradan upuzun 12 yıl geçti. Biz hâlâ sözün bittiği yerdeyiz! O halde tekrarlayalım; iyi uykular sayın seyirdiler!” Kanunlar herkese eşit değil mi? Bu nasıl adalet? Adaletin yasalara göre değil, kişiye göre dağıtıldığı bir ülkede yaşamamız üzücüdür. Can Atalay, Anayasa Mahkemesi’nin “Hak ihlali” kararına rağmen cezaevinden çıkartılmıyor. Merdan Yanardağ, bir TV programında söylediği birkaç kelime bahane edilerek tutuklanıp, 101 gün cezaevinde yatırıldı. 7 gazeteci (Barış Terkoğlu, Barış Pehlivan, Murat Ağırel, Müyesser Yıldız, İsmail Dükel, Ferhat Çelik, Aydın Keser) bir MİT haberi nedeniyle tutuklanıp, 3 yıl 9 ay ile 4 yıl 8 ay arasında hapis cezalarına çarptırıldılar. Adam öldürmediler, araçla motokurye ezmediler ama hapis yattılar. ★★★ Motokurye Yunus Emre Göçer’i otomobille ezerek öldüren Somali Cumhurbaşkanı’nın oğlu Mohammed Hassan Mohamud ise önceki gün ifadesi alındıktan sonra serbest bırakıldı, elini kolunu sallaya sallaya çekip gitti. Mohamud 30 Kasım günü Yunus Emre Göçer’e otomobiliyle çarptıktan sonra Türkiye’den kaçmıştı. Hakkında yakalama kararı çıkartılan Mohamud (herhalde kendisine bir takım sözler verildiği için) Türkiye’ye dönerek önceki gün mahkemeye çıktı, ifade verdi. “Taksirle ölüme sebep olmak” suçundan 6 yıla kadar hapsi istenen Mohamud, ifadesinden sonra hem serbest bırakıldı hem de yurt dışına çıkış yasağı kaldırıldı. Türkiye’de kanunlar herkese eşit değil mi? Suçlu, bir Cumhurbaşkanı’nın oğlu olunca yasalar rafa mı kaldırılıyor?    GÜNÜN SÖZÜ Cahil insan neden çok tehlikelidir? Vatanını bir pula satabilir de ondan!",https://www.sozcu.com.tr/mizah-alaninda-col-gibi-olduk-p15212
Rahmi Turan,Acılar denizinde kazazede gibiyiz!,01 Ocak 2024,"Bugün yılın ilk günü... Öyle berbat bir yılı geride bıraktık ki, “Kâbus gibi bir yıldan kurtulduk.” diye düşünüyor, seviniyoruz. Ancak... Bugün başlayan yeni yıl nasıl olacak? Eskisinden iyi olacağından emin miyiz? Ne yaptığını bilmeyen böyle bir yönetim altında iyi günlerin gelmesi zayıf bir ihtimal ama yine de umutlu olmamız gerekiyor. Çünkü, umutsuz yaşanmaz! Aslında yılladır acılar denizinde köpekbalıklarıyla boğuşan kazazedeler gibiyiz! Enflasyon ve hayat pahalılığından kurtulmamız kolay olmayacak! ★★★ Eski yılın son günlerinde asgari ücret 17 bin 2 liraya yükseltildi... Aslında kıymeti harbiyesi yok. Çünkü enflasyon böyle devam ettikçe kısa bir süre sonra 17 bin liranın alım gücü kartopu gibi eriyecek, yılın yarısı gelmeden yaklaşık yarıya inecek! Ülkede önemli olan enflasyonu durdurmak, fiyatlarda istikrarı sağlamak... Paramızın değerini koruyarak yabancı paralar karşısında mum gibi erimesini önlemek... Bu yapılabiliyor mu? Hayır, yapılamıyor! Yapılmadıkça da sorunun çözümlenmesi mümkün değil! Ortada aynı sözler dolaşıyor, “İşçimizi, emeklimizi enflasyona ezdirmedik, ezdirmeyeceğiz” diyorlar. Daha nasıl ezdirecekler ki? ★★★ 2019 yılına kadar ekonomide durum fena değildi... İnsanlar bugünkü gibi aşırı sıkıntı çekmiyorlardı. Enflasyon yüzde 12 dolayındaydı... Bugün yüzde 62. Dolar kuru 5 lira 68 kuruştu... Bugün 29 lira 50 kuruş. Euro kuru 6 lira 65 kuruştu... Bugün 32 lira 75 kuruş. Paramız, 5 yılda 5 kat değer kaybetti! 2019 yılının 100 Türk Lirası’nın alım gücü bugün 20 liraya düştü... ★★★ Neden bu hale geldik? Çöküşün ilk adımları 2019 yılında “Tek Adam Sistemi”ne geçişle atıldı. Ne zaman ki, “Faiz sebep, enflasyon netice” diye bir teori ortaya atıldı, ne zaman ki, “NAS var, size bize ne oluyor?” diye 1400 yıl önceki kural referans gösterildi, ekonomide her şey tersine döndü. Faizler indirildikçe, enflasyon azdı, fiyatlar hızla tırmanmaya başladı. Bugünkü içler acısı duruma geldik! Hata anlaşıldı, ekonominin başına Mehmet Şimşek getirildi. Fakat şimdi o da çok zorlanıyor. Çünkü bozulan sistemi tamir etmek, bozmaktan çok daha zor. 2024’te de devam edecek olan enflasyon ancak iki buçuk yıl sonra, 2026 yılının ortalarında tek haneye düşecekmiş... Öyle diyor Maliye Bakanı Mehmet Şimşek... Ben bundan da şüpheliyim ama dilerim onun tahmini doğru çıkar! Her şeye rağmen tüm okurlarımın yeni yılını kutluyor, ulusça hakkımız olan iyi günlerin gelmesini diliyorum! Atatürk: 10 - Suudi Arabistan: 0 Atatürk sevgisinin bu milletin gönlünden silinmeyeceği bir kez daha ispatlandı. Fenerbahçe ve Galatasaray Başkanları Ali Koç ve Dursun Özbek ile birlikte iki kulübün tüm taraftarları, Suudi’lerin Atatürk’e saygısızlığına tokat gibi cevap vererek Türk ulusunun gönlünde taht kurdu. Atatürk ve Cumhuriyet düşmanı Suudi Arabistan yöneticileri utanmışlar mıdır bilmiyorum ama Atatürk gibi bir dünya liderini (paralarının gücüyle) yok sayamayacaklarını anlamışlardır sanırım. Galatasaray ve Fenerbahçe’nin Suudi Arabistan’da oynanması planlanan Süper Kupa maçına çıkmayıp hadsizlere hadlerini bildirmeleri tüm dünyada geniş yankı yarattı. Hollanda’nın siyasi liderlerinden Geert Wilders’in internette paylaştığı ilginç mesaj şöyle: Atatürk: 10- Suudi Arabistan: 0 Olayın özeti bu... İstanbul Büyükşehir Belediye Başkanı Ekrem İmamoğlu’nun ilginç bir önerisi var. Bu öneriye ben de katılıyorum. İmamoğlu şöyle diyor: “Bu Süper Kupa maçı artık oynanmasın. O kupayı ikiye bölün, birisi Galatasaray Müzesi’nde, birisi de Fenerbahçe Müzesi’nde ilelebet dostluk için yaşasın. Ama bir şölen yapın, o şölenin yeri de Dolmabahçe Stadı olsun.” GÜNÜN SÖZÜ Yeni yılın ilk dersi: Hiç kimse fakirliği dua ile yenemez, çalışmak gerek.",https://www.sozcu.com.tr/acilar-denizinde-kazazede-gibiyiz-p12288
Rahmi Turan,"“Cep delik, cepken delik!”",31 Ocak 2024,"Türkiye’de gelir dağılımındaki adaletsizliği yıllardır anlatıyoruz. Yoksula din satılıyor, paraları varlıklılar kapıyor. Fakir daha fakirleşirken, zengin daha da zengin olmaya devam ediyor. Sevgili okurlar... Gelir dağılımındaki aşırı dengesizliği bu kez biz söylemiyoruz. Biz söyleyince saldırıya uğruyorduk! Bu defa, devletin resmi organı Türkiye İstatistik Kurumu (TÜİK) söylüyor. ★★★ TÜİK’in açıklamasına göre ülkemizde yoksul ile zengin arasındaki makas biraz daha açıldı. Türkiye’de son 10 yılda yalnızca “En zenginlerin” geliri arttı. Geri kalanlar ise yoksulluğa doğru kanat çırpmaya devam etti. En tepedeki yüzde 20’lik grubun toplam gelirden aldığı pay, bir önceki yıla kıyasla 1.8 puan artışla yüzde 49.8 oldu. Ülke gelirinin yarısını ilk yüzde 20’lik grubu oluşturan 17 milyon kişi elde ediyor. Geri kalan yüzde 80’lik kesim (68 milyon kişi), gelirin diğer yarsını paylaşıyor. En alttaki 17 milyonluk grubun geliri 2023’te daha da düşerek, toplam gelirin sadece yüzde 5.9’u oldu. Dünyanın en fakir ülkelerinden Bangladeş, Togo, Çad düzeyinde bir gelir bu... İçler acısı, kahredici bir durum! Bu grup (17 milyon kişi), devletten sosyal yardım almadan kesinlikle yaşayamaz! 21’inci Yüzyıl Türkiye’sine yakışmayan bir yoksulluk! Neden insanlarımız bu halde? Oturup düşünmek lazım! Kimler sorumlu bundan? Başta iktidar olmak üzere, derece derece herkes sorumlu bence... ★★★ Gelir dağılımındaki ürkütücü bozulma toplum olarak bizi 20 yıl önceki seviyeye düşürdü. Enflasyon ve fiyatlar arttıkça sıkıntılarımız büyüdü. Yabancı ülkelerin çoğu 20 yılda gelirlerini derece derece, 2 kat, 4 kat, hatta daha fazla arttırırken biz yerimizde sayıp, enflasyon ve pahalılığın pençesinde kıvranmaya başladık! Ücretli çalışanların gelirler giderlerine yetmiyor. Bir çok çalışan, ailesinin geçimini sağlamak için ikinci bir iş yapmak zorunda kalıyor. Tabii imkân bulursa... Milyonlarca emeklinin durumu da ayrı bir dram! Ekonomistler Türkiye’nin, tarihimizin en hızlı yoksullaşması içinde olduğunu söylüyor. ★★★ Yazıyı Orhan Veli’nin şu dizeleri ile bitirmek istiyorum: “Cep delik, cepken delik, Yen delik, kaftan delik, Don delik, mintan delik, Kevgir misin be kardeşlik? TEBESSÜM “Hani benim aslan payım?”  TÜİK’in açıkladığı 2023 Gelir Dağılımı istatistikleri ve gelir dağılımında yaşanan adaletsizlik, 9’uncu Cumhurbaşkanı rahmetli Süleyman Demirel’in 1990’lı yılların başında muhalefet lideriyken anlattığı “Ezop’un bir hikayesini” hatırlattı. Milattan Önce 6’ncı yüzyılda Anadolu’da yaşayan Antik Yunan bilgesi Ezop, kahramanları hayvanlar olan masallarıyla ün yapmış bir hikayecidir. Onun, bir vesileyle Demirel’den dinlediğimiz ilginç öyküsü şöyle: ★★★ Aslan, eşek ve tilki ava çıkmışlar, birçok hayvan avlayıp dönmüşler... Aslan eşeğe: “Hadi şunları pay et” demiş. Adil davranmak isteyen eşek avları üç eşit parçaya bölmüş... Aslan kükremiş: “Hani benim aslan payım?” Şaşıran eşek “Ne aslan payı? Biz beraber avlandık, bu nedenle eşit paylaşacağız!” deyince aslan kızıp bir pençede eşeği öldürmüş ve tilkiye dönmüş: “Hadi sen pay et.” Tilki aslana bakmış, yutkunmuş: “Aman efendim, siz ormanlar kralı, hayvanlar padişahı dururken pay etmek ne demek? Hepsi sizin... Buyurun yiyin!” Aslan hem memnun olmuş, hem de hayretle sormuş: “Sen bu sosyal adaleti ne zaman öğrendin?” Tilki boynunu bükmüş: “Eşeğin akıbetini gördükten sonra!” Kıssadan hisse! GÜNÜN SÖZÜ Akıl ve mantık köreldikçe, sözlerin yararı az olur!",https://www.sozcu.com.tr/cep-delik-cepken-delik-p19170
Rahmi Turan,Hangi dağda kurt öldü?,17 Ocak 2024,"Deyimler dilimizin zenginliğini ve kültürel birikimini yansıtır. “Hangi dağda kurt öldü?” deyimi de bunlardan biridir ve beklenmeyen bir olay karşısında düşülen şaşkınlığı ifade eder. Birkaç gün önce böyle bir olay yaşadık. Cumhurbaşkanı Erdoğan, hiç umulmadık bir şekilde, İYİ Parti Genel Başkanı Meral Akşener’i telefonla arayarak ona terör bölgesinde devam eden askeri harekâta ilişkin gelişmeler hakkında bilgi verdi. AKP Genel Başkanı ve Cumhurbaşkanı Erdoğan bu beklenmedik davranışı ile İYİ Parti lideri Meral Hanım’ı iktidar nezdinde onurlandırmış oldu. İYİ Parti Sözcüsü Kürşat Zorlu bu ilginç görüşmeyi doğruladı. ★★★ Erdoğan’ın, başta Ana muhalefet lideri Özgür Özel olmak üzere, tüm muhalefet liderlerini devre dışı bırakması dikkat çekicidir. Cumhurbaşkanı Erdoğan, devletin terörle mücadeledeki kararlılığını ve hassasiyetini, iktidar ortağı MHP lideri Devlet Bahçeli’den sonra neden sadece Meral Hanım’la paylaştı? Nedeni belli değil mi? Meral Akşener’in izlediği çelişkili politikalar, iktidar partisinin ekmeğine yağ sürüyor da ondan… Meral Hanım, tüm örgütüyle birlikte CHP’nin kaybetmesi, AKP’nin kazanması için çalışıyor. CHP ile arasında kan davası var sanki! ★★★ İYİ Parti’nin, 81 ilin hiç birinde kazanma şansı yok. Buna rağmen yerel seçimlerde 81 ilde de aday çıkartıyor. Bunun anlamı nedir? Atatürkçü, Laik ve Cumhuriyet ilkelerine bağlıymış gibi görünüp de seçimleri AKP’nin kazanmasını sağlamaya çalışmanın “İktidara hizmet” dışında bir anlamı olamaz! Ee… Bu durumda onu AKP Genel Başkanı ve Cumhurbaşkanı Erdoğan sevmesin de kim sevsin? Meral Hanım’ın iki buçuk ay sonraki yerel seçimlerden sonra Saray’dan bir madalya alması bile gerekebilir! Ancak… Yapılan hatalar sonucu İYİ Parti eriyor. Partinin oylarının dramatik bir şekilde düşmekte olduğunu da belirtelim. Can Ataklı’nın dediği gibi “1 Nisan’dan sonra Akşener’i ‘Cumhurbaşkanlığı Yardımcılığı’ koltuğunda görürsek hiç şaşırmayalım!” Büyükerşen olayına tepkiler! CHP’nin yeni Genel Başkanı Özgür Özel’in partideki iç dengeleri sarstığı görülüyor. Eskişehir’de Yılmaz Büyükerşen’in çok yanlış bir kararla harcanmasına tepki gösteren vatandaşlardan çok sayıda e-posta geldi. Hepsini yayınlamaya bu sütunlar yetmez. Bir fikir vermek için hemen hemen aynı mealde olan çok sayıdaki mesajdan sadece ikisini sizlerle paylaşacağım. ★★★ Gül Ersöz (geser@email.com) yazıyor: “13-15 Ocak tarihli yazılarınızda, bulunmaz değer Prof. Dr. Yılmaz Büyükerşen ile ilgili yazdıklarınıza katılıyorum. Bir yurttaş olarak bu denli büyük hizmet vermiş ve vermeye devam edecek, genç ve dinç görünüme sahip, birikim, deneyim, yaratıcılığının eşi ve benzeri olmayan bu bulunmaz değerli hocaya yapılanlar beni son derece üzmüştür. O nedenle CHP üyeliğimi sonlandırdım. Yazmış olduğunuz gibi hem Eskişehir, hem memleket kaybetti. En içten saygılarımla.” ★★★ Hüseyin Gündüz Öklem (hoklem21@gmail.com) yazıyor: “Gençliğimde top oynarken 50 yıl öncesi Eskişehir’e maça gitmiştik. Tozlu-topraklı bir Anadolu kasabası… Bir çay bahçesinde oturup arkadaşlarla vakit geçirmiştik. Yıllar sonra, 2010 yılında eşimle gezmeye gittiğimizde ise adeta çarpılmıştım. Bu salaş Anadolu kasabası gitmiş, yerine bir Avrupa şehri gelmişti. Bu mucizeyi yaratan kişiyi şimdi kenara çekiyorlar! Neymiş? Yaşlıymış! Yahu bu millet ‘Bülent Bey al sana mührü tekrardan’ dediğinde rahmetli Ecevit kaç yaşındaydı? Golda Meir 80 yaşında Başbakan değil miydi? ABD Başkanı Biden bugün kaç yaşında? Korkarım İzmir’de de aynı şeyi yapacaklar ve İzmir kırsalında muazzam desteğe sahip olan Tunç Soyer’i harcayacaklar! Ne için? Siyasi intikam için! Peki, seçimler kaybedilirse bunun hesabını kim verecek? Yahu, memleket ateşler içinde yanıyor, bunlar hâlâ ‘senin adamın-benim adamım’ kavgasındalar! Yazık! Çok yazık! Güzel ve doğru yazınız için sizi kutluyorum.” GÜNÜN SÖZÜ Yanlış yapmak bir şey değildir, yanlışı unutmak kötüdür!",https://www.sozcu.com.tr/hangi-dagda-kurt-oldu-p15863
Rahmi Turan,Kadıköy’de neler oluyor?,30 Ocak 2024,"Toplumu seçim heyecanı sardı... İktidar, yerel seçimlerde galip çıkmak için devletin tüm imkânlarını kullanarak “Kazan kazan”a oynuyor. Kayba tahammülleri yok! Özellikle İstanbul, AKP için hayati bir önem taşıyor. Ülkenin içinde bulunduğu ekonomik krize, halkı canından bezdiren enflasyon bataklığına, vahşileşen fiyatlara rağmen AKP adaylarının hâlâ başa güreşmeleri gerçekten şaşırtıcı... İnsanlarımız acı çekmeyi mi seviyor, nedir? İktidar cephesi (AKP+MHP ve diğerleri) birbirine kenetlenmiş görünüyor. Muhalefet ise dağınık! Her partiden ayrı ses çıkıyor. Yapayalnız kaldığı görülen CHP aday seçiminde hata yapmamalı, kılı kırk yarmalı, eş-dost, hatır-gönül dinlememeli, Eskişehir’de yaptığı yanlışlığı tekrar etmemeli! ★★★ İstanbul’un en önemli ilçelerinden biri Kadıköy... Yerel seçimlerde bu bölgede alınacak oyların oranı, İstanbul Büyükşehir adayı Ekrem İmamoğlu’nu çok etkileyecek. CHP diğer bazı önemli ilçeler gibi Kadıköy’de de başkan adayını henüz belirlemedi. Sanıyorum anketler, araştırmalar, parti tabanında nabız yoklamalar devam ediyor. Doğru olan halkın ve parti tabanının sesine kulak vermektir. ★★★ Kadıköy bölgesinde yapılan ilginç bir anketin sonuçları geçti elime... Araştırmayı yapan ALF Araştırma ve Danışmanlık Şirketi... 15-19 Ocak tarihleri arasında gerçekleştirilen çalışmada, yirmiden fazla aday adayının bulunduğu Kadıköy’de ilk 5 sırayı alan aday adayları ve oy oranları şöyle: 1) Gürsel Tekin... Yüzde 31.5. 2) Şerdil Dara Odabaşı... Yüzde 22.1. 3) Mesut Kösedağlı... Yüzde 14.6. 4) Kadir Gökmen Öğüt... Yüzde 8.5. 5) Ali Güvenç Kiraz... Yüzde 7.3. Diğerleri... Yüzde 16.0. ★★★ Kadıköy’de yaşayan ve olayları yakından takip eden gazeteci arkadaşlarıma gelişmeleri sordum. “Toplam 3 anket var... Hepsinde Gürsel Tekin önde çıkıyor.” diye bilgi verdiler. CHP Genel Merkezi bu hafta sonuna kadar bütün bölgelerin başkan adaylarını açıklamış olacak. Kılıçdaroğlu’nun isyanı!  Kemal Kılıçdaroğlu, CHP Genel Başkanlığı seçimini kaybedince, efendice köşesine çekildi, siyasetteki çirkin kavgalardan uzak, kendisini ziyaret edenleri ağırlayıp, onlarla sohbet ederek sakin bir yaşam sürmeye başladı. Onu yakından tanıyanlar bilir. Hem bürokrat olduğu dönemde, hem de siyasi hayatında bütün çalışmalarını ülkemizin iyiliği, güvenliği, halkımızın esenliği için yapmıştır. Şimdi, bir takım kara yürekli, fesat kişiler Kemal Kılıçdaroğlu’nun koltuk sevdasında olduğunu, CHP’nin yerel seçimleri kaybetmesini beklediğini ve bu kayıptan sonra hemen kurultayı toplayarak yeniden partinin başına geçmeyi planladığını iddia ettiler. Söylentiler, o sakin, efendi, çelebi insanı haklı olarak çok kızdırdı. Böyle bir niyeti olmadığını belirten Kılıçdaroğlu “Koltuk derdi olanın Allah belâsını versin!” diye sert tepki göstermek zorunda kaldı. Dilin kemiği yok! Ülkemizde işkembeden atan insanlar çok! TEBESSÜM Tembele akıl verme! Yaşlı dedesi tembel torununa sormuş: “Evladım, ben bu yaşta çalışıyorum, sen neden çalışmıyorsun?” “Çalışınca ne olacak dede?” “Çok para kazanacaksın!” “Çok para kazanıp da ne yapacağım?” “Biriktireceksin...” “Peki, biriktirip de ne olacak?” “O birikimle ileride hiç çalışmadan yaşayacaksın be evladım...” Oğlan gülmüş: “Ben şimdi de hiç çalışmadan yaşıyorum! Sonuç aynı dedeciğim!” GÜNÜN SÖZÜ Paranın azı da dert, çoğu da... Büyük servet aslında büyük köleliktir!",https://www.sozcu.com.tr/kadikoy-de-neler-oluyor-p18930
Rahmi Turan,Kuyruk acısı!,06 Ocak 2024,"Son günlerin en önemli sorularından biri şu: Türkiye, Avrupa Birliği’ne aday bir Avrupa ülkesi mi? Yoksa, Anayasa’sı bile rafa kaldırılan geri kalmış, hilafet istekleriyle çalkalanan ilkel bir Ortadoğu ülkesi mi? Dünyadaki imajımız her geçen gün biraz daha bozuluyor, itibarımız azalıyor! ★★★ 2024’ün gafletten uyanış, onurlu ve dik duruş yılı olmasını dileyen ve “Atatürk kırmızı çizgimizdir” diyen Adalet Partisi Genel Başkanı Dr. Vecdet Öz, Suudi Arabistan’da yaşanan “Süper Kupa” skandalının Türkiye’nin imajı için faydalı olduğunu söyledi. Vecdet Öz, sosyal medya hesabından yaptığı açıklamada: “Suudi Arabistan Skandalı hakkında bardağın dolu tarafına bakacak olursak, bu vesileyle tüm dünya Türklerin Arap olmadığını anlamış oldu” dedi. Bu, yabana atılacak bir görüş değil. Çünkü son zamanlarda tüm dünya Türk’leri Arap sanmaya başlamıştı! Neden bu yanlış düşünceye kapılmışlardı? Çünkü son 20 yılda, her gün biraz daha Avrupa’dan kopup Arap ülkelerine doğru yelken açmıştık! Din kardeşliği filan hikaye! Suudiler bizi hiç sevmezler! Tabii ki biz de onları sevmeyiz! ★★★ Araplar, yüzyıllarca Osmanlı egemenliği altında yaşamışlardı... Türk idaresi altında yaşamak onlarda küçüklük kompleksi yaratmış... Bu nedenle Hıristiyan İngilizleri bile seviyorlar ama Müslüman Türkleri sevmiyorlar. Bugün Suudi Arabistan Krallığını yöneten “Suud Ailesi”nin Türkleri sevmemesinin önemli sebeplerinden biri de 200 yıl öncesine dayanıyor. Suudilerin dedesi bir isyancı idi. Adamlarıyla birlikte çok sayıda Osmanlı askerini şehit etmişti...  ★★★ 19’uncu Yüzyıl’ın başlarında Suudi İmamı Abdullah bin Suud, emrindeki kuvvetlerle Osmanlı’ya isyan edince Mısır Valisi Kavalalı Mehmet Ali Paşa’nın iki oğlu Tosun Paşa ve İbrahim Paşa komutasındaki güçlü piyade ordusu bu isyanı bastırmıştı. 1817 yılında Suud ve Vahhabi kabile üyeleri yakalanıp gemilerle İstanbul’a gönderildi. Padişah 2. Mahmut, İmam Abdullah bin Suud’u İstanbul’da idam ettirdi, kesik başı boğazın sularına atıldı. Suud ailesinde işte bu nedenle büyük kuyruk acısı var. İdamı sineye çekemediklerini her fırsatta gösteriyorlar! Ayrıca, Atatürk’e ve Cumhuriyet’e de düşmanlar! Tüm uyarılarımıza rağmen Süper Kupa Maçı’nı böyle bir ülkede oynatmak istemenin akıllıca bir iş olmadığı yaşanan büyük skandalla ortaya çıktı! Gereken ders alınmış mıdır, bilemiyoruz!  Hilafet çağrısı yapanlar hakkında suç duyurusu! Yüksek Seçim Kurulu, 31 Mart Pazar günü yapılacak yerel seçimlere katılma hakkı olan partileri açıkladı. Listede tam 36 parti var. Bu 36 partiden biri de Halkın Kurtuluş Partisi (HKP)... Bu parti, Ankara Cumhuriyet Başsavcılığı’na verdiği önemli suç duyurularıyla dikkatleri çekti. Halkın Kurtuluş Partisi, Cumhuriyet karşıtlarına, gericiliğe ve hilafet çağrısı yapanlara karşı tavizsiz, ciddi bir hukuk mücadelesi veriyor. Cumhuriyet Başsavcılığı’na hilafet çağrısı yapanlar için suç duyurusunda bulunan Halkın Kurtuluş Partisi’nin Merkez Yönetim Kurulu Üyesi Adnan Okur: “Mustafa Kemal’leri, İnönü’leri, Kuvayı Milliyeci atalarımızı ve onların bize emaneti laik Cumhuriyet’i savunanlar cezalandırılıyor” diyor ve hilafet bayrağı açan bir adama yumruk attığı için tutuklanan Ege Akersoy adındaki öğrenci genci hatırlatarak şunları söylüyor: “Yüreğinde Mustafa Kemal Atatürk sevgisi taşıyan Ege Akersoy adlı üniversite öğrencisi tutuklanıp içeriye atılıyor ama Laik Cumhuriyet düşmanları memlekette at koşturuyor. Türkiye’yi Afganistan’a döndürmeye çalışanlar var. Maalesef bu ortaçağcı, hilafet ve saltanat sevdalısı gericiler ülkede at koşturuyorlar!” GÜNÜN SÖZÜ İşi bilen yapar, bilmeyen eleştirir, hiçbir şey yapamayan çamur atar!",https://www.sozcu.com.tr/kuyruk-acisi-p13395
Rahmi Turan,Ne doğrarsan tabağına o çıkar kaşığına!,29 Ocak 2024,"Karanlıkta ışığa, krizlerde de akla ihtiyaç vardır. Ekonomide tabağınıza ne doğrarsanız, kaşığınıza o çıkar. Mehmet Şimşek Maliye Bakanı olarak göreve başladığı gün “Türkiye’nin rasyonel bir zemine dönmekten başka çaresi yoktur.” demişti. Rasyonel zemin, yani akılcı bir ekonomi! Bu görüş doğrudur ama uygulama öyle mi? Söyleyiniz Allah aşkına! Ekonomimizde akılcı bir yol mu izliyoruz? Görünen o ki, 31 Mart Yerel Seçimleri akılcı yol izlenmesini engelliyor. Rasyonel yolda ısrar edilirse iktidar oy kaybedebilir. Gerçi vatandaşların önemli bir bölümü, aç da kalsalar, iktidar partisinden vazgeçmiyorlar ama ne de olsa AKP’de korku dağları bekliyor. Kıyamet 31 Mart’tan sonra kopacağa benziyor! ★★★ Saadet Partisi lideri Temel Karamollaoğlu, ekonomimizin içinde bulunduğu durumu “Kanserli bünyeye” benzetti. Karamollaoğlu’nun eleştirisi şöyle: “Aslında faiz sebep, enflasyon sonuç” sözünden yola çıkan iktidara söylenecek tek bir söz var: Tek sebep sizsiniz! Kanserli bünyeye dönüştürdüğünüz ekonomiyi ağrı kesicilerle düzeltemezsiniz. Başka ülkelerin kapısını aşındırmakla da ekonomiyi düzeltemezsiniz. Kem âlât ile kemâlât olmaz!” Temel Bey’in eski dildeki son cümlesi “Kötü aletlerle, araçlarla amaca ulaşılmaz, olgunluğa, mükemmelliğe erişilmez” anlamına geliyor. ★★★ Karamollaoğlu haklı... Nitekim, Merkez Bankası politika faizini yüzde 45’e çıkartınca, döviz kurları düşüreceği yerde tam tersine arttı. Dolar kuru 30.64 liraya yükselerek rekor kırdı. Euro kuru 33.52 liraya fırladı. Sterlin kuru 39 lira oldu. Merkez Bankası’nın döviz rezervleri 1 milyar 708 milyon dolar daha azaldı. Merkez Bankası bu yılın Mayıs ayında enflasyonun yüzde 70 olacağını öngörüyor. Oysa maaşların artışı bunun çok altında kaldı.. Yüzde 49.25 zam yapılan işçi ve memur emeklileri enflasyon karşısında ezilmeye devam edecek demektir. Bu durumda, “Emeklilerimizi enflasyona ezdirmeyeceğiz” diye söz veren iktidar yine sözünü tutmamış oluyor. Ekonomi treni raydan çıkmış durumda. Halen sürdürülen para politikalarıyla ekonomi treni rayına oturtulamaz! Yazının başında dediğim gibi, “ekonomide tabağına ne doğrarsan, kaşığına o çıkıyor.” 31 Mart’taki yerel seçimlerden sonra çok çekeceğimiz var! Efsane Başkan Yılmaz Büyükerşen’in vedası Eskişehir’in efsane Büyükşehir Belediye Başkanı Yılmaz Büyükerşen “Hayatta her şeyin bir sonu vardır. Büyük bir onur ve gururla yaptığım Büyükşehir Belediye Başkanlığı’nı 31 Mart Pazar günü bırakıyorum.” diyerek çeyrek yüzyıldır sürdürdüğü görevine veda etti. CHP Genel Başkanı Özgür Özel, kürsüden inen Büyükerşen’in elini saygıyla öperek ona teşekkürlerini sundu. Özgür Özel’in bu davranışı güzel bir jestti ama, her zaman söylediğim gibi, onun Büyükerşen’i yeniden aday yapmaması büyük hata idi ve Eskişehir seçimlerinde gerçekten çok ciddi bir risk aldı! Dilerim kuşkularım gerçekleşmez ve yine dilerim ki, CHP Eskişehir Büyükşehir Belediye Başkanlığı’nı yeniden kazanır. Prof. Dr. Yılmaz Büyükerşen yüce gönüllü bir insan... Yaptığı konuşmada “Benim içim rahat, vicdanım rahat ve gözüm arkada kalmayacak. Büyükşehir adayımız Sayın Ayşe Ünlüce’ye ve diğer arkadaşlarıma çok inanıyor ve güveniyorum. Partimiz seçimden zaferle çıkacak. Son sözüm, bu şehri çok seviyorum.” dedi. Güle güle Büyük Başkan Büyükerşen... Eskişehir’e artık “Hoca” olarak hizmete devam edeceksin. Her şey gönlünce olsun. GÜNÜN SÖZÜ Hayat merdivendir, kimi yukarı çıkar, kimi aşağı iner!",https://www.sozcu.com.tr/ne-dograrsan-tabagina-o-cikar-kasigina-p18671
Rahmi Turan,Uzaya çıktık ama ülke gerçeği değişmedi!,23 Ocak 2024,"Kafama üşüşen karanlık düşünceler ruhumu sıkıyor, karartıyor. Hak ettik mi biz bu sonucu? Neden hak edelim ki? Ulusumuzun kaderi kesinlikle böyle olmamalı! Son 5 yılda ne hale geldik! Uygulanan “Tek Adam Sistemi” ile işler sağlıklı yürümüyor. Ekonomi çöktü, memleket yangın yerine döndü. Durmak bilmeyen enflasyon fırtınasının önünde kuru yapraklar gibi savruluyoruz. Fiyatlar üzerimize zıpkın gibi yağıyor, vuruyor, yaralıyor… İcra daireleri, icra ve haciz işlemleriyle doldu. ★★★ Kendi teknolojimizle değil, paraya kıyıp 55 milyon dolar (1 milyar 650 milyon Türk Lirası) ödeyerek Milyarder Elon Musk’ın SpaceX şirketine ait Falcon 9 roketiyle uzaya çıktık. Astronotumuz Alper Gezeravcı uzaya giden 610’uncu kişi oldu. Daha önce çeşitli milletlerden 609 astronot gitmişti uzaya… İktidar yandaşları “Uzayı fethettik” diye övünüyor. Uzaya gitmek elbette ki çok iyi ama keşke bunu bir Amerikan firmasının fırlattığı füze ile değil de, kendi imal ettiğimiz roketle yapabilseydik! O zaman çok büyük başarı olurdu. O günleri de görmek dileğimizdir. ★★★ Bu uzay seyahatinde Astronotumuz Alper Gezeravcı’nın uzaydan yolladığı “Bir ilke adım atmanın mutluluğunu yaşıyoruz. Türkiye Cumhuriyeti’ni kurarak bizlere emanet eden Gazi Mustafa Kemal Atatürk ve silah arkadaşlarına, tüm şehitlerimize, güçlü iradesiyle devletimize ve milletimize şükranlarımı sunuyorum. İstikbal göklerdedir” şeklindeki harika mesaj benim için en gurur verici olaydı. “Atatürk uzaydan seslendi” gibi bir duygu belirdi içimde… Çünkü “İstikbal göklerdedir” sözünü Büyük Atatürk günümüzden 88 yıl önce söylemişti. Atatürk, uzun yıllar ötesini gören eşsiz bir vizyona sahipti. ★★★ Uzaya çıktık ama bu, ülkemizin gerçeğini değiştirmiyor! Milyonlarca insanımız yoksullukla boğuşmakta… Yaşamak gittikçe daha zor hale geliyor. Enflasyon ve pahalılık, dar gelirli yurttaşlarımıza rahat bir nefes almayı haram etti. Borçlarını ödeyemedikleri için icralık olanların sayısı milyonla ifade ediliyor. Sadece ocak ayının ilk yarısında 150 binden fazla icra takibi başlatıldı. İyi yönetilmeyen ekonomi, yurttaşlarımızın çoğunu, içinde çıkılmaz bir borç batağına sürükledi. Aydınlığa çıkmayı umutla beklerken, her geçen gün daha yoğun bir karanlığa giriyoruz. Kader bizi nereye götürüyor bilemiyoruz ama ekonomik kriz içinde iyi bir yere gitmediğimiz kesin! İki doktorumuzun uluslararası başarısı Uluslararası alanda başarılı olan doktorlarımızın yabancı ülkelerde kazandıkları ödüllerle gurur duyuyoruz. Ülkemizin içinde bulunduğu şu sıkıntılı günlerde onların başarıları, bizlerin de övünç kaynağı oluyor. Bu konuda son olarak peş peşe iki ayrı haber aldık. İlk haber Hindistan’dan geldi. Çok sayıda ödül sahibi olan Prof. Dr. Murat Öncel’e Mumbai’de düzenlenen “Uluslararası Göz Kongresi”nde “Gold Medal” (Altın Madalya) ödülü verildi. Prof. Dr. Murat Öncel “Bu değerli ödülü güzel ülkeme adıyorum” dedi. İkinci haber Yunanistan’dan geldi. Çok sayıda ödülün sahibi olan Prof. Dr. Mehmet Haberal, Selanik’te düzenlenen “Panhelenik Transplantasyon Kongresi”nde “Yüksek Şeref Ödülü”ne lâyık görüldü. Oybirliği ile alınan karar Yunanistan Cumhurbaşkanı Katerina Sakelaropulo’nun onayıyla Yunan Resmi Gazetesi’nde yayınlandı. Teşekkür konuşması yapan Prof. Haberal, Selanik’in Türkiye için önemine değinerek Mustafa Kemal Atatürk ve silah arkadaşlarını andı ve kazandığı ödülün Türkiye’nin başarısı olduğunu belirtti. GÜNÜN SÖZÜ Hiçbir başarı tesadüfi değildir, akıl ve çaba ister!",https://www.sozcu.com.tr/uzaya-ciktik-ama-ulke-gercegi-degismedi-p17288
Rahmi Turan,Özgür Özel’den gelen üzüntü mesajı!,15 Ocak 2024,"CHP Genel Başkanı Özgür Özel, önceki gün “Yılmaz Büyükerşen’e büyük haksızlık” başlığıyla yazdığım yazıya çok üzüldüğünü bildirdi. Özgür Özel’in gönderdiği mesajı, cevap hakkını kutsal gördüğüm için aynen yayınlıyorum: “Rahmi Bey, ben Özgür Özel. Size sevgimi saygımı da eleştiriye tahammülümü de bilirsiniz. Bugünkü yazınıza çok üzüldüm. Mersin, Adana, Bursa, Balıkesir, Aydın, Hatay büyükşehir adayları kurultayın en belirgin değişim karşıtı isimleri iken, onların aday gösterildiği yerde Yılmaz Hoca’nın aday olmamasını Kemal Bey’e bağlamanız hangi hakkaniyet çizgisine oturuyor? Hangi Büyükşehir adayımız değişimci? Yapmayın lütfen, gerçekten sizin bilgeliğiniz, tecrübeniz, meslek tecrübeniz, bu değerlendirmeyi bu şekilde yapmaya müsait değil. Her türlü eleştiri olur ama bu olmaz. Bu büyük haksızlık.” ★★★ Büyükerşen’in aday yapılmamasını Kemal Kılıçdaroğlu’na bağlamamın sebebi, yanlış bulduğum bu karardan duyduğum şüphenin yansımasıydı. Bozkırın ortasında bir kent olan Eskişehir’i, yalnız Türkiye’nin değil, dünyanın sayılı şehirleri arasına sokan ve daha birçok projesi olan Yılmaz Büyükerşen’in harcanmasını başka türlü yorumlayamadım. Sevgili Özgür Özel kardeşim... Kararınızın Kemal Bey’le hiçbir ilişkisi olmayabilir. Siz “Yok” dediğinize göre inanıyorum ki, yoktur! Ancak Prof. Dr. Yılmaz Büyükerşen hakkında aldığınız kararın, CHP’nin Eskişehir seçimini büyük oranda tehlikeye soktuğunu bilmelisiniz. Kazanması garanti olan bir aday varken, neden böyle bir riske girdiğinizi anlamam mümkün değil! Yılmaz Büyükerşen gibi benzeri nadir bulunan bilge bir kişiden yararlanmak gerekirdi. Siz kabul etmeseniz de CHP’nin büyük ölçüde halktan koptuğunu görüyor, bu zihniyetin CHP’yi iktidara taşıyamayacağını düşünüyor, dostça uyarıyorum. Malum dost acı söyler! Bu arada şunu da belirtmeliyim: Büyükerşen’de hata yaptınız, onu kırdınız. Fakat, Eskişehir Tepebaşı Belediye Başkanı Dt. Ahmet Ataç ile Odunpazarı Belediye Başkanı Kâzım Kurt’u yeniden aday yapmakla isabetli hareket ettiniz. Sevgili Özgür Özel kardeşim, Sizi üzdüğüm için ben de üzüldüm ama doğru bildiklerimi ve hatalarınızı yazdım, darılmaca yok! 20 yıllık Başkan Ahmet Ataç CHP yönetimi (tabii ki, başta Özgür Özel) Eskişehir’de Yılmaz Büyükerşen’i harcamakla büyük bir yanlışlık yaptı. Ancak... Aynı yönetim, CHP’nin Eskişehir ilçe belediye başkanları olan Tepebaşı Belediye Başkanı Dt. Ahmet Ataç ile Odunpazarı Belediye Başkanı Kâzım Kurt’la yola devam etmeye karar vermekle doğru olanı yaptı. Tepebaşı Belediye Başkanı Dt. Ahmet Ataç’ı bizzat tanıdım. Geçen yıl 24 Ocak’ta Çağdaş Gazeteciler Derneği’nin Eskişehir Tepebaşı Belediyesi’nin desteğiyle düzenlediği “30’uncu ölüm yılında Uğur Mumcu’yu Anma Gecesi”ne katılmıştım. Dt. Ahmet Ataç’ı o gün tanıdım. Ahmet Bey, 20 yıldır başkanlık görevini sürdürüyor. 31 Mart seçimini de kazanırsa bu onun 5’inci dönemi olacak. Halkla iyi diyalog kuran, kültür ve sanata önem veren, yapıcı bir belediye başkanı... Tepebaşı halkı onu seviyor... Seçimde bir hayli önde... TEBESSÜM Sosyal demokratlar ne yer? CHP’deki çekişme bana rahmetli Erdal İnönü’nün bir esprisini hatırlattı. Erdal İnönü, partisinden sekiz-on milletvekili ile yemeğe gider. Masaya oturduklarında garson gelir: “Ne yersiniz efendim?” diye sorar. İnönü şöyle cevap verir: “Garson bey kardeşim, biz sosyal demokrat kişileriz. Bizler yemek yemeyiz, birbirimiz yeriz!” GÜNÜN SÖZÜ Akıllı ve zeki olduğunu söylemeyen bir kimse akıllı ve zeki insandır.",https://www.sozcu.com.tr/ozgur-ozel-den-gelen-uzuntu-mesaji-p15388
Rahmi Turan,Turpun büyüğü!,10 Ocak 2024,"Geçen çarşamba günkü yazımı şu cümlelerle bitirmiştim: “Asgari ücrete yapılan yüzde 49 zam daha cebe girmeden eridi! Çalışanlar yine zararda! İktidar bir eliyle verdiğini, öteki eliyle daha fazla aldı! Ayrıca... Daha bunlar başlangıç! Turpun büyüğü heybede!” ★★★ Bazı okurlarımdan e-postalar geldi... “Turpun büyüğü heybede ne demek?” diye soruyorlar. Bu konuyu daha önce birkaç kez anlatmıştım. Yayınlanan mizah kitaplarımda da yer alıyor. Bilmeyen okurlarım için tekrarlayayım... Uzun yıllar önce, Süleyman Demirel’in muhalefet lideriyken çıktığı bir televizyon programından sonra kullandığı bu söz, bir deyim olarak siyasi literatüre girdi. Olay şöyle: Demirel, canlı yayına çıkıyor... Konuşuyor, konuşuyor, anlatıyor, anlatıyor. Fakat zaman yetmiyor. Program’dan sonra şu fıkrayı anlatıyor: “Adam, Aydın pazarına turp getirmiş, bir köşede satıyor. Fakat turplar yamuk ve küçük... Müşteri gelip bakmış, bakmış, gözü pek tutmamış. Eliyle şöyle bir tartıp bırakmış. Tam giderken köylü arkasından seslenmiş: “Turpun büyüğü heybede, turpun büyüğü heybede...” Demirel bu fıkrayı anlattıktan sonra eklemişti: “Heybemde daha çok turp var. Bu heybeye bir program yetmez! Turpun büyüğü heybede!” ★★★ Demirel, yine muhalefet lideriyken hükümet bütün tekel maddelerine ağır bir zam yapıyor... Gazeteciler Demirel’e soruyorlar: “Bu zamlara ne diyorsunuz?” “Valla ben razı olun diyorum!” “Neden?” “Turpun büyüğü heybede de ondan... Arkadan çok daha büyük turplar (yeni zamlar) geliyor! Milleti fena bağırtacaklar!” ★★★ Ben geçen haftaki köşe yazımda “Bunlar başlangıç, turpun büyüğü heybede” derken (özellikle 31 Mart yerel seçimlerinden sonra) heybeden çok daha büyük zamların çıkacağını hatırlatmak istedim. Şimdiden her şeye zam geliyor ama turpun büyüğü heybede! Gazetecilerin hüzünlü günü! Bugün “10 Ocak Çalışan Gazeteciler Günü” Mutlu muyuz? Hayır! 20’nci Yüzyıl’da basın olarak daha özgür, daha mutluyduk! 21’inci Yüzyıl’da geldiğimiz nokta ise utanç verici... “Dünya basın özgürlüğünde” 180 ülke arasında 165’inciyiz. “Özgür olmayan ülkeler” sınıfında yer alıyoruz. Medyanın yüzde 95’i iktidarın kontrolünde... Yüzde 5 dolayındaki bağımsız medyaya ise ceza üstüne ceza yağıyor! Türkiye Gazeteciler Cemiyeti (TGC) “10 Ocak Çalışan Gazeteciler Günü” için “Sürekli suç uyduruluyor, haksız gözaltı ve tutuklamalarla gazeteciler baskı altına alınıyor, gazetecinin haber yapma, yurttaşın haber alma hakkı engelleniyor.” diye bildiri yayınladı. TGC, Radyo Televizyon Üst Kurulu ile Basın İlan Kurumu’nun yayın durdurma, resmi ilan kesintileri ve para cezalarıyla yurttaşların haber alma ve bilgilenme hakkının engellenmeye çalışıldığını belirterek “Her şeye rağmen çalışan ve işsiz bırakılarak mesleğini yapması engellenen tüm meslektaşlarımızın 10 Ocak Çalışan Gazeteciler Günü’nü kutluyoruz.” dedi. Aras Kargo gönderiyi teslim etti Dün yazdığım “Aras Kargo’nun sorumsuzluğa” başlıklı yazıda İzmir’den yollanan bir kitabın yaklaşık üç haftadır teslim edilmediğini, bu gönderinin kitap değil, hayati bir belge de olabileceğini yazıp eleştirmiştim. Tesadüfe bakın ki, yazının çıktığı gün gönderi elime geçti. Dün önce Aras Kargo Ege Bölgesi yetkilisi Erdal Boyras, kısa bir süre sonra da İstanbul Etiler Bölgesi yetkilisi Ahmet Tozar aradı. Kuryenin gönderiyi yanlış adrese teslim ettiğini, araştırıp bulunmasını sağladıklarını belirttiler. Aras Kargo’nun Türkiye genelinde 5 bin dolayında kuryesi bulunduğunu belirten Erdal Boyras “Böyle bir gecikmeye biz de çok üzüldük. Bu olayı eğitimlerde kuryelerimize bir ders olarak anlatacağız.” dedi. GÜNÜN SÖZÜ Bir okur mesajı: “Ölünce günahlarımızı TÜİK hesaplasın!”",https://www.sozcu.com.tr/turpun-buyugu-p14274
Rahmi Turan,“Siyasi infaz!”,03 Şubat 2024,"Demokratik hukuk devleti olmadığımızı artık tüm âleme ilan ettik! Devletin üç gücü ‘yasama, yürütme ve yargı’nın tek elde toplandığı bir ülkede Anayasa lastik gibi eğilip bükülüyor ve demokrasi yok ediliyor! Ülkede her şey, tüm güçleri elinde tutan iktidarın keyfine bağlı! Anayasa’yı işine gelirse uygular, işine gelmezse uygulamaz! Dünyada anayasası olmayan bir tek uygar ülke yoktur ama biz ulus olarak oy verip seçtiğimiz Meclis’in hukuk dışı kararıyla anayasasız kaldık! 70 binden fazla oy verilerek seçilen ve hakkında kesinleşmiş mahkûmiyet kararı bulunmayan Can Atalay’ın milletvekilliğinin, Meclis’teki oylamayla düşürülmesi “siyasi bir infaz” olarak nitelendirildi. “Siyasi infaz” sözü, hukuk alanında Türkiye’nin en yetkin isimlerinden biri olan eski Adalet Bakanı Hikmet Sami Türk’e ait. Hikmet Sami Türk “Hukuka aykırı biçimde yapılan bir yargılama sonunda verilmiş mahkûmiyet kararının Meclis’te okutularak üyeliğin düşürülmesi Anayasa’ya aykırıdır. Anayasa hükümleri çiğnenmiştir. Anayasa’nın 84. maddesinin ikinci fıkrasında milletvekilliğinin düşürülmesi için öngörülen ‘Kesin hüküm giyme’ konusunda yanlış bir uygulama yapılmıştır. Ve bu uygulama siyasi bir infazdır.” dedi. ★★★ Can Atalay’ın, Anayasa Mahkemesi’nin ikinci defa verdiği “Hak ihlali” kararından sonra derhal serbest bırakılması ve Meclis’teki görevine başlaması gerekiyordu. Serbest bırakılmadığı gibi anayasa çiğnenerek alınan bir kararla milletvekilliği düşürüldü. Bütün tarafsız hukukçular bu durumu “Anayasa’ya yapılan bir darbe” olarak nitelendiriyor. Artık ülkede “Hukukun üstünlüğü yok, üstünlerin hukuku var” demektir ve hiç kimsenin güvenliğinden söz edilemez! ★★★ Anayasa’yı yok sayan milletvekilleri göreve başlarken “Anayasa’ya sadık kalacaklarına dair” yemin etmişlerdi. Bütün meşruiyetlerini yürürlükteki o Anayasa’dan alıyorlardı… Bu yargı darbesinde sonra kendi meşruiyetlerine gölge düşürmüş oldular! Bir de “Yeni, özgürlükçü, sivil bir anayasa” yapacaklarmış! Hadi canım siz de…  Bu zihniyetle demokratik bir anayasa yapmanın imkânı yok! Siz “ANAYASA” değil, olsa olsa “BANA YASA” yapmak istersiniz! “Miting mutlaka yapılmalı!” CHP’nin üç hafta önce Ankara Tandoğan Meydanı’nda yapacağını ilan ettiği “Adalet Mitingi” iptal edilmişti.… Yapılacağı, bizzat Genel Başkan Özgür Özel tarafından açıklanan CHP mitingi büyük heyecan uyandırmıştı ama iptal edilince hayal kırıklığı yarattı. Aslında miting iptal edilmemeli, sadece ertelenmeliydi. O günlerde Irak’tan gelen şehit haberleri vardı. Bu nedenle mitingin ertelenmesi doğaldı ama iptali çok yanlış oldu! Hani Tandoğan’da yapılacak mitingde yer-gök inletilip hukuksuzluk protesto edilecekti? Neydi CHP’yi engelleyen? Tandoğan mitingi ya da başka mitingler yapılmayıp da, muhalefet âdeta uyuşmuş gibi sessiz kalınca ülkede hukuksuzluk devam etti Meclis, Anayasa’yı yok sayarak Can Atalay’ın milletvekilliğini düşürdü. Artık bu hukuk darbesine karşı sessiz kalmamalı, yürekli davranıp haksızlık ve hukuksuzluğa karşı durmalı, yılmamalı, pes etmemeli… Aksi halde milletin güvendiği dağlara karlar yağar! TEBESSÜM Kayıp köpek ilanı… Temel, arkadaşı Dursun’a acı acı dert yanar: “Sorma birader… Benim beyaz tüylü, güzel, minik köpeğim kayboldu, bir türlü bulamıyorum!” Dursun ona akıl verir: “En iyisi, hemen gazeteye bir ilan ver…” Temel “Boş boş konuşma lan!” der “Benim köpeğim okuma bilmez ki!” GÜNÜN SÖZÜ Geçmiş günleri ömürden saymam. Kalan zamana bak!",https://www.sozcu.com.tr/siyasi-infaz-p19904
Rahmi Turan,Ankara’da Mansur Yavaş rüzgarı!,19 Şubat 2024,"Bir tarafta “Oy yoksa hizmet yok!” anlayışı var... Seçmeni azarlamalar, tehditler, vs... Diğer tarafta, iş yaparak, hizmet üreterek vatandaşa faydalı olmak heyecanı... Hangisi kazanacak dersiniz? İktidarın seçmeni korkutma çabaları mı, yoksa muhalefet adaylarının umut ve sevgi sözcükleri mi? Sonucu 31 Mart günü görüp, insanlarımızı bir kez daha test etmiş olacağız! ★★★ Gazete ve TV’lerde yerel seçimlere ilişkin en önemli konu İstanbul’daki mücadele... Tüm medyada Ankara Büyükşehir Belediye seçimleri ile ilgili bir program yok gibi... Yorumlar, tartışmalar hep Ekrem İmamoğlu ile rakipleri etrafında dönüyor. İmamoğlu’nun başarılı bir seçim kampanyası sürdürdüğünü görüyoruz. Peki, ya Ankara? Mansur Yavaş’ın durumu ne? Hemen söyleyeyim: Mansur Bey’e kişiliğinden kaynaklanan derin bir muhabbet var... 5 yıldır yaptığı güzel işler de meydanda... Ne demiş şair: “Ayinesi (aynası) iştir kişinin, lâfa bakılmaz, Görünür rütbe-i aklı eserinden...” Mansur Yavaş, iktidarın adayı gibi bol keseden vaatlerde bulunarak değil, yaptığı ve yapacağı işleri anlatarak akılcı bir seçim kampanyasını sürdürüyor. ★★★ CHP’de yaşanan adaylık krizleri İstanbul’da İmam- oğlu’nu biraz etkilemiş gibi ama... Ankara’da hiç öyle bir hava yok. Genel Merkez’in yanlışları bile Mansur Yavaş’ı etkilemedi. Yavaş da, İmamoğlu da, CHP’nin çok üstünde oy potansiyeline sahip... Ayrıca... İkisi de iyi çalışıyor. İstanbul’da Ekrem İmamoğlu az farkla önde... Ankara’da ise Mansur Yavaş, en yakın rakibinden açık farkla önde görünüyor. ★★★ Mansur Bey’in sürekli arayı açması sanıyorum iktidarın moralini bozuyor. AKP kanadından “Ne yapsak da Yavaş’ı yavaşlatsak” diye planlar yapıldığı yolunda haberler geliyor. Mansur Yavaş’a AKP’li seçmenden de ciddi bir kayış var. Başkent’te yaşayan AKP’li vatandaşlar Mansur Yavaş’ı klasik bir CHP’li gibi görmedi, kendisine çok yakın bir siyasetçi olarak kabul etti, güvendi, sevdi... ★★★ 5 yıldır Ankara’yı yöneten Mansur Yavaş hakkında en ufak bir yolsuzluk-hırsızlık iddiası bulunmuyor. Tüm işler şeffaf biçimde yürütülüyor. Halk memnun. Oysa eski dönemde durum öyle miydi? Yolsuzluk iddiaları yeri göğü sarmıştı. AKP’nin önde gelen isimlerinden Bülent Arınç bile o dönemin AKP’li belediye başkanı için “Ankara’yı parsel parsel sattı!” diye isyan etmişti. AKP, tüm gücüyle Mansur Yavaş’ın önünü kesmeye çalışıyor ama nafile... Hiçbir taktik sonuç vermeyecek gibi görünüyor! Başkentte sessiz ve derinden giden sürpriz isim: Suat Kılıç Ankara seçimlerinde bir de Suat Kılıç sürprizi var. İktidar kanadı ona çok bozuluyor, çünkü AKP’li seçmenin bir kısmının oyu  Suat Kılıç’a kayıyor. Suat Kılıç, Fatih Erbakan’ın lideri olduğu Yeniden Refah Partisi’nin Ankara Büyükşehir adayı... Kılıç’ın, AKP’nin Ankara adayı Turgut Altınok’un oylarını derinden etkileyeceği anlaşılıyor. 1972 doğumlu Suat Kılıç, Erdoğan’ın kurduğu 61’inci hükümette Gençlik ve Spor Bakanı olarak görev yapmıştı. Suat Kılıç’tan çok bahsedilince Ankaralı gazeteci arkadaşım Faruk Mangırcı’ya sordum: “Yeniden Refah’ın adayı Suat Kılıç iyi gidiyor. Özellikle yolsuzluk iddiaları ve faizle ilgili politikalardan rahatsız olan AKP’li seçmenin tercih ettiği bir aday olarak dikkati çekiyor. Yüzde 5 civarında oy alabilir” dedi. “Ya İYİ Parti’nin adayı?” diye sordum. Güldü:  “Seçimde yüzde 2 oy alması bile sürpriz olur. Her ilde aday çıkarmakla övünen Meral Hanım hayal kırıklığına uğrayacak!” GÜNÜN SÖZÜ Küçümseme kimseyi. Nokta da küçüktür ama bitirir cümleyi!",https://www.sozcu.com.tr/ankara-da-mansur-yavas-ruzgari-p23639
Rahmi Turan,Acı çekmekten zevk mi alıyoruz?,13 Şubat 2024,"İktidarın “Bizden olmayanlara hizmet yok!” şeklindeki akıl-mantık durduran sözlerine hâlâ tepki mesajları geliyor: Bir okurum iktidara seslenerek: “Madem sizden olmayana hizmet yok, o zaman neden hizmet getirmediğiniz halde bizden vergi alıyorsunuz?” diye soruyor. Haklı ve mantıklı bir soru... İktidarın yalnız yandaşlarına hizmet ettiğini, kendilerine oy vermeyenlerin garip kaldığını söylemesi ilginç bir itiraftır. Ne yazık ki ülkemizi yöneten zihniyet bu! Yine bir okur mesajı... “Bizim derdimiz Ay’a gitmek falan değil, derdimiz ay sonunu getirmek!” diye yazan okurum, 10 bin lira emekli maaşına mahkum edildiğini belirterek “Benim devletim nerede?” diye soruyor. İnsanlarımız dert küpü... Bir dokunsanız, bin ah işitiyorsunuz. Fakat iktidar hâlâ çok iddialı, “Seçimde alacağımız oylarla sandıkları patlatacağız” diyor. ★★★ Bir milyon tirajlı efsane Günaydın Gazetesi’nde uzun yıllar birlikte çalıştığımız değerli arkadaşım Can Pulak, yaşadığı Bodrum’dan şunları yazdı: “Acı, hüzün, şaşkınlık, seçim vaatleri, maaş artış hesapları, şeriat yürüyüşleri, şehre inen terör, özel okul faturaları, 15 liraya çıkan simit fiyatları filan, uzun zamandır yaşam mikserimizde çalkalanıp duruyor. Sadece bunlar mı? Geleceğe güven, iyilik ve güzellikten hızla uzaklaşma, Anayasa ve yasalardan keyfe göre sapma, devlette FETÖ’yü aratmayacak tarikat ve cemaat yapılaşmalarına göz yumma... Hangi birini sayayım? Toplumun iktidara yaslanan tuzu kuru kesimi gidişattan memnun. Onlara göre Türkiye uçuyor, Avrupa bizi kıskanıyor. Yapılan hizmetleri görmeyenlerin gözleri kör, kalpleri mühürlü! Ama çok büyük bir kesim de aksini düşünüyor, ‘Görünen köy kılavuz istemez’ diyor. Türkiye nereden nereye geldi? Meçhule ve umutsuzluğa doğru hızla sürükleniyoruz.” ★★★ Can Pulak’ın çizdiği ülke tablosu özetle bu... Biz de yıllardır bunları anlatmaya çalışıyoruz. Ülkede bunca şikayet varken, insanlarımızın çok büyük bir bölümü yokluk ve yoksullukla boğuşurken iktidarın meydanlarda hâlâ büyük kalabalıklar toplayıp “Seçimde sandıkları patlatacağız!” diye iddia etmesine ne demeli, bilemiyorum. Halkımız acı çekmekten, enflasyon ve pahalılık altında ezilmekten zevk mi alıyor acaba? İki değerli meslektaşımı birden kaybettim! Hayat acımasız... Yıllar ilerledikçe bütün dostları birer birer kaybediyoruz. Son dört günde iki gazeteci arkadaşımı birden kaybettim. Mehmet Luma cumartesi günü Eyüp’te kılınan cenaze namazından sonra Selimpaşa’da toprağa verildi. Onun üzüntüsü geçmemişken dün de Ergun Hiçyılmaz’ı kaybettik... İkisi de çok değerli meslektaşlarımdı... Mehmet Luma ile 1960’lı yılların başında tanışmış, aynı gazetelerde uzun süre birlikte çalışmıştık. Harika bir foto muhabiriydi ve spor fotoğraflarını çekmekte büyük ustaydı. Koyu bir Galatasaray taraftarıydı ve ileriki yıllarda Galatasaray Spor Kulübü Divan Kurulu Üyesi olmuştu. Basın Şeref Kartı sahibi olan Mehmet Luma ile son olarak Efsane Günaydın Gazetesi’nde beraber çalışmıştık. Fotoğrafçılık bilgisi üst düzeyde olan Mehmet Luma, Fotoğraf Laboratuvarı şefi olarak görev yapıyordu. Çok sayıda genç foto muhabiri yetiştirmişti. Yetenekli bir meslektaşım olan Ergun Hiçyılmaz’la da yine aynı gazetede, Günaydın’da birlikte çalıştık. Yazı İşleri’nde görevliydi. Haberlere attığı başlıklar usta işiydi. Güzel bir yazı stili olan Hiçyılmaz, ileriki yıllarda birbirinden değerli kitaplar yazmıştı. Mehmet Luma ve Ergun Hiçyılmaz’a Allah’tan rahmet, gözü yaşlı ailelerine baş sağlığı ve sabır diliyorum. Mekânları cennet olsun.   GÜNÜN SÖZÜ Çalışan üç aptal insan oturan üç akıllı insandan daha çok iş yapar!",https://www.sozcu.com.tr/aci-cekmekten-zevk-mi-aliyoruz-p22246
Rahmi Turan,"“Canım” diyordu, şimdi “Canın çıksın” diyor!",21 Şubat 2024,"Herkesin hedefinde Ekrem İmamoğlu var! Ekrem Bey İstanbul’da âdeta “yedi düvelle” TEK BAŞINA mücadele ediyor. Karşısında sadece AKP iktidarı yok, neredeyse tüm partiler amansızca saldırarak onu yıpratıp yıkmaya çalışıyor. İmamoğlu, bu ağır şartlar altında 31 Mart seçimini kazanırsa olağanüstü bir iş başarmış olacak. Demokrat Parti hariç, seçime katılan bütün partiler CHP adayı Ekrem İmamoğlu’nun karşısında... Saf CHP’lilerin hâlâ umutla baktığı Muharrem İnce ve Memleket Partisi ile CHP’nin desteğiyle hayat bulan 6’lı Masa partileri ve  CHP sayesinde Meclis’e giren bir kısım milletvekili bile CHP’nin altını oymaya çalışıyor. Siyasetimizde kadirşinaslık ve mertlik SIFIR.      ★★★ Bir zamanlar İmamoğlu’nu yere-göğe sığdıramayan İYİ Parti Genel Başkanı Meral Hanım bile CHP’ye kılıç çekerek zehir zemberek bir dille İmamoğlu’na saldırdı. Ona göre İmamoğlu İstanbul’u yönetemezmiş!  Meral Akşener, AKP sözcüsü gibi konuşarak şöyle dedi: “Bu şehri sadece aklı İstanbul’da olanların, ilgisi ve odağı  sadece İstanbul olanların, amacı sadece İstanbul’un derdine derman olmak olanların yönetmesi gerekiyor.... Eli genel merkezde... Gözü başka mevkilerde... Boş zamanlarında İstanbul’da olanlar bu şehri yönetemez!” ★★★ Vay canına! İnsan daha 9 ay önce “Canım” dediğine, şimdi “Canın çıksın” der mi? Ona benzer bir şey bu! Düşmanlık bizdeki siyasetin hamurunda mı var, nedir? İmamoğlu’nun gözü bu kentte değil, başka mevkilerdeymiş ve bu nedenle İstanbul’u yönetemezmiş! Meral Akşener bu sözleriyle açık ve net bir şekilde AKP’nin adayı Murat Kurum’u destekliyor. Çünkü kendi partisinin adayı Buğra Kavuncu’nun seçimi kazanma şansı SIFIR... İmamoğlu’nun yıpranması sadece Murat Kurum’a yarar! AKP, Meral Hanım’a sanırım medyunu şükrandır! ★★★ Meral Hanım’ın son 9 aydaki tutarsız tavırları, politika biliminden uzak açıklamaları, izlediği yanlış siyaset, bir vakitler ümit vaat eden bir parti olan İYİ Parti’yi çökertti! Partide istifalar devam ediyor! Durum Ankara’da da aynı... İYİ Parti’nin son seçimde yüzde 13 olan seçmeninin en az yüzde 10’u, CHP adayı Mansur Yavaş’ın yanında yer alıyor. Meral Hanım’ın yıkma gücü müthiş! Kendi partisini bile yerle bir etti! Hatalarını hâlâ anlayamadı! İYİ Parti’nin kuruşunda başarılı bir başlangıç yaparak topluma çok umut veren Meral Akşener, ne yazık ki daha sonraki dönemde iyi bir liderlik sergileyemedi. Ekibinin en değerli elemanlarını eften püften sebeplerle partiden ihraç ettirdi. Her konuşmasında kin ve öfke saçıp CHP’yi suçlayarak puan kaybetti. Yanlış kararlarıyla partiden çok sayıda istifaya sebep oldu. Öngörüsüzlük, dağınıklık, hırs ve öfkenin aklın önüne geçmesi Meral Hanım’a da, partisine de ağır bedel ödetti. İYİ Parti Sözcüsü Kürşat Zorlu “Partimize yönelik çok ciddi operasyon siyaseti var. Planlı bir saldırının olduğunu ifade etmek istiyorum” dedi. Görünen o ki, Meral Akşener de, kurmayları da hâlâ kendi hatalarının ne olduğunu hiç anlamamışlar! İYİ Parti, iyice ufalarak sıradan bir parti olmaktan kurtulamayacak gibi görünüyor! Gidişat ne yazık ki, öyle! TEBESSÜM Delik şemsiye… Temel, yağmurda şemsiyesini açmış gidiyormuş ama şemsiyeye rağmen üstü başı sırılsıklam ıslakmış! Adamın biri bakınca şemsiyede delikler olduğunu görmüş: “Hey hemşerim, senin şemsiyen delik ya” diye seslenmiş. Temel: “Biliyorum” demiş “Ben delmişim” “Neden deldin şemsiyeni?” “Yağmur durursa nereden anlayacağım durduğunu?” GÜNÜN SÖZÜ Akıl para ile satılmaz ama hayatta en çok para eden de odur!",https://www.sozcu.com.tr/canim-diyordu-simdi-canin-ciksin-diyor-p24095
Rahmi Turan,Milli servetimizi buyurun siz yiyin!,17 Şubat 2024,"Günlerdir Erzincan’ın İliç İlçesi’ndeki maden faciasını tartışıyoruz! 9 insanımızın binlerce ton siyanürlü toprağın altında kaldığı dehşet verici bir çevre katliamı bu... Peki, Türkiye topraklarında maden arama ruhsatı alan şirketlerin sayısının kaç olduğunu düşünüyorsunuz? Bin mi, 5 bin mi, 10 bin mi, 100 bin mi? Hayır! Türkiye’de verilen maden arama ruhsatı sayısı son sekiz yılda 386 bine yükseldi... Murat Kurum’un, Çevre Bakanı olduğu günden bugüne kadar 164 altın madeni başvurusu yapıldı, bunlardan 105 tanesine onay verildi. Topraklarımızın yağmalanması acımasızca devam ediyor! ★★★ Kendi ülkelerinde siyanürle altın çıkarmaları yasak olan yabancılar, Türkiye’nin dağlarını-taşlarını siyanürle zehirliyor, çıkardıkları madenleri alıp giderken, kirletip öldürdükleri toprakları bize bırakıyor! Bundan biz ne kazanıyoruz? Çıkarılan 10 bin kilo altının sadece 90 kilosu Türkiye’de kalıyor. Devenin kulağı kadar bir şey yani! Kim yaptı bu anlaşmayı? Üstelik çıkarılan altınların denetimi de yok! Yabancı şirket ne kadar çıkarttık derse, o kadar çıkartıldığı kabul ediliyor. Ülke bizim, maden bizim... Çalışanlar da, ölenler de bizim insanlarımız ama kazananlar yabancılar! ★★★ Emperyalist şirketler ve onların içerideki ortakları her türlü işi kitabına uydurarak Türkiye’yi sömürüyor. Bize kalan ıstırap ve felaket! Yurdumuzu gözümüzün içi gibi koruyacağımız yerde, iki yıl önce maden projeleri için her türlü kolaylaştırıcı yasa değişiklikleri yaptık, iyi mi? Yabancı şirketlere “Buyurun, milli servetimizi siz yiyin.” diyoruz. Bunun başka bir izahı yok! Hani klasik bir tabir var ya... “Yağma Hasan’ın böreği!” Aynen öyle! Bela “Geliyorum” diyordu... Yıllardır ”Tehlike var” diye uyardılar, ilgilenen olmadı. İhmaller, yanlışlar, göz yummalar birbirini izledi. Feci sonuç kaçınılmazdı, çünkü bunların gözleri paradan başka bir şey görmüyordu. Erzincan’ın İliç ilçesindeki madende altın siyanürle arandığı için, şimdi binlerce ton zehirli toprak geniş bir bölgeye yayılmış durumda... Siyanür, yağmur sularıyla Fırat Nehri’ne karışırsa, o zaman bu tam bir felaket olur! AKP’nin İstanbul Büyükşehir Belediye Başkan adayı Murat Kurum’un, madenin büyütülmesi için Çevre ve Şehircilik Bakanı olarak “ÇED Raporuna gerek yok” diye onay verdiği şeklindeki iddialar can sıkıcı! Fahiş bir hata bu! Kayan binlerce tonluk siyanürlü toprak 9 yurttaşımızı yutmakla kalmadı, Fırat Nehri havzasında yaşayan milyonlarca insan için de ciddi bir tehlike oluşturdu! Güya izin verilmeyecekti! Ölüm madenini işleten Amerikalı Anagold Şirketi’nin küçük hisseli bir de Türk ortağı var. Bunlar Türkiye topraklarında Türkiye’nin madenlerini yağmalıyor, kanımızı emiyor, canımızı alıyor! Bir gram altın bulmak için bir ton toprak eleniyor. Bu eleme için siyanür kullanılıyor! Elenen siyanürlü topraklar üst üste yığılıyor, milyonlarca ton topraktan oluşan (her an yıkılabilecek) devasa bir tepe meydana geliyor. Buna göz yumulması dehşet verici bir hata oldu! 2022’de meydana gelen çok tehlikeli bir siyanür sızıntısından sonra Çevre Bakanlığı “Tesisin çalışmasına izin verilmeyecek” diye açıklama yaptı ama 3 ay sonra üretim tekrar başladı. Bu yetmiyormuş gibi üstüne, şirketin 7 milyon 200 bin dolarlık vergi borcu silindi. Olacak iş mi bu? Peki, yaşanan bu son korkunç facianın sorumlusu kim? Bence, Anagold Şirketi’ne Türkiye topraklarında siyanür zehri ile altın aramasına izin veren herkes sorumludur! GÜNÜN SÖZÜ Yoksulluk ve mutsuzluk yalnız insanları değil, tüm toplumu aptallaştırır!",https://www.sozcu.com.tr/milli-servetimizi-buyurun-siz-yiyin-p23288
Rahmi Turan,Özgür Özel CHP’sinin yaptığı yanlışlıklar!,10 Şubat 2024,"Verilen sözlerin tutulmaması, Türk siyasetinin bir geleneği haline geldi... İktidarın sözlerini tutmamasına alışmıştık ama CHP de aynı kervana katılan partiler arasına girdi. Özgür Özel, genel başkan seçildiği kurultayda, CHP’nin seçimlerde adaylarını “ÖN SEÇİM” yaparak belirleyeceğine dair söz vermişti. Eğer bu söz tutulsaydı, yerel seçimler arifesinde parti teşkilatında hiçbir çatlak olmayacaktı. Özgür Özel, Genel Başkan seçilince, kurultayda verdiği sözleri limon kabuğu gibi çöpe attı. Hayat böyledir. Limonu sıkınca kabuğunu atarlar! Tabanda şimdi bir küskünler kitlesi oluşmuş durumda, parti için için kaynıyor.   Tabii ki, iktidar kanadı bu durumdan çok memnun! Yalnız diğer partiler değil, CHP de sanki iktidar için çalışıyor gibi! Birlik ve beraberlik sağlamak yerine, Kılıçdaroğlu’na destek verenleri partiden silme hevesi uğruna ağır bedel ödeneceğe benziyor! ★★★ 100 yıllık deneyimi olan CHP aday belirlemede acemilikler yaptı, doğal olarak kırgınlıklara yol açtı. Mesela Hatay, mesela Eskişehir, mesela İzmir ve yurt genelinde çok sayıda bölge... Özellikle Eskişehir’de aday tercihinin yanlış oluğunu defalarca yazdım, hâlâ aynı fikirdeyim. Çok kolay kazanılacak bir kentte seçim açıkça riske atıldı. Şimdi küskünlüklere Bodrum da eklendi. Bodrum ilçesi büyük şehirler kadar önemli bir bölge. Turizmin merkezi, Türkiye’nin göz bebeği... Bu ilçede CHP’den Belediye Başkanlığı’na aday olmak için 22 aday adayı başvurmuştu. Bunlar partiye kayıt parası ödediler, afişler bastırıp harcamalar yaptırdılar, propaganda için sokak sokak dolaştılar. Sonuç ne oldu? Parti yönetimi bunların hiçbirini dikkate almadan, adaylık başvurusu bile olmayan bir genci CHP’nin Bodrum Belediye Başkan adayı yaptı. Adayı böyle belirleyecekseniz, neden 22 kişiye adaylık başvurusu yaptırdınız? Neden onların kişilikleriyle oynadınız? Seçiminizi aday başvurularını kabul etmeyerek doğrudan doğruya yapsaydınız, daha dürüstçe olurdu, böyle tepki yaratmazdı! ★★★ Bu arada şunu da vurgulamalıyım: CHP Bodrum Belediye Başkan Adayı olarak seçilen Tamer Mandalinci 30 yaşında genç bir mimar. Nitelikli, bilgili ve enerjik bir Belediye Meclis Üyesi... Tamer Mandalinci, köklü bir Bodrum ailesinden geliyor. 70 yıl önceki Demokrat Parti iktidarında Ticaret Bakanı olarak görev yapan ünlü siyaset adamı Zeyyat Mandalinci’nin torunu... Eleştirilerimiz genç ve yetenekli Tamer Mandalinci’nin kişiliği ile değil, CHP’nin yönetim ve seçim tarzı ile ilgili... ★★★ Bir parti, küskünler ordusu yaratılarak yönetilmez!   Şimdi Bodrum’da 22 aday adayı kendilerini aldatılmış hissediyor. Bu duygunun yarattığı psikolojik bir tepki ile aday adayları bölgede CHP’nin aleyhine çalışırlarsa hiç şaşırmamak lazım! 22 aday adayından 16’sı CHP Bodrum İlçe Merkezi’ne giderek resmen “İtiraz dilekçesi” verdi. Diğerleri “Sonuç değişmez” diyerek dilekçeye gerek görmedi. Özgür Özel’in başkanlığındaki CHP yönetimi, Türkiye genelinde AKP’nin kazanma şansını arttırmak için bakalım daha ne gibi yanlışlar yapacak? TEBESSÜM Kamyon uçuruma düşecek mi? Temel ile Dursun sinemaya giderler... Filmde bir kamyon tehlikeli bir dağ yolunda ilerlemektedir. Dursun sorar: “Ula Temel, bu kamyon uçuruma düşecek mi, düşmeyecek mi?” Temel “Düşmeyecek” der, 100 lirasına bahse girerler. Bir süre sonra kamyon uçuruma yuvarlanır, Temel bahsi kaybeder. Sinemadan çıkışta Dursun’un vicdanı razı olmaz: “Yaa Temel, ben bu filmi daha önce görmüştüm. Kamyonun düşeceğini biliyordum.” der. Temel de itiraf eder: “Ula Dursun... Ben de bu filmi daha önce görmüştüm ama şoför eşek değil ya, bir daha aynı hatayı yapmaz diye düşünmüştüm.” GÜNÜN SÖZÜ Bir işin içine, para ve menfaatler girdi mi, ahlak çıkar!",https://www.sozcu.com.tr/ozgur-ozel-chp-sinin-yaptigi-yanlisliklar-p21614
Rahmi Turan,Biz cehennemde bile birbirimizi yeriz!,14 Şubat 2024,"Doğrucu Davut kime denir? Sözünü esirgemeyen, hiç kimsenin cesaret edemediği sözleri şak diye söyleyen, her şeyin doğrusunu yapmayı ilke edinmiş kişilere “Doğrucu Davut” diyoruz. Bizim siyasette de bir “Doğrucu Davut” var. Gerçekleri pat diye söylediği veya hiç çekinmeden yazdığı için başı dertten kurtulmuyor, zamanının önemli bir kısmı mahkeme koridorlarında geçiyor. Kim bu Doğrucu Davut? Doğru Parti Genel Başkanı Rifat Serdaroğlu... Yalnız Türk siyasetinin değil, toplum olarak hemen hepimizin “hali pür melâlini” (acınacak halini) bir öykü ile şöyle anlatıyor: ★★★ “Cehennemde sıra sıra kazanlar! Altlarında ateşler yanıyor, her kazanda çeşitli milletlerden cehennemlik insanlar... Her kazanın başında da ellerinde kocaman tokmaklarla ikişer zebani! Yeni gelen biri kazana atılmadan önce sorar: “Bu zebaniler ne iş yapar?” Yanıt: ‘Kazandan kaçmak isteyenlerin kafasına vurup tekrar kazana atarlar!’ Yeni gelen, kendi kazanını ararken başında zebani olmayan bir kazan görüp yine sorar: ‘Bu kazanın başında niçin zebani yok?’ Yanıt: ‘Ha, orası mı? Orası Türklerin kazanı! Biri kaçmak isterse diğerleri bacaklarından çeker ve kimsenin kazandan çıkmasına fırsat vermezler! Bu yüzen onların kazanına zebani koymadık.” Kıssadan hisse: Biz cehennemde bile birbirimizi yeriz! ★★★ Serdaroğlu devam ediyor: “Bizlerde nefret edercesine kızdığım bir özellik vardır. Aynı işi, aynı doğruluk, aynı maliyet, aynı kalitede yapan iki kişi olsun. Biri Türk, diğeri yabancı! Millet olarak tercihimiz, önce yabancıdan yanadır. Neden? Örnek mi? Yabancıyı severiz, kendi insanımızı küçümseriz de ondan! Yabancı futbolcuya çuvalla para veririz ama kendi değerlerimizi yetiştirmek, eğitmek için hiç uğraşmayız. Siyasette de böyledir;   İki grup, siyasi parti kurmaya karar verirse, özellikle medyada, kafalardaki ilk soru şudur: ‘Amerika’dan icazet almış mı? İngilizler de mi destekliyormuş? Ya Araplar? Parası boldur bunların. Oh oh ne güzel! Hadi biz de yanaşalım! Öteki; Arkadaş ben bu toprakların malıyım. Ne Amerika’sı, ne İngiliz’i, ne Arab’ı? Milliyiz, yerliyiz deyince ağız burun kıvırmalar, ardından ‘Geç yahu, yerliymiş, millî imiş! Cık cık, cık!’ Ülke ekonomik krize mi girdi? Gelsin Kemal Derviş veya Mehmet Şimşek! Arkadaş, bu ülkede Kemal Derviş gibi sömürge valisi kılıklı adamı, Mr. Shimshek gibi İngiliz tefecilerin adamını gömlek cebinden çıkaracak onlarca ekonomist var. Onlara danışsana! Olmaz! Niye? Çünkü onlar yerli! Biz bizi beğenmeyiz!” Uluslararası kuruluşlar bizi nasıl görüyor? İktidar her fırsatta “Dayatmacı, yasakçı, baskıcı değiliz. Özgürlükçüyüz!” diyor. Bu iddialı sözlere ne diyelim? Tebrik ediyoruz... Özgürlükçü bir yönetim altında yaşamaktan güzel bir şey olamaz... Fakat bir sorun var: Dünya bizi öyle görmüyor! Batı ülkelerinin gözünde, yalnız ekonomide değil, hak, hukuk, eğitim ve özgürlüklerde de az gelişmiş bir ülkeyiz! Uluslararası kuruluş Freedem House (Özgürlük Evi) raporuna göre, Türkiye özgürlük sıralamasında 195 dünya ülkesi arasında 146’ncı... Dünyada özgür olmayan 49 ülke var. Maalesef bize özgür olmayan ülkeler arasında yer veriyorlar! Türkiye, son 10 yılda dünyada özgürlüklerin gerilediği 5 ülkeden biri olarak gösteriliyor. Dünya Sınır Tanımayan Gazeteciler Örgütü (RSF) raporunda da Türkiye basın özgürlüğünde 180 ülke arasında 165’inci... Tüm bu raporlara rağmen “Dayatmacı, yasakçı, baskıcı değiliz. Özgürlükçüyüz!” sözlerine dünyada inanan olur mu? GÜNÜN SÖZÜ En büyük mutluluk hem paralı, hem hür düşünceli olmaktır!",https://www.sozcu.com.tr/biz-cehennemde-bile-birbirimizi-yeriz-p22529
Rahmi Turan,"Koca bir yıl geçti, acılar dinmedi!",06 Şubat 2024,"Büyük depremin üzerinden tam bir yıl geçti... Acılar devam ediyor. İnsanlar çile çekerken zaman yavaş geçer. O kadar yavaş ki, deprem felaketine uğrayan insanlara bir yıl belki de on yıl gibi gelir! Geçen yıl bugün meydana gelen Kahramanmaraş merkezli korkunç depremde 11 il etkilenmiş, 53 bin 537 vatandaşımız hayatını kaybetmişti. Tabii ki bu resmi rakam... Daha çok sayıda kayıp var... Binlerce aile “Çocuklarımız kayboldu. Yaşıyorlar mı, öldüler mi, bilmiyoruz! Ne olur bulun onları!” diye ağlaşıyor. Muhalefetin, kayıp çocuklar nedeniyle Meclis Araştırması yapılması için verdiği önerge AKP ve MHP oylarıyla reddedildi. Neden reddettiler? Neden böyle duyarsız kaldılar? Acılı aileleri düşünüp vicdanları rahatsız olmadı mı? Bilemiyoruz! Bunu onlara sormak lazım! ★★★ Depremzedeler evsiz-barksız, üstsüz-başsız, ışıksız-gazsız, koca bir yılı nasıl geçirdiler? Hemen her gün acılı, ıstırap dolu, yoksulluk ve sefalet içinde, mutsuz ve çaresiz geçen 12 zalim ay... Acıyı çeken bilir! Bu ıstıraplı yılın sonunda rahata kavuştular mı? Hayır! Bir yıl sonra bölgede değişen fazla bir şey yok! Hâlâ derin bir ıstırap ve akan gözyaşları var! Yağmur yağınca içeriye sular dolan çadırlarda, konserve kutusuna benzeyen konteynırlarda sürdürülen yoksul bir hayat... ★★★ İktidarın verdiği o muhteşem sözlere ne oldu? Hani bir yıl içinde acılar dindirilecekti? Siyasiler bol keseden vaatler yağdırmışlar, umutlar dağıtmışlardı... Bir yıl geçtikten sonra bakıyoruz da verilen sözlerin büyük bir bölümünün tutulmadığını, deprem felaketinde her şeylerini kaybeden yurttaşların kaderlerine terk edildiğini görüyoruz. Yaklaşan 31 Mart Yerel Seçimleri nedeniyle şimdi tüm siyasiler bölgede dolaşmaya, oy kapmak için yeni vaatlerde bulunmaya başladı. Onlara “Hangi yüzle?” diye sormak gerekiyor! “Keşke ben de ölseydim” diyen depremzedeler var! Geçen koca bir yılda deprem yaraları sarılamadı! Dün SÖZCÜ TV’de deprem bölgesinde felakete uğrayan, kalbi kırık, yüreği yanık bir yurttaş: “Keşke ben de ölseydim. Bu ıstırabı çekmezdim.” diye feryat ediyordu. Yine dün gazetemizde ilginç bir röportaj vardı. Kendisi de depremzede olan Osmaniye Milletvekili Aysu Kaya Gedik arkadaşımız Saygı Öztürk’e: “Biz mi kurtulduk, yoksa gidenler mi kurtuldu?” diyordu. Gerçek olan şu: Depremden kurtulanlara verilen sözlerin önemli bir bölümü tutulmadı. Zalim kaderin mahkum ettiği depremzedelerin çoğu zaten yoksuldu, daha büyük bir yoksulluğa düştüler. Adeta kaderlerine terk edilen felaketzedelerin 31 Mart Yerel Seçimleri’nde kandırılmaları o kadar kolay olmayacak diye düşünüyorum ama belki de yanılıyorum. Artık, yurdumun insanları tanınmaz hale geldi! Ne yapacakları belli olmuyor çünkü! TEBESSÜM Evlenme rekortmeni! 10 defa evlenip rekor kıran adama “Lütfen bize evlilik tecrübelerinizi anlatır mısınız?” demişler. Adam gülmüş: “Evlilik çook, ama çok eğlenceli şeydir” “Nasıl yani?” diye sormuşlar. Şöyle özetlemiş: “Evliliğin ilk yılında adam konuşur, kadın dinler... İkinci yılında kadın konuşur, adam dinler... Üçüncü yılında ise her ikisi birden konuşur, komşular dinler!” GÜNÜN SÖZÜ Yaşanan felaketler kimlerin gerçek dost olduğunu gösterir!",https://www.sozcu.com.tr/koca-bir-yil-gecti-acilar-dinmedi-p20557
Rahmi Turan,“Mis gibi villalar!”,11 Şubat 2024,"AKP zihniyetinin temsilcilerinden biri olan Mehmet Özhaseki’yi TV’de dinlerken başım döndü, ruhum karardı, tansiyonum yükseldi! İnsanların acılarıyla alay ediyormuş gibi bir duyguya kapıldım, üzüldüm! Çevre, Şehircilik ve İklim Değişikliği Bakanı Mehmet Özhaseki, bir yıl önce 11 ilimizi etkileyen, 53 binden fazla insanımızın ölümüne yol açan korkunç depremle ilgili olarak yaptığı konuşma sırasında: “Evlerini teslim ettiğimiz depremzedeler, eğer ölüleri yoksa, ‘Evimizin yıkıldığı iyi olmuş. Bize mis gibi villa verdiniz.’ diyorlar” dedi. Bunları söylerken hafifçe gülümsüyordu! Millet yas tutarken nasıl bir davranış bu?  Nasıl katı, kırıcı, duygusuz ifadeler? Hayatını kaybeden 53 binden fazla insanımız için “ölü” tanımını kullanan Bakan Özhaseki depremzedelere: “Senin ölün yoksa aldırış etme. Bak mis gibi eve sahip oldun. Depreme şükret!” demek istedi. O kırıcı, acı verici sözlerin başka izahı yok! ★★★ Bakan Özhaseki “Depremde evleri yıkılanlara mis gibi villalar verdik” diye böbürlenirken, bu sözlerin gerçeği yansıtmadığını açıklayanlar da oldu. Deprem bölgesinde en büyük sorun hâlâ konut yetersizliği! Verilen sözlerin, vaat edilen hedeflerin sadece yüzde 15’i gerçekleşmiş durumda… İktidar “319 bin konutu bir yıl içinde vereceğiz” diye vaat etmişti. Birinci yıl sonunda sadece 46 bin konutun kura çekimi için hazır olduğu açıklandı. Yapılması gereken konut sayısı toplam 800 bini buluyor. Bu konutların tamamı yapılsa bile, depremzedelere bedava verilmeyecek. Peki, depremde her şeylerini kaybeden ve işsiz kalan insanlarımız parayı nereden bulacak? Böyle acılı günlerde devlet, devletliğini göstermeli! Deprem felaketine uğrayan talihsizlerin çoğu ancak sosyal yardımla yaşayabiliyor. Bunu unutmamak gerekir! Atatürkçü 4 teğmenin ihracı vicdanları zedeledi! Çok üzücü bir durumla karşı karşıyayız… Bu ülkede Atatürk’ü savunmak ne zamandan beri suç oldu? Yobaz kafaların ilkel saldırılarına ve sürdürülen Atatürk düşmanlığına karşı, devletimizin kurucusunu savunmasız mı bırakacağız? Milli Savunma Bakanlığı’nın, Atatürkçü dört teğmen hakkındaki duyurusu tüm yurtseverlerin tepkilerine yol açtı. İstanbul Tuzla Piyade Okulu’ndaki 10 Kasım töreninde yakasına Atatürk fotoğrafı takmak istemeyen bir teğmeni uyaran Atatürkçü dört teğmenin Türk Silahlı Kuvvetleri’nden ihraç edilmesi, hem şaşkınlık, hem öfke yarattı. Milli Savunma Bakanlığı’ndan sorumlu CHP Genel Başkan Yardımcısı Yankı Bağcıoğlu: “Kamu vicdanı zedelendi. Şanlı TSK üniforması üzerine dini kıyafetler giyen bir amiral bile adli yaptırıma tabi tutulmadan emekliye sevk edilirken, Atatürk’ü koruma refleksinin bu derece ağır bir şekilde cezalandırılması kabul edilemez.” dedi. Avrupa Atatürkçü Düşünce Dernekleri Federasyonu Genel Başkanı Dursun Atılgan da gönderdiği bir mesajla “Söz konusu 4 öğrenciyi Türk Silahlı Kuvvetleri’nden ihraç edenleri şiddetle kınıyoruz. Yüksek Disiplin Kurulu mensuplarının ve Milli Savunma Bakanı Yaşar Güler’in derhal istifa etmelerini istiyoruz.” diye tepki gösterdi. Ne yazık ki bu ülkede bir kısım çevreler Atatürk adını silmek ve onu unutturmak istiyorlar! TEBESSÜM Gazete ve kadın…  Her fırsatta koltuğuna kurulup zevkle gazetesini okuyan Temel’e, karısı Fadime bağırır: “Uyy herif… Senin böyle gazete sevdanı görünce hep aklıma geliyor. Keşke ben de gazete olsaydım… O zaman bütün gün beni elinde tutar, bir an bile bırakmazdın!” Temel içini çekerek başını sallar: “Ah ah, keşke öyle olaydın… Ben de her gün bir yenisini alırdım!” GÜNÜN SÖZÜ Politikacıların birçoğu yalanlardan hayat bulmaya çalışır!",https://www.sozcu.com.tr/mis-gibi-villalar-p21809
Rahmi Turan,Felâketler başımıza neden geliyor?,18 Şubat 2024,"Biz, çile çekmek, felâketlerle karşılaşmak, sürekli olarak ıstıraplı günler yaşamak için yaratılmış bir toplum muyuz? Nedir bu başımıza gelenler? Deprem oluyor, yaklaşık 54 bin insanımızı kaybediyoruz... Maden ocaklarında grizu patlamaları oluyor, yüzlerce işçilerimiz can veriyor... Yangın çıkıyor, evlerimiz, ormanlarımız yanıyor... Sel basıyor, evlerimiz sular altında kalıyor, akıntıya kapılan insanlarınız ölüyor. Trafik kazaları da ayrı bir felâket zinciri... Dünyanın her tarafında bin bir çeşit kaza olur ama bizim ülkede olan kazalar, Avrupa ülkelerini ikiye-üçe katlıyor! Kayıplarımız da çok daha fazla... Neden bu böyle? Lanetli bir coğrafyada mıyız? Tanrı bize acımıyor mu? Tabii ki, bunun Tanrı ile bir ilgisi yok! Hata bizde! Son yıllardaki çöküş her zamankinden daha fazla. Çünkü ülkemizdeki yönetim sisteminde “denetim ve denge”, “kurallara ve hukuka saygı” kalmadı! Yıllardır “Ülkemiz soyuluyor! Doğamızı zehirliyorlar! Yapmayın, etmeyin! Dağlarımıza ormanlarımıza kıymayın! Ülkemizi delik deşik etmelerine izin vermeyin!” diye haykırarak önlem alınmasını isteyenlere düşman gibi bakıldı. Ormanlarda on binlerce ağaç kesildi, deniz kıyıları talan edildi, deniz suları kirletildi, kişisel çıkarlar aç bir iştahla ön plana geçti, yasa tanımazlık ve denetimdeki eksiklik ülkeyi sorunlar yumağına çevirdi. Olumsuzluklara karşı çıkan herkese “Hain, işbirlikçi, dış mihrakların uşağı, terörist” damgası yapıştırıldı. Ülkede cehalete prim veriyoruz, demokratik aklı ve bilimin ışığını karartıyoruz! Başımıza ne geliyorsa, bundan geliyor! Aykırı söylemleri bastırmakla, insanları susturmakla felaketler önlenemiyor! Bize mali faydası çok az!  Erzincan’ın İliç İlçesi’ndeki altın madeninde yaşanan facia ülkemizi yöneten siyasilere uyarı olur mu, bilemiyorum... Çünkü çeşitli uluslara ait şirketlere maden ruhsatları verilmeye devam ediliyor. Yabancılar Türkiye’nin her yerinde maden arıyor... Bunların önemli bir kısmı altın arayıcıları... Zenit Madencilik, Tümad Madencilik, Esan Madencilik, Koza Madencilik gibi birçok şirket altın madeni işletiyor. Altın madenlerimiz var da ne oluyor. Zengin miyiz? Hayır! Ülke olarak fakiriz ve borç içindeyiz. Çünkü çıkarılan altınların yüzde 90’ı dışarı gidiyor, bize gülünç bir miktar kalıyor! Elbette ki ülkede maden dahil her türlü arama yapılacak. Ancak bunun bilime ve kurallara uygun yapılması lazım! Hatırlanacağı gibi “Alamos Gold” adındaki bir Kanada şirketi Kaz Dağları’nda siyanürlü altın madeni için ruhsat almıştı. Şirket, maden sahası açmak için tam 350.000 (Üç yüz elli bin) ağacı acımasızca kesmiş, bu doğa cinayeti üzerine halk tepki gösterince şirketin ruhsatı iptal edilmişti... Kaz Dağları’ndaki tahribat çok acıklı oldu, 350 bin ağacın kesildiği yerler kel kaldı! Bu bölge belki 100 yıl sonra eski haline gelecek! Altın siyanürle nasıl çıkıyor? Altın madeni faciasında en çok kullanılan sözcüklerden biri siyanür! Kimyasal bir zehir olan siyanür nasıl kullanılıyor? Dağı kazıp toprakları pudra gibi öğütüyorlar. Sonra siyanür devreye sokuluyor. Toprak siyanürlü çamur haline geliyor. Siyanürlü çamurun içine grafit küreler karıştırılarak altın zerreciklerinin grafit kürelere yapışması sağlanıyor. Bu grafit kürelerini fırında ısıtıp altını alıyorlar. Geri kalan siyanürlü toprak dağ gibi üst üste yığılıyor. Buna “Liç dağı” adı veriliyor. Çamurlaşmış topraktan süzülen siyanürlü sular, 100 futbol sahası büyüklüğündeki siyanür havuzuna dolarak buharlaşması sağlanıyor. Yetmeyince siyanürler evaporatör denilen aletlerle atmosfere atılıyor. Ancak “Liç dağı” siyanürü zaten emmiş durumda. Çöken de bu “Liç dağı”dır! GÜNÜN SÖZÜ Işıldayan sarı altını görünce melek bile yolunu şaşırır!",https://www.sozcu.com.tr/felaketler-basimiza-neden-geliyor-p23448
Rahmi Turan,"Laf bol, vaat çok ama ortada bir şey yok!",12 Şubat 2024,"Sirke kavanozundan bal çıktığı görülmüş müdür? Tabii ki, böyle bir şey mümkün değil! Tıpkı bunun gibi, mevcut yönetimden de refah ve huzur çıkmayacağı anlaşılıyor! Laf bol, vaat çok ama ortada bir şey yok! Umutlar bağladığımız Maliye Bakanı Mehmet Şimşek’e güvenimiz azalmaya başladı. Şimşek’in göreve başlamasından bu yana 8 ay geçti, enflasyon ve pahalılık konusundaki vaatlerinin hiçbiri gerçekleşmedi. Bir süre önce iddialı bir şekilde: “Şubat’tan itibaren enflasyonda kayda değer düşüş öngörüyoruz.” demişti. Şubat ayı geldi, geçiyor, değişen hiçbir şey yok! Bunun üzerine Şimşek Bey yeniden konuşarak iyileşmeyi dört ay öteleyip “Enflasyon Haziran’da düşecek” dedi. Haziran ayı gelince dört ay daha uzatırsa hiç şaşırmamak lazım! İnsanlar boş yere umutlanıyor, hayal kırıklığına uğrayınca “aldatılmış” duygusuna kapılıyor! ★★★ Dur durak bilmeyen hayat pahalılığı, maaş zamlarını sürekli eritiyor, yapılan ücret artışlarını anlamsız bir hale getiriyor. Seçmenin, böyle net bir başarısızlığın hesabını sandıkta soracağını sanıyorsunuz ama o da olmuyor. Ülkede hiçbir sorun yokmuş gibi iktidar partisi oyları toplamaya devam ediyor. Çok büyük sıkıntı ve yoğun şikayet var. Hemen herkes ağlamaklı. Fakat bu sıkıntıyı yaratanlar her seçimde kazanıyorlar! Garip bir çelişki! ★★★ Verilen sözlere bakacak olursak, enflasyonun belinin çoktan kırılmış olması gerekirdi! Cumhurbaşkanı Erdoğan Aralık 2022’de: “Hayat pahalılığı ve enflasyon meselesini de adım adım çözüme kavuşturuyoruz. Aldığımız tedbirlerin etkisiyle inşallah önümüzdeki yılbaşından itibaren enflasyonun boynunu kırmış olacağız” demişti. 10 Kasım 2023’te de “Enflasyonun belini kırdık, etkilerini de önümüzdeki süreçte sileceğiz.” diye müjde vermişti. Enflasyon konusunda 6 Aralık 2023’te de konuşan Erdoğan: “Enflasyonla mücadele programımızın neticesi önümüzdeki aylarda çok net bir şekilde ortaya çıkacak” demişti. Aradan aylar geçti. Enflasyon buyruk dinlemiyor ve milletin canını yakmaya devam ediyor. Şimdi umutla Haziran ayını bekliyoruz! Ne demiş şair? “Umut fakirin ekmeğidir, ye Memet ye!” Orantısız cezaya tepkiler! Dün Atatürkçü dört teğmenin Türk Silahlı Kuvvetleri’nden ihraç edilmesini çok ağır ceza olarak niteleyip eleştirmiştim. Atatürk’e saygısızlık yapanlarla onlara karşı çıkanlar için aynı cezanın verilmesi orantısız bir cezaydı ve gerçekten kamu vicdanını zedelemişti.      Okurlardan aynı mealde çok sayıda mesaj geldi. Mesajların biri üst düzey emekli bir bürokrat olan okurum Tarık Celal Güven’e ait. Şöyle diyor: “Değerli yorum-yazılarının devamlı okuyucusu olarak bugünkü yorum-yazınızın ‘Atatürkçü 4 teğmenin ihracı vicdanları zedeledi’ başlıklı bölümü, gerçekten olay nedeniyle vicdanları sızlayanların tercümanı olmuştur. Bu konuda benim bir türlü anlayamadığım şey, Atatürkçü geçinen MHP başta olmak üzere, İYİ Parti ve diğer muhalefet partilerinin (CHP hariç) tutum ve davranışlarıdır. Başta Devlet Bahçeli ve Meral Akşener olmak üzere öteki muhalefet liderlerinin tepkilerini derhal kamuoyu önünde dillendirmelerini beklerdim.” TEBESSÜM Kulaklarını nasıl yaktı? Temel, iki kulağı yanmış bir şekilde hastaneye kaldırılır. Onu gören doktor şaşkınlıkla “Nasıl oldu bu iş?” diye sorar. Temel “Önemli bir haber bekleydum. Ütü yaparken telefon çaldı. Dalgınlıkla kızgın ütüyü kulağıma götürdüm” diye anlatır. Doktor tekrar sorar: “Peki, öbür kulağını nasıl yaktın?” “Oni da ambulans çağırayım derken...” GÜNÜN SÖZÜ Tanrı insanı iyi yaratmıştır. Onu bozan toplumdur!",https://www.sozcu.com.tr/laf-bol-vaat-cok-ama-ortada-bir-sey-yok-p21997
Rahmi Turan,Türkiye’de her şey tersine döndü!,24 Şubat 2024,"Ülkemizde yaşanan olaylar son derece can sıkıcı, hatta moral bozucu! Biri bitmeden diğeri başlayan hakaretler, Laik Cumhuriyet’e saldırılar, çirkin kavgalar tüm yurtseverlere azap veriyor! Nasıl bir ülke haline geldik? Memlekette neredeyse her şey tersine döndü! Ekonomi, çökmüş durumda... Enflasyonun düşmesi, hayat pahalılığının frenlenmesi bir hayal!.. Ortada sadece bomboş vaatler var! Bir eli yağda, bir eli balda olan tuzu kuruların dışında, ağlamayan, sızlanmayan yok gibi! Milyonlarca insan perişan! Anayasa Mahkemesi’nin kararıyla, “laiklik karşıtı eylemlerin odağı olduğu” tescil edilen AKP’nin, ülkedeki yapısal yıkımı durdurması, Türkiye’yi düzlüğe çıkartması mümkün görünmüyor! Ülke böyle dert bataklığında mücadele ederken, bir de gerici kesimin şeriat çığlıklarının ortalığı sarması tehlikeyi büyütüyor! ★★★ Türkiye Cumhuriyeti yasalarına göre ülkemizde şeriat rejimi kesinlikle yasaktır! Şeriat din değil, siyasal bir rejimin adıdır ve Anayasa’mıza göre, şeriatı eleştirmek değil, savunmak suçtur! AKP’den önceki yıllarda şeriatı övenler tutuklanıyordu... Şimdi şeriatçılar el üstünde tutuluyor, onu engellemek isteyenler tutuklanıyor! Son yirmi yılda yerler değişmiş durumda. Türkiye Cumhuriyeti yasalarına göre Atatürk’ün manevi şahsına hakaret etmek suçtur... Eskiden Cumhuriyet Savcıları şeriat yaygarası yapanlar hakkında derhal soruşturma açarlardı... Şimdi adliye koridorlarında bile “Şeriat” diye bağırıyorlar, duyan, aldırış eden yok! Yasalar rafa kaldırılmış! ★★★ Ne olacak bunun sonu? Laiklik tamamen ortadan kaldırılıp ülke şeriat isteyen cemaat ve tarikatçılara mı bırakılacak? İslâm ülkelerinde yüzlerce şeriat çeşidi var... Afganistan’ın şeriatı başka, İran’ınki, Suudi Arabistan’ınki başka... Her cemaatte, tarikatta şeriat hükümleri değişik! İŞİD şeriatı, El Kaide şeriatı, hepsi birbirinden farklı. “Şeriat” diye bağıranlar hangi şeriatı istiyor? Ben, ellerinde yeşil bayrakla “Şeriat isteriz” diye bağıranların şeriatın ne olduğunu bildiklerinden bile emin değilim... Bu insanların sadece kulaktan dolma “yalan-yanlış bilgilerle” kafalarının doldurulduğunu düşünüyorum! Ülkede birlik ve beraberliğe en çok muhtaç olduğumuz dönemde bunların yaptıkları suçtur ama uygulayan yok! Böyle bir ortamda muhalefet partilerinin (özellikle Cumhuriyet Halk Partisi’nin) sesi neden cılız çıkıyor, anlamak zor! “Atatürk’e sövenler soysuzdur!”  Yaşanan son iki olay Laik Türkiye Cumhuriyeti’ne tam bir meydan okumadır! Atatürkçü, aydın kadınlarımızdan biri olan Avukat Feyza Altun, kendisine uygulanan linç kampanyası sonucu yaka-paça gözaltına alındı ve hapis istemiyle çıkarıldığı mahkemede adlî kontrol şartı ile serbest bırakıldı. Tutuksuz yargılanacak. Oysa, laik hukuk sisteminde “şeriata sövmek” diye bir suç yoktur. Laik bir ülkede asıl suç “şeriat isteriz” diye bağırmaktır. ★★★ Refah Partili eski Milletvekili Şevki Yılmaz’ın “Osmanlı’yı süren soysuzları lânetliyorum!” demesi tam bir suçtur ama hakkında hiçbir işlem yapılmadı. Osmanlı Hanedanı, Türkiye Büyük Millet Meclisi’nin çıkardığı kanunla yurt dışında sürgüne yollanmıştı... Şevki Yılmaz’ın “Soysuzlar” diye hakaret ettiği kişiler, sürgün yasasını çıkartan Türkiye Büyük Millet Meclisi ile Türkiye Cumhuriyeti’ni kuran Atatürk ve silah arkadaşlarıdır. Kamuoyundaki tepkiler bunun tam tersi... Topluma göre; “Meclis’le birlikte,  Atatürk ve silah arkadaşlarına sövenler ve hakaret edenler soysuzdur!” Bugün hiçbiri hayatta olmayan Türkiye Cumhuriyeti’nin kurucularına hakaret etmek kimsenin haddi değildir! GÜNÜN SÖZÜ Kuzuyu kurda, kümesi tilkiye teslim edersen sonucuna katlanırsın!",https://www.sozcu.com.tr/turkiye-de-her-sey-tersine-dondu-p24896
Rahmi Turan,“Bugün cesur olma mert olma günüdür!”,27 Şubat 2024,"Cumhuriyet karşıtlarının adliye koridorlarında yeşil bayrak açıp “Şeriat isteriz” diye bağırdığı... Birçok yere “Yaşasın şeriat” diye afişler asıldığı... Emekli bir milletvekilinin Atatürk ve silah arkadaşlarına “Soysuzlar” diye utanmazca hakaret ettiği, çirkin günlerden geçiyoruz! Bu edepsizlikleri yapanlar hakkında soruşturma bile açılmaması, Türkiye’nin bir hukuk devleti olmaktan ne kadar uzaklaştığını gösteriyor. ★★★ Cumhuriyeti yıkmak için yapılan eylemler bana, 2015 yılında kaybettiğimiz büyük sanatçı Levent Kırca’yı hatırlattı. Muhalif yapısıyla bilinen Cumhuriyet sevdalısı Levent Kırca, bir ödül gecesinde (Umur Bugay’dan başka) hiçbir sanatçının, “Cumhuriyet”ten söz etmemesini çok sert bir şekilde eleştirerek meslektaşlarına şöyle bağırmıştı: “Yazıklar olsun arkadaşlar! Cumhuriyet gitti gider! Cumhuriyet’in olmadığı yerde sanat da olmaz, sinema da... Ayrıca, siz korkakların sanatla ne işi olur? Sanat sizin neyinize? Efendiler, bugün cesur olma, mert olma günüdür! Gelin, birlik olalım, gün bugündür! Şeref, haysiyet, onur, kişilik, dürüstlük, erdem... Bunlar hayvanlarda olmaz! İnek anlamaz şereften filan... Öküz namuslu olsa ne yazar? Hiç tanıdığınız şerefli bir merkep var mı? Köpek kişilikli olabilir mi? Sözlüğe baktığınızda, bu meziyetlerin ancak insanlar tarafından taşınabileceğinden söz ediliyor. Bunlar insan olmanın şartı gibi... Sizde bu meziyetler yoksa, çocuğunuza ne öğreteceksiniz? Neyi aşılayacaksınız ona? Para kazan, insanları sömür, büyü ve akıllı ol mu diyeceksiniz? Yazıklar olsun! Kula kulluk edenlere gerçekten yazıklar olsun!” ★★★ Hayatının son gününe kadar Cumhuriyet’i savunan Levent Kırca’nın bu konudaki üzüntüsü büyüktü... Onun yukarıdaki sözleri söyledikten 10 yıl sonra Türkiye “Şeriat çığlıklarının atıldığı, cumhuriyetin tartışıldığı” bir ülke haline geldi. Atatürk, Batı uygarlığını işaret etmişti, fakat günümüzde rotamız Ortadoğu bataklığına çevrildi. 10 yıl kadar önce Prof. Dr. Celal Şengör de gidişattan duyduğu endişeyi “Türkiye kravatlı bir Afganistan olmak yolunda” diye dile getirmişti... Bu kötü gidişatı ancak milletin sağduyusu durdurabilir. Nasıl mı? Vatandaşın, sadece ekonominin çökmesini, enflasyonun can yakıcı hale gelmesini değil, hemen her alanda yaşanan olumsuzlukları aklının süzgecinden geçirip oyunu doğru kullanması gerekiyor. Başka kurtuluş yolu yok! Verilen sözlere inansak mı?  Cumhurbaşkanı Erdoğan “Enflasyon yıl sonunda hızla düşecek” dedi. Merkez Bankası yıl sonu enflasyonunu yüzde 36 olarak açıkladı... Önümüzdeki yıl ise yüzde 14 civarına düşeceğini iddia etti. Maliye Bakanı Mehmet Şimşek de: “2028 itibarıyla fiyat istikrarını sağlamış olacağız. Yolculuk başlamış durumda... Mali sığlığı düzeltiyoruz. Daha da önemlisi bu kazanımları sürekli kılmak için yapısal reformlar uygulayacağız.” diye konuştu... Bunların hepsi güzel sözler. Fakat bu tür müjdeleri o kadar çok duyduk ki, “Acaba inansak mı?” diye tereddüde düştük. Söylenenlerin gerçekleşmesini hasret ve umutla bekliyoruz. Malum “Ümit fakirin ekmeğidir!” TEBESSÜM Cehennemin yolu... Bir milletvekili kürsüde konuşurken, rakip parti sıralarından: “Cehenneme git!” diye kızgın sesler yükselmiş. Canı sıkılan konuşmacı, oturumu idare eden başkana dönüp “Ne oluyor?” diye soran gözlerle bakarken başkan: “Devam ediniz sayın milletvekili” demiş “Meclis iç tüzüğüne göre cehenneme gitmek zorunda değilsiniz!” GÜNÜN SÖZÜ Kahramanlarımızı çakal sürülerine boğdurtmamalıyız!",https://www.sozcu.com.tr/bugun-cesur-olma-mert-olma-gunudur-p25541
Rahmi Turan,31 Mart günü âdil bir seçim olacak mı?,26 Şubat 2024,"İktidar partisinin kullandığı tehdit dili hiç hoş değil! AKP’nin hemen hemen tüm belediye başkan adayları “aba altından sopa göstererek” seçmenden oy istiyor. Kimi adaylar aba altına bile gerek görmüyor, insanları  açık ve net olarak tehdit edip: “Hizmetten ve devlet imkânlarından mahrum kalmak istemiyorsanız, oy verirken iyi düşünün!” diyorlar. Yıllardır toplumda yaratılan korku ve kullanılan tehdit dili, bu seçimlerde dozajını daha da arttırdı! ★★★ Sporda “Fair play” diye bir kural vardır. Yani “Âdil oyun, temiz karşılaşma” Taraflar eşit şartlarda birbirleriyle mücadele ederler. Rakip düşman gibi değil, oyunun bir parçası olarak görülür ve rakiplerin onuruna saygı gösterilir, kazanan tebrik edilir... Bizdeki siyasette spordaki gibi “Fair play” yoktur, temiz mücadele yapılmaz! Tehdit dili, faullü hareketler, ayak oyunları, iftira kasetleri, entrikalar fütursuzca uygulanır ve bununla gurur duyulur. ★★★ İktidarı elinde tutanlar, seçimlerde ne yapıyor? Muhalefeti düşmanlaştırıyor, kendilerine oy vermeyenleri ötekileştiriliyor, “Biz, bizden olmayana hizmet götürmeyiz” diyor. Oysa iktidar, dışladığını itiraf ettiği milyonlarca insandan da vergi topluyor. Halk o vergileri, kendisine kazık atılsın diye mi ödüyor? Nasıl bir anlayıştır bu? Böyle bir politikayı AKP kendisine nasıl yakıştırıyor? İktidarın hemen her kademesinde “Kazanalım da, nasıl olursa olsun. Yeter ki, atı alan Üsküdar’ı geçsin!” görüşü hâkim! ★★★ Tehdit dilinin yarattığı korku, yerel seçimleri nasıl etkileyecek, toplum ne kadar korkacak veya tepki gösterecek mi, bunu bilmiyoruz! Seçmenin önemli bir bölümünün “oportünist” olduğunu (yani çıkarına göre hareket ettiğini, kedisine yarar sağlayan, fırsatçı, bencil bir davranış biçimini tercih ettiğini) biliyoruz. Ekonominin çöküşü, ülkenin kötüye gidişi “oportünist çevrelerin” umurunda bile değildir. Görüşleri dardır. Kötü gidişin ileride kendilerini de, çocuklarının geleceğini de etkileyeceğini düşünmez, kısa vadeli çıkarlarına göre oy verirler! ★★★ İktidarın seçim ekonomisi için kullandığı bütün kaynaklar, savurduğu paralar hepimizin vergilerinden oluşuyor. Bizim paramızı bize karşı kullanmak yasal olsa bile, vicdani değildir! Korku toplumu yaratmak, halkı baskı altında tutmak, aslında hiçbir iktidara “kalıcı fayda” sağlamamıştır. Bunu biz söylemiyoruz, tarih söylüyor! Hayvancılık gibi tarımı da öldürdüler! 20 küsur yıl önce tarımda kendi kendine yeten 7 ülkeden biri olan Türkiye’de tarım da hayvancılık gibi göz göre göre öldürüldü! Üretici mutsuz! Nasıl mutlu olsun ki? Dışarıdan satın alınan tarım ürünleri, çiftçimizin canına okudu, birçok köylü ekip-biçmeyi bıraktı. Dünyada 126 ülkeden tarım ürünleri satın alıyoruz. Geçtiğimiz yıl Türkiye 5 milyar dolarlık hububat ithalatı yaptı. Yabancı ülkelerden 3 milyar dolarlık yağlı tohum ve meyve satın aldık. 2.7 milyar dolarlık pamuk, pamuk ipliği, pamuklu mensucat ithal edildi. Dünya mercimek üretiminin yüzde 40’ını biz sağlıyorduk. Şimdi Kanada’dan mercimek ithal eder hale geldik. Bu gidişle tarımda tamamen dışa bağımlı hale geleceğiz. İktidar her şeyi bir yana bırakıp tarım üreticilerinin sorunlarını çözmeli, tarıma büyük oranda destek vermeli. Ulus olarak kendi ayaklarımızın üzerinde duramazsak, günün birinde açlık kapımızı çalabilir. O zaman şaşırıp üzülmenin, dövünüp saç-baş yolmanın hiçbir faydası olmaz! GÜNÜN SÖZÜ Korkmayan canlı yoktur. Fil çok büyüktür ama o da sivrisinekten korkar.",https://www.sozcu.com.tr/31-mart-gunu-adil-bir-secim-olacak-mi-p25250
Rahmi Turan,Emekli komutanların ölmeleri mi bekleniyor?,28 Şubat 2024,"Bu, anlatılması zor bir dram! ...Ve bu korkunç dramı cezaevlerinde, yaşları 80’i geçmiş emekli generaller yaşıyor! Ölüme terk edilmiş gibiler... Hapisteki Çetin Doğan Paşa’nın eşi Nilgül Hanım’ın, SÖZCÜ muhabiri Başak Kaya ile yaptığı söyleşideki sözlerini gazetede okurken yüreğim sızladı, içim parçalandı... Hayatlarının her anı devlete hizmet etmekle, terör çeteleriyle boğuşmakla, sınırlarımızı düşmana karşı korumakla geçen, yaşları ilerlemiş 5 emekli general, cezaevlerinde ölümle mücadele ediyor! Çeşitli hastalıkları nedeniyle hepsinin çok ciddi tedaviye ihtiyaçları var. Kiminde kalp-damar tıkanıklığı, kiminde şeker, böbrek, karaciğer, prostat büyümesi, prostat kanseri gibi ağır hastalıklar var. Hepsinin tansiyonu yüksek! Bu hastalıkların pençesindeki 5 emekli komutan 937 gündür hücrelerinde yaşam savaşı veriyor. Adli Tıp Kurumu’nun, sağlıkları bozuk olduğu için “Cezaevinde kalamazlar” diye verdiği raporların bulunduğu dosyalar aylardır imza bekliyor. ★★★ 84 yaşındaki emekli Orgeneral Çetin Doğan’ın eşi Nilgül Doğan, Çetin Paşa için şunları söyledi: “Sağlık durumu pamuk ipliğine bağlı... Her telefon çaldığında kötü bir haber diye elim titriyor, kalbim çarpıyor. Yıllarca PKK ile mücadele etti, şimdi PKK’lılar, Hizbullahçılar, FETÖ’cülerle aynı cezaevinde... Kalbinin 5 damarından baypas ameliyatı oldu. Ciddi bir bel ameliyatı geçirdi. Eğilip çorabını bile giyemiyor. Yüksek tansiyonu ve şeker hastalığı var... Cumhurbaşkanı’nın anayasal yetkisi var. Yaşlı ve rahatsızlığı olan kişileri tahliye edebilir. 5 generalin de ‘Cezaevinde kalamaz’ şeklindeki Adli Tıp raporları 9 aydır Cumhurbaşkanı’nın önünde imza bekliyor. Çok büyük endişe taşıyorum. Kim 84 yaşındaki bir insanın bu koşullarına razı olabilir? Arkamızda hiç kimse yok... Maalesef perişan bir halde bekliyoruz.” Adli Tıp raporuna rağmen emekli komutanlar içeride! - Mezar evlerde günahsız insanları işkenceyle öldüren Hizbullah Davası hükümlüsü 71 yaşındaki Mehmet Emin Alpsoy... - Saadet Partili sandık görevlisini katleden 75 yaşındaki Hacı Sülük... - Sivas faciasında insanları diri diri yakmaktan hüküm giyen 75 yaşındaki Hayrettin Gül... Bu hükümlüler hakkında Adli Tıp Kurumu “Kocama hali” raporu verdi ve Cumhurbaşkanı’nın attığı bir imza ile üçü de serbest bırakıldı. Adli Tıp Kurumu, hastalıklarla boğuşan ve onlardan çok daha yaşlı olan emekli 5 general hakkında da rapor verdi ama onlar hâlâ cezaevinde tutuluyor: E. Orgeneral Çetin Doğan (84) E. Orgeneral Fevzi Türkeri (83) E. Korgeneral Yıldırım Türker (83) E. Tümgeneral Temel Özkaynak (79) E. Tümgeneral Erol Özkasnak (78) Avukatları, hapisteki emekli generallerin dosyalarının 9 aydır Cumhurbaşkanı’nın masasında imza beklediğini belirtti. TEBESSÜM Çapkın kocaya ceza! Bir kadın, komşusu olan hanımı hararetle kutlar: “Ooo Neriman Hanım, elbisen çok güzel, güle güle giy.” “Teşekkür ederim, bunu kocam armağan etti.” “Nereden çıktı bu ani cömertliği?” “Habersizce bürosuna gittiğimde, kapıyı vurmadan içeri girince bir de ne göreyim? Yanında çalışan genç kadınla öpüşmüyor mu? Beynimden vurulmuşa döndüm.” “Affettin mi peki?” “Hayııır! Daha affetmedim. Öyle bir elbiseyle kurtulabilir mi? Affetmek için bir de tek taş pırlanta yüzük ve pahalı bir pırlanta kolye hediye etmesini bekliyorum!” GÜNÜN SÖZÜ Gücünü yitirmeye gör, o zaman dostlarının yok olduğunu görürüsün!",https://www.sozcu.com.tr/emekli-komutanlarin-olmeleri-mi-bekleniyor-p25821
Rahmi Turan,Kars halkının Atatürk sevgisi,20 Şubat 2024,"İlginç, entelektüel bir okurum var. Adı Tarık Karslı... Atatürkçü, laik cumhuriyet sevdalısı bir yurtsever. Soyadı “Karslı” ama Kars’a hayatında ilk defa iki hafta kadar önce “Doğu Ekspresi” turu ile gitmiş... 15 kişilik bir grupla gittiği gezinin dönüşünde bana tarihi “Kars Kalesi”nin fotoğrafını yolladı. Kalenin en üstünde kocaman bir Atatürk resmi var. Altında iri harflerle “Vatan sana minnettardır” yazıyor. Karslıların kendisini çok duygulandırdığını yazan Tarık Karslı geçtiğimiz günlerde “Atatürkçü dört teğmenin Türk Silahlı Kuvvetleri’nden ihraç edilmesinin” kendisinde büyük üzüntü ve hayal kırıklığı yarattığını belirtiyor ve: “Biz de subaydık ve Atatürk’ün askerleri olarak yetiştirildik. Vatan için canımızı seve seve verebilirdik” diyor. ★★★ Tarık Karslı, mesajının devamında Kars izlenimlerini şöyle anlatıyor: “Atatürk deyince, iki hafta kadar önce ilk defa Doğu Ekspresi Turu ile gittiğim Kars’ta en çok dikkatimi çeken şuydu: İstisnasız her dükkânda, otelde, çayhanede, lokantada vs. hep Atatürk resimleri asılıydı. Dayanamayıp, bir dükkân sahibine sordum. Dükkâncı: “Biz bu ulu insan sayesinde buradayız, hayattayız” dedi ve ayrıca kendisinin Kürt olduğunu söyledi. Bu cevap beni çok duygulandırdı. O kadar mütehassis oldum ki... Size Kars Kalesi’nin resmini de yolluyorum. Bunu her yerde göremezsiniz. Selam ve saygılar.” ★★★ Tarık Karslı’nın fotoğrafını gönderdiği Kars Kalesi’nin en tepesindeki Atatürk resmini tamamlayan “Vatan sana minnettardır” yazısını gerçekten her yerde göremeyiz. Bir kısım insanlar o minnet duygusunu çoktan kaybetmiş görünüyor! İnanın, Kars halkının sağduyusuna ben de hayran oldum. Amerika da soykırım suçundan yargılanmalı!  Amerika, neden mazlumların ahını almayı göze alarak İsrail’in yarattığı soykırıma suç ortağı oluyor? Bugüne kadar İsrail’in bombalarla katlettiği Gazzeli masumların sayısı 29 bine yaklaştı. Hayatta kalan Gazzeliler her gün korku içinde ölümü bekleyerek yaşamaya çalışıyor. Bu rezil soykırım, insanlık tarihine kara bir leke olarak geçecek. Amerika süper güç. Dünyaya yön veriyor. İstese, İsrail’i bir işaretiyle durdurur ama durdurmuyor, insanlık suçuna ortak olmaktan çekinmiyor. Neden? ABD Başkanı Biden’ın, günümüzden 37 yıl önce söylediği “Eğer İsrail olmasaydı, ABD bölgede kendi çıkarlarını korumak için bir İsrail yaratmak zorunda kalacaktı” şeklindeki sözleri durumu açıklıyor! Biden, daha 1986’da İsrail’in, Amerika’nın Ortadoğu’daki “İleri bir karakolu” olduğunu ilan etmişti. Bu iki devlet, Ortadoğu haritasını yeniden çizmek istiyor ve amaçlarına ulaşmak için her türlü katliamı mübah görüyor. Uluslararası Lahey Adalet Divanı’nda yalnız İsrail ve katil Netanyahu değil, suç ortağı Amerika ve Biden da yargılanmalıydı! Fakat maalesef o güç kimsede yok! TEBESSÜM Kumaşın fiyatı! Genç bir kızla, yaşlı anneannesi bir manifaturacı dükkânına girer. Rafları inceleyen kız sorar: “Şu lacivert kumaşın metresi kaç lira?” Satıcı çapkın çapkın sırıtır: “Metresi bir ÖPÜCÜK hanımefendi...” Kız hiç bozuntuya vermez, sakin bir sesle: “Bana 3 metre verin o zaman...” der. Paket yapılan kumaşı alan kız dışarı çıkarken satıcı arkasından telaşla seslenir: “Hanımefendi, hani hesap?” Kız, bastonla yürüyen yaşlı ninesine döner: “Lütfen hesabı öder misin anneanneciğim?” GÜNÜN SÖZÜ İçinde yalanın olmadığı siyasi sözler zor bulunur.",https://www.sozcu.com.tr/kars-halkinin-ataturk-sevgisi-p23858
Rahmi Turan,Ekonomide yama dikiş tutmuyor!,04 Şubat 2024,"Amerika’dan büyük umutlarla getirtilip Merkez Bankası’nın başına geçirilen Hafize Gaye Erkan, bu zorlu göreve 8 ay dayanabildi. “Cumhurbaşkanı’mızdan affımı talep ediyorum” diyen Hafize Gaye Hanım’ım yerine, yardımcısı Fatih Karahan Merkez Bankası Başkanı yapıldı. Peki şimdi ne olacak? Para politikaları değişecek mi? Hayır! Maliye Bakanı Mehmet Şimşek, uygulamaların aynen devam edeceğini açıkladı. Saray müdahale etmediği sürece ipler onun elinde... ★★★ Ekonomiyi batırıp bugünkü zor duruma düşüren bilim dışı uygulamalardı... “Söz dinlemiyorlar” diye Merkez Bankası Başkanları işlerinden atılmış, onların yerine söz dinleyen kişiler getirilmişti. Onlar da söz dinledikleri için ekonomiyi batırdılar! İşler iyice sarpa sapınca İngiltere’de yaşayan Mehmet Şimşek transfer edilerek, ekonominin başına geçirildi. Şimşek ilk açıklamasında: “Türkiye’nin rasyonel (akılcı) bir zemine dönmekten başka bir çaresi kalmamıştır.” diyerek uluslararası normlara uygunluk vurgusu yapmıştı. Aradan aylar geçti ama değişen fazla bir şey yok. - Hani ekonomide rasyonel (akılcı) bir yol izlenecekti? - Hani devlette savurganlığa son verilip tasarruf yapılacaktı? - Hani ekonominin kuralları neyse o gerçekleştirilecekti? - Hani seçim ekonomisi uygulanmayacak, halkın vergileri ziyan edilmeyecekti? Bunların hiçbiri yapılmadı! Eski hamam, eski tas, saltanat devam ediyor, yerel seçimler için oluk gibi para harcanıyor. AKP İstanbul adayı Murat Kurum’un bol keseden savurduğu vaatlere ve dağıtacağını söylediği paralara, ekonomisi güçlü devletlerin bütçeleri bile yetmez! ★★★ İktidar, 31 Mart’taki seçimler nedeniyle frene basmasına rağmen fiyatlar her gün artıyor, yama dikiş tutmuyor. Seçim nedeniyle ertelenen zamlar seçimden sonra ok yağmuru gibi üzerimize yağacak. İnanın, bugünleri bile arar hale geleceğiz. Milyonlarca dar gelirli vatandaşa memleket daha da dar gelecek! ★★★ İktidar, özellikle İstanbul ve Ankara seçimlerini kazanmak için zamları erteliyor ya da geri aldırıyor. İşte size en taze örnek: Ankara’da Fırıncılar Odası simit fiyatlarını 10 liradan 15 liraya çıkartınca Ticaret Bakan Yardımcısı Mahmut Gürcan, Fırıncılar Odası Başkanı Savaş Delibaş’ı çağırmış, onu sert bir şekilde fırçalayarak zammı seçimden sonraya bıraktırmış. Simit zammı bile seçim sonrasına ertelenince, siz gerisini düşünün artık! 31 Mart’tan sonra zamlar serbest kalacak ve o zaman sanırım çıra gibi yanacağız! Böyle bir ortamda iktidarın hâlâ oy alıp seçim kazanmasının mantıklı bir izahı var mıdır? Bilen varsa söylesin! Yine simit hesabına döndük! İktidara göre Türkiye Yüzyılı’ndayız. Yaşasın! Fakat, bu nasıl bir Türkiye Yüzyılı, anlamak zor! Milyonlarca dar gelirlinin maaşı çay-simitle yaşamaya bile yetmiyor. Cumhurbaşkanı Erdoğan, Refah Partili olduğu eski yıllarda simit hesabı yapar, vatandaşın simitle yaşamaya bile gücü kalmadığını söyleyerek iktidarı suçlardı. Aradan geçen 30 yıldan fazla zaman, çok bir şey değiştirmemiş! Şimdi aynı hesabı CHP Lideri Özgür Özel, Meclis Grubunda konuşurken yaptı. “Beş kişilik bir ailenin karnı, sadece çay ve simitle kaç liraya doyar?” diye çarpma toplama işlemleri yapan Özgür Özel’in hesabına göre: “Günde 3 öğünden bir aylık çay-simit 11 bin 250 lira tutuyor. En düşük emekli maaşı ise 10 bin lira!” Bugün ülkede görünen, derin bir yoksulluktur! Refah seviyemizi artık simit hesabıyla ölçüyoruz! Fakat iktidar yandaşları aynı kanıda değil. Onlara göre: “Türkiye Yüzyılı’ndayız, şahlanıyoruz, Avrupa bizi kıskanıyor! Lider ülke, küresel aktör olduk!” Ne diyelim? Helâl olsun! GÜNÜN SÖZÜ Özgür düşünce ve hukuk yoksa, orada mutluluk da yoktur!",https://www.sozcu.com.tr/ekonomide-yama-dikis-tutmuyor-p20091
Rahmi Turan,Seçim öncesi Bodrum,25 Şubat 2024,"Turizmin en gözde merkezlerinden biri olan Bodrum, birçok büyük şehirden daha önemli bir yerdir. Yurt dışında çok sayıda yabancının Bodrum’u tanıdığına ve “İdeal tatil yeri” dediğine tanık oldum. Bir defasında Londra’da bindiğim bir taksinin şoförü, Türk olduğumu öğrenince bana, Bodrum’a olan büyük hayranlığını anlatmış, “Bu yaz orada tatil yapmak için para biriktiriyorum” demişti. ★★★ Ben otuz yılı aşkın süredir yaz aylarını Bodrum’da geçiririm. Kış aylarında ise İstanbul’dayım... Eylül ayından beri Bodrum’dan uzak olduğum için orada neler olup-bittiğini bilmiyorum. Neyse ki Bodrum’da sürekli yaşayan gazeteci arkadaşlarım var... Can Pulak, Fatih Bozoğlu gibi... Onlardan Bodrum hakkında bilgi alıyorum... Önceki gün Can Pulak’la uzun uzun konuştum... Pulak “Çok önemli bir seçime gidiyoruz ama Bodrum halkında seçim heyecanı yok!” dedi. “Ne heyecanı var?” diye sordum. Anlattı: “Bodrum’da inşaat faaliyet ve gürültüsü seçim hareketlerine fark atıyor. İnanılmaz bir yapı gayreti ve çabası var. Yangından mal kaçırır gibi herkes seçimden önce bir şeyler yapmaya çalışıyor. Kimi boş arsasına ev konduruyor, kimi mevcut evine bir kat çıkıyor, kimi balkonları eve katıyor! Karışan yok, görüşen yok Seçim telaşındaki idareciler uzun süredir görünmüyor ortalıkta... Neredeyse bir Bodrum daha ekleniyor mevcut şehre... Hele köyleri bir görmelisiniz. İnşaat, inşaat! Vah Bodrum vah! Hangi birini söyleyeyim, şaşırdım doğrusu... Bodrum Belediye binasının yanındaki tuvalette bir çiş etmek bile 10 TL. oldu. Hele otoparklar! İki saat park etseniz 200 – 300 lira... Hiçbir denetim yok. Trafik desen tam bir rezalet!” ★★★ “CHP aday tespitinde fahiş hatalar yaptı. Bu nedenle oluşan büyük tepki devam ediyor. CHP Bodrum teşkilatı karmakarışık... Bodrum çok önemli bir yer. Burayı ele geçirmek için AKP korkunç gayretler sarf ediyor. İktidar, eski MHP ve İYİ Partili Mehmet Tosun’u Bodrum’da aday yaptı. Tosun’un Bodrum’da iyi bir ismi ve geniş bir çevresi var. CHP’liler hâlâ birbirleriyle didişirken, AKP adayı Mehmet Tosun yol almaya başladı bile... CHP’nin adayı Tamer Mandalinci de nitelikli, yetenekli genç bir mimar... Ancak, bütün talihsizliği, CHP Genel Merkezi’nin aday seçimi tarzına tepki gösteren parti teşkilatının kargaşa içinde olması... CHP ‘Atı alan Üsküdar’ı geçmeden’ ne yapacaksa yapmalıdır. Bodrum’da şu anda durum ortada görünüyor! ‘Yeni Türkiye filan diyerek ülkemizi ne hale getirdiğimizi görüyoruz. Eski Türkiye daha mı iyiydi?’ diye düşünmeden edemiyoruz.” Can Pulak’ın verdiği bu bilgiler üzücüydü ama bir vakitler “Dünya cenneti” dediğimiz Bodrum’un hali ne yazık ki, böyle! Yine de umudumuzu kaybetmeyelim. Umut biterse hayat da biter! TEBESSÜM “Ey Rabbim! Kulunun haline bak!” Merkez Bankası bu yıl sonu enflasyonun yüzde 36, önümüzdeki yıl ise yüzde 14 civarında olacağını tahmin ediyor. İnşallah öyle olur ama inandırıcı değil. Çünkü bu tür iyimser tahminleri yıllardır dinliyoruz, hep boş çıkıyor! İktidarın ülke ekonomisini getirdiği yer, özellikle dar gelirli yoksul halk için içler acısıdır. “Türk milleti hiç böyle bir durum yaşamadı” diyen Doğru Parti Eş Genel Başkanı Rifat Serdaroğlu, “İtibardan tasarruf olmaz” denilerek devlette yapılan müthiş savurganlığı ve halkın acıklı halini şu fıkrayla anlatıyor: “Bektaşi Mısır’a gitmiş. Devir Mısır Hidivi (veziri) Mehmet Ali Paşa devri... Bektaşi pazarda dolaşırken, çok güzel bir atın üzerinde pırıl-pırıl sırmalı güzel kıyafetli, belinde altın kabzalı kılıç takılı bir süvari görmüş... Esnafa “Bu yiğit kim ola ki?” diye sormuş. Esnaf: “Mehmet Ali Paşa’nın kullarından biri” diye yanıt verince Bektaşi başını göğe kaldırıp şunları demiş: “Ey Güzel Rabbim... Bir Mehmet Ali Paşa’nın kuluna bak, bir de senin kulunun haline!” GÜNÜN SÖZÜ Yığınakta yapılan yanlışlıklar savaşı kaybettirir!",https://www.sozcu.com.tr/secim-oncesi-bodrum-p25077
Rahmi Turan,Türkiye artık bambaşka bir ülke!,05 Şubat 2024,"Kimse, kimseyi küçümseyecek kadar büyük değildir! Fakat bu iktidar kendini çok büyük görüyor ve kendisine biat etmeyen, muhalif olan herkesi küçümsüyor. Ülke ekonomisi çökmüş, millet ekmek kuyruklarına girmiş, Milli Eğitim mahvolmuş, kimin umurunda? Ortalıkta “şeriat çığlıkları” atılıyor. Laik bir devlet işleyişinin şeriatla hiçbir ilgisi olamaz. Şeriat propagandası yapmak Anayasa’ya göre suçtur. Hem de ağır bir suç! Fakat Anayasa’yı takan mı var? Yargı bile Anayasa Mahkemesi’nin kararlarını dinlemez oldu. Nereye gidiyoruz böyle? ★★★ Açılan şeriat bayraklarını devlet sadece seyrediyor. Nasıl seyretmesin ki? Devletin başı olan, her şeye karar veren Cumhurbaşkanı Erdoğan bile: “Şeriata düşmanlık dinin bizatihi kendisine husumettir. Türk demek, aynı zamanda Müslüman demektir” diyor. Kullanılan bu tür ifadeler şeriat isteyenlere cesaret veriyor. Bugün laikliğin Türkiye Cumhuriyeti’nin Anayasa’sına girişinin 87’nci yıldönümü... 5 Şubat 1937 tarihinde Büyük Millet Meclisi’nde kabul edilen değişiklikle laiklik Anayasa’nın ikinci maddesine eklendi. Bu ikinci madde, Anayasa’mızın değiştirilmesi teklif bile edilemez olan ilk dört maddesinden biridir. ★★★ Milli Eğitim Bakanı Yusuf Tekin’in “Küçük dağları biz yarattık” dercesine şişinerek Meclis’te söylediği lâflar hâlâ belleklerimizde... Laik Cumhuriyet’e sahip çıkan herkese meydan okuyan Bakan’ın milletvekillerini âdeta azarlayarak söylediği sözleri hatırlatmakta yarar var. Şöyle böbürlenmişti: “O sizin yaşadığınız eski Türkiye bitti! Vedalaşın, uyanın! Türkiye artık bambaşka bir ülke! Sizin tarikat, cemaat dediğiniz, bizim Sivil Toplum Kuruluşları dediğimiz yapılarla 10 tane protokolümüz var ve onlarla protokol yapmaya devam edeceğiz!” Yani, gerici eğitime devam! Bu tür sözlerden sonra adliye koridorlarında, sokaklarda, meydanlarda “Şeriat isteriz” diye bağıranların artmasına şaşırmamak lâzım... ★★★ AKP ile birlikte ülkede tarikat ve cemaatlerin gücü de artmış bulunuyor. Cumhuriyet devrimleri ve Anayasa’nın laiklik ilkesi yok edilmeye çalışılıyor. Bu devlet, tekke, tarikat ve cemaatleri 1925 yılında 677 sayılı kanunla kapatmıştı. O yasa ne oldu? Bu ülkenin çağımıza uygun olmayan eğitimle bir santim bile ilerlemesi mümkün değil! Boynumuz bükük! Dünya klasmanında, insan haklarında, demokraside, hukukun üstünlüğünde, adalette, basın özgürlüğünde, eğitimde, hemen her alanda “en geri sıralarda” yer alıyoruz! “Kara Para” aklayan ülke olarak suçlanıp “Gri Listeye” alındık! Siyasal itibarımız o kadar yıprandı ki, Amerika ve Avrupa ülkeleri artık Türk vatandaşlarına vize vermemeye başladı. Vize başvurularının yarısından çoğu geri çevriliyor. İngiltere ve Hollanda bankaları Türk vatandaşlarına hesap açmayı reddediyor. Açıkça aşağılanıyoruz! Biz toplum olarak bunun üzüntü ve utancını duyarken, iktidarın önlem aldığı, Amerika ve Avrupa’ya “Siz ne hakla bizi gri listeye alıyorsunuz?” diye sorup onları protesto ettiği yok! Ne yazık ki, yurt dışında boynumuz bükük! TEBESSÜM Kaynana sohbeti! Kahvehanede sohbet ederlerken lâf kaynanalardan açılmış. Kimi iyi, kimi kötü bir şeyler anlatırken Dursun: “Benim kaynanam maalesef geçen yıl öldü” demiş. Onu dinleyen Temel hazin bir ifadeyle başını sallamış: “Sen çok şanslısın be Dursun... Benimki hâlâ yaşıyor!” GÜNÜN SÖZÜ Bilgisizlikten korkun, fakat yanlış bilgiden daha çok korkun!",https://www.sozcu.com.tr/turkiye-artik-bambaska-bir-ulke-p20263
Rahmi Turan,CHP tüm partilere karşı TEK BAŞINA,07 Şubat 2024,"Neredeyse bütün muhalefet partileri “muhalefete muhalefet” ederek, CHP’nin kaybetmesi, AKP’nin kazanması için çalışıyor! Başta İYİ Parti olmak üzere, büyük şehirlerdeki seçimlerde en ufak bir kazanma şansı olmayan partilerin aday çıkartmaları ilginç bir tablo yarattı! CHP tek başına “AKP, MHP, Yeniden Refah Partisi, DSP, Büyük Birlik Partisi, Memleket Partisi, Gelecek Partisi, Saadet Partisi, DEVA, Zafer Partisi” ve diğerlerine karşı TEK BAŞINA mücadele edecek. Seçmen tabanda bir ittifak yapmazsa, CHP’nin işi çok zor! İstanbul’da Ekrem İmamoğlu, Ankara’da Mansur Yavaş seçimi kazandıkları taktirde, tek başlarına bütün partileri yenmiş olacaklar! Herkesin iktidara çalıştığı böyle bir seçim görülmemişti! ★★★ Siyasi literatüre “Mertçe cinayetlerin mucidi” olarak geçen İYİ Parti Genel Başkanı Meral Akşener, bütün gücüyle ve tüm varlığıyla CHP’nin karşısında yer aldı. Bir intikam duygusu içinde olduğu görünüyor! Peki, CHP ne yaptı ona? 2018 yılında 5 milletvekili bulunan İYİ Parti’ye 15 milletvekili ödünç vererek Meclis’te grup kurmasını ve seçimlere girmesini sağladı. İYİ Parti ilk defa girdiği o seçimde yüzde 9.96 oy alarak 43 milletvekili çıkardı. Eğer CHP ile ortak olmasaydı oyları yüzde 10 barajının altında kaldığı için Meclis’e bile giremeyecek ve hiçbir milletvekiline sahip olamayacağı için tabela partisi haline gelecekti... Meral Hanımefendi daha sonraki yıllarda nedense, CHP’den aldığı o yardım için “En büyük pişmanlığımdır!” demişti... Oysa CHP’nin muhteşem jesti olmasa kendisi de, partisi de yok olacaktı, bunu düşünmüyor! “Hem yanarım, hem yakarım!” görüşünde! ★★★ Muhalefet içler acısı bir dağınıklık sergilerken, iktidar kanadı, (AKP+MHP ve diğerleri) Cumhur İttifakı’nın şemsiyesi altında birlik ve beraberlik içinde... Görünen o ki, CHP bütün partilerle karşı tek başına... 31 Mart günü zor bir seçim olacak ve muhalefetin bölünmüşlüğü, her zamanki gibi AKP’nin işine yarayacak... Tek umut, sağduyulu vatandaşların tabanda birleşmesi ve seçimde oylarını akıl ve mantık süzgecinden geçirerek kullanması! Gıda fiyatları tüm dünyada düşerken, bizde neden artıyor? Tüm dünyada gıda fiyatları düşüyor. Bir tek ülke hariç: Türkiye... Gıda ürünlerinin uluslararası fiyatlarındaki değişimleri takip eden ‘FAO Gıda Fiyat Endeksi’ne göre, dünyada gıda fiyatları geçen yıldan bu yana yüzde 10.4 düştü. Türkiye’de durum bunun tam tersi... TÜİK’in açıklamasına göre gıda fiyatlarının bizdeki yıllık artışı yüzde 69.71... Devletin resmi rakamı bu ama vatandaşın hissettiği artış çok daha yüksek! Nasıl oluyor bu? Dünyada düşen fiyatlar neden bizde artıyor? Bunun en önemli sebebi, ekonomideki bilime aykırı kötü yönetim ve Türk Lirası’nın sürekli değer kaybı, başka izahı yok! 24 Şubat 2022’den beri iki yıla yakın bir süredir savaşan Ukrayna ile Rusya’nın durumu bile bizden iyi. TEBESSÜM Diş ağrısına çare! Arkadaşı Temel’in haline bakıp sormuş: “Yanağın davul gibi şişmiş... Dişin mi ağrıyor?” “Evet” demiş Temel... Arkadaşı anlatmış: “Benim dişim ağrıdığında, karımın kolları arasına giriyorum, başımı göğsüne yaslıyorum, o da yüzümü okşuyor, seviyor, kısa bir süre sonra bütün ağrılar şıp diye kesiliyor...” Eli hâlâ şakağında olan Temel sevinçle sormuş: “Çok iyi bir usul valla... Karın evde midur?” GÜNÜN SÖZÜ İnsanların yüzlerini tanıyabilirsin ama yüreklerini asla!",https://www.sozcu.com.tr/chp-tum-partilere-karsi-tek-basina-p20815
Rahmi Turan,“Buna mı müjde diyorsunuz?”,25 Mart 2024,"Emeklikler, dar gelirliler, asgari ücretliler öfkeli… İktidar ise hayli endişeli… Özellikle emeklilerin kızgınlığından korkuluyor. “Bu öfke selinin önüne nasıl geçsek acaba?” diye düşünüyor, çareler arıyorlar… Aslında çare belli: Para dağıtmak! İktidar, önceki seçimlerde, ekonomiyi tahrip etmek pahasına “seçim ekonomisi” uyguluyor, seçmenin gönlünü alıyor, sonuçta oyları kapıyordu… Fakat… Bu seçimde aynı sistem yürümüyor. Para bitti çünkü! ★★★ Merkez Bankası’nın bastığı her banknot, her Türk Lirası enflasyonu tetikliyor, fiyatlar daha da yükseklere fırlıyor. Yanlış uygulamalar sonucu çıkan ekonomik fırtına hemen herkesi önüne katmış, sürükleyip götürüyor! Allah bilir nereye götürüyor? Yaşam savaşı verenlerin başında 16 milyon emekli var. Bu çok büyük bir güç… Emekliler isterlerse partileri iktidara getirir, partileri iktidardan götürür… Ancak, birlik olmaları şartıyla tabii ki… Birlikte hareket etseler bu acınacak duruma düşmezler, iktidardan şefaat beklemeden haklarını elde ederlerdi. Ne yazık ki, bu bilince sahip değiller… 16 milyon emekli, eski seçimlerde olduğu gibi, iktidarın hamasi sözlerinin ve vaatlerinin büyüsüne kapılırsa, pazar günkü seçimlerde değişen fazla bir şey olmaz. İktidar bugüne kadar “Parayı veren düdüğü çalar” mantığıyla, devletin kesesini sonuna kadar açarak savurgan seçim politikaları ile hep kazançlı çıkmıştı. Ancak, hesapsız harcamalar sonucunda kaynaklar tükendi ve ülke ekonomisi bu durumlara geldi. ★★★ Şimdi emeklilere verilecek para bulunamıyor, devlet bankalarının promosyonlarından medet umuluyor. Aslında promosyon bir müjde değil… Tüm bankaların uyguladığı normal bir işlem… Çalışma Yaşamı Uzmanı Prof. Dr. Aziz Çelik, banka promosyonlarıyla ilgili olarak yaptığı açıklamada iktidara: “Buna mı müjde diyorsunuz?” diye sordu. Çelik’in yaptığı hesaba göre, 3 yıl için (36 ay) ödenecek promosyon parası ayda 222 liraya geliyor. Büyük müjde bu mu yani? ★★★ Günümüz Türkiye’sinde emeklinin, işçinin, asgari ücretlinin cebinde para yok. Hal böyle olduğu halde iktidar, göz kamaştırıcı ifadelerle, yaşadığımız 21’inci Yüzyıl’ın “Türkiye Yüzyılı” olduğunu iddia etti. Bu yetmedi. 2024 “Emekliler Yılı” ilan edildi. Nasıl bir “Emekliler Yılı ki?” emekliler “Yandım Allah!” diye feryat ediyor! 2024’e “Emeklilerin açlık yılı” demek daha doğru olacak! Ülkedeki gelir dengesizliği sandığa nasıl yansır, 6 gün sonra göreceğiz! Kılıçdaroğlu’na göre seçimin galibi CHP olacak CHP’nin önceki Genel Başkanı Kemal Kılıçdaroğlu üzgün ve de kızgın! Hakkında ortaya atılan “CHP’nin yerel seçimleri kaybetmesi için çalıştığı” şeklindeki iddiaların, iktidar kaynaklı uydurmalar olduğunu açıklayıp hepsini yalanladı. “Vatandaşlarımızın bu tür asparagas haberlere itibar edeceğini, bunları ciddiye alacağını sanmıyorum” diyen Kılıçdaroğlu, meslektaşımız Fikret Bila’ya şunları söyledi:  “Bu tür yalan haberler iktidar tarafından CHP’yi zayıflatmak, parti içinde çatışma varmış gibi bir hava yaratmak için çıkartılıyor. Hepsi uydurma! Desteğim bütün adaylarımızın arkasındadır. Türkiye’nin kurtuluşu ancak CHP ile mümkündür.” “Seçimler için görüşünüz nedir?” “İktidarın demokrasiyi ve ekonomiyi ne hale getirdiği ortada. Vatandaş büyük zorluklar yaşıyor. Bu nedenle yerel seçimlerde 11 büyükşehir belediye sayımızı arttıracağımıza inanıyorum. 11 büyükşehire ek olarak Balıkesir, Bursa gibi büyükşehirleri de kazanacağımızı düşünüyorum. Bu sayı daha da artabilir. Çok sayıda il ve ilçe belediyesini de kazanacağız.” GÜNÜN SÖZÜ Başarısızlık insana başarıdan daha çok şey öğretir!",https://www.sozcu.com.tr/buna-mi-mujde-diyorsunuz-p33773
Rahmi Turan,Hayallerimizi de öldürdüler!,11 Mart 2024,"Her şey gün gibi meydanda... Adaletin, hukukun yok edildiği ülkemizde, buna bağlı olarak ekonomi de yerle bir oldu. Güvensizliğin yarattığı endişeyle elinde para olan vatandaş dövize hücum etti ve kurlar adeta patladı. Haftayı dolar 33, Euro 35, İngiliz Sterlini 42 liradan kapatmıştı. Bugün yeni haftanın ilk günü.... Piyasalar nasıl tepki verecek? Paramız ufalmaya devam edecek mi? Göreceğiz! Dövize olan hücumun tamamen güvensizlikten kaynaklandığı apaçık ortada. ★★★ Büyük umutlarla İngiltere’den getirilip ekonominin başına geçirilen Mehmet Şimşek de yeterli güveni sağlayamadı. Şimşek seçimden sonra vatandaşa uygulanacak yeni kazıklar hazırlıyor! Mesela “Zorunlu Afet Sigortası” gibi... 25 yıldır yıldır uygulanan Zorunlu Deprem Sigortası’ndan toplanan paralar Mehmet Şimşek’e yetmedi, halkın boğazını biraz daha sıkmak için yeni bir sigorta icat etti ve bunu: “Bu yılın üçüncü ve dördüncü çeyreğinde ‘Zorunlu Afet Sigortası getiriyoruz” sözleriyle açıkladı. Sırf bütçeyi düzeltmek için icat edilen bu mecburi sigortayla yalnız ev sahiplerinin değil, kiracıların da canı yanacak! Şimşek “Afet sigortası, ev eşyaları dahil bütün riskleri kapsayacak.” diyor. Vatandaş çoluğunun çocuğunun rızkından kesip “yüklü bir prim” ödemek zorunda bırakılacak! “İtibardan tasarruf olmaz” diyerek devlette tasarrufa gitmeyen, halkın vergilerini lüks harcamalara, yazlık-kışlık saraylara ve yandaş müteahhitlere akıtan iktidar, bütün fedakarlığı milletten bekliyor! ★★★ Vatandaş ne halde? Gelecekten ne kadar umutlu? Şöyle bir düşünelim: - Enflasyonun düşeceğine, hayat pahalılığının azalacağına inanan kaç kişi vardır bu ülkede? - Ev alma hayali kuranların sayısı ne kadardır? - Otomobil almaya kaç kişinin gücü yetebilir? - Yurt dışında ailece bir tatil yapmayı düşünen kaç aile var? - Çocuklarını Avrupa ve Amerika’da okutmaya kaç kişinin gücü yeter? - Türkiye’de evlenenlerin sayısı neden azalmıştır? - Gençler neden evlenmekten korkuyor? - Aileler niçin çocuk yapmaktan kaçınıyor? - Yüz binden fazla işyeri kapanırken, yeni iş kurup dükkan açma fikrinde olan var mıdır? - Doların, Euro’nun, Sterling’in düşeceğine inanan kalmış mıdır? ★★★ Bu soruların cevapları belli... Gözü olup görmeyen, kulağı olup duymayan, ağzı olup açmayanlar hariç, yukarıdaki sorulara olumlu cevap verecek vatandaş çıkmaz diye düşünüyorum. Milletin büyük bir bölümünün ev satın alma, otomobil sahibi olma hayallerini de öldürdüler! “İstanbul Basın Tarihi” Önümdeki 2 ciltlik büyük esere hayranlıkla baktım. Toplam 1784 (Bin yedi yüz seksen dört) sayfa. İstanbul Büyükşehir Belediyesi tarafından 3000 (Üç bin) adet bastırılmış. Adı: “İSTANBUL BASIN TARİHİ” Prof. Dr. Belkıs Ulusoy ve Prof. Dr. Suat Gezgin tarafından bin bir emekle hazırlanan görkemli eserin sunuş yazısını İstanbul Büyükşehir Belediye Başkanı Ekrem İmamoğlu yazmış. Suat Gezgin, kitabın önsözünde: “Osmanlı Devleti’nde ilk gazetecilik faaliyetlerinin başladığı 18’inci Yüzyılın sonlarından günümüze kadar İstanbul yüzyıllardır Türk basınının merkezi özelliğini koruyor. Basın tarihi alanında önemli bir kaynak olacağına inandığımız bu eser, tüm araştırmacılara, akademik camiaya ve okurlara armağan olsun. Bu kitabın basımı nedeniyle ‘İstanbul Belediyesi Yayınları’na da sonsuz teşekkürlerimi sunuyorum.” diyor. İlk Türkçe gazete olan Takvim-i Vekayi’den bugüne kadar 192 yıl geçti. Osmanlı İstanbulu’nda gazetecilik nasıldı? Cumhuriyet döneminde nasıl bir gazetecilik görüyoruz? Bu konuda ‘İstanbul Basın Tarihi’ çok değerli bir kaynak. Eseri hazırlayan Belkıs Ulusoy ve Suat Gezgin’le birlikte İstanbul Belediyesi Yayınları’nı da kutluyorum. GÜNÜN SÖZÜ Zam istemeden iyi yap işini, sen aslansın sık dişini, dişini!",https://www.sozcu.com.tr/hayallerimizi-de-oldurduler-p28618
Rahmi Turan,Ülkeni seviyorsan sandığa koş!,31 Mart 2024,"Bugün sandık başına gidiyoruz. Oylarımız ülkenin kaderini etkileyecek. Kentlerimizi 5 yıl yönetecek olan başkanları ve diğer yöneticileri seçeceğiz... Oylarımız aynı zamanda (olumlu ya da olumsuz anlamda) siyasilere önemli bir mesaj olacak. Meclis bir erken seçim kararı almazsa artık 2028 yılının Mayıs ayına kadar hiçbir seçim yok! Bu bakımdan halkımızın bugünkü tercihi çok önemli. ★★★ Seçmen yorgun... Bazı insanlar küskün, kırgın, kızgın... Bunların ağzından ”Ben sandığa gitmeyeceğim” gibi absürt sözler duyuyorum. Seçimlerde oy kullanmak bir vatandaşlık görevi... Kime oy verirsen ver ama git, oyunu mutlaka kullan! Sandığa gitmemek çare değil! Umutsuzluğun, kırgınlığın hiçbir anlamı, hiçbir yararı yok! Bu vatan hepimizin ve biz bu vatanı sokakta bulmadık! Kırgınlık da küskünlük de çocuksudur ve kesinlikle yanlıştır. Ülkesini seven, çoluğunun çocuğunun geleceğini düşünen herkes bugün sandık başına gitmeli, aklından ve gönlünden ne geçiyorsa, inancı doğrultusunda hareket etmeli. Toplumun tercihi, gelecekteki 5 yılda nasıl yaşayacağımızın belirleyicisi olacak. ★★★ Hayat, eğrisiyle-doğrusuyla, iyisiyle-kötüsüyle her alanda mücadeledir.  Demokrasiye ulaşmak, uygar bir yaşama kavuşmak imkanı her toplumun kendi elindedir. Bugün bir yerel seçime gidiyoruz ama asında bir genel seçim kadar önemli... Oy kullanma oranının düşmemesi gerek! Aksi halde demokrasinin olmadığı, gelişmemiş ya da az gelişmiş ülkelerden ne farkımız kalır ki? Oy, emeklinin, işçinin, öğrencinin, çiftçinin sesi ve gücüdür. Bu gücü doğru kullanan uluslar uygarlık yarışında ön sıralarda yer alıyor. ★★★ Dertli misin? Sorulacak hesabın mı var? İşte sandık! Demokratik toplumlar oylarıyla duygularını yansıtır. Kırgınlık, yorgunluk, mazeret olmaz! Ülkesini, milletini seven herkes bugün sandığa gitmeli, oyunu gururla kullanmalıdır. Vatan sevgisi lafla değil, mücadeleyle, fedakarlıkla, güçlükleri yenmekle olur. Kırgınlık, yorgunluk mazeret olmaz!      İsrail’i yöneten vampirler mi?  İsrail’in bu kadar gaddar, bu kadar kana susamış bir devlet olduğunu hiç düşünmezdik. Meğerse ülkeyi, Başbakan Netanyahu gibi kan içmeyi seven vampir kafalılar yönetiyormuş! Gazze’de ölen masum insanların sayısı 33 bini aştı. Kim bilir daha kaç masum can verecek? İsrail’de aşırı dinci ve milliyetçi Siyonistler, Arap cephesinde ise köktendinci örgüt temsilcileri barışa yanaşmıyor. “Filler tepişir, karıncalar ezilir” misali, olan Gazze halkına oluyor, analar-babalar ölen evlatları, evlatlar ölen ana-babaları, kardeşleri için ağlıyor. 75 yıldan beri devam eden vahşet sürüp gittikçe iki taraf da hem çok şeyler kaybedecek, hem de dünya barışını tehlikeye sokacak. İsrail’e de Hamas örgütüne de “Ey akıl, neredesin?” diye haykırmak gerekiyor ama İsrail’i destekleyen Amerika Başkanı Biden ülkesinin Ortadoğu’daki çıkarları için İsrail’i desteklemeyi sürdürdükçe Filistin sorunu çözülmez! TEBESSÜM Fıkra gibi bir olay... Eski yıllarda Anadolu’nun şirin kentlerinden birinde genelev açılması istenir. Bu konuda tabanın baskısı fazla olunca Vali, İçişleri Bakanı’na sorar.  O da durumu Başbakan Süleyman Demirel’e iletir. Konu müzakere edilir ve sonunda “genelev açılmasına” izin verilir. Gazeteciler Başbakan Demirel’e “Neden izin verdiniz?” diye sorarlar. Demirel’in cevabı şöyle olur: “Ne yani? Açmayalım da bizi mi...!!!” GÜNÜN SÖZÜ Hayatta ne aradığını bilmiyorsan bulduğunu nasıl anlayacaksın?",https://www.sozcu.com.tr/ulkeni-seviyorsan-sandiga-kos-p36261
Rahmi Turan,Kurtlar sofrasında yem olan siyasetçi!,12 Mart 2024,"Her gök gürledikçe yıldırım düşmez! Meral Akşener de hep gürlüyor ama boşuna... Bir türlü yıldırım olamıyor, son bir yıldır başarısız bir liderlik sergiliyor! Onun tek amacının, kazanmak değil, CHP’ye kaybettirmek olduğu artık kesinleşti. CHP’nin İstanbul ve Ankara adaylarını “korkaklar” diye suçlaması, CHP yöneticilerinin işbirliği teklifleri için “Bunlar artık midemi bulandırıyor” demesi, Meral Akşener’in psikolojik durumunu gözler önüne seriyor. Siyaset dışı söylemler, çelişkili sözler, beğenmediği soruya kızıp seçmeni “Hadi be!” diye terslemeler... Hepsi var Meral Hanım’da... Merkez sağdaki boşluğu doldurmak iddiasıyla bir umut olarak yola çıkan İYİ Parti, Meal Akşener’in tutarsız siyasetiyle yok olma sürecine girdi. Partideki istifalar nedeniyle başlayan kan kaybı durmak bilmiyor. ★★★ Yanlış siyaset ve iş bilmezlik devam ederken, fahiş bir hata da Balıkesir’de yapıldı. İYİ Parti’nin en faal, ev cevval, en güvenilir milletvekillerinden olan Turhan Çömez, Meral Hanım tarafından “İYİ Parti’nin Balıkesir Belediye Başkan adayı” gösterildi. Bu aslında Turhan Çömez’i “kurtlar sofrasına yem” olarak atmak demektir! Turhan Çömez değerli bir siyasetçi ama Balıkesir’de kazanma şansı hiç yok... Çünkü karşısında iki büyük partinin güçlü adayları var... CHP’den Ahmet Akın, AKP’den Yücel Yılmaz... Seçimi kesinlikle bu iki adaydan biri kazanacak, İYİ Parti adayının görevi ise CHP’nin oylarını bölmek olacak! İstanbul ve Ankara’yı CHP’ye kaybettirmek için bayrak açan Meral Akşener’in Balıkesir’deki hedefi de aynı... Ancak, İYİ Parti’nin bölgede yeterli gücü yok, kazanamaz! Fakat, böleceği oylar AKP adayı Yücel Yılmaz’ı kazandırabilir. Bu seçimde, yetenekli ve nitelikli Turhan Çömez bozuk para gibi harcanıyor ama Meral Hanım için bir sakıncası yok! Yeter ki CHP kaybetsin! Ancak... Balıkesir’de çok sevilen CHP adayı Ahmet Akın’ın kolay yutulur lokma olmadığını da belirtelim. ★★★ Kurtlar sofrasına atılan İYİ Parti Balıkesir milletvekili Turhan Çömez’in Meral Hanım’ın verdiği bu görevi istemeye istemeye, parti disiplini gereği kabul ettiğini düşünüyorum. CHP Genel Başkanı Özgür Özel’in Eskişehir’deki konuşmasında dediği gibi “İYİ Parti’nin AKP ile tuhaf bazı ilişkilerinin olması güçlü bir ihtimal.” Aksi halde İYİ Parti niye iktidarın değirmenine su taşısın, öyle değil mi? “Hoş gelişler ola Mustafa Kemal Paşa” Tarihe “93 Harbi” olarak geçen Osmanlı-Rus Savaşı’nda, Osmanlı ordusu yenilince tam 40 yıl (1877-1917) Rusların işgalinde kalan Kars, Atatürk’te büyük merak uyandırmıştı. 29 Ekim 1923’te kurulan Türkiye Cumhuriyeti’nin daha bir yılı dolmadan Gazi Mustafa Kemal Paşa, “Sonbahar Gezileri” kapsamında, 6 Ekim 1924 tarihinde, merak ettiği Kars’a, eşi Latife Hanım ve maiyetiyle birlikte gitti. Atatürk’ün Kars’a gelişi, âdeta bir bayram yarattı. “Gazi Mustafa Kemal Paşa’ya armağan olsun” diye folklorik bir türkü bestelendi: “Hoş gelişler ola, Mustafa Kemal Paşa, Askerin, milletin bayrağınla çok yaşa” Kars’ta tren istasyonundan indiğinde, çalınıp oynanarak hep bir ağızdan söylenen bu türkü Atatürk’ü çok memnun etmişti. Dr. Kubilay Çelik, Kars gezisinde yaşanan ilginç olayları 176 sayfalık bir kitap yaptı. Adı: “Hoş Gelişler Ola MUSTAFA KEMAL PAŞA. GAZİ’nin KARS Anıları” Dr. Kubilay Çelik, Türkiye’nin “Gazi” unvanı verilen ilk kenti olan Kars’ı ve Atatürk’ün ilginç gezisini belgeleriyle anlatıyor. (Nobel Yayınevi) GÜNÜN SÖZÜ Ey siyasetçi! Kin ve nefreti yenmesini bil, yoksa onlar seni yer!",https://www.sozcu.com.tr/kurtlar-sofrasinda-yem-olan-siyasetci-p28845
Rahmi Turan,Doğru-dürüst bir seçim yapamayacak mıyız?,24 Mart 2024,"Her seçimde şaibe mi olacak? Her seçime bir gölge mi düşecek? Hep acayip olaylarla mı karşılaşacağız? Nasıl bir ülke haline geldik? Ne oldu bize? Nedir bu halimiz? Haftaya bugün yapılacak yerel seçimler öncesi yine garip şeyler ortaya çıkmaya başladı. Aynı adreste 2 bin 99 seçmen olabilir mi? Binlerce kişinin bir hanede yaşaması mümkün mü? Böyle bir şey akla, mantığa sığar mı? Sığmaz ama oluyor böyle şerler... Ve işin garibi normal karşılanıyor! ★★★ Şu işe bakın! Siirt ili merkezinde 4 adrese tam 6 bin 643 seçmenin kaydedildiği saptanmış... ■ Yeni Mahalle Cengiz Topel Caddesi 40 numaraya 2 bin 99 kişi... ■ Abdurrahman Kavak Caddesi 75 No’da bulunan Özel Harekât Siirt Şube Müdürlüğü’ne 1989 kişi... ■ Barış Mahallesi Hükümet Bulvarı 12 No’daki birinci daireye 1806 kişi... ■ Diğer daireye 749 kişi seçmen olarak kaydedilmiş... Siirt’te şüphe uyandıran toplam seçmen sayısı şimdilik 7 bin 508... Birçok ilden buna benzer haberler gelmeye devam ediyor. ★★★ İşin daha da şaşırtıcı yönü şu: Yüksek Seçim Kurulu tüm bunları normal kabul ediyor ve CHP’nin şikayetine “Kayıtlar hayali seçmen değildir. Kolluk kuvveti aracılığıyla söz konusu kişiler yerinde tespit edilmiştir” diye cevap veriyor. Bu yanıtın ne anlama geldiği izaha muhtaç!  O seçmenler yersiz yurtsuz kişiler mi, ya da sığınmacılar mı, neyin nesidir, açıklanması lazım. CHP verilerine göre; Siirt, Kars, Ağrı, Şırnak ve Iğdır illerinde toplam 27 bin 559 şüpheli seçmen kaydı bulunuyor! Hemen her seçimde şüpheli şeyler olması artık normal karşılanmaya başlandı. Nasıl bir ilkelliktir bu? Önceki dönemlerde yapılan seçimlerde bu kadar kuşku olmazdı! Gönül rahatlığıyla doğru-dürüst bir seçim yapamayacak mıyız? Kafamızda hep soru işaretleri mi kalacak?  Kadıköy’de kan değişimi!  Kadıköy, İstanbul’da CHP’nin kalelerinden biridir. Ancak son 5 yılda yapılan hatalar, tutulmayan sözler şikayetlere yol açmış, bazı yolsuzluk iddiaları nedeniyle de savcılık soruşturma başlatmıştı. 7 gün sonra eskiler gidecek, yıpranmamış yepyeni isimler göreve gelecek. Kadıköy’de, CHP’nin Belediye Başkan adayı Mesut Kösedağı Kadıköy halkından samimi bir destek görüyor. Rakiplerinden bir hayli önde... Verdiği her sözü tutacağını, Kadıköy’de örnek bir belediyecilik yapacağını belirten Mesut Kösedağı’nın, Kadıköy halkına gönderdiği açık mektubun özeti şöyle: “Kadıköy sadece bir ilçe değil, aynı zamanda yaşam tarzıdır. Bu yaşam tarzını koruyup geliştirmek, Kadıköy’ü daha konforlu bir yer haline getirmek istiyor, huzur içinde yaşanacak bir Kadıköy için çalışıyoruz. Kadıköy halkı desteğini esirgemediği için minnettarız. Gerçek bir belediyecilik yaparak, demokrasinin kalelerinden biri olan Kadıköy’ü daha ileriye taşımak ve ‘mesut’ etmek için yola çıktık ve bunu başaracağız.” Böyle diyor, halkı “mesut” etmek için yola çıkan Mesut Kösedağı... Kısacası, Kadıköy cephesinde her zamanki gibi yine CHP güçlü.  TEBESSÜM Ak sakallı dedenin öfkesi! Seçim propagandası yapan bir aday gittiği kasabada aksakallı, yaşlı bir dede ile karşılaşır. Dede sorar: “Siz rakı içer misiniz?” “Haşa! Ağzımıza sürmeyiz!” “Kumar oynar mısınız?” “Biz kumar nedir bilmeyiz!” “Peki, bara-pavyona da mı gitmezsiniz?” “Aslaa! Bizde öyle şeyler olmaz!” Adayı dinleyen aksakallı dede bunları duyunca öfkeyle bağırır: “Öyleyse neden bu kadar çalıp milleti böyle perişan edersiniz be adam?” GÜNÜN SÖZÜ Sandığa gitmemek yanlış oy vermekten daha kötüdür!",https://www.sozcu.com.tr/dogru-durust-bir-secim-yapamayacak-miyiz-p33621
Rahmi Turan,"Türkiye büyüyor, vatandaş küçülüyor!",02 Mart 2024,"Nasıl bir çelişki bu? Vatandaş her geçen gün biraz daha küçülüyor, cebindeki para eriyor, yoksulken daha da yoksul oluyor ama bir yandan da Türkiye ekonomisi büyümeye devam ediyor! Türkiye İstatistik Kurumu’na göre Türkiye geçen yıl yüzde 4.5 büyümüş... İşin garibi büyürken bile fakirleşmişiz! Ortada vatandaşı rahatlatacak hiçbir şey yok! Türk-İş’in araştırmasına göre ülkemizde son durum ürkütücü: Açlık sınırı 16 bin 257 lira... Yoksulluk sınırı 52 bin 855 lira... Açlıkla boğuşan yoksullar ülkesi olmuşuz ama TÜİK’in bundan haberi yok! Bu rakamlara göre Türkiye’nin yüzde 80’i yoksul... Çünkü 52.855 lira maaş alan kaç kişi var ülkede? ★★★ Tabii ki, Türkiye’de büyüyen bir kesim de var... Toplam nüfusun yüzde 20’si (yaklaşık 17 milyon kişi) ülkemizde Avrupa düzeyinde yaşıyor. Bal tutup parmak yalayanlar bunlar... Yandaş iş adamları, müteahhitler, cemaatler, vakıflar vs. mutlu... Çünkü büyümenin aslan payını onlar alıyor. Dar gelirliler, asgari ücretliler, emekliler ise perişan... Özellikle maaşları 10 bin lira olan emeklilerin hali içler acısı... İktidarın ortağı Devlet Bahçeli: “Emeklilerin çağrıları haksız değildir. Gerekli iyileştirmeler cömertlikle yapılacaktır” diyerek emeklileri umutlandırdı ama boşuna... Cumhurbaşkanı Erdoğan, emeklilere daha fazla para vermenin mümkün olmadığını, bütçede bunu karşılayacak para bulunmadığını söyleyerek kapıları kapattı. Türkiye’nin içinde bulunduğu durumun bir itirafı gibiydi bu... Fakat... Aynı Cumhurbaşkanı Erdoğan ertesi gün ekonominin büyümesiyle övünerek: “Türkiye ekonomisi geçen yıl deprem ve diğer olumsuzluklara rağmen yüzde 4.5 büyüyerek önemli bir başarıya imza attı. Hani ekonomi kötüydü? İşte buyurun. Avrupa’nın en çok büyüyen ülkesi olduk. Muhalefet hani ‘Yandık, bittik, öldük diyordu ya, ne oldu?” dedi. ★★★ Evet, Türkiye’de büyüyenler var ama bunlar hep iktidarın üst düzey yandaşları... Saray halkı, AKP’li vekiller, belediye başkanları, partinin il ve ilçe yönetim kadroları, yandaş vakıflar, cemaatler vs... Ya vatandaş? Geçim derdi her geçen gün daha da büyüyerek insanlarımızın üzerine kâbus gibi çöküyor! Özellikle asgari ücretlilerin ve 10 bin lira ile geçinmeye çalışan emeklilerin vay haline! TEBESSÜM Seçmen “Hadi be” derse! 70’inci sanat yılını kutladıktan sonra sahnelere veda eden Müjdat Gezen artık günlük kısa köşe yazılarıyla kendisini sevenlerin karşısına çıkıyor. Meral Akşener’in Ankara’nın Mamak İlçesi’ndeki bir seçim gezisinde kendisine “Ekrem İmamoğlu ve Mansur Yavaş’ı neden bıraktın?” diye soran yaşlı bir kadın seçmene kötü davranarak onu azarlaması, Müjdat Gezen’in de haklı eleştirilerine yol açtı. Müjdat Gezen, bizim TEBESSÜM sütunumuza konu olacak şekilde şunları yazdı: “Bakırköy Ruh ve Sinir Hastalıkları Hastanesi’nin kurucusu Doktor Mazhar Osman’a biri demiş ki: “Falanca politikacı senin için ‘DELİ’ diyor.” Bakırköy Ruh ve Sinir Hastalıkları Hastanesi Başhekimi Mazhar Osman cevaplamış: “Onun, benim için ‘deli’ demesinin bir kıymeti harbiyesi yok. Ama ben onun için ‘deli’ dersem atarlar tımarhaneye, haberi olsun!” Bu öyküyü nakleden Müjdat Gezen yazısını şöyle tamamlıyor: “Meral Akşener, bir vatandaşa ‘Hadi be’ demiş. Bunun bir önemi yok. Ama vatandaş Akşener’e ‘Hadi be’ derse, işte bunun çok önemi var!” ★★★ Görünen o ki, Meral Akşener’in “Hadi be” diye efelenmesine seçim günü vatandaş da kızıp aynı üslûpla “Hadi be, sen de!” diye cevap verecek! GÜNÜN SÖZÜ Yumurta taşla, siyasetçi seçmenle kavga etmemeli!",https://www.sozcu.com.tr/turkiye-buyuyor-vatandas-kuculuyor-p26565
Rahmi Turan,Cavit Çağlar’ın fırtınalı yaşamı,13 Mart 2024,"Mübarek Ramazan ayının ilk akşamı Cavit Çağlar’ın “İFTAR” davetindeydik. Davette 50’ye yakın gazeteci ve televizyon programcısı vardı. Cavit Çağlar’ı siyaset alemi, iş dünyası ve spor camiasında tanımayan yoktur. Çağlar, Demirel’in Başbakanlığı döneminde Bursa Milletvekili seçilmiş ve daha sonra hükümette Devlet Bakanı olarak görev almıştı. Spor alanında da faaldi, Bursaspor Kulübü’nün 10’uncu başkanı Cavit Çağlar’dır. Başı devletle derde giren, yargılanan, mallarına el konulan Cavit Çağlar, bütün suçlamalardan alnının akıyla çıktı ve devlete olan tüm borcunu (faizleriyle birlikte) ödeyen tek iş adamı oldu. Mövenpick Oteli’nde medya mensuplarına verilen davetin nedeni Cavit Çağlar’ın fırtınalı yaşam öyküsünü anlatan kitabının tanıtımıydı. “Anı-Biyografi” alanında büyük usta olan Hulusi Turgut yıllarca araştırarak, Cavit Çağlar’ın dizi filmlere konu olacak hayatını yazmış ve 751 sayfalık bu kitap “Doğan Kitap” tarafından basılmıştı. Cavit Çağlar, konukların her birine imzalayarak armağan ettiği kitap hakkında: “Hulusi Turgut öylesine iyi çalışmış ki, inanın ben bile hakkımdaki bazı şeyleri bu kitaptan öğrendim.” dedi. ★★★ Cavit Çağlar, 1945 yılında Batı Trakya’nın Gümülcine kentince doğmuştu. O tarihte 2’nci Dünya Savaşı sona ermek üzereydi ama Gümülcine sürekli savaş alanı gibiydi. Bölge bir ara Bulgar askerlerinin işgaline uğramıştı. Yunanistan’ı saran iç savaştan kaçan bir Türk aile 1950 yılında Meriç Nehri’nden sınırı geçerek Anavatan’a kavuştu. Tüm tehlikeleri aşarak Edirne’ye ulaşan bu Türk aile, Cavit Çağlar’ın ailesiydi. 5 yaşındaki Cavit’in babası Mustafa Bey, Gümülcine’deki evini ve tüm mallarını satarak altına çevirmiş ve bir sandığın gizli bölümünde Türkiye’ye getirmişti. Bu altınlar, ailenin sermayesi oldu. Baba Mustafa, Akhisar’da bir un değirmeni satın alarak ailesiyle birlikte yeni hayata başladı... ★★★ Sevgili okurlar... Halen Cavit Çağlar’ın fırtınalı hayatını okumaya devam ediyorum. Kitabı bitirdikten sonra daha ayrıntılı bilgi verebilirim. Cavit Çağlar, iftarlı basın davetinde tanıtım yaparken: “Kitapta tarih var, coğrafya var... Savaşlar, göçler var... İş alemi var... Zirvede siyaset, ardından da siyasi tuzaklarla kurulmuş kasvetli günler var! Devlete ve millete darılmak yok. Gerektiğinde devletimizi komşu bir devletle barıştırmak da var” dedi. Hatırlayacaksınız... 9 yıl önce Suriye sınırında bir Rus savaş uçağını düşürdüğümüz vakit Türkiye ile Rusya arasında buz gibi soğuk ve tehlikeli rüzgarlar esmeye başlamıştı. İşte o gergin günlerde Cavit Çağlar araya girmiş, Rusya Devlet Başkanı Putin’le temasa geçerek Türkiye ile Rusya arasında barışı sağlamıştı. Cavit Çağlar, Kremlin Sarayı’nda 2017 yılının Kasım ayında yapılan büyük törenle, Putin’in elinden “Onur Madalyası” alan tek Türk iş adamı olarak tarihe geçti. Fikirtepe halkı, AKP adayı Murat Kurum’a kızgın! Fikirtepe, İstanbul’un Kadıköy yakasında büyük bir Kentsel Dönüşüm Bölgesi. Mağdur edilen insanların sorunları 12 yıldır devam ediyor. Bir grup Fikirtepli, bana gönderdikleri mesajda: “Murat Kurum, Fikirtepe halkına verdiği sözü tutmadı. Önceki dönemde Şehircilik Bakanı olan Murat Kurum Fikirtepe’de inşa edilen konutların en geç 2024’ün Temmuz ayında teslim edileceğine dair devlet sözü vermişti. O tarihe sadece 4 ay kaldı ama evlerin bitirilip teslim edilmesi mümkün değil. Binaların ancak 2025 yılının sonlarına doğru tamamlanacağı belirtiliyor. Murat Kurum’un verdiği sözleri tutup bu sorunu çözmesini istiyoruz. Aksi halde ona oy yok!” diyorlar. GÜNÜN SÖZÜ Yaşam savaşında kazanacağına inanan kişiler başarıya ulaşır!",https://www.sozcu.com.tr/cavit-caglar-in-firtinali-yasami-p29096
Rahmi Turan,Bu hazin günlere nasıl geldik?,05 Mart 2024,"Dolar kuru neden durmaksızın artıyor? Enflasyonu kim patlattı? Ulusça çektiğimiz bu sıkıntılar neden? Fiyatlar neden dizginlenemiyor? Bilim dışı ve popülist ekonomi politikalarıyla ülkeyi bu hale getirenler işleri düzeltebilir mi? ★★★ 24 Haziran 2018 seçimlerine 5 gün kala Cumhurbaşkanı Erdoğan millete: “Siz ayın 24’ünde bu kardeşinize yetkiyi verin, ondan sonra faizle, şunla-bunla nasıl uğraşılır göreceksiniz.” diye söz vermişti. Vatandaş inandı, yetkiyi verdi... Sonra ne oldu? Döviz fırladı, enflasyon coştu, fiyatlar patladı! Erdoğan’ın söz verdiği gün dolar kuru 4 lira 65 kuruştu... 5 yıl 8 ay geçti, bugün dolar 31 lira 49 kuruş... Yaklaşık 7 misli arttı! Ekonominin uçacağı vaat edilmişti, kanatları kırıldı, onun yerine fiyatlar uçtu, ülke ekonomisi karanlık bir tünele girdi! ★★★ Elde-avuçta bir şey kalmadığını bizzat Cumhurbaşkanı Erdoğan, Kütahya konuşmasında açıklayarak dedi ki: “Şimdi birileri çıkıyor, ‘Emekli maaşlarına 7 bin lira, 10 bin lira seyyanen (eşit miktarda) ekleyelim’ diyerek kendi akıllarınca emeklilerimizi tahrik ediyor. Bakınız, ülkemizde 16 milyon emeklimiz var. Emekli maaşlarına 7 bin lira eklemek demek, bütçeden yaklaşık 1,4 trilyon liralık, 10 bin lira eklemek demek 1.9 trilyon liralık bir kaynağı buraya aktarmak demektir... Yani 2024 yılı boyunca ülkemizde tek çivi çakmasak, tüm yatırım bütçesini buraya aktarsak bile bu gideri karşılamaya yetmiyor.” Kısacası “Veremeyiz” diyor Cumhurbaşkanı... Peki, milyonlarca emeklinin çalışma hayatları boyunca ödedikleri trilyonlarca liralık sigorta primleri ne oldu? Nereye harcandı bu paralar? İşte bu meçhul! ★★★ Emekliler asalak değil... Sadaka da istemiyorlar... Çalışamaz hale geldikleri yaşlılık günleri için ömürleri boyunca ödedikleri sigorta primlerini, yani kendi paralarını istiyorlar... Devletin bugün içine düştüğü sıkıntı, sosyal sigorta sisteminin kötü yönetilmesi sonucudur. Hatalı olan emekli değil, devlettir. Avrupa ülkelerinde sosyal sigorta sistemleri gayet güzel işler, çalışanlardan kesilen sigorta primleri oraya-buraya savrulmaz, iyi planlamalar yapılır, paralar akılcı yatırımlarda kullanılır... Böylece insanlar için mutlu bir gelecek hazırlanır. Avrupa ülkelerinde emekliler, yabancı memleketleri gezecek, gelip ülkemizde de tatil yapacak kadar bol emekli maaşı alır. 10 bin liralık sefalet ücretiyle yarı aç-yarı tok yaşayan bizim emeklilerimiz ise, huzur içinde bir hayat süren Avrupalı emeklilere özlemle, gıpta ile bakarlar! 31 Mart günü 6 ayrı seçim var  31 Mart günü sandığa giderken, kimleri seçeceğimizi bilmediğimiz gibi ne seçimleri yapıldığını da bilmeyenler olacaktır. O gün: 1) Büyükşehir ve il belediye başkanları, 2) İlçe Belediye Başkanları, 3) Belediye Meclis üyeleri, 4) Belediye Encümeni üyeleri, 5) İl Genel Meclisi üyeleri, 6) Muhtar ve İhtiyar Heyeti seçilecek. Türkiye’de toplam belediye sayısı 1393... 30 Büyükşehir, 51 İl, 922 İlçe, 390 Belde belediyesi var. Seçime katılacak adaylar ve makamlar hayli kalabalık... 35 siyasi parti adaylarının yer alacağı oy pusulasının uzunluğu yaklaşık 2 metre olacak. Geçen dönemde nüfusu 2 milyondan fazla belediyelerde belediye başkanlarına verilecek maaş 176 bin 735 lira olarak belirlenmişti. En düşük belediye başkan maaşı ise 54 bin 996 lira idi. Bu seçimde ödemeler daha fazla olacak ve ücretler memur maaşlarına bağlı olarak 6 ayda bir arttırılacak. Seçimler “Bilgisayar Destekli Seçim Sistemi” olan “SEÇSİS” sistemi ile yabancı bir grup tarafından yönetilecektir. * (Bu bilgiler, araştırmacı okurum Av. Ahmet Erdem Akyüz tarafından gönderildi.)  GÜNÜN SÖZÜ Kimseye iyilik yapmadıysan düşmanın olmaz!",https://www.sozcu.com.tr/bu-hazin-gunlere-nasil-geldik-p27221
Rahmi Turan,Adayların mal varlıkları açıklanmalı,04 Mart 2024,"Ankara’nın Çubuk ilçesi AKP’nin kalesi olarak bilinir. AKP o ilçe de her seçimde yüksek oranda oya sahip olur. Cumhurbaşkanı Erdoğan, 2019 seçiminde Çubuk’ta yüzde 72 oy alarak      rekor kırmıştı. Ayrıca Çubuk, CHP’nin eski Genel Başkanı Kemal Kılıçdaroğlu’nun yumruklandığı, linç edilerek öldürülmek istendiği yerdir. İşte o ilçede CHP’li bir aday konuşma yaparsa ne olur? Meydan ya boş kalır, ya da CHP’li aday protesto edilir, sloganlar atılarak konuşması engellenmek istenir, değil mi? Fakat... CHP Ankara Büyükşehir Belediye Başkan Adayı (şimdiki başkan) Mansur Yavaş’ın konuşmasında durum öyle olmadı. Tam tersine meydanda görkemli bir kalabalık toplandı, Mansur Yavaş’ın konuşması hararetli alkışlarla karşılandı. ★★★ Mansur Yavaş, Çubuk ilçesi halkına hitap ederken: “Çubuk bizim en az oy aldığımız yerlerden biri ama, bu kardeşinizde vicdan var. Sizlere hizmette kusur etmedim, tüm hizmetleri getirdim” dedi. Birçok AKP’li başkan adayı “Oy yoksa, hizmet de yok!” diyerek her yerde halkı açıkça tehdit ederken, Mansur Yavaş’ın sevgiye ve vicdana dayalı, insancıl belediyecilik anlayışı Çubuk halkını duygulandırdı. ★★★ Mansur Yavaş, Çubuk’taki konuşmasında: “Bu benim ikinci ve son dönemim olacak. Ben tüm mal varlığımı açıkladım. Bütün başkan adaylarının (üzerlerine kötü iftiralar yapışmasın diye) mal varlıklarını açıklamalarını bekliyorum” dedi. Mansur Yavaş’ın bu sözleri, doğal olarak AKP Ankara Büyükşehir Başkan adayı Turgut Altınok’u da kapsıyor. Mansur Yavaş’ın mal varlığını resmen açıklamasının üzerinden iki haftaya yakın bir zaman geçti. Turgut Altınok’tan hiçbir ses çıkmadı... Ankara’daki bazı arkadaşlarıma sordum: “Turgut Altınok’un zengin bir siyasetçi olduğunu hepimiz biliyoruz ama bunu kendisi de açıklamalı. Madem başkanlığa soyundu, şeffaf olmalı. Oy istediği seçmenin her şeyi bilmeye hakkı var. Böylece bir sürü dedikodunu da önüne geçmiş olur” dediler. Seçmenin şeffaflık talebi, çok haklı bir istektir. 5 yılda önemli bir değişim yok! CHP Ankara Büyükşehir Belediye Başkan adayı (şimdiki başkan) Mansur Yavaş: “Ben şeffaf bir siyasetçiyim. Gizlenecek hiçbir şeyim yok” diyerek 2019 seçimlerinden önce de kendisinin ve eşi Nursen Hanım’ın mal varlığını açıklamıştı. Aradan 5 yıl geçti. Mansur Yavaş ve eşinin 2019 yılında açıkladıkları mal varlığı ile 2024 yılında açıkladıkları mal varlıkları  karşılaştırıldığında önemli bir değişiklik olmadığı görüldü. Dikkatimi çeken şu: Yavaş Ailesi 2020 yılında 1.250.000 (bir milyon iki yüz elli bin) lira kredi çekmiş, bunun 45 taksiti ödenmiş, kalan 15 taksit ödenmeye devam ediyor. Bir de 2015 model Audi A3 marka otomobili 920.000 (dokuz yirmi bin)  liraya satıp, 2.175.985 (iki milyon yüz yetmiş beş bin dokuz yüz seksen beş) lira ödenerek 2023 model Audi A3 marka bir otomobil satın alınmış. Turgut Altınok da Mansur Yavaş’tan geri kalmayıp mal varlığını mutlaka açıklamalı. Böyle bir açıklama çok faydalıdır, çünkü bir takım olur-olmaz dedikoduların önünü kesmiş olur. TEBESSÜM Feleğini şaşıran aday! Radyo programcısı Cem Ceminay’ın, eski adı Twitter olan X’teki ilginç mesajı: “İktidarın İstanbul adayı Murat Kurum’u o kadar çok oradan oraya dolaştırdılar ki, adam sonunda nerede olduğunu hatırlamamış: ‘Şimdi biz neyin açılışını yapıyoruz?’ diye yanındakilere sormuş. Bu hızla devam ederlerse, ‘Ben hangi kentin belediyesine başkan adayıydım?’ diyecek, ona göre hazırlıklı olsunlar!” GÜNÜN SÖZÜ Mutlu mu olmak istiyorsun, o halde çok çalışacaksın!",https://www.sozcu.com.tr/adaylarin-mal-varliklari-aciklanmali-p26959
Rahmi Turan,Hakikatleri sıkıysa söyle!,16 Mart 2024,"Cumhurbaşkanı... AKP Genel Başkanı... Varlık Fonu Yönetim Kurulu Başkanı... Bakanlar Kurulu Başkanı... Bu kadar çok önemli görevi şahsında toplayan Erdoğan, AKP’li belediye başkan adaylarının propagandasını da üzerine aldı. Şimdi kent kent dolaşıyor, her ilde büyük mitingler düzenliyor. Dünyada bu kadar çok görevi üstlenen başka bir cumhurbaşkanı ya da devlet başkanı var mıdır? Hayır, yoktur! Batı ülkelerinde böyle bir şey olamaz ama burası Türkiye, her şey olur! Cumhurbaşkanı Erdoğan, AKP Genel Başkanı olarak seçime bizzat kendisi giriyormuş gibi çalışıyor, mitinglerde konuşuyor, seçmenden partisi ve belediye başkan adayları için oy istiyor. Anayasa’nın 103’üncü maddesine göre Cumhurbaşkanı göreve başlarken tarafsızlık yemini ediyor. Yani, Cumhurbaşkanı tarafsız olmalı. Peki, böyle tarafsızlık olur mu? Anayasa’ya göre herkesi kucaklaması gereken Cumhurbaşkanı, toplumun sadece yarısını kucaklıyor. ★★★ Erdoğan, İzmir’deki mitingde meydanda toplanan halka hitap ederek: “Aksi yönde bir duruşumuzu görürseniz hiç çekinmeyin. Yüzümüze hakikati haykırın. Haykırın ki, hatamızı görüp düzeltelim.” dedi. Bunlar tabii ki güzel sözler ama ülkemizdeki uygulama öyle mi? Şu anda, hakikatleri haykıran çok sayıda insan cezaevinde... Ülkede “Cumhurbaşkanı’na hakaret” iddiasıyla sürekli davalar açılıyor. 2022 yılı istatistiklerine göre “Cumhurbaşkanı’na hakaret iddiasıyla” açılan dava sayısı rekor düzeyde... 16 bin 753 kişi 1 yıldan 5 yıla kadar hapis istemiyle yargılanıyor. İnsanlar artık konuşmaktan korkar hale geldi. Cumhurbaşkanı Erdoğan, hatalarını görüp düzeltmeyi gerçekten arzu ediyorsa, avukatlarına “Dava açmayın, bırakın hakikatleri yüzümüze karşı haykırsınlar.” diye talimat vermeli... Bayraktaroğlu’nun şikayeti!  SÖZCÜ’nün kardeş yayını Korkusuz Gazetesi’nin köşe yazarı Memduh Bayraktaroğlu’nun zamanının önemli bir bölümü adliye koridorlarında geçiyor. Meslektaşımız, eleştirileri nedeniyle Cumhurbaşkanı Erdoğan’ın avukatları tarafından “Suç duyurusunda” bulununca savcılığa çağrılıyor ve “Cumhurbaşkanı’na hakaret ettiği” iddiasıyla soruşturma başlatılıyor. Erdoğan’ın İzmir mitingindeki “Yüzümüze hakikati haykırın” sözleri üzerine köşesinde şunları yazdı: “Tayyip Bey; ‘Hiç çekinmeyin, yüzümüze hakikatleri haykırın ki hatamızı görüp kendimizi düzeltelim’ demişsiniz. Benim hatam: Hakikatleri yüzünüze karşı değil de medya üzerinden... Yani... Gıyabınızda söylemem mi? Ki; En az 10 kere savcılığa: Hakkımda suç duyurusunda bulundunuz? İyi o halde... Bundan sonra davet edin; Bütün gerçekleri yüzünüze karşı söyleyeyim... Mahkemelere gitmekten kurtulayım...” Seçim sandığının gücü! 12 Mart Salı günü Resmi Gazete’de 8247 Sayılı Cumhurbaşkanlığı Kararı yayınlandı. Buna göre Muğla’nın Milas İlçesi’nde Akbelen Ormanları’nın çevresinde yer alan 190 parsellik tarım arazisi “acil olarak” kamulaştırılıyordu. İşlemi Maden ve Petrol İşleri Genel Müdürlüğü yapacaktı. Fakat, ne oldu? İki gün sonra yeni bir Cumhurbaşkanlığı kararı ile “acil denilen” ilk kararname iptal edildi. “Acil” kamulaştırmayı yürürlükten kaldıran önemli olay nedir? Tabii ki Muğla Büyükşehir Belediye Başkanlığı seçimleridir. AKP adayı Aydın Ayaydın, Cumhurbaşkanı Erdoğan’la iki defa konuşarak Muğla’da seçimin tehlikeye gireceğini belirtince “Acil kamulaştırma” kararı 48 saat içinde yürürlükten kaldırıldı. İyi ki seçim var. Bu sayede 190 dönümlük tarım arazisi kurtulmuş oldu fakat... İleride ne olur, bilinmez! GÜNÜN SÖZÜ Dile kilit vurulmaz, dil söyler saklanır, baş belaya katlanır!",https://www.sozcu.com.tr/hakikatleri-sikiysa-soyle-p29845
Rahmi Turan,"“Hem yanarım, hem yakarım” politikası!",30 Mart 2024,"Yarın sandığa gidip oyumuzu vereceğiz ve “Gelecek günlerimiz ak mı, kara mı?” göreceğiz! Ülkeyi saran uzun yoksulluk kuyruklarına... Bitmek-tükenmek bilmeyen sıkıntılara... Yaşanan derin acılara rağmen aziz milletimiz AKP adaylarına mı oy verecek, yoksa iktidara sarı kart mı gösterecek? Bu büyük merak konusu! Ekonomik bataklığa gömülmemiş, her şey güllük gülistanlıkmış gibi mutluluk nutukları atanlara, umut balonları uçurup, bol ama boş vaatler yağdıranlara itibar edilecek mi, bilemiyorum! ★★★ Geçtiğimiz günlerde, iktidarın ortağı Devlet Bahçeli’nin, “Bu benim son seçimim” diyen Cumhurbaşkanı Erdoğan’a nasıl çığlık çığlığa seslendiğini hayretler içinde gördük: “Ayrılamazsın! Türk milletini yalnız bırakamazsın! Yeni yüzyılın kurtarıcı lideri olarak sizi görmek istiyoruz!” diye haykırıyordu... MHP lideri Bahçeli’nin “Erdoğan giderse Türk milleti yalnız kalacak” değerlendirmesini neye dayanarak yaptığı anlaşılamadı! Tarih boyunca hepsi de birbirinden değerli nice liderler geldi geçti... Türk milleti her zaman ayakta kalmayı başardı. İktidar ve ortağı, ülkede pembe bir tablo yaratmaya çalışıyor. Herkes tok, herkes mutluymuş ve emekliler 10 bin lira maaşla yarı aç-yarı tok yaşamıyorlarmış sanki! Gözlerini kapatan iktidar, ülkedeki ucuz ekmek, ucuz et, ucuz yağ kuyruklarını görmek istemiyor! ★★★ Muhalefet dağınık. Her parti kendi adaylarını çıkarttı. Özellikle İYİ Parti Genel Başkanı Meral Akşener “Hem yanarım, hem yakarım” siyaseti izliyor! Meral Hanım, İmamoğlu’na, Mansur Yavaş’a öylesine kin besliyor ki, aralarında “Kan davası” varmış gibi hareket ediyor ve bunu saklama gereği bile görmüyor, ağzına geleni söylüyor! Siyasi kulislerde dolaşan iddiaya göre, Meral Hanım’ın hedefi AKP adaylarını kazandırmak! Anlaşılan, kendisi kaybedecek ama CHP’ye de kaybettirecek! Nasıl bir siyaset bu? Akıllı seçmenin, Meral Hanım’ın acayip politikasına itibar etmeyip, tabanda ittifak yapması güçlü bir ihtimal olarak görünüyor. Muhalefet partilerinin dağınıklığa karşı, devletin bütün imkanlarını kullanarak kendisine avantaj sağlayan Cumhur İttifakı’nda bir çatlak yok. Böyle bir havada yerel seçimlere gidiyoruz. Yarın sandıkta takke düşecek, kel görünecek! İmamoğlu “Nuri Ulusu Kütüphanesi”ni açtı Yarınki seçim, “haksızlıklarla dolu, en eşitsiz seçim” olarak tarihe geçecek. İstanbul’da 17 Bakan’ın, devlet imkanlarını da kullanarak Ekrem İmamoğlu’na karşı mücadele etmeleri, seçimin hakkaniyet kuralları içinde olmadığının net göstergesidir. İmamoğlu, yalnız 17 Bakan ile değil, tüm partilerle ve Partili Cumhurbaşkanı ile de tek başına mücadele ediyor... Onun takdir ettiğim bir yanı da mücadeleci kimliğinin yanı sıra kültüre büyük önem vermesi... İmamoğlu seçim yoğunluğuna rağmen hafta içinde vakit ayırıp, Beylikdüzü Belediye Başkanı Mehmet Murat Çalık ile birlikte “Nuri Ulusu Kütüphanesi”nin resmi açılışını yaptı. Atatürk’ün kütüphanecisi olan Türkiye’nin ilk kütüphanecisi Nuri Ulusu’nun adını taşıyan Beylikdüzü Fatih Sultan Mehmet Kültür Merkezi’ndeki 150 kişilik kütüphanede 26 bin 545 kitap var ve haftanın her günü saat 7.00 ile 21.00 arasında hizmet veriyor. Nuri Ulusu’nun oğlu Mustafa Kemal Ulusu, törenden sonra “Ekrem Bey seçimi kazanarak tekrar başkan olduğunda Türkiye’nin en büyük ‘Nuri Ulusu Kütüphanesi’ni açacağının sözünü de verdi. Sayın İmamoğlu ile Sayın Mehmet Murat Çalık’a, şahsım ve tüm Ulusu ailesi adına minnettarım.” dedi. GÜNÜN SÖZÜ Mitinglerde, açlar tokları neden alkışlar, bilen varsa anlatsın!",https://www.sozcu.com.tr/hem-yanarim-hem-yakarim-politikasi-p36000
Rahmi Turan,Fakirleştikçe mutlu olan toplum (!),10 Mart 2024,"Çıldıran fiyatlar, ağır geçim şartları halkımızın ruhsal durumunu nasıl etkiliyor? Acayip bir ülke haline geldik. Türkiye İstatistik Kurumu (TÜİK) geçtiğimiz günlerde, ülkemizdeki mutlu insanların oranının bir yıl öncesine göre arttığını açıkladı. Toplum olarak fakirleşiyoruz, işsiz kalanların sayısı artıyor, pahalılıkla boğuşuyoruz, gırtlağa kadar borca gömülmüşüz ama tüm bunlara rağmen Türkiye’de mutluluk oranı yükseliyormuş... Fakirleştikçe mutlu olmak nasıl bir şey, bilemiyorum... ★★★ Enflasyon coştukça, döviz kurları yükseldikçe, çarşı-pazarda hızla artan fiyatlar dayanılmaz hale geldikçe kendini daha mutlu hissedenlerin oranının artması sizce mantıklı mıdır? Ülkede hukuk rafa kaldırılmış, anayasa çiğnenmiş, adaletsizlik artmış, demokrasi yaralanmış ama bunları gördükçe insanların mutlulukları artmış, öyle mi? Gelir dağılımındaki uçurum büyürken, fakirleşen zümreler, bal tutup parmak yalayanları gördükçe “Biz yiyemiyoruz, onlar yesin bari” diye mi mutlu oluyorlar? Bu işte bir gariplik var! ★★★ Türkiye İstatistik Kurumu (TÜİK) sık sık çeşitli araştırmaların sonuçlarını açıklıyor ama bunlar genellikle tartışma konusu oluyor. Sokaktaki 10 kişiye sorsanız, en az 8’i “Ben TÜİK’in rakamlarına inanmam” diyor. Kurumun bir süre önce açıkladığı “Yaşam Memnuniyet Araştırması” da böyle... ■ 2022 yılında mutlu olduğunu beyan eden 18 yaş ve üzerindeki gençlerin oranı 49.7 iken, 2023’te mutluluk oranı yükselerek yüzde 52.7’ye çıkmış. ■ Mutlu olduğunu belirten yetişkin erkeklerin oranı 2022’de yüzde 46.5 iken, 2023’te artarak yüzde 50.3 olmuş. ■ Kadınlarda ise mutluluk oranı 2022’de yüzde 52.7 iken, 2023’te yüzde 55.1 oranına yükselmiş... ★★★ Araştırmadan (özetle) şu sonuç çıkıyor: Türkiye’de ters orantılı bir hayat var. Millet fakirleştikçe mutluluk artıyormuş demek ki... TÜİK’e göre insanlarımızın yüzde 50’den fazlası memnun ve mutlu... Yaşanan zor hayat şartları, ağır enflasyon, aşırı pahalılık, demokrasiden uzaklaşmak, hukuksuzluk, gelir dağılımındaki adaletsizlik, toplumun yarısından çoğunun mutluluğuna engel olmuyormuş! Ne diyelim, helal olsun! Mutlu olmak tabii ki güzeldir ama... Yeryüzünde fakirleştikçe mutlu olan başka bir toplum var mıdır, bilemiyorum! Beleş hayat, oh ne rahat! Doğru Parti Eşbaşkanı Rifat Serdaroğlu’ndan mizahi bir eleştiri: ■ Ülkede akıllılar korkudan bir yerlere saklandı, meydan aklı kıt olanlara kaldı. ■  Aklı kıt olanlar da bir türlü tatmin olmuyor, ne verilse doymuyorlar! ■ Böyle beleş yaşanan bir ülke nerede var? ■ Suriyeli diyorsun, her ay cebine harçlık konuluyor, hastane-ilaç-gençlere üniversiteye gitmek sınırsız. 5 üniversitenin kapıları Suriyelilere açık ve beleş! ■ Merkez Bankası Matbaası çalışanları mutlu... Sürekli para basmak için neredeyse 24 saat çalışıp fazla mesai alıyorlar... ■ Bankamatik desen, paraların hepsi gıcır gıcır. ■ O zaman, haydi hep beraber söyleyelim: “Beleş hayat, oh ne rahat, ver oyunu rahat yat!” İki rakip aday karşılaşınca... Büyük bir kentte iki rakip partinin belediye başkan adayları tesadüfen karşılaşınca ortam gerilmiş... Adaylardan biri rakibine küçümseyerek bakıp: “Bir eşekle senin aranda ne fark var yaa?” demiş... Bu kaba soruya muhatap olan aday hiç kızmamış, aralarındaki mesafeye bakarak şöyle cevap vermiş: “Merak etme, hemen ölçtüm. Bir eşekle benim aramda sadece iki adım fark var!” GÜNÜN SÖZÜ Hayatta her zaman usta bir avcı gibi sabırlı ve sakin olmak gerekir!",https://www.sozcu.com.tr/fakirlestikce-mutlu-olan-toplum-p28437
Rahmi Turan,Akıl gözüyle bakınca neler görüyoruz?,26 Mart 2024,"Seçimlere 5 gün kaldı... İktidar, şatafatlı sloganlar bulmakta hayli becerikli... Yıllardır bu süslü, gösterişli, çarpıcı sözlerin büyüsüyle seçimlerin galibi oldu. Aslında süslü fakat içleri boş sözler bunlar ama bazı kitleleri etkileyip AKP’ye oy kazanmakta faydası oluyor. İktidarın ilan ettiği Türkiye Yüzyılı’nda, Türk ulusu büyük sıkıntılar içinde... İnsanlar, savaş yıllarındaki ağır şartları yaşıyor gibiler! Ucuz ekmek kuyrukları... Ucuz et kuyrukları... Yoksulların uzattığı iftar kuyrukları... Açlık sınırında yaşayan emeklilerin çığlıkları... Alım gücü hızla düşen paramızın hazin hali... Büyüyen işsizlik rakamları... Ekonomik çöküş nedeniyle üniversiteyi bırakan öğrenciler... Ailelerini yeterince besleyemeyen dertli babalar... Kısmetlerini başka ülkelerde arayan mutsuz doktorlar... İki üniversite bitirdiği halde iş bulamayan talihsiz gençler... İşte, iktidarın ilan ettiği “Türkiye Yüzyılı” bu... ★★★ Bu kadarla kalmıyor... Bir de emeklilerin dramı var! İktidar onlara para veremiyor ama nasihat veriyor, umut veriyor ve diyor ki: “Kasada para yok, daha fazla veremeyiz. Fakat, ileride enflasyon düşecek, ekonomi düzelecek, piyasalar rahatlayacak. Vakti gelince emeklilerimiz için gereken iyileştirmeyi yapacağız” İyi de... O zamana kadar kim öle, kim kala? Emekliler ekonominin düzelmesini beklerken nasıl yaşayacak, söyler misiz? “Türkiye Yüzyılı” ve “Emekliler yılı” vaatlerine ne oldu? ★★★ 2018-2022 yılları arasında Türkiye genelinde 1 milyon 957 bin üniversite öğrencisi öğrenimini yarıda bırakıp üniversiteyi terk etmiş! Ülkenin geleceğini etkileyecek can sıkıcı bir rakam bu... Temel sebep: Ekonomik kriz ve parasızlık! Ağır hayat şartlarının yoksullaştırdığı aileler evlatlarını okutamıyor! Bu yıl üniversiteye giriş için başvuran öğrencilerin sayısında “yaklaşık yarım milyon azalma” olması da düşündürücü.... Ülke olarak nereye, hangi istikamete gidiyoruz böyle? ★★★ İktidarın “Türkiye Yüzyılı” “Emekliler Yılı” gibi sloganları gerçekleşmiş olsa bundan gurur duyar, mutlu olurduk. Fakat... Mutluluk için önce refahımızın artması, ülkede adil bir düzenin kurulması gerekir. Hukukun üstünlüğünün yok olduğu... Demokrasiden ve Cumhuriyet’in kurucu değerlerinden uzaklaşıldığı... Milli Eğitim’in perişan edildiği... Enflasyon, pahalılık ve işsizliğin sürekli arttığı bir ülkede mutluluk ummak hayal olur. Olaylara akıl gözüyle bakınca bu gerçekleri görüyoruz. Prof. Necati Tolun’un uyarısı! Kanal İstanbul’u ilk defa 2011 yılında “Çılgın Proje” adıyla duymuştuk. 13 yıldan beri bu tantanayı dinliyoruz. Bilim adamları çılgın projenin İstanbul’a vereceği büyük zararları anlata anlata bitiremiyor. İktidarın adayı Murat Kurum şimdi oy kaygısıyla “Kanal İstanbul gündemimizde yok” diyor. Fakat aynı Murat Kurum, Çevre ve Şehircilik Bakanı iken: “Onlar öyle istedi, burası böyle dedi, şurası şöyle oldu diye bu projeden vazgeçilmeyecek, kararlı bir şekilde devam edilecek” diye çevresini azarlıyordu. Kurum’un, Kanal İstanbul konusunda bugünkü sessizliği hiç samimi değil! Kanal İstanbul’un her türlü zararı anlatıldı ama akla gelmeyen bir şeyi Prof. Dr. Necati Tolun hatırlattı. Prof. Tolun gönderdiği mesajda “Kanal İstanbul yapılırsa İstanbul’un ilçeleri Silivri ve Çatalca başta olmak üzere bütün Trakya, İstanbul’a gelmek için ‘Köprü parası’ verecek. Sayın İmamoğlu’nun konuşmalarında bunu halka anlatmasında fayda var” diyor. Necati Tolun Hoca haklıdır. Kanal İstanbul yapılırsa, İstanbul bir ada halini alacak ve hiçbir yönden şehre parasız girilemeyecek! GÜNÜN SÖZÜ Başarılı olmanın yüzde 20’si şans ve yetenek, yüzde 80’i çalışmaktır!",https://www.sozcu.com.tr/akil-gozuyle-bakinca-neler-goruyoruz-p33991
Rahmi Turan,İmamoğlu kazanırsa Erdoğan’ı yenmiş olacak!,20 Mart 2024,"Seçime sadece 11 gün kaldı. Zaman kanatlanmış gibi uçup gidiyor sanki... Özellikle İstanbul’daki seçim çalışmalarını merakla izliyoruz. Ekrem İmamoğlu, az farkla da olsa önde görünüyor. Karşısında rakip olarak Murat Kurum yok! O sadece bir isim... İmamoğlu’nun gerçek rakibi Cumhurbaşkanı ve AKP Genel Başkanı Erdoğan... Murat Kurum’un İmamoğlu karşısında hafif kaldığını gören Erdoğan’ın kollarını sıvayıp sahaya inmesi İstanbul seçimini “Erdoğan-İmamoğlu yarışı” haline getirdi. İmamoğlu bu durumu aylar öncesinden tahmin etmiş “Ben gerçek rakibimi biliyorum” demişti. ★★★ Her fırsatta İmamoğlu’nu eleştirip Murat Kurum’a oy isteyen Erdoğan, İstanbul’daki mitinglerinde, Hatay’da olduğu gibi, İstanbullulara: “Biz yoksak, hizmet de yok!” diyecek mi? Öyle tehdit edici bir dil kullanılırsa İstanbul halkı bu sözlerden korkup fikrini değiştirerek Murat Kurum’a mı oy verecek? Ya da o sözlere tepki gösterip tam tersine mi hareket edecek? Bunların hepsini kısa bir zaman sonra göreceğiz. ★★★ “Partili Cumhurbaşkanı” olmak zaten yanlıştı. Sadece kendi partisinin Cumhurbaşkanı oluyor, muhalefetteki insanların Cumhurbaşkanı olmuyordu. Oysa Cumhurbaşkanı ülkenin birliğini, bütünlüğünü temsil eder. “Partili Cumhurbaşkanlığı Sistemi” birlik duygusunu zedeledi! Şimdi Sayın Cumhurbaşkanı, anayasa gereği ettiği yemine aykırı olarak tarafgir bir tutum içinde, rakiplerine hakaret edip, onları küçülterek seçim propagandası sürdürüyor. Cumhurbaşkanı’nın sözde değil, özde tarafsız olması, ülkede birliği ve bütünlüğü sağlaması şart... Fakat... Partili Cumhurbaşkanı, iktidara oy vermeyen kitleleri ötekileştiriyor, karşı görüşte olan insanları adeta düşman ilan ediyor. Bunun işe yarayıp yaramayacağını, halkı korkutup korkutmayacağını seçim günü göreceğiz! ★★★ Aslında en doğru olanı, Cumhurbaşkanı Erdoğan’ın yerel seçimleri yerel adaylara bırakmasıydı. Cumhurbaşkanlığı makamı bunu gerektirirdi. Fakat Erdoğan devletin bütün imkanlarını kullanıp, tüm ağırlığını ortaya koyarak olanca gücüyle seçime müdahil olmayı tercih etti. Bu durum, bir yenilgi halinde onun için prestij kaybı olacak. Erdoğan meydanlara çıkmasaydı, İstanbul’daki muhtemel bir seçim kaybı, sadece Murat Kurum’un yenilgisi olarak kalırdı. Şimdi, eğer İmamoğlu kazanırsa, yalnız Murat Kurum’u ve diğer tüm partileri değil, Erdoğan’ı da yenmiş olacak. Hem de tek başına! Devlet Bahçeli ve yeni yüzyılın kurtarıcı lideri! Bir zamanlar, ülkedeki derin yoksulluğu, çekilen sıkıntıları görerek sert muhalefet yapan Devlet Bahçeli, Cumhurbaşkanı Erdoğan’a akla hayale gelmeyecek kadar ağır sözlerle yükleniyordu... Şimdi ne yapıyor? Keskin bir (U) dönüşüyle, eski sözlerinin tam tersini söylüyor, Erdoğan’ı coşkun bir şekilde överek yere-göğe sığdıramıyor! Erdoğan geçtiğimiz günlerde “Bu benim son seçimim” dedi ya... Bu söz en çok Devlet Bahçeli’ye dokundu: “Hayııır! Ayrılamazsın! Yeni yüzyılın kurtarıcı lideri olarak sizi görmek istiyoruz!” diye feryadı kopardı. Siyaset dünyası bu “Kurtarıcı lider” ifadesini kabul etmedi. Çok sayıdaki eleştirilerden biri de Zafer Partisi lideri Ümit Özdağ’dan geldi, “Bu ülkede yegane kurtarıcı lider Atatürk’tür. Erdoğan Türkiye’yi neden kurtaracak? O zaman kapatın partiyi, AKP’ye katılın. AKP Genel Başkanı kurtarıcı lider ise MHP’ye ne gerek var?” dedi. Demokrat Parti İstanbul Milletvekili Cemal Enginyurt’un “Türkiye Cumhuriyeti’nin tek kurtarıcı lideri vardır, o da sarı saçlı, mavi gözlü dev adam Atatürk’tür.” şeklindeki sözleri de çok beğenildi. GÜNÜN SÖZÜ Aşılması imkansız hiçbir duvar, hiçbir tepe, hiçbir dağ yoktur!",https://www.sozcu.com.tr/imamoglu-kazanirsa-erdogan-i-yenmis-olacak-p30659
Rahmi Turan,“Hem yanarım hem yakarım” kafası!,03 Mart 2024,"Sayın Meral Akşener hiç kusura bakmasın... Dilediği kadar “Kiralık basın” “Satılmış TV kanalları” desin... O kendinin hüsnü kuruntusu... Bağımsız medya doğruları söylemeye devam edecek. İYİ Parti lideri, dengesiz hareketleri, tutarsız sözleriyle her geçen gün biraz daha irtifa kaybediyor... CHP için son olarak söylediği sözler çok çirkin! Midesi bulanıyormuş hanımefendinin... “CHP’nin jest isteme işleminden bıktım usandım, midem bulanıyor artık!” dedi. Aslında Meral Hanım’ın midesi değil, psikolojisi bozuk! Bazen etrafını kırıp döküyor, bazen gülücükler dağıtıyor. Fakat içten değil, birileri gıdıklıyormuş gibi zoraki gülüyor... Çoğu zaman sert, öfkeli, sinirli, kırıcı! ★★★ Hafta içinde Ankara Mamak’ta yaptığı seçim ziyaretleri sırasında bir seçmenle tartışması ve orta yaşlı bir kadının kendisine: “Ne güzel kardeştiniz... Ekrem İmamoğlu ile Mansur Yavaş’ı neden bıraktınız?” diye sormasına fena halde kızıp “Sizin için mi parti kurduk? Hadi be!” diye onu azarlaması politik bir gaftı. CHP, Ekrem İmamoğlu ve Mansur Yavaş karşıtlığının (yani düşmanlığının) aslında Meral Hanım’a hiçbir faydası yok. Fakat oylar bölüneceği için AKP adaylarına çok faydası olabilir.  Kim bilir, belki de amaç budur! ★★★ Son bir yıldır Meral Akşener’in sinirlerinin zayıfladığı anlaşılıyor. Çünkü hiçbir siyasetçinin söylememesi gereken lâfları söylüyor, seçmeni fena halde kırıyor! İnsanları azarlayacaksan neden çarşı-pazar dolaşıp oy istiyorsun onlardan? Sana oy vereceklerse, onların da soru sormaya hakları vardır. Kızmaca, darılmaca olmaz! Seçmene kızan kendine kızar, seçmene küsen kendine küser! ★★★ Meral Akşener için seçmen dün “Velinimet” idi, bugün ise “Hadi be!” denilen, “Oy vermeseniz vermeyin” diye azarlanan biri oldu. Meral Akşener’in başlıca hedefinin “CHP’ye kaybettirmek” olduğu artık daha net anlaşılıyor. İYİ Parti’yi dibe çektiğine, kendisinin de kaybedecek olmasına önem vermiyor “Hem yanarım, hem yakarım!” politikası izliyor! Belki CHP’ye zarar verecek, iktidarın kazanmasını sağlayacak ama kendi partisi de batma noktasına gelecek! Bunu düşünmüyor! Tabii ki, ülkeye de yazık ediyor! Profesör Doktor Kural’ın görkemli müzik şöleni Bir insan hem uluslararası ödüllere sahip bir tıp doktoru, hem de profesyonel şarkıcılara taş çıkartacak kadar iyi bir Türk Musikisi Sanatçısı olabilir mi? Bu özellikleri şahsında toplayan Prof. Dr. Ali Rıza Kural önceki gece Maslak’taki “TİM Show Center” da ilginç bir konser verdi. Dünya Endoürolojisi’ni (hiç kesi yapmadan, sadece bir santimlik küçük bir delik açılıp vücut içine girilerek yapılan ameliyatları) uygulayan hekimlere verilen “Ömür Boyu Onursal Üyelik Ödülü” sahibi Prof. Dr. Ali Rıza Kural hekimlik giysisini çıkartıp, bu defa “Solist” kimliğiyle sahneye çıktı. TİM Show Center’ın 1900 koltuklu ana salonundaki yerler tamamen dolmuştu. Profesör Kural, İstanbul Senfoni Orkestrası ve Türk Müziği sazlarının eşliğinde, musikimizin seçkin eserlerinden örnekler vererek, birbirinden güzel şarkılar söyledi. Toplam 20 şarkı... O anları görmeyenlere salondaki atmosferi anlatmak zor. Salonu dolduran müzikseverler konser sonunda sanatçıyı ayakta alkışladı. Tıp Fakültesi’ndeki eğitimi sırasında Konservatuarı da bitirip doktor müzisyen olan Ali Rıza Kural, kısa bir süre önce kaybettiğimiz Prof. Dr. Nevzat Atlığ gibi dev bir musiki üstadından eğitim almıştı. Konserin tüm geliri ülke eğitimine destek olması için Acıbadem Üniversitesi Öğrenci Eğitim Merkezi’ne aktarıldı. GÜNÜN SÖZÜ Başarı akıl ve çaba ister. Hiçbir kalıcı başarı tesadüf değildir!",https://www.sozcu.com.tr/hem-yanarim-hem-yakarim-kafasi-p26779
Rahmi Turan,“ŞŞP”den kurtulmalıyız!,09 Mart 2024,"Yukarıdaki başlığı görüp “Nedir bu ŞŞP?” dediğinizi duyar gibiyim... Harflerin açılımı:  ■ Şaşırmış yöneticiler... ■ Şaşkın ekonomi... ■ Perişan vatandaş... Bu satırların ilk harfleri olan (ŞŞP), acıklı yaşamımızın şifresi gibi sanki... ŞŞP’den kurtulmadan ulusça halimizin düzelmesi pek mümkün görünmüyor! Maliye Bakanı Mehmet Şimşek bol bol konuşuyor ama sanırım boş konuşuyor. İktidarın ağzından düşmeyen tek kelime “Sabır!” Sabır iyi de... Nereye kadar? Millet zaten yıllardır sabrediyor ama sonu hep hüsran oluyor! ★★★ Hukuku hiçe sayan, birlik ve beraberlik yerine toplumsal zıtlaşmayı körükleyen bir yönetimin ekonomiyi düzeltmesi, piyangoda büyük ikramiyenin çıkması kadar zayıf bir ihtimaldir. Bu duruma son 5 yılda geldik. Bir işe yaramayan mevcut sistemin değişmesi gerekiyor. Her seçim bir umuttur, fırsattır, kurtulma şansıdır. Fakat... Önümüze çıkan fırsatları kaçırmakta üstümüze yok! 31 Mart seçimleri ulusumuz için yeni bir sınav olacak. Toplum olarak artık uyanmak zorundayız. Muhalefet, birbiriyle kavga etmeyi bırakıp yerel seçimlere odaklanmalı, insanlarımız da partizanlığı bırakıp oylarını aklın süzgecinden geçirerek kullanmalı. Aksi halde tren yine kaçar! ★★★ 31 Mart’tan sonraki halimiz bugünkünden kötü olabilir. İktidarın, 2028 yılının Mayıs ayına kadar 4 yıl 1 ay yeni bir seçim derdi ve oy kaygısı olmayacak! Enflasyonun, fiyatların, vergilerin frenleri patlayınca, bütçelerimizde daha derin yaralar açılabilir. Bu nedenle iktidara mutlaka “Sarı kart” gösterilmelidir. Aksi halde devletin “İtibardan tasarruf olmaz” diye yaptığı büyük savurganlıklar artarak devam eder. Halk için acı reçeteler hazırlanıp yeni yeni vergiler icat edilerek fedakârlık yine vatandaştan istenir! Meral Hanım’ın şaşırtıcı zikzakları ve Hz. Ömer  Meral Akşener şimdi CHP’yi yıkıp, AKP’yi kazandırmaya çalışıyor. Bunda, Ekrem İmamoğlu’ndan almak istediği intikam duygusunun da payı var. İkinci İslâm Halifesi Hazreti Ömer’e demişler ki: “Falanca kişi sana tuzak hazırlıyor, kötülük yapacak!” Hazreti Ömer: “Hayret bir şey” demiş “Ben ona hiç iyilik yapmadım ki...” CHP’nin başına gelen de o hesap! ★★★ Sağduyulu İYİ Parti seçmeninin 31 Mart’ta partisinin kuklası olmayacağı görüşündeyim. Tutarsız politikalar izleyen İYİ Parti’nin bu seçimlerde daha da gerileyeceği kesin gibi görünüyor! İYİ Parti’den kopacak oyların bir kısmı CHP’ye, bir kısmı da MHP’ye gider diye düşünüyorum... İYİ Partililerin AKP’ye oy vereceklerini hiç sanmam! Genel Seçimler öncesi “Bir oy Meral’e, bir oy Kemal’e” diyen Meral Hanım’ın ilginç dönüşü, CHP’ye karşı nefrete varan kinin sebebi nedir, bilemiyorum. Bu büyük çark ediş, hanımefendinin bilinçaltında kendisini rahatsız eden bazı duygu ve düşüncelerin ortaya çıkması diye izah edilebilir. Çok çalışmak... Kadın, akşam vakti işten dönen kocasına: “Bugün doktora gittim” diye konuşmaya başlar. “Doktora mı gittin? Ne dedi?” “İyice muayene ettikten sonra bir de dilime bakınca, çok çalışmaktan bu hale geldiğimi söyledi.” Adam bilmiş bir şekilde: “Gördün mü karıcığım?” der “Ben sana her zaman ‘fazla konuşma, dilin dinlensin’ demiyor muydum?” GÜNÜN SÖZÜ Her şeyi bildiğini sanmak küçük ve kibirli insanların zaafıdır!",https://www.sozcu.com.tr/ssp-den-kurtulmaliyiz-p28235
Rahmi Turan,“Hakikati haykırın” sözü unutuldu mu?,19 Mart 2024,"Cumhurbaşkanı ve AKP Genel Başkanı Erdoğan’ın mitinglerde söylediği bazı sözler çok iyi, çok güzel de uygulamalar farklı! Hatırlayacaksınız... Bir süre önce düzenlediği İzmir Mitingi’nde Erdoğan “Aksi yönde bir duruşumuzu görürseniz hiç çekinmeyin. Yüzümüze hakikati haykırın! Haykırın ki, hatamızı görüp düzeltelim.” demişti. Önceki gün Cumhurbaşkanı Erdoğan’ın Konya’da mitingi vardı. Ülkemizde dertsiz insan yok gibi... “Derdini söylemeyen derman bulamaz” diyen “Staj ve Çıraklık Sigortası” mağdurları da, Cumhurbaşkanı’nın “Hakikati haykırın!” sözlerini hatırlayarak Konya’daki mitinge gittiler. Ancak... Grubun bir kısmı içeri girebildi ama kalabalık bir kısmı polis barajını aşamayıp dışarıda kaldı. Güvenlik güçleri sertti. Ortam gerildi! ★★★ Engelleri aşıp mitinge katılmayı başaran gruptakiler dertlerini Cumhurbaşkanı’nın yüzüne karşı söylemek, ondan bir müjde, bir söz almak istediler. Gençlerden oluşan grup, mitingin hararetli bir anında diğer tüm sesleri bastırıp “Çırağa müjde” diye sloganlar atmaya başlayınca hava gerginleşti. Kürsüdeki Cumhurbaşkanı Erdoğan sloganlara kızarak: “Çırağa müjde olmaz! Müjde kalfaya, ustaya olur! Onun için de bu tür adımlar yanlış adımlardır.” diyerek sinirli bir sesle onları payladı. Peki, Sayın Erdoğan’ın İzmir’de söylediği o hoşgörülü sözler ne oldu? Hemen unutuldu mu? ★★★ Olay bununla da bitmedi... “Staj ve Çıraklık Sigortası Mağdurları Federasyonu” sosyal medya hesabından yaptığı paylaşımda, mitinge girmeye çalışan üyelerinin güvenlik kuvvetleri tarafından gözaltına alındıklarını açıkladı. Sosyal medyadaki açıklamada: “Konya Derneği Yönetici ve üyelerimiz miting alanına gittiler. Kapıda güvenlik uygulamasında alana girişlerine izin verilmedi. Dernek Başkanımız ve arkadaşlarımız gözaltına alındılar.” ifadelerine yer verildi. Federasyonun Konya Derneği mensupları, gözaltına alınan üyelerinin sayısının yaklaşık 50 kişi olduğunu belirtti. ★★★ Gözaltına alınanlar hakkında ne gibi bir işlem yapılacak? Soruşturma açılacak mı? Bilmiyoruz! Halen tüm Türkiye’de “Cumhurbaşkanı’na hakaret” iddiasıyla açılan davalarda 16 bin 753 kişinin yargılandığını hatırlatalım! Her seçim vatandaşın bir yaşam tercihidir! Ankara’da ilginç bir seçim yarışı var. Dikkatle ve biraz da ibretle izliyorum. Sandık başına gitmeye az bir zaman kaldı. 12 gün gibi kısa bir süre kala seçim heyecanının arttığı görülüyor. Ankara Büyükşehir Belediye Başkan adayı (şimdiki başkan) Mansur Yavaş: “Sevgili Ankara’lılar... Rakibimin mal varlığını açıklaması iyi oldu. Bu konuda herhangi bir yorum yapmayacağım. Her şey apaçık meydanda... Karar sizlerin” diyor. Her işinin şeffaf olduğunu belirten Mansur Yavaş, kendisinin ve eşinin tüm mal varlığını herkesten önce açıklamıştı. Mansur Yavaş için şeffaflık ve hesap verilebilirlik ön planda görünüyor. Tüm varlığını ve yaptığı işleri açık bir kitap gibi vatandaşın önüne seren Mansur Yavaş seçmene “Ben buradayım, her zaman hesap vermeye amadeyim.” diyor. ★★★ Kapalı siyaset ülkenin geleceğine gölge düşürür! Kamuoyu, AKP adayı Turgut Altınok’un, sadece gayrimenkullerini açıklamasını yeterli bulmuyor, banka hesaplarını, nakit varlığını, arabalarını, ziynet eşyalarını da açıklamasını bekliyor. Her seçim bir yaşam tercihidir. Halk, yalnız Ankara’da değil, tüm Türkiye’de aydınlık mı istiyor, yoksa gizemli karanlıklar mı? Bütün mesele bu... Nihai karar seçmenin... Her toplum kaderini kendi tayin eder! GÜNÜN SÖZÜ Tabağına ne doğradıysan kaşığına o çıkar",https://www.sozcu.com.tr/hakikati-haykirin-sozu-unutuldu-mu-p30420
Rahmi Turan,Açıklıyorum! Oyum İmamoğlu’na!,27 Mart 2024,"Seçimlere 4 gün kaldı... Açık açık söylüyorum: Bir İstanbullu olarak ben oyumu Ekrem İmamoğlu’na vereceğim! Neden? Haksızlığa ve adaletsizliğe isyan ettiğim için! İmamoğlu, İstanbul’da yapayalnız bırakıldı! Tek başına amansız bir mücadele veriyor. Bu yiğitçe çabaya saygı duyulur. Karşısında kimler yok ki? Say say bitmez! Onu yıkıp, İstanbul’u kazanmak isteyenlerin başında, devletin bütün gücünü elinde toplayan Cumhurbaşkanı Erdoğan geliyor... Sonra, büyük yetkilerle donatılmış 17 Bakan... Böyle adil bir seçim olur mu? Tüm güvenlik kuvvetlerinin bağlı olduğu İçişleri Bakanı... Adalet dağıtması gerekirken, bunu unutup İmamoğlu’na hücum eden Adalet Bakanı... Enflasyonla mücadele etmesi icap ederken, İmamoğlu ile mücadele etmeyi tercih eden Maliye Bakanı... Çiftçilerin sorunlarına çözüm getiremeyip, Murat Kurum’un oy sorunlarını çözmeye çalışan Tarım Bakanı... Halk sağlık sorunlarıyla perişan olurken, Murat Kurum’a oy istemek için koşuşturan Sağlık Bakanı... Murat Kurum’un takımında forvet görevini üstlenerek İmamoğlu’na gol atmaya çalışan Spor Bakanı... Saymakla bitmiyor. İktidarın 17 Bakanı İstanbul’da İmamoğlu’nun karşısına dikilmiş onu devirmeye çalışıyor. ★★★ Yalnız iktidar kanadı değil, başta Meral Akşener’in partisi olmak üzere, diğer muhalefet partileri de İmamoğlu’na saldırıyor! Muharrem İnce, Ali Babacan, Ahmet Davutoğlu, Ümit Özdağ, DEM Partisi ve diğerleri... Hedeflerinde hep CHP ve İmamoğlu var! Bu partilerin seçim kazanma ihtimali yok! Amaçları İmamoğlu’nu yıkıp, İstanbul’u AKP adayı Murat Kurum’a kazandırmak! İmamoğlu herkese karşı mücadele ediyor. Sanırım yeryüzünde şimdiye kadar böylesine dengesiz, böylesine haksızlıklarla dolu acayip bir seçim görülmemiştir. ★★★ Ekrem İmamoğlu’nun “Topunuz gelin, ne olacak?” sözleri yalnız iktidara değil, diğer tüm partilere yönelik bir meydan okumadır! İmamoğlu bu tepkisinde haksız değildir. Bir Cumhurbaşkanı, 17 Bakan ve diğer parti liderlerinin, bir kişiyi hedef alıp onu dövmeye çalışmasının halk arasında da rahatsızlık yarattığını görmemek mümkün değil. Bu nedenle, seçim günü sandıkta kullanılacak tepki oyları Ekrem İmamoğlu’na yarayabilir.    Ancak, kafama takılan bir soru var: Açıkça taraf tutan bu Bakanlarla güven içinde, sağlıklı bir seçim yapılabilir mi?  Mehmet Şimşek’e yakışmadı!       Maliye Bakanı Mehmet Şimşek’in görevi nedir? Enflasyonla mücadele edip, ekonomiyi düze çıkartmak, değil mi? Fakat o “Saldım çayıra, Mevlam kayıra” misali bunları bir yana bırakıp, iktidarın İstanbul adayı Murat Kurum’a oy istiyor. Doğrusu, hiç yakışmadı! Para toplayamayan Mehmet Şimşek’in oy toplamaya çalışması bir tuhaf! Ülkede ekonomik göstergeler hiç iç açıcı değil... Birleşik Kamu İş Konfederasyonu’nun Kamu-Ar birimine göre Mart ayında açlık sınırı 20 bin lirayı aştı, yoksulluk sınırı ise 57 bin 280 lira oldu. Ey İmamoğlu’nu devirmeye çalışan tüm siyasetçiler! Ülkede milyonlarca aç, milyonlarca yoksul varken, neden bir parça olsun, onları düşünmüyorsunuz? TEBESSÜM Adalet dediğin ne ki? Ormanda tavşanın deli gibi koştuğunu gören maymun sormuş;        “Neden kaçıyorsun tavşan kardeş?” Tavşan cevap vermiş: “İktidar güvenlik güçlerine emretmiş, bütün filleri topluyorlarmış!” “Yahu sen fil olmadığını bilmiyor musun?”  “Biliyorum ama yakaladıkları herkesi içeri tıkıyorlarmış. Fil olmadığını anlatana kadar beş yıl geçiyormuş!” GÜNÜN SÖZÜ Vakti gelen fikirden ve düşünceden daha kuvvetlisi yoktur!",https://www.sozcu.com.tr/acikliyorum-oyum-imamoglu-na-p34216
Rahmi Turan,İmamoğlu kaybederse vay İstanbul’un haline!,23 Mart 2024,"Çılgın proje “Kanal İstanbul” ne oldu? “Türkiye Yüzyılı vizyonunun gerçekleşmesine katkı sağlayacak, cumhuriyetimizin referans projeleri arasında yer alacak” diyorlardı. Tabii ki bir hayaldi bu... AKP İstanbul adayı Murat Kurum’un o konuda sesi soluğu çıkmıyor. Neden? Mahcubiyetinden herhalde! Murat Kurum, “Kanal İstanbul” lafı açılınca öcü görmüş gibi oluyor, rengi ruhsarı soluyor. Çünkü o da biliyor ki “Çılgın proje” İstanbul halkının tepesini attırdı. Kanal İstanbul’u savunmak, oy kaybına sebep olacak! ★★★ Bilim adamları, Kanal İstanbul projesi gerçekleşirse, bunun çevrede yaratacağı korkunç zararları anlata anlata bitiremiyor. Murat Kurum bu konudaki soruları “İstanbul’un gündeminde olmayan benim de gündemimde olmaz” diye geçiştirmeye çalışıyor. Fakat... Seçimi AKP kazanırsa “Çılgın Proje” derhal gündeme gelecek ve karşılarında kendilerine engel olacak hiçbir güç kalmayacak! Ekrem İmamoğlu, göreve geldiği ilk günden beri çılgın projeye karşı çıkıp “İstanbul’u mahvetmelerine izin vermeyeceğiz” diyor ve dediğini yapıyor. Eğer İmamoğlu seçimi kaybederse, vay İstanbul’un haline! ★★★ İstanbul halkını kızdırmamak için kaçamak cevaplar veren Murat Kurum, Çevre ve Şehircilik Bakanı iken: “Kanal İstanbul bir devlet ve millet projesidir. Kanal İstanbul’u yapacağız. Şimdi her zamankinden daha çok inanıyoruz. Kanal İstanbul’u, İstanbul’umuza, Türkiye’mize kazandıracağız. İstanbul’un marka değerine marka katacağız” diyordu. (4 Nisan 2021) Murat Bey şimdi oy kaygısıyla tersini söylüyor! ★★★ Tüm bilim adamları “Kanal İstanbul birçok açıdan önlenemeyecek büyük tahribata sebep olacaktır” diye aynı nokrada birleşiyor fakat... İstanbul’a verilecek zararlar iktidarın umurunda bile değil... Çevre felaketine yol açacak Kanal İstanbul Projesi, kentin bağrına saplanmış bir hançer gibi olacak. Bunu ben söylemiyorum. Bilim adamları söylüyor ve iktidara seslenerek “İstanbul’a kıymayın!” diyorlar! Milletin aklıyla alay etmeyin! AKP İstanbul adayı Murat Kurum’u, gazeteci Cüneyt Özdemir’in YouTube yayınında dinlerken şaşırmadım demem yalan olur! “Kanal İstanbul gündemimizde yok. İstanbul’un öncelikleri var. Öncelik neyse ona göre hareket edeceğiz” diyen Murat Kurum’a Özdemir soruyor: “Yarın İstanbul Büyükşehir Belediye Başkanı seçildiniz, Sayın Erdoğan da ‘Kanal İstanbul’u yapalım’ derse, ‘Bizim başka önceliklerimiz var’ deyip direnir misiniz?” Murat Kurum’un cevabı çok cesurca: “Derim tabii, niye demeyeyim? Zaten Sayın Cumhurbaşkanımız böyle düşünen birisi.” Bu cevaba helal olsun... Yiğit Kurum, velinimeti olan Erdoğan istese de Kanal İstanbul’u yapmazmış! İnandınız mı bu lafa? Ben şahsen hiç inanmadım. İnanan olduğunu da sanmıyorum! Çevre ve Şehircilik Bakanı iken Kanal İstanbul’un imar planlarını hazırlayıp onaylayanın Murat Kurum olduğunu belirtelim. Bu nasıl çelişki, bu nasıl dönüş böyle? Ne olur milletin aklıyla alay etme Kurum Bey!     TEBESSÜM Göz doktorunda... Gözleri bozulan Temel muayene için hastaneye gider... Göz doktoru onu iskemleye oturtup karşı duvardaki ışıklı bir tabloyu göstererek: “Şuradaki harfleri, büyükten küçüğe doğru sırasıyla bana okur musun?” der. Temel, gözlerini kırpıştırarak doktora bakar: “Sen bana oku doktorcuğum?” der. “Benim gözlerim bozuk da...” GÜNÜN SÖZÜ ‘Herkesi aldatırım’ diyen herkesten daha çok aldanır!",https://www.sozcu.com.tr/imamoglu-kaybederse-vay-istanbul-un-haline-p33428
Rahmi Turan,Olmadı Turgut Bey!,18 Mart 2024,"İktidarın Ankara Büyükşehir adayı Turgut Altınok: “Belediye Başkanı olduğumdan beri malım azaldı” dedi ve azalmış mal varlığını açıkladı... Azalmışı bile görkemli! Toplam 119 gayrimenkulü var! Sadece  bir arsasının büyüklüğü 4 milyon 943 bin metrekare! Bir Avrupa ülkesi olan Lüksemburg’un yüzölçümümün yaklaşık iki katı, Monaco Prensliği’nin iki buçuk katı... Doğrusu akılları durduran, dudak uçuklatan bir gayrimenkul zenginliği... Şaşırmayan kimseye rastlamadım. CHP Genel Başkanı Özgür Özel’e bile “Allah Allah” dedirtti bu zenginlik. ★★★ Turgut Altınok: “Herkes kendinden şüphe etsin, benden etmesin. Bu mallar ana sütü gibi ak ve helal” dedi. Helali hoş olsun tabii, gözümüz yok ama diyeceklerimiz var. Listede sadece arsalar, tarlalar, evler, binalar ve bir de benzin istasyonu bulunuyor. Sadece bunların açıklanması kafalardaki soru işaretlerini silmedi. Mal varlığı açıklamasında banka hesapları, otomobiller ve kıymetli eşyalar, mücevherler hiç yok! Yarım açıklama gibi bir şey bu... ★★★ Kamuoyu, Turgut Altınok’un mal varlığının tamamını öğrenmek istiyor. Turgut Bey madem ki, Ankara gibi Türkiye’nin kalbi olan bir kentin Büyükşehir Belediye Başkanlığına soyundu, madem ki vatandaştan oy istiyor, ondan şeffaf olmasını istemek seçmenin en doğal hakkı... Emlak kralısın ama hiç banka hesabın ve araban yok mu? AKP Ankara Büyükşehir Belediye Başkan adayı Turgut Bey’in açıklamasında, 67 daire, 22 arsa, 23 tarla, 2 kagir ev, 2 kagir bina, 1 benzin istasyonu, 1 bostan, 1 bağ yer aldı. Toplam 119 gayrimenkul... Altınok, bunların çoğunun anne ve babasından miras kaldığını belirtti. Merak edilen, kafalarda soru işareti yaratan şu: - Rekor düzeyde gayrimenkul sahibi olan Turgut Altınok’un bankada hiç mi parası yok? - Kendisinin ve eşinin nakit varlığı sıfır mı? - Kendisinin, eşinin ve çocuklarının hiç mi otomobili yok? - Ailenin altını, mücevheri, ziynet eşyası da mı yok? - Koluna pahalı marka kol saati de mi takmıyor? - Eşinin değerli ziynet eşyaları, altın veya pırlanta kolyeleri de mi yok? Turgut Altınok’un açıkladığı mal varlığında bunlar bulunmuyor. Kim bilir, belki de onları maldan saymıyordur!   Günümüzde gariban emeklinin bile banka hesabı varken, milyarlık gayrimenkulün sahibi Turgut Bey’in bankalarda hiç hesabı olmaz mı? Yarım şeffaflık olmaz “TAM şeffaflık” lazım! “Mal-mülk Allah’ın, ben emanetçisiyim” diyen Turgut Altınok’un, kamuoyunun baskısına dayanamayarak (eksik de olsa) mal varlığını açıklaması hiç yoktan iyi oldu tabii ki, ama bu açıklamanın yarım kalmaması, listeye banka hesaplarını ve otomobillerini de eklemesi gerekiyor. Eğer hiç nakit parası ve arabası bulunmuyorsa, bunu da “Yok” diye kamuoyuna açıklaması lazım. Ancak hiç parası olmaması, hiçbir banka hesabı bulunmaması mümkün değil diye düşünüyorum. Turgut Bey vatandaşın güvenini kazanmak istiyorsa halka hesap verebilir olmalı, şeffaflıktan asla kaçınmamalı. Ankara kulislerinde “Altınok tüm mal varlığının yarısını bile açıklamadı, yani yarım şeffaf” diye yorumlar yapılıyor.    Siyasi çevreleri iyi bilen deneyimli gazetecilerden biri olan Yavuz Selim Demirağ dün SZC TV’deki sabah programında, “Turgut Bey’in mal varlığı, açıkladığının belki de on mislidir. Ben böyle düşünüyorum.” dedi. Yarım şeffaflık yeterli değil Sayın Altınok, TAM ŞEFFAF olmalı! GÜNÜN SÖZÜ “Mal sahibi, mülk sahibi, hani bunun ilk sahibi?”",https://www.sozcu.com.tr/olmadi-turgut-bey-p30194
Rahmi Turan,Duy da inanma!,17 Mart 2024,"Her yerde Erdoğan var... İstanbul, Ankara ve İzmir’den, Adana, Malatya, Zonguldak’a kadar tüm illerin Belediye Başkan Adayı tek başına Cumhurbaşkanı Erdoğan sanki! “Tek Adam Rejimi”nin doğal sonucu olarak bütün illerde seçmene o muhatap oluyor. 70 yaşında ve meydanlarda... Gerçekten büyük enerji... İzmir’de, Malatya’da, Elazığ’da, Zonguldak’ta, her ilde, her yerde AKP Büyükşehir Belediye Başkan adayları için oy istiyor. Tabii ki, İstanbul’da Murat Kurum’u, Ankara’da Turgut Altınok’u kazandırmak için de, CHP adayları Ekrem İmamoğlu ve Mansur Yavaş’ı dilinden düşürmüyor. ★★★ Cumhurbaşkanı Erdoğan “31 Mart seçimleri benim için bir final. Yasanın verdiği yetkiyle bu seçimler son seçimim.” diyerek seçmenin duygularına hitap etti. Peki, 31 Mart gerçekten Erdoğan’ın son seçimi mi? Kendi hesabıma ben buna inanmam! Benim bildiğim Erdoğan siyaseti kesinlikle bırakmaz. Mevcut yasalara göre yeniden aday olamıyor ama Meclis’te parmaklar kaldırılınca Anayasa dahil her yasa değiştirilebilir, önünde engel kalmaz! Bu konuda ciddi işaretler var... AKP - MHP yeni bir anayasa üzerinde çalışıyor. Bu anayasada bir kişinin iki defa seçilme şartı kaldırılabilir! Bundan başka, Meclis erken seçim kararı aldığı taktirde Erdoğan 3’üncü (aslında 4’üncü) defa aday olabilir. Ayrıca... Erdoğan’ın “Son kez” demesi ilk değil. Geçtiğimiz yıllarda da “Milletten son kez oy istiyoruz.” dediğini hatırlatalım. Sözün özü: Seçmen bıraktırmadıkça Erdoğan siyaseti bırakmaz!  3. defa aday olmanın yolu! Anayasa değişse de, değişmese de Erdoğan’ın yeniden aday olma şansı bitmiş değil. 3’üncü (fiilen 4’üncü) defa Cumhurbaşkanı adayı olabilir. Adalet Bakanı Yılmaz Tunç: “Meclis’te 5’te 3 çoğunlukla seçimlerin yenilenmesi (erken seçim) kararı alınırsa Sayın Erdoğan’a 3’üncü dönem için adaylık yolu açılır.” dedi. Eski Adalet Bakanı Bekir Bozdağ da Erdoğan’ın bir kez daha aday olabilmesinin yolunu şöyle gösterdi: “Anayasa’ya göre bir kimse en fazla iki defa Cumhurbaşkanı seçilebilir. Ancak yine Anayasa’ya göre Türkiye Büyük Millet Meclisi tarafından seçimlerin yenilenmesine (erken seçime) karar verilmesi halinde Erdoğan’ın üçüncü defa aday olması anayasal hakkıdır. Yarınlar ne getirir bilinmez.” Eski ve yeni Adalet Bakanları’nın bu sözlerinden anlaşılan şu: Erdoğan, Meclis’te 5’te 3 çoğunluğu bulursa, 3’üncü (gerçekte 4’üncü) defa Cumhurbaşkanı adayı olacak. Bu kesin! “Bu benim son seçimim” ifadesi, olsa olsa “duygusal bir seçim propagandası” amacına yönelik sözlerdir. Ah şu menfaatler yumağı! Eski Başbakan Tansu Çiller, amansız bir AKP destekçisi... İşin içine birtakım menfaatler girince akan sular duruyor! İstanbul seçimlerinde AKP adayı Murat Kurum’u destekleyen Tansu Çiller neden Ekrem İmamoğlu’na karşı? İmamoğlu, Tansu Çiller’in kendisine karşı olmasını “imar rantına” bağlıyor. Meselenin aslı şöyleymiş: Murat Kurum, Çevre ve Şehircilik Bakanı olduğu dönemde Çiller ailesinin Sarıyer ilçesinde SİT alanı olan arazisine “imar izni” çıkartmış... Çiller ailesi, arazide yapılacak çok sayıda lüks villa ile yüzlerce milyon lira kazanmaya hazırlanırken, İmamoğlu bu ballı böreğin üzerine limon sıkmış... Yargıya başvuran Ekrem İmamoğlu, eski başbakan Tansu Çiller için SİT alanında yapılan değişikliği mahkeme kararıyla iptal ettirmiş... Böylece villaların yapımı da suya düşmüş! Hanımefendi şimdi, arazisine imar izni sağlamak için AKP adayı Murat Kurum’u hararetle destekliyormuş! Seçimi Murat Kurum kazanırsa Çiller’lere yeniden piyango çıkmış gibi olacak! Ülkemizde siyaset işte böyle “Menfaatler yumağı” gibidir!  GÜNÜN SÖZÜ Menfaat hırsı, çoğu zaman dünyayı acımasız yapar!",https://www.sozcu.com.tr/duy-da-inanma-p30011
Rahmi Turan,52 yıllık arkadaşım Ertuğrul Akbay,07 Mart 2024,"Bugün 7 Mart, yüreğimizi sızlatan günlerden biri... Sevgili Ertuğrul Akbay’ı 5 yıl önce bugün kaybetmiştik... Oysa onu daha dün kaybetmiş gibiyiz... Anıları öylesine taze, öylesine sıcak... Sesi kulaklarımda çınlıyor. Zaman çok hızlı, kanat takmış uçup gidiyor sanki... 52 yıllık arkadaşımı sonsuzluğa uğurladığımız günden bu yana tam 1825 gün geçti. Ölmek bir hayatın bitişidir, fakat her hayatın bitişi ölmek değildir. Ertuğrul Akbay, aramızdan ayrıldığı andan bu yana anılarımızda yaşıyor. Dostluğu, sevgi dolu varlığı ve enerjik kişiliğiyle hep yanımızda gibi... Onu, ölümünün 5’inci yılı olan bugün Zincirlikuyu’daki mezarı başında dualarla anacağız. ★★★ Ertuğrul Akbay benim en uzun süre birlikte çalıştığım bir arkadaşım, dostum ve meslektaşımdı. 1967 yılında tanışmıştık, ölüm günü olan 7 Mart 2019’a kadar, tam 52 yıl boyunca birbirimize destek olduk. Sanırım bu bir dostluk rekorudur. Benzerine çok az rastlanır. Ertuğrul Akbay sıra dışı, yaratıcı, olağanüstü çalışkan, müthiş bir gazeteciydi... İki yabancı dil biliyordu... Cesurdu, atılgan ve girişkendi... Kafasına koyduğu bir işi başarmadan bırakmazdı. Tuttuğunu koparan gazetecilerdendi... Yarım yüzyılı aşan meslek hayatında, olay yaratan sayısız röportajlara, olağanüstü haber ve fotoğraflara imza attı. Gazeteciliğin her alanında çalıştı, patron da oldu ama röportaj yazarlığı ve muhabirlik en sevdiği işti... Dünyada ayak basmadığı kıta, gezip görmediği ülke kalmamıştı. Yeryüzündeki 7 kıtayı (Asya, Avrupa, Afrika, Kuzey Amerika, Güney Amerika, Avustralya, Antarktika) ve 177 ülkeyi dolaşan kaç kişi vardır? Sanıyorum varsa bile sayısı çok azdır.  Meslek hayatım boyunca ben de tüm dünyayı gezen bir gazeteciyim ama gördüğüm ülkelerin sayısı Ertuğrul’un gezip gördüklerinden daha azdır. Ruhu şad olsun. Ertuğrul Akbay’ın olay yaratan haber ve röportajları Ertuğrul Akbay meslek hayatı boyunca Türkiye’de ve dünyada adım adım dolaşarak olay yaratan yazı dizileri hazırladı. Bunlardan bazıları şöyle: - 1968 yılında Afrika’ya gidip, Kongo’da yaşayan dünyanın en kısa boylu insanları olan Cüce Pigmeler hakkında hazırladığı fotoğraflı yazı dizisi Günaydın Gazetesi’nde yayınlandı ve gazeteye büyük tiraj kazandırdı. - Çeşitli yıllarda Amerika ve Sovyetler Birliği liderleriyle röportajlar yapmayı başardı. - Dünyanın en ünlü silah tüccarı Suudi Arabistanlı Adnan Kaşıkçı ile diyalog kurup, onun hakkındaki en taze haberleri önce o duyurdu. - 1975 yılında Hindistan’a gidip Hint Fakirleri arasında aylarca yaşayarak hazırladığı yazı dizisi ülkemizde olay yarattı. - 1976’da Kafkasya’ya giderek 100 yaşını aşan ve dünyanın en uzun ömürlü insanları olan dağlıların uzun yaşam sırlarını araştırdı ve yazdı. - 1981’de ABD Başkanı Ronald Reagan ile tanıştı. Onun Türkiye’ye yolladığı önemli mesajlarını Türk halkına duyurdu. - 1982’de yurt dışına kaçan Banker Kastelli’yi tüm İnterpol polisi ararken, onu Kuzey Afrika’da saklandığı yerde Ertuğrul Akbay buldu ve fotoğraflı haber yaptı... - Alain Delon, Jean Paul Belmando, Claudia Cardinale, Gina Lollobrigida, Sophia Loren, Brooke Shields gibi dünya sinemasının en ünlü yıldızlarıyla dostluk kurdu, röportajlar yaptı. - Cumhurbaşkanı Turgut Özal’ın Amerika’da “Baypas ameliyatı” olduğu haberini herkesten önce vererek tüm Türk basınını atlatan gazeteci oldu. Ertuğrul Akbay’ın hayatı kalın bir kitap olacak kadar çok ilginç olaylarla doludur. Nur içinde yatsın, mekânı cennet olsun. GÜNÜN SÖZÜ Neylersin ölüm herkesin başında, Uyudun uyanmadın olacak, Kimbilir nerde, nasıl kaç yaşında? (Cahit Sıtkı Tarancı)",https://www.sozcu.com.tr/52-yillik-arkadasim-ertugrul-akbay-p27712
Rahmi Turan,Kör kuyularda merdivensiz kaldık!,06 Mart 2024,"Alarm zilleri daha güçlü çalmaya başladı. Ey yetkililer, ey halkım...Duyun artık bunu! Türkiye İstatistik Kurumu’nun açıkladığı “tıraşlanmış enflasyon” bile (yüzde 67.07) ekonomimizin hızla baş aşağıya gittiğini gösteriyor. Bağımsız kuruluş ENAG’ın açıkladığı yıllık enflasyon rakamı (yüzde 121.98) daha gerçekçi. Boş lâflarla, vaatlerle, atıp-tutmakla enflasyon düşmüyor! ★★★ Ülkemizde daha önce böyle bir tablonun yaşandığını hiç hatırlamıyorum. Yaşadığımız zorlu günler bana, geçen hafta Türk Musikisi konseri veren  Prof. Dr. Ali Rıza Kural’ın söylediği “Kürdilîhicazkâr şarkıyı” hatırlattı. Tesadüfün bu kadarı zor olur. Şarkıdaki “Beni kör kuyularda merdivensiz bıraktın” sözleri, toplum olarak yaşadığımız hali anlatıyor sanki! Ekonomide kör kuyuya düştüğümüz gibi, üstelik merdivensiz de bırakılmışız! Ünlü şarkının sözlerinin rahmetli şairimiz Ümit Yaşar Oğuzcan’a ait olduğunu da belirteyim. (1926-1984) ★★★ Büyük umutlar bağladığımız Mehmet Şimşek de bizi kör kuyudan çıkaracağa benzemiyor. Yanlış para ve maliye politikaları piyasaları yangın yerine döndürürken, gıda, enerji ve akaryakıta peş peşe gelen zamlar hayat pahalılığını dayanılmaz hale getirdi. Dolar ve Euro kurları ateşlenmiş füze gibi yükseliyor. Dün, Amerikan doları 32, Euro 35 liraya yaklaştı. İngiliz Sterlini 40 lirayı aştı. Paramızın değeri küçüldükçe, ulus olarak sürekli fakirleşiyoruz. ★★★ “Nas var, size bize ne oluyor?”, “Faiz sebep enflasyon sonuç” söylemlerinden sonra devam eden yanlış politikalar ekonomimizi çıkmaza soktu. Maliye Bakanı Mehmet Şimşek “Mali sığlığı düzeltiyoruz. Enflasyonu düşürecek, fiyat istikrarını sağlayacağız” diyor ama ben artık ona da inanmamaya başladım. Şu ana kadar iyiye giden hiçbir şey yok çünkü! ★★★ Seçimden sonra durum daha da zorlaşacak, kemerler daha fazla sıkılacak! Bakın, siz o zaman görün halkın çilesini! Ancak... Milletin feryatlarına önem veren olmayacak. Çünkü 31 Mart’tan sonra 2028 yılının Mayıs ayına kadar (4 yıl) seçim yok! Kötü gidişatı durdurmanın çaresi ne? Bu yönetim tarzının değişmesi gerekiyor ama her seçimde treni kaçırıyoruz. Bundan sonraki tren 2028’de gelecek. Ona göre! Çetin Paşa’ya geçmiş olsun Hapisteki emekli generallerin dramını sık sık dile getiriyorum. Cezaevlerindeki hücrelerinde âdeta ölüme terk edildiler... Hepsinin birçok hastalığı var... Kalp, tansiyon, karaciğer, böbrek, diyabet, safra kesesi, bel fıtığı, kocamışlık hali, vs... Cezaevi şartlarında yaşamaları mümkün değil... Bu durum, Adli Tıp Kurumu’nun verdiği raporlarla sabit ama dosyaları aylardır bekletiliyor. Önceki gün, 84 yaşındaki Emekli Orgeneral Çetin Doğan’ın tansiyonu tehlikeli bir şekilde yükselince derhal hastaneye kaldırıldı. Çetin Paşa’nın avukatı Hüseyin Ersöz, sosyal medyadan şu açıklamayı yaptı: “Müvekkilimiz Çetin Doğan, İzmir F Tipi Kapalı Cezaevi’nde tansiyon değerlerinin yükselmesi üzerine Ege Üniversitesi Hastanesi’ne kaldırıldı. Yapılan tetkikler sonrası gerçekleşen ameliyatla Çetin Doğan’ın safra kesesi alındı. Müvekkilimizin sağlık durumunun iyi olduğu bilgisi alınmakla birlikte, yaşına bağlı sürekli sağlık sorunlarından dolayı hastanede müşahede altında tutulmaya devam edilecek... Çetin Doğan’a, eşi Nilgül Doğan refakat ediyor. Adli Tıp Kurumu’nun ‘Kocamışlık ve sürekli hastalık raporu’ düzenlediği Çetin Doğan’ın dosyası 2023 yılı Nisan ayından bugüne kadar Cumhurbaşkanı’nın önünde bulunuyor.” GÜNÜN SÖZÜ Yaşamın anlamını kaybetmek hayatı kaybetmekten acıdır!",https://www.sozcu.com.tr/kor-kuyularda-merdivensiz-kaldik-p27477
Rahmi Turan,"Meral Hanım’a neden “Gitme, kal” diyorlar?",14 Nisan 2024,"Meral Akşener “27 Nisan’daki Olağanüstü Kurultay’da aday olmayacağını” açıkladıktan sonra başlayan tartışmalar devam ediyor. MHP lideri Devlet Bahçeli ile Büyük Birlik Partisi Genel Başkanı Mustafa Destici de “Gitme, İYİ Parti’nin başında kal” diyenlere katıldı. İki genel başkan da Meral Akşener’in kararından vaz geçmesini hararetli bir şekilde istiyor. AKP’den de bu düşüncede olanlar var. Peki, Cumhur İttifakı neden Meral Akşener’in İYİ Parti’nin başında kalmasını istiyor? İktidar ortakları, Meral Hanım’ı çok mu seviyor? Meral Akşener halkın gözünde artık bitti... Genel başkanlıktan ayrılması onun için bir kurtuluş olur... İktidar grubunun Akşener’e böylesine sahip çıkması, siyasi çevrelerde şu görüşleri yoğunlaştırdı: ★★★ 1) Cumhur İttifakı, Truva Atı’nı kaybetmek istemiyor! 2) Meral Hanım da, Devlet Bahçeli de hâlâ milletin ne istediğini anlamadı! 3) İYİ Parti’nin yeni bir genel başkanla toparlanması, MHP’yi daha zor duruma düşüreceği endişesi yaratıyor. 4) Meral Akşener ‘Hür ve müstakil olarak seçimlere gireceğiz’ derken, CHP’yi yıkacağını ve İstanbul ile Ankara gibi Türkiye’nin kalbi sayılan kentleri AKP’ye kazandıracağını umuyordu... Sonuçlar Akşener’i yıktı! 5) Kötü bir liderlik sergileyen Meral Hanım, CHP’lilere ‘Midemi bulandırıyorlar’ diye hakaret edip, iş birliği önerilerini reddederek aslında tarihi bir fırsat kaçırdı! İş birliği devam etseydi kendisi de zafer kazanmış olacaktı... Fakat o AKP’ye hizmet etmeyi tercih etti. 6) Meral Akşener ile iktidar arasında bilinmeyen bir anlaşma olduğu iddia ediliyor. Bahçeli’nin ‘Gitme, partinin başında kal!’ demesi, bu düşünceyi güçlendiriyor! 7) AKP, Anayasa’yı kendine göre değiştirmek istiyor, fakat Meclis’teki sandalye sayısı buna yetmiyor. İktidarın Anayasa’yı istediği şekle sokması için Meral Akşener’in desteğine ihtiyacı var! ★★★ Özetle söylemek gerekirse bu görüşlerin bazıları çok gerçekçi ve hiç de yabana atılacak gibi değil... Meral Akşener yaptığı fahiş hatalarla tüm siyasi itibarını kaybetmiş durumda... İYİ Parti’nin yüzde 10’dan yüzde 3.77’ye düşen oyları da bunu net olarak gösteriyor. Şimdi, merak edilen soru şu: Liderlik koltuğu tatlıdır... Meral Hanım, kararından dönüp yeniden başkanlığa aday olur mu? Bu ihtimal her zaman var. Akşener, son anda “Beni destekleyenlerin ısrarlarını kıramadım” diyerek aday olursa hiç şaşırmamak gerekir! Peki, kazanır mı? İşte o, zor dostum zor! Yeni Anayasa taslağı için şüpheli bir “Niyet beyanı!”  Bayram tatili bitti, yarından itibaren “Yeni Anayasa” turları, daha doğrusu zorlamaları başlıyor. Meclis Başkanı Numan Kurtulmuş, Meclis’te grubu bulunan siyasi partilerin kapısını çalarak yeni anayasa için “Niyet beyanı” ortaya koyacak... Bu niyet beyanı elbette iyiymiş gibi gösterilecek ama iyi olacağı çok şüpheli! Hatta sakıncalı bile denilebilir! Düşünün bir kere...  Bu ülkenin rejimi bizzat iktidar tarafından tahrip edilmeye çalışılırken, demokrasi ve hukuk dışı uygulamalar birbiriyle yarış ederken, âdil bir anayasa yapılacağına kim inanır? İktidar mevcut Anayasa’dan neden hoşlanmıyor, neden değiştirmek istiyor? Laik Cumhuriyeti, Atatürk devrimlerini ve demokrasiyi güvence altına alan Anayasa’nın ilk 4 maddesindeki (değiştirilmesi teklif bile edilemeyecek) bağlayıcı hükümler ülkeyi yönetenleri rahatsız ediyor da ondan... İktidarın hoşgörü ile baktığı bir tarikat liderinin televizyonda “Birinci Türkiye Cumhuriyeti son bulmuştur. Şimdi Birinci Osmanlı Cumhuriyeti kurulması zamanıdır.” şeklindeki zırvaları, bu çevrelerin anayasa hakkındaki tehlikeli niyetlerini açıkça ifade ediyor! GÜNÜN SÖZÜ Ne kadar az yüksekten uçarsan, düştüğün vakit o kadar az incinirsin!",https://www.sozcu.com.tr/meral-hanim-a-neden-gitme-kal-diyorlar-p39228
Rahmi Turan,Tek Adam Sistemi’nden vazgeçmek şart oldu!,07 Nisan 2024,"Günlerdir sonuçları tartışılan seçimi anlatan en veciz cümle şudur: “Tek Adam mağlup olmuş ve TEK ADAM SİSTEMİ ezici bir yenilgi almıştır!” Halkın sandıkta oylarıyla gösterdiği tepki, ülkenin yönetim tarzına bir başkaldırıdır! Demokratik bir isyandır bu! İktidar vatandaştan “Geçerli oy” alamamış, sınıfta kalmıştır! Türkiye “Cumhurbaşkanlığı Hükümet Sistemi” denilen ve dünyada eşi-benzeri olmayan bir sistemle yönetilmeye başlandıktan sonra hemen her alanda geriledi, ekonomide adeta bir deprem meydana geldi, çöküş kaçınılmaz oldu! ★★★ Peki şimdi ne olacak? Ülke rahata, huzura kavuşacak mı? Bunu zaman gösterecek. Çünkü ipler hâlâ AKP’nin elinde... “Mesajı aldık” diyen iktidar, Cumhuriyet devrimlerine karşı duyduğu alerjiden, Atatürk düşmanlığından, laiklik karşıtlığından vaz geçecek mi? Ülkede artan yolsuzluk ve akıl dışı israflar son bulacak mı? Partizanlık, ayrımcılık, nepotizm (akraba kayırma) bitecek mi? Milli Eğitim akılcı bir yola sokulacak mı? Okulların Diyanet’e ve tarikatlara tesliminden vazgeçilecek mi? Haksızlık ve hukuksuzluklara “Dur” denilecek mi? Ekonomide 1400 yıl önceki kuralların artık geçerli olmadığı kabul edilip, çağdaş bir anlayışa dönülecek mi? Tüm bunlar için bir zihniyet değişikliği gerekiyor. İktidar bu değişimi gerçekleştirmezse daha da geriye gidecek, AKP’nin büyük çöküşünü önleyemeyecek! AKP Genel Başkanı ve Cumhurbaşkanı Erdoğan’ın “Ya hatalarımızı görerek kendimizi toparlarız ya da güneşi gören buz misali erimeye devam ederiz! Ortada sadece bir oy kaybı değil, kan ve ruh kaybı da var.” demesi, gerçekçi bir görüşü sergiliyor. ★★★ Seçim sonuçlarının bize anlattığı gerçek şudur: CHP’nin yükselişinin en önemli sebebi, iktidarın ekonomideki akıl almaz başarısızlığıdır. 10 ay önce, bir kurtarıcı havasıyla ekonominin başına getirilen Mehmet Şimşek “Nas var, size bize ne oluyor ki?”, “Faiz sebep, enflasyon sonuç” gibi sözlerin ve bilim dışı tezlerin yarattığı tahribatı hâlâ giderebilmiş değil! Gerçeklere gözleri kapalı! Seçim sonuçları bile Devlet Bahçeli’nin düşüncelerini değiştirmedi. O hâlâ ülkede işlerin iyi gittiğini, halkın memnun ve mutlu olduğunu düşünüyor. Öyle olmasaydı AKP’ye desteği devam etmezdi. Ona göre Cumhurbaşkanı Erdoğan ekonominin çökmesinden, ülkemizin bu hale gelmesinden sorumlu değil! Bahçeli için Erdoğan “Kurtarıcı lider!” “MHP mesajı aldı, seçim sonuçlarını çok boyutlu değerlendireceğiz.” diyen Devlet Bahçeli, AKP’ye desteğini sürdürüyor. Bazı okurlarım, gönderdikleri e-postalarda “Sayın Bahçeli böylesine Erdoğan hayranı ise neden AKP’li olmuyor?” diye soruyorlar. Açlık sınırının 20 bin lirayı, yoksulluk sınırının 57 bin lirayı geçtiği bir ülkede vatandaş ne kadar mutluluk olabilir ki? Millet ucuz ne varsa oraya koşuyor, uzun kuyruklara girerek, ucuz ekmek, ucuz et, ucuz mercimek, nohut, makarna, vs. almak için mücadele ediyor. Bahçeli Bey bunları gayet iyi biliyor ama AKP’ye desteğinden geri kalmıyor! İktidar ve ortağı tüm gerçeklere gözlerini kapamış görünüyor. TEBESSÜM Temel, hızlı trende! Temel trene binmiş, biraz sonra kondüktör gelmiş, Temel’in uzattığı bileti görünce “Ceza vereceksiniz!” demiş. “Niçun ceza verecek mişum?” “Bu tren ekspres...” “Ne fark eder?” “Ne fark eder olur mu? Bu tren hızlı gider!” Temel kızmış: “Bana ne, siz de yavaş gidin! Hızlı gitmek şart midur?” GÜNÜN SÖZÜ Akılları bir çuvala doldurmuşlar, herkes yine kendi aklını almış!",https://www.sozcu.com.tr/tek-adam-sistemi-nden-vazgecmek-sart-oldu-p37857
Rahmi Turan,"“Bu sevda bitmez” diyor, gururla kutluyoruz!",23 Nisan 2024,"Bugün 23 Nisan... Ulusal Egemenlik ve Çocuk Bayramı... AKP iktidarının pek sevmediği, gönüllerden uzaklaştırmaya çalıştığı milli bayramlarımızdan biri... Ata’mızın, çocuklarımıza armağanı... Gururla kutluyoruz. Cumhuriyet’i kuranlara “İki ayyaş” deseler, Andımızı kaldırsalar, Nutuk’u okutmasalar, Atatürk ve silah arkadaşlarına saldırıp vicdansızca hakaret yağdırsalar da Türk ulusunun gönlüne zincir vuramaz ve yüreklerde yanan ateşi söndüremezler! Bağımsızlık ve egemenlik ulusumuzun namusu, onuru, gururudur. Bu sevda hiçbir zaman bitmeyecek. ★★★ Tarikat ve cemaatlerin ülkemizi sardığı, Milli Eğitim Bakanı’nın “Bunlar sivil toplum örgütleridir” diyerek gerici cemaatlerle anlaşmalar yaptığı, onlara okullarda görev vererek çocuklarımızın geleceğini etkilediği üzücü günlerden geçiyoruz. Küçük yavrularımızın kafaları hurafelerle dolduruluyor! Oysa, yarını kuran, yurdu koruyan, milleti kurtaran çocuklarımız olacak. Onları çok iyi eğitmemiz, aydınlık kişiler olarak yetiştirmemiz gerekirken, gerici tarikat ve cemaatlerin etkisinde bırakmak, ülkemize kötülüktür, en azından bu ülkeyi sevmemektir! ★★★ 23 Nisan Bayramı, Atatürk’ün eseridir. Yeryüzünde çocuklara bayram armağan eden başka bir lider yoktur. Bu vatan bize “Bağımsızlık benim karakterimdir” diyen Gazi Mustafa Kemal ve silah arkadaşlarının armağanıdır. 1919 yılında yurdumuzun düşman tarafından işgal edilmemiş bir yeri kalmamıştı. Atatürk ve silah arkadaşları savaş açtı, işgalcilerle çarpıştı. O kahramanların insanüstü çabaları, yurdumuzu işgal eden düşmanlara karşı kazandıkları olağanüstü zaferler olmasaydı, biz bugün bu coğrafyada özgür ve bağımsız yaşayan bir ulus olamazdık.  23 Nisan aynı zamanda “Egemenlik Bayramı”dır. Türk milletinin geleceğinin belirlendiği ve egemenliğin milletin iradesine bırakıldığı önemli bir dönüm noktasıdır. Bugünün gericileri, yobazları ve softaları, özgürlük ateşini yakıp, yedi düvele savaş açarak Türk ulusunu yok olmaktan kurtaran Kahraman Atatürk’e saldırıp duruyor. Biz, ne söyledilerse hepsini onlara iade ediyor ve geleceğimizin en büyük güvencesi olan çocuklarımızın 23 Nisan Bayramı’nı kutluyoruz. “Cumhuriyeti biz kurduk, sizler yaşatacaksınız” 23 Nisan 1920, Türk milletinin iradesini temsil eden Birinci Türkiye Büyük Millet Meclisi’nin açıldığı ve Türk milletinin egemenliğini ilan edildiği tarihtir. Mustafa Kemal Atatürk dört yıl sonra, 23 Nisan 1924’te, 23 Nisan gününü Ulusal Egemenlik ve Çocuk Bayramı olarak kutlanmasına karar vermiştir. Büyük önderin düşüncesinde çocuklar milletin geleceğidir. Onlara duyduğu güvenin ve büyük sevginin ifadesi olarak millî bayramımız olan 23 Nisan’ı çocuklara armağan etmiştir. Atatürk “Yetişecek çocuklarımızın ve gençlerimizin görecekleri öğretimin sınırları ne olursa olsun, onlara en önce ve en esaslı olarak, vatanımıza, benliğimize ve milli geleneklerimize düşman unsurlarla mücadele öğretilmelidir.” derdi. ★★★ Atatürk’ün çok sevdiği çocuklara hitabı şöyledir: “Küçük hanımlar, küçük beyler... Sizler hepiniz geleceğin bir gülü, yıldızı, aydınlığısınız. Memleketi asıl aydınlığa kavuşturacak olan sizlersiniz. Kendinizin ne kadar önemli, kıymetli olduğunuzu düşünerek ona göre çalışınız. Sizlerden çok şeyler bekliyoruz çocuklar... Bugünün küçükleri, yarının büyükleridir. Cumhuriyeti biz kurduk, sizler yaşatacaksınız.” GÜNÜN SÖZÜ Bir ülkenin ve ulusun geleceği, çocuklarının eğitimine bağlıdır.",https://www.sozcu.com.tr/bu-sevda-bitmez-diyor-gururla-kutluyoruz-p41376
Rahmi Turan,Atatürk’ün hıçkıra hıçkıra ağladığı an!,17 Nisan 2024,"İki gün önceki yazımın konusu “Atatürk ağlar mıydı?” Atatürk taştan yapılmış bir heykel değildi, etten kemikten yapılmış bir insandı. Elbette ki, bazı olaylar karşısında duygulanıp göz yaşı dökerdi. Zor ağlardı ama ağlardı! Hele o büyük insan günümüzün Türkiye’sini görseydi, inanıyorum ki, daha çok ağlardı! Küllerinden yarattığı Türkiye Cumhuriyeti’nin yönetim şekline... Cemaat ve tarikatların devletteki etkisine... Kurduğu Laik Cumhuriyet’in yıpratılışına... Halkın büyük çoğunluğunun yoksulluk batağında çırpınışına... Yönetimin lüks ve şatafatına... Maldivler’den Monaco’ya uzanan görkemli yaşam ve ıstakoz skandallarına bakıp, daha çok ağlardı! ★★★ Hayri Köklü’nün Atatürk hakkında yazdığı “İki Damla Gözyaşı” kitabı hakkında yazdığım küçük yazı, büyük ilgi gördü. Çok sayıda WhatsApp mesajı ve E-posta aldım. Bunlardan en ilginç olanı Prof. Dr. Bingür Sönmez’in gönderdiği mesajdı... Ülkemizin değerli kalp cerrahlarından Prof. Dr. Bingür Sözmez, bir Atatürk sevdalısıdır ve Atatürkle ilgili her yazıyı son satırına kadar okur. Bingür Hoca mesajında şöyle yazıyor: “Atatürk dizlerini döve döve ağlamıştır. Atatürk’ün Kurtuluş Savaşı’nda, eğitim seferberliğinde yoldaşı olan, Harf Devrimi ile Tevhidi Tedrisat (öğretim birliği) devrimlerini gerçekleştiren, yabancı okulları denetim altına alan, Köy Enstitüsüleri’nin temelini atan, ‘Memlekette mektep bulamayan bir çocuk bile bırakmayacağım’ diyen Millî Eğitim Bakanı Mustafa Necati’nin 35 yaşında basit bir apandisit ameliyatından sonra hayatını kaybetmesi üzerine dizlerini döve döve ağladığını Falih Rıfkı Atay görmüştür.” ★★★ Prof. Dr. Bingür Sönmez’in hatırlattığı olay gerçektir. Hayri Köklü “İki Damla Gözyaşı” kitabının 49’uncu sayfasında bu olayı şöyle anlatıyor: “Falih Rıfkı Atay, ‘Çankaya’ adlı ünlü kitabında, 35 yaşındaki Millî Eğitim Bakanı Mustafa Necati’nin ölüm haberini alan Atatürk’ün çok üzüldüğünü yazıyor ve “Atatürk’ün ilk defa hıçkırıklarla ağladığını bu ölüm akşamı görmüştüm. Atatürk “Ne evlattı o...” diye hayıflanıyordu. Yüz binlerin ölümüne göz kırpmadan bakan, ateşle dövülmüş ve kanda soğumuş o irade, bir ana kalbi kadar yumuşamıştı.” diyor. (Çankaya, sayfa 364) Şımarıklık, görgüsüzlük ve kibir onlara yakışıyor (!) İki AKP’linin görgüsüz­lükleri günlerdir dillerde dolaşıyor. Millet haklı olarak tepki gösteriyor! Belediyeci AKP’li, yakın­larıyla birlikte Hint Okya­nusu’ndaki turizm cenneti Maldivlere gitmiş, pahalı otellerde gönlünce eğlen­miş... Kendisi de, partisi de seçim kaybetmiş, umurun­da değil! Milletin vekili olan AKP’li ise, milletinin yok­sulluğuna boş verip, Avru­pa’nın en gözde eğlence merkezlerinden biri olan Monaco’ya gitmiş... Ünlü Monaco Yat Ku­lübü’nde “Langouste grille” adlı görkemli ve bir o kadar da pahalı istakoz yemeğini yemiş... Sonra da, açlıkla boğu­şan insanlarımıza nispet olsun diye fotoğrafını instagram hesabından paylaymış... Kibirin yarattığı bir akıl tutulması bu! Hadi yedikleri içtikleri onların olsun, madem bol paraları var yesinler, afiyet olsun. Fakat... Bunları internetteki hesaplarında nispet yapar­casına yoksul insanların gözünün içine sokmalarına ne denir? Tam bir şımarıklık, görgüsüzlük ve kibir... Millet sürünsün ama kendi­leri “İtibardan tasarruf edilmez” safsatasıyla şaşaalı, gösterişli hayata devam etsin. Bunlar, halka nispet ya­parak milyonların yoksul­luğu ile alay ediyor! Halk da bunu (hesap sormak için) defterine yazıyor GÜNÜN SÖZÜ Bilgisizlik, görgüsüzlük kibir ve açgözlülük her toplumu sarsar!",https://www.sozcu.com.tr/ataturk-un-hickira-hickira-agladigi-an-p39930
Rahmi Turan,Hapisteki komutanlar için acı bir bayram!,09 Nisan 2024,"Seçim sonuçları millete yeni bir umut getirdi. Türkiye artık gerçek demokrasiye kavuşacak, hak ve adalet yerini bulacak diye düşünenler çoğunlukta, ancak... Şu ana kadar bu umudun gerçekleşeceğine dair bir işaret yok! Cezaevlerinde hiç hak etmedikleri halde hâlâ acı çekenler var... Mesela emekli generaller... Yaşları 80’i aşmış, çeşitli hastalıklarla boğuşuyorlar, çok iyi tedaviye ihtiyaçları var. Cezaevi şartlarında yaşayamazlar... Fakat hâlâ hapisteler! ★★★ Yarın mübarek Ramazan Bayramı’nın ilk günü... Hem CHP’nin demokratik seçim zaferini, hem de Ramazan Bayramı’nı kutlayacağız. Fakat... Emekli generaller ve aileleri acı bir bayram daha yaşayacaklar! Onurlarından ve vatan sevgilerinden vaz geçmeyen 5 emekli generalin cezaevi şartlarında yaşayamayacaklarını biz söylemiyoruz. Bu konuda Adli Tıp Kurumu’nun raporları var. Emekli komutanların dosyaları uzun süreden beri Cumhurbaşkanı’nın masasında bir imza bekliyor. ★★★ Cezaevindeki emekli komutanlar 979 gündür cezaevinde yaşam savaşı veriyorlar: E. Orgeneral Çetin Doğan (84 yaşında) E. Orgeneral Fevzi Türkeri (84 yaşında) E. Tümgeneral Temel Özkaynak (80 yaşında) E. Korgeneral Yıldırım Türker (80 yaşında) E. Tümgeneral Erol Özkasnak (79 yaşında) Hepsinin, kalp ve damar hastalıkları, yüksek tansiyon, prostat büyümesi, bel fıtığı gibi ölümcül rahatsızlıkları var. Adli Tıp Kurumu, Çetin Doğan Fevzi Türkeri, Temel Özkaynak paşalara “Kocama hali” raporu da vermiş bulunuyor. Emekli generallerin böyle bir durumda hâlâ cezaevinde tutulmaları gerçekten vicdanları sızlatıyor. ★★★ E. Orgeneral Çetin Doğan’ın eşi Nilgül Doğan: “Bugün ailem adına sesleniyorum. Ülkemizde idam cezası bundan 20 sene önce kaldırıldı. Ancak, adil olmayan ve siyasal nedenlerle yürütülen yargılama neticesinde eşim aleyhine verilen müebbet hapis cezası, fiilen idam cezasına dönmüş durumdadır. Anayasa’nın Cumhurbaşkanı’na verdiği görev ve yetkiler kapsamında bir karar alınmadığı takdirde, hasta olan eşim, bir kriz anında hastaneye yetiştirilemeyeceği için, idam cezasının infazı hücresinde gerçekleşecektir!” diyor. Meral Hanım’ın hüsranı! Meral Akşener, seçime hür ve müstakil girmeyi tercih ederek İYİ Parti’yi ağır bir yenilgiye uğrattıktan sonra 27 Nisan’da Olağanüstü Kurultay yapılmasına karar verip: “Kurultayda genel başkan adayı olmayacağımı ilan ediyorum!” dedi. Seçim boyunca yalan-yanlış ifadelerle CHP’ye hücum edip, AKP adaylarını kazandırmaya çalışması Akşener’in sonunu hazırladı. Ancak... Kurultayda “Delegeler ısrar etti, ben de ısrarlara dayanamayıp yeniden aday oldum” der mi, bilemiyoruz! İYİ Parti artık belini doğrultamayacak gibi görünüyor. Politikada başkalarının değirmenine su taşıyanlar, sonunda mutlaka hüsrana uğruyorlar! TEBESSÜM Göz kamaştırıcı mal varlığı! İktidarın Ankara Büyükşehir Belediye Başkan adayı Turgut Altınok’a yakın arkadaşları: “Yaa Turgut... Kaybedeceğin bir yarışa neden girdin?” diye sormuşlar. Turgut Altınok gevrek gevrek gülerek: “Hiç de bildiğiniz gibi değil bu iş... Benim amacım kazanmak değildi!” demiş ve eklemiş: “Ben, malım-mülkümün ne kadar olduğunu valla merak ediyordum. Seçime girince, nasıl olsa rakiplerim tüm geçmişimi araştırır, her şeyimi ortaya döker, ben de ucu bucağı olmayan mal varlığımı zahmetsiz bir şekilde öğrenmiş olurum diye düşündüm!” GÜNÜN SÖZÜ Politika, çok siyasiye göre, servet yapmak için bir basamaktır!",https://www.sozcu.com.tr/hapisteki-komutanlar-icin-aci-bir-bayram-p38282
Rahmi Turan,"Kazanan kim, kaybeden kim?",22 Nisan 2024,"Cumhurbaşkanı Erdoğan, çoğu zaman farklı ifadeler kullanarak dinleyenleri şaşırtıyor. Öyle sözler söylüyor ki, bunlar günlerce konuşuluyor, tartışılıyor. Bunlara yıllardır alıştık! Mesela: “Demokrasi bizim için amaç değil, araçtır!” “Demokrasi bir tramvaydır, istediğimiz durağa gelince ineriz.” “İki ayyaşın çıkardığı yasa...” “Türkiye’nin Taliban inancıyla ters bir yanı yoktur!” “Türkiye’de Kuvayı Milliye ne ise, Hamas da odur...” ...Ve bunlar gibi birçok ifade... ★★★ Son dönemde Erdoğan’ın iki görüşü bizi çok şaşırttı. Tüm Batı dünyasının “Terörist” olarak kabul ettiği Hamas Örgütü’nü, Sayın Cumhurbaşkanı, Kuvayı Milliye’ye benzetti. Bu yanlış bir benzetmeydi. Çünkü milli mücadelemizin ateşini yakan Kuvayı Milliye bir terör örgütü değildi. Kuvayı Milliye, Kurtuluş Savaşı’nda, halkın gönüllülük esası üzerine kurulmuş, Türk vatanseverliği ve milliyetçi ruhu ile bir araya gelip düşmanla savaşmış birliklerdi. Kuvayı Milliye’nin vatan savunmasının dışında hiçbir amacı yoktu. ★★★ Erdoğan’ın son dönemde herkesi şaşırtan ikinci ifadesi: “Yerel seçimleri Cumhur İttifakı kazandı!” şeklindeki sözler oldu. Erdoğan’ın, AKP’nin ağır yenilgisiyle biten 31 Mart seçimlerinden sonra “Halk bize neden bu tepkiyi gösterdi?” diye partisinin tutumunu sorgulayacağı yerde “Seçimi biz kazandık” anlamına gelen sözlerine kaç kişi inandı, bilmiyoruz. İnanan olduysa bile sayısı sanırım çok azdır. Çünkü her şey apaçık ortada... CHP’nin tek başına aldığı oy oranı, kazandığı büyükşehirler, iller, ilçeler belli... Oyları büyük oranda düşen AKP, bir milyondan fazla oy farkı ile (22 yıl sonra) birinciliği CHP’ye kaptırmış durumda... Seçmenin iktidara verdiği “Artık sana güvenim kalmadı. Bu yüzden seni cezalandırıyor, oylarını düşürüyorum” şeklindeki mesajın anlaşılmadığı görünüyor! Sorun anlaşılmayınca düzeltme imkânı da kalmıyor! ★★★ Cumhurbaşkanı ve AKP Genel Başkanı Erdoğan’ın “Biz kazandık” anlamındaki sözlerine, CHP Genel Başkanı Özgür Özel’in verdiği cevap kısa, öz ve yeterlidir. Özel şöyle dedi: “CHP seçimde 4 milyona yakın oy artırdı. Ak Parti ve MHP, 3 milyon oy kaybetti. Kazanana mazbata veriliyor. Bizde şu an 408 mazbata var. Kazananın rengine harita boyanıyor. Türkiye haritasını kırmızıya boyadık. En çok büyükşehir bizde, en çok il bizde, en çok ilçe bizde. Eğer bir lider, kaybettiği seçimden sonra ‘Hayır, ben kazandım’ derse seçmenin gözünde telafi edemeyeceği bir yara alır. Seçmen ona ‘mesajı alsın’ diye kaybettirdi!” Millet çok sıkıntıda ama vekillerin durumu parlak! Ankaralı avukat okurum Erdem Akyüz’den ilginç bir mektup aldım. Yazdıkları, ülkemizin içinde debelendiği çelişkiyi gösteriyor. Dar gelirlilerin tencereyi kaynatmakta bin bir müşkülat yaşadıkları süreçte moral verici bir seçim dönemi yaşadık ama... Ekonomi bakımından değişen bir durum yok! Ağır geçim koşulları, halkın ciğerini delip deşmeye devam ediyor. Millet ekonomik zorluklarla mücadele ederken ve milyonlarca emekli 10 bin lira maaşla yaşamaya çalışırken, halkın oylarıyla göreve getirdiği milletvekillerinin aylıkları nasıl? Bu konuyu araştıran Av. Erdem Akyüz’e göre: - Meclis’te hem emekli, hem de milletvekili maaşı alan yaklaşık 300 vekilin maaşları 230.000 (iki yüz otuz bin) lira... - Emekli olmayan milletvekillerinin maaşları 110.000 (yüz on bin) lira... - Emekli vekillerin maaşları 77.565 (yetmiş yedi bin beş yüz altmış beş) lira... Millet sıkıntı içinde ama vekillerinin durumu hayli parlak! Vatana ve millete hayırlı olsun! GÜNÜN SÖZÜ Güzel düşün aldanma, mutluluk doğrudadır, doğruluk şaşar sanma!",https://www.sozcu.com.tr/kazanan-kim-kaybeden-kim-p41118
Rahmi Turan,Kendilerine nasıl yakıştırdılar?,08 Nisan 2024,"Bir büyüğümüz “Hırsızlık babadan evlada geçer” demişti. Kim söylemişti hatırlamıyorum ama memleketimizde yaşanan olaylara bakılırsa, bunun doğru olduğunu kabul etmek durumundayız! Ülkemiz, hırsızlık ve yolsuzluk skandallarıyla çalkalanırken, bunlara görevi kötüye kullanma iddiaları da eklendi. Kaybetmeyi hazmedemeyen yenik belediye başkanlarından bazıları, giderayak ruhlarındaki kötülükleri dışa vurup utanç verici işler yaptılar. O kişiler hakkındaki haberleri okurken “Bunlar nasıl insan, nasıl siyasilerdir ki, rakiplerinden de halktan da böyle rezilce intikam almak istiyorlar?” diye düşündüm. Bu başkanlar, 5 yıl süren görevleri süresince kim bilir daha ne haltlar yemişlerdir? ★★★ Kaybeden bazı başkanlar “Benden sonrası tufan” diyerek belediyelerin kasalarını boşaltmışlar! Nasıl bir ahlaktır bu? İşte birkaç örnek: ■ Bir mağlup başkan seçimden 1 gün sonra 62 milyonluk ihale vermiş… ■ Başka bir başkan seçimi kaybedince, görevi devretmeden önce (2 Nisan’da) 84 bin kupa için 4 milyonluk ihale vermiş… ■ Bir başka yenik başkan futbol takımına belediyeden 18 milyon aktarmış… ■ Kayyum bir başkan, kasadaki 30 milyonunu babasının parası gibi harcamış… ■ Bir diğer başkan, seçimi kaybedince yandaş müteahhitlere şekerli-ballı ihaleler dağıtmış…vs… Bunlar ortaya çıkarılıp dile düşenler… Kim bilir daha neler neler oldu, bilmiyoruz! ★★★ Bir de seçim iptalleri var… Haksızlıkların zirve yaptığı bu iptaller, demokrasideki seviyemizi gösterdi… Sudan sebeplerle kazananların kaybedenlerle yer değiştirmesi için çelişkili kararlar alınırken, haksızlık ve usulsüzlükler tavan taptı. Nasıl bir adalet, nasıl bir demokrasi, nasıl bir hukuk anlayışıdır bu? Bunları kendilerine nasıl yakıştırıyorlar? Fakat her şeye rağmen, yaşadığımız kirli dönem öyle veya böyle bitecek… Gösterişler, şatafatlar, görkemli yaşamlar son bulacak… Türk halkı, son seçimde demokrasiden asla dönülmeyeceğini gösterdi. 31 Mart mazlum halkın zaferidir. Millet karamsarlık bulutlarından sıyrıldı,                              ışığı gördü… ★★★ CHP Genel Bakanı Özgür Özel’in, “Zafer sarhoşluğuna kapılmayacağız. Rehavet yok!” sözleri de çok önemli ve gerçekçidir… CHP’nin artık hata yapma, gevşeme, halkı hayal kırıklığına uğratma lüksü yoktur! Muhalefet her gün daha ileri gitmek ve her gün halkın umutlarını arttırmak zorundadır! Güçlünün yanında yer almak! , Sevilen sanatçılarımızdan Hasan Can Kaya’nın bir esprisini çok sevdim, “Tam taşı gediğine oturtmuş!” dedim. Şaka ile karışık öyle gerçekçi bir eleştiri yaptı ki, hedefi tam 12’den vurdu! Sunucu Pınar Sabancı’nın sorularını yanıtlayan Hasan Can Kaya, Cumhurbaşkanlığı’na aday olan Sinan Oğan’ı örnek aldığını söyleyerek şöyle dedi: “Benim hayatta duruşum güçlünün yanında, mazlumun karşısındadır. Ben Sinan Oğan’ı örnek alıyorum!” Gerçekten Cumhurbaşkanlığı seçiminde Sinan Oğan’ın yaptığı büyük bir çark edişle, güçlünün yanında yer almaktı. Muhtemelen siyasi hayatını böylece kendi bitirmiş oldu! GÜNÜN SÖZÜ Yanlış yapmak bir şey değildir, yanlışı unutmak kötüdür! TEBESSÜM Tren yolcuları… Biletçi kompartımana girer: “Biletleriniz…” Pencere yanında göbekli adam sırıtarak bir kart uzatır: “Milletvekili” der. Karşısındaki de kartını gösterip, ilgisiz bir tavırla dudak bükerek: “Bakan” der. Köşede oturan zayıf, solgun yüzlü adam, parayla aldığı biletini cebinden çıkarıp biletçiye uzatarak: “Seçmen” der.",https://www.sozcu.com.tr/kendilerine-nasil-yakistirdilar-p38026
Rahmi Turan,Para mı? İnsan mı?,27 Nisan 2024,"Enerji Bakanı Alpaslan Bayraktar, Türkiye Büyük Millet Meclisi’nde yaptığı açıklamada, Türk halkına işkence halini alan “Yaz saati” uygulamasının devam edeceğini söyledi. Neden yapılıyor bu zulüm, anlamak mümkün değil! Bakan hazretlerine göre, yaz saati uygulamasının yıl boyunca devam etmesi daha faydalı (!) oluyormuş... Elektrikten tasarruf ediliyormuş ve bu nedenle kış saatine geçilmeyecekmiş! Bakan Bayraktar, halktan kopuk, millettin duygularından habersiz... İnsanların o karanlık ve soğuk kış aylarında nasıl lanetler okuduğunu bilmiyor, duymuyor, görmüyor! Çıksın vatandaşa bir sorsun bakalım... Yana yakıla şikayet edenler mi, karanlığa sövenler mi, “Lanet olsun” diyenler mi, hepsi var! ★★★ Kış aylarında, sabahın köründe kalkıp minik çocuklarını zifiri karanlıkta okula gönderen aileler: “Bu eziyet verici uygulama bizi aynı zamanda endişeye sevk ediyor. Zifiri karanlıkta işe gitmek de, küçük çocuklarımızı uykulu gözlerle okula göndermek de bizleri korkutuyor. Zulüm bu!” diyorlar. Bakan Alpaslan Bayraktar’ın bundan haberi var mı? Bakan Bey, yüreği elveriyorsa bu konuda bir halk oylaması yaptırsın... O zaman görecek Hanya’yı, Konya’yı... Gerçek, kafasına dank edecek! Onlar saraylarda oturup, lüks makam arabalarıyla keyif içinde gezerken milletin ne çektiğinden haberleri yok! ★★★ 2016’da başlayıp, 8 yıldır devam eden yaz saati uygulamasından memnun olan tek kişi görmedim. Üstelik, tasarruf da bir hikaye! Yapılan eziyete değmez! Diyelim ki, Enerji Bakanı’nın iddia ettiği gibi bu işin bir miktar parasal kazancı var... O zaman da şu soruyu sormak lazım: “Para mı? İnsan mı?” “Para mı? Halkımızın huzuru mu?” “Para mı? İnsanların korkusu, endişesi, üzüntüsü mü?” Bakan beye göre hangisi daha önemli? Sadece oy istemesini bilen, insana değer vermeyen iktidarların günün birinde çürük duvarlar gibi çöktüğünü çok gördük! ★★★ AKP iktidarı “Yerel seçimleri neden kaybettik?” diye kendini sorguluyor. Bunun cevabı basit! Lükse, rahat yaşama, şatafata alışıp burnunuz havada dolaştığınız, insana değer vermediğiniz için kaybettiniz ve kaybetmeye devam edeceksiniz! Hayat kurtaracak imza! Hayatının her safhasını bildiğimiz Emekli Orgeneral Çetin Doğan benim nazarımda bir kahramandır. Yaşamı ülkeye hizmet edip vatanı korumakla geçmiştir. Şimdi o kahraman hapiste... Adil olmayan bir şekilde mahkum edildi. Ağır hasta olduğu için bir ayı aşkın zamandır hastanede tedavi ediliyordu. “İyileşti” diye tekrar cezaevine gönderdiler. Tek kişilik bir hücrede hayatta kalmaya çalışıyor. Adli Tıp Kurumu’nun resmi sağlık raporuna göre cezaevi şartlarında yaşayamaz! Raporun bulunduğu tahliye dosyası bir yıldır Cumhurbaşkanı Erdoğan’ın masasında imza bekliyor. Cumhurbaşkanı dosyayı geri çevirmiyor ama bir türlü vakit bulup da imza atamıyor. Oysa onun bir imzası hayat kurtaracak.    Dileriz çok geç kalmadan beklenen imza atılır. Çetin Paşa’nın sağlık durumu kritik... Cezaevi dışında özenli bir bakıma ve tedaviye ihtiyacı var. TEBESSÜM Kaçış planı! Temel ile arkadaşı Dursun hapishaneye düşer... Bir süre sonra ellerine bir balyoz geçiren iki ahbap çavuş, üç kapı ile güçlendirilmiş hapishaneden kaçmak için plan yapar. Temel “Balyozla 3 kapıyı da kırıp kaçalım” der. Dursun bu planı çok beğenir. Birinci kapıyı kırarlar... İkinci kapıyı kırarlar... Fakat... Üçüncü kapının açık olduğunu görünce: “Vay canına! Planımız bozuldu!” diyerek geri dönerler. GÜNÜN SÖZÜ Ülkemizde acısız ve sancısız bir gün bile geçmeyecek mi?",https://www.sozcu.com.tr/para-mi-insan-mi-p42361
Rahmi Turan,CHP ile kapışan parti sonunda kapanıyor!,21 Nisan 2024,"16’ncı Dönem CHP Milletvekili Rahmi Kumaş’tan ilginç bir mektup aldım. Birleşmiş Milletler Türk Derneği Onursal Başkanı olan hukukçu Rahmi Kumaş, tüm partileri uyararak: “CHP ile uğraşmayın, CHP ile kapışmayın, CHP tekin değildir.” diyor ve Cumhuriyet’le aynı yaşta olan CHP’nin 100 yıldır yaşayabilen tek parti olduğunu hatırlatıyor. Politikaya farklı açılardan bakan Rahmi Kumaş uzun yılların tecrübelerine dayanarak şunları yazıyor: ★★★ “CHP tekin değildir” başlıklı değerlendirmemi saygıyla sunuyorum. Türkiye Cumhuriyeti kurulduktan sonra, siyaset alanında görülen siyasal partilerden varlığını sürdüren, Cumhuriyeti kuran, göbek adı ‘Halk Fırkası’ olan Cumhuriyet Halk Partisi’dir. 12 Eylül faşizm dönemi bu değerlendirmeye girmez. CHP ile Terakkiperver Cumhuriyet ve Serbest Cumhuriyet Fırkaları’nın (partilerinin) kapışması Atatürk’le aşılmıştır. Sert kapışma Demokrat Parti (DP) ile CHP arasında görülmüş olup, 10 yıl sürerek DP’nin 27 Mayıs kayalıklarına çarpmasıyla sona ermiştir. Demokrat Parti’nin mirasçısı Adalet Partisi, Anavatan Partisi, Milli Selamet Partisi kapışmaları da onların tüzel kişiliklerinin sona ermelerine yol açmıştır. Görülmüştür ki, 100 yıldır CHP ile kapışan her parti eninde sonunda kapanmaktadır! Bu saptamayı Adalet ve Kalkınma Partisi (AKP) yöneticilerine, demokrasi adına sunarım. İYİ Parti de bu kaçınılmaz sondan kurtulamayacaktır! (Rahmi Kumaş – 16. Dönem Milletvekili) ★★★ Uzun sözün kısası: 16’ncı Dönem Milletvekili Rahmi Kumaş’ın tespitleri gerçekçi görünüyor. Onun dediği gibi Cumhuriyet’le yaşıt olan CHP, 100 yıldır ayakta... Hiçbir fırtına, hiçbir askeri darbe Atatürk’ün partisini yıkamadı... “Düştü-kalktı” “Kapatıldı-açıldı” ama yoluna her zaman devam etti. Şimdi Türkiye’nin birinci partisi... CHP ile aynı fırtınaları, darbeleri gören diğer partilerden hiçbiri ayakta kalamadı. Müjdat Gezen: “Atatürk ile bir duble rakı içmek isterdim” Ulus olarak sıkıntılarla dolu, üzücü bir dönemden geçiyoruz. Adaletsiz gelir dağılımı... Hukuksuzluk... Derinleşen yoksulluk, toplumun üzerinde yıpratıcı bir etki yaratırken Müjdat Gezen’in kitabının adı bile insanların yolunu aydınlatan bir ışık gibi: “Her Şeye Hakkınız Olabilir, UMUTSUZ OLMAYA ASLA!” Kitabın anlattığı olaylar anlamlı ve etkili... “Hayatta her zaman bir umut vardır. İnsan umutsuz yaşayamaz!” diyor. Müjdat Gezen sanat alanında büyük ve saygın ustalardan biridir. Damla Karakuş’un kaleme aldığı nehir söyleşide Müjdat Gezen hayata bakışını, sanatı, şöhreti, sinema ve gazino anılarını, yaşamın içinden lezzetleri ve Atatürk sevgisini anlatarak: “Atatürk ile aynı çağda yaşayarak onunla karşılıklı birer duble rakı içmeyi çok isterdim.” diyor ve ekliyor: “81 ilde 81 Atatürk heykeli dikmek istiyordum ama şu an için Kadıköy Göztepe Parkı’nda bir tanesini yaptırmam mümkün.” (Masa Kitap) Müjdat Gezen’in Atatürk sevgisinin sınırı yoktur. Bence gerçek sanatçı da böyle olur. TEBESSÜM Pul koleksiyonu!  Çapkın Temel, tanıştığı güzel kadına iltifatlar ettikten sonra bir punduna getirip teklifini yapmış: “Haydi, bize gidelim. Biraz romantik müzik dinleriz, viski içeriz. Sonra sana harika pul koleksiyonumu gösteririm.” Kadın çok şaşırmış ama hiç bozuntuya vermeden sormuş: “Peki, senin harika dediğin pul koleksiyonunu ya beğenmezsem?” “Aman canım, mesele değil bu... O zaman elbiselerini giyer, gidersin!” GÜNÜN SÖZÜ Büyük servet, büyük köleliktir, diyorlar. Biraz da biz köle olsak!",https://www.sozcu.com.tr/chp-ile-kapisan-parti-sonunda-kapaniyor-p40938
Rahmi Turan,Seçimin en ağır mağlûpları!,02 Nisan 2024,"Bazı galibiyetler vardır ki, bu başarı tarihe “Zafer” olarak geçer... İstanbul’daki seçimin sonuçları siyaset tarihimize “Ekrem İmamoğlu’nun zaferi” olarak yazılacak. Yahya Kemal’in şiirindeki gibi: “İmamoğlu seçimde çocuklar gibi şendi, İmamoğlu  o gün dev gibi bir orduyu yendi!” Dile kolay... Karşısında kimler yoktu ki? 22 yıldır, seçim üstüne seçim kazanan bir Cumhurbaşkanı... Devlet gücüyle donatılmış 17 Bakan... Devletin valisi, kaymakamı, TRT’si, hepsi... ...Ve daha ilginci, öfkeyle, nefretle dolu bir kadın lider: Meral Akşener! ★★★ Meral Hanım, deprem üreten bir yanardağ gibi kızgındı... Ağzını her açışında kelimeler değil, alevler fışkırıyordu sanki... Bu tavır ona yakışmıyordu ama kendisi farkında değildi... İntikam hırsı gözlerini bürümüştü... “Ekrem İmamoğlu ve de Mansur Yavaş... 5 yıl önce benim desteğimle AKP’yi yendiler. Ben onlara cumhurbaşkanlığı teklif ettim, kabul etmediler! O halde bu seçimde onları yıkmak boynumun borcu oldu. Gücümü göstermeliyim!” diye düşünüyordu. Bunun yanlış olduğunu, bilinçsiz kızgınlığın kendisini de partisini de yok olmaya doğru sürüklediğini defalarca yazdık, uyardık, anlatmaya çalıştık, fakat anlamadı! Sonuçta İYİ Parti’nin oyları, yüzde 10 dolayından yüzde 3.7’ye kadar düştü. Bu bir yıkılıştır! Öfkeyle kalkan, zararla oturur! ★★★ Yeri gelmişken şunu da belirteyim... Bu sonucu seçimden bir buçuk ay önce kesin bir ifadeyle bana haber veren bir meslektaşım var... Ankaralı gazeteci Faruk Mangırcı yolladığı e-postada “İYİ Parti’nin Ankara’da yüzde 2 oy alması bile sürpriz olur. Türkiye genelinde de oyları çok düşük olacak. İYİ Parti artık bitti!” demiş, Mansur Yavaş’ın Ankara seçimini büyük oy farkıyla kazanacağını belirtmişti... Öngörüsü aynen tuttu. İYİ Parti Ankara’da yüzde birin de altına düşüp yüzde 0.88, Türkiye genelinde yüzde 3.7 oy aldı. Meral Akşener’in öfkeyle devirmek istediği Mansur Yavaş ise Ankara’da yüzde 60.38 oyla bütün rakiplerine büyük fark attı. ★★★ Seçimin en ağır mağlûplarından biri kuşkusuz Meral Akşener’dir. Fakat daha ağır mağlûplar da var! CHP karşısında büyük bir çöküş yaşayan AKP ile partinin Genel Başkanı Erdoğan’ın seçimin önde gelen mağlûpları arasında olduğu tartışılmaz! İstanbul için, devletin tüm imkânlarını kullanıp, varını yoğunu ortaya koyan, 17 Bakanı sahaya sürüp, kendisi de miting meydanlarına çıkarak her yerde Murat Kurum’a oy isteyen Erdoğan, seçimin bir numaralı mağlûbudur. AKP, yalnız İstanbul ve Ankara’yı değil, birçok kalesini de kaybetmiş bulunuyor... Ancak... Erdoğan’ın bu yenilgiyi sükûnetle karşılayıp “Her olanda bir hayır vardır. Milletin sandıkta verdiği mesajı değerlendireceğiz. Seçilen büyükşehir belediye başkanlarını kutluyorum.” demesi, seçimden sonraki gergin bekleyişi yumuşatması bakımından olumlu bir davranış oldu. Emeklinin ahı, indirir şahı!  Dün Etiler’de bir markete gidip günlük alışverişimi yaparken, yaşlarının 80’in üstünde olduğunu tahmin ettiğim iki emeklinin sohbetine tanık oldum. Birinci emekli: “Valla bunu hak ettiler... Sanırım iyi bir ders verdik!” İkinci emekli: “Evet, öyle oldu. Düşün bir kere... Ben bile yıllardır desteklediğim AKP’ye oy vermemişsem, gerisini sen düşün... Bu, ‘Milletin canına tak dediğini’ gösterir...” Birinci emekli: “Evet, bütün hatalarına rağmen hep AKP’ye oy vermiştik. Ama ne yaptılar? Sürekli desteğimiz karşısında kibre kapılıp, yaşadığımız ağır hayat şartlarına çözüm getirmek yerine bizi yok saydılar, hepimizi sefalete mahkûm ettiler.” İkinci emekli: “Bundan ders çıkartırlar inşallah... Adım Hıdır, elimden gelen budur... Onlara sürü olmadığımızı anlattık!”  GÜNÜN SÖZÜ İnsanlar çıkarları için olmayacak haksızlıklar yaparlar!",https://www.sozcu.com.tr/secimin-en-agir-magluplari-p36632
Rahmi Turan,Türkiye yoksullar ülkesi olmamalı!,03 Nisan 2024,"Pazar günkü yerel seçim aslında seçimden çok bir referandum gibiydi ve “AKP’ye güven oylaması” şeklinde geçti. Devletin tüm imkanlarının kullanılmasına... 17 Bakan’ın sahaya sürülmesine... Cumhurbaşkanı’nın kent kent dolaşıp propaganda yapmasına rağmen... Seçmen güvenoyu vermedi! Seçimin gerçek anlamı budur. ★★★ Ağır zamlar, artan enflasyon, cehennem azabı haline gelen geçim derdi, haksızlık, hukuksuzluk, milleti adeta isyan ettirdi! Cumhurbaşkanı... Bakanlar... Hatta generaller bile sahaya sürüldü ama... Sonuç: Hüsran! Boş tencere bu defa iktidarı salladı! Halk yalnız İstanbul, Ankara, İzmir değil, Türkiye genelinde CHP’yi tercih etti. Cumhuriyet Halk Partisi, AKP kalelerini bile kazanarak çok uzun yıllardan beri görmediği görkemli bir başarıya ulaştı. ★★★ Şimdi AKP Genel Başkanı Erdoğan, MHP Genel Başkanı Devlet Bahçeli, İYİ Parti Genel Başkanı Meral Akşener aynı görüşte birleşiyor, “Seçmenin mesajını aldık” diyorlar. Mesajın ne olduğu belli... Seçmen 3 partiye de kırmızı kart gösterdi! Üç partinin de durumu kritik ve dramatik! Türkiye’nin “yoksullar ülkesi” olmaktan kurtulması lazım. Emeklinin, asgari ücretlinin, öğrencinin, çiftçinin hali içler acısı... Yoksulluk sorununun acilen halledilmesi gerekiyor. Bir çözüm yolu bulabilirler mi, bunu gelecek günler gösterecek. Seçmen iktidarı uyardı. Hem de sert bir şekilde! Sonuç, “Boş tencere her hükümeti sallar” diyen Süleyman Demirel’i haklı çıkarıyor. Mekanı cennet olsun. Akşener’in yapacağı tek şey istifa olmalı ama koltuk tatlı! İYİ Parti Genel Başkanı Meral Akşener’in CHP takıntısı, İmamoğlu ve Mansur Yavaş düşmanlığı pişmanlığa dönüştü sanırım! “Seçimlere müstakil girme kararı” alındıktan sonra CHP’ye saldırmayı iş edinen Akşener “Bu CHP’liler benim midemi bulandırıyor” demişti... Meral Hanım kayaya tosladı! Seçimde kendi partisi silindi ve onun pek hassas olan midesini bulandıran (!) CHP “Tarihi bir zafer” kazandı. Meral Hanım’ın, bozguna uğramış bir partinin genel başkanı olarak ne yapması lazım? Yapacağı tek şey İSTİFA olmalı! Peki, istifa eder mi? Zayıf bir ihtimal! Koltuk tatlı çünkü! Oysa bizzat kendisi seçimden önce: “Hür ve müstakil seçime girme kararımın başarılı olmaması halinde evime dönerim.” demişti. İstifa edecekti. Ne oldu? Sadece kongre kararı aldı! İYİ Parti içinden Akşener’e istifa baskıları var. Ekonomi Politikaları Başkanı Bilge Yılmaz, Meral Hanım’ı açıkça istifaya davet ederek partideki görevinden istifa etti. İkinci istifa Genel İdare Kurulu Üyesi İrem Yaman’dan geldi. Fakat... Meral Akşener oralı değil! Ee... Koltuk tatlı... Kalkmak zor... Güle güle otursun... Kim bilir, belki de “Bahçeli abisi gibi” Saray’a dümen kırar! TEBESSÜM Doktor, ne yerse yesin, dedi Doğru Parti Eşbaşkanı Rifat Serdaroğlu, “31 Mart yerel seçimleri bana şu fıkrayı hatırlattı” diyor ve anlatıyor: “Çiftlik ağası hastalanmış. Eşi ve çocukları doktor-doktor dolaşıp çare aramışlar ama ağa bir türlü iyileşmemiş! Son çare olarak Almanya’da nam yapmış bir doktor Türkiye’deki ailesinin yanına gelince, yalvar yakar doktoru ikna edip eve getirmişler... Doktor, ağayı iyice muayene etmiş ve çantasını toplamaya başlamış. Hanımağa doktora sormuş: “Doktor bey, ağam ne yesin, ne yemesin?” Doktor “Ağaya ne isterse verin.” demiş “Ne yerse yesin ama bu baş bu yastıktan kalkmaz, gitti gider!”",https://www.sozcu.com.tr/turkiye-yoksullar-ulkesi-olmamali-p36910
Rahmi Turan,Seçmenin iktidara ağır tokadı!,01 Nisan 2024,"Haftalardır “Vatandaş iktidara sarı kart gösterecek” diyorduk. Fakat ... Sonuçlar “sarı kartı” da aştı. Seçmenin iktidara sert bir tokadıdır bu... Ve “Kendine gel! Adımlarını doğru at, bu ülke sahipsiz değil” demektir. Sonuçların en belirleyici sebebinin, ekonominin perişanlığı, enflasyonun sürekli yükselmesi, paramızın pula dönerek insanlarımızı yoksullaştırması olduğunu düşünüyorum. Yarı aç-yarı tok yaşayan emekli vatandaşlarımızın haklı tepkisini de unutmamak gerek! ★★★ Bu satırların yazıldığı saatte sandıkların yarısından çoğu açılmıştı ve sayım devam ediyordu. Sonuçlar AKP için hüsrandı! Seçimde iki lokomotif şehir var: İstanbul ve Ankara... Devletin tüm imkânlarını ve bütün bakanlarını kendi adayları için seferber eden AKP iktidarı buna rağmen, İstanbul’da Ekrem İmamoğlu, Ankara’da Mansur Yavaş karşısında yenilgiye uğradı... Montajlı videolar da, sahte pankartlar da, İmamoğlu ve Mansur Yavaş’ın siyasi kişilikler karşısında, AKP’ye bir şey kazandırmadı! Sadece partinin üzerinde, bu faullü, etik dışı, çirkin davranışların ayıbı kaldı! ★★★ Yalnız İstanbul ve Ankara değil... AKP’nin 11 ay önceki genel seçimlerde büyük farkla kazandığı birçok il ve ilçede de döküldüğünü, belediye başkanlıklarının el değiştirdiğini gördük. Cumhurbaşkanı Erdoğan, Hatay’daki mitingde, iktidarın bakanları ile başkan adayları da diğer illerde: “Oy yoksa hizmet de yok!” diye vatandaşı açıkça tehdit etmişlerdi. Ne oldu? Bu tür ifadeler Türkiye genelinde ters tepti ve vatandaşlar korkmadıklarını sandıkta oylarıyla gösterdi. ★★★ İktidarın seçmenden yediği tokat gerçekten ağırdır. Evet, bu yerel seçimdi ama inanın ki genel seçim kadar önemliydi. İktidar ülkeyi yıllardır göstere göstere geriye götürüyordu. Ülkede neredeyse, ekonomi başta olmak üzere, bozulmadık bir şey kalmamıştı. Seçmen, iktidarı “Yeter artık, aklını başına topla!” diye uyardı. AKP iktidarı artık şapkasını önüne koyup düşünmeli, “Ben nerede hata yaptım?” diye kendi kendini sorgulamalı. ★★★ CHP için Türkiye genelinde aldığı sonuçlar, son yirmi-otuz yılın en iyisidir. Özellikle Ekrem İmamoğlu ve Mansur Yavaş’ın, Türkiye’nin kalbi sayılan İstanbul ve Ankara’da iktidarı yenilgiye uğratması, önümüzdeki dönem için muhalefete büyük güç katmış oldu. Ben sana “Bakan değil, köfteci olamazsın” dedim! Köfteci aday kim? Bunu herkes biliyor tabii ki... Murat Kurum’a “Köfteci aday” adını vatandaş verdi. Seçim kampanyası boyunca bir çok gaf yapan Murat Kurum, çeşitli esprilere, mizahî öykülere konu olmuştu... Kurum’un yaptığı hatalardan biri de İstanbul’daki binlerce köfteciyi aşağılaması ve İmamoğlu’na: “Sen ancak köfteci olursun” gibisinden sözlerle sataşmasıydı... Murat Kurum, İmamoğlu’na “Sen Bakanlıkların kapısından içeriye dahi giremezsin. Öyle bir liyakat yok sende. Seni ancak bakanlıkların kantininde köfteci olarak alırlar!” demişti. Köfteciler, Murat Kurum’a gereken cevabı oylarıyla verdiler ama bence en iyi cevabı Ekrem İmamoğlu vererek: “Köfteciyle ilgili bir sorunu var Sayın Kurum’un... Tabii ben ona Bakan olamazsın demedim, köfteci olamazsın, dedim. Bu seçim esnafın, köftecilerin ve tüm halkımızın zaferidir” dedi. Murat Kurum’a destek veren 17 kişilik Bakanlar grubu da seçimde İmamoğlu’na yenilmiş oldu! Doğru olanı, onların seçim kampanyasına hiç bulaşmamaları ve partinin değil, devletin bakanları olarak tarafsız kalmalarıydı... Yanlış yaptılar ve belki de bu yanlışa zorlandılar! GÜNÜN SÖZÜ Ben geçmişle fazla ilgilenmiyorum, geleceğe bakıyorum!",https://www.sozcu.com.tr/secmenin-iktidara-agir-tokadi-p36411
Rahmi Turan,Ruhsuz ve robot nesil yetiştirmek istiyorlar!,30 Nisan 2024,"“İçinde Atatürk olmayan müfredat sahtedir!” Gerici tarikat ve cemaatleri savunan Milli Eğitim Bakanı Yusuf Tekin’in hazırlattığı yeni eğitim müfredatını özetleyen, eğitimci Kadem Özbay’a ait bir cümle bu… Okullarda uygulanacak yeni eğitim müfredatını hangi zihniyetin hazırladığını anlatıyor! Bakanlığın görüşe açtığı müfredat, AKP’nin parti programıyla aynı adı taşıyor: “Türkiye Yüzyılı Maarif Modeli” Adı gösterişli ama bilimsellikten uzak, Cumhuriyet değerlerine uymayan  bir müfredat… “Eğitim-SEN” yeni müfredatı “Okullarda, düşünmeyen, sorgulamayan, eleştirmeyen, itiraz etmeyen, ve yorumlamayan robot ve ruhsuz nesiller yetiştirmek amacıyla hazırlandı!” diye eleştiriyor. Eğitim İş Artvin Şube Başkanı Filiz Yılmaz; “Bilimsellik vurgusu yok denilecek kadar az olan bu müfredatla mürit yetiştirilmek mi amaçlanıyor?” diye soruyor. ★★★ Milli Eğitim Bakanı Yusuf Tekin, “Tarikat ve cemaatleri” savunan görüşlerini Meclis kürsüsünden milletin gözünün içine baka baka söylemiş ve: “Biz sizin tarikat ve cemaat dediğiniz sivil toplum kuruluşlarıyla işbirliğine devam edeceğiz. Onlarla protokoller imzaladık, daha da imzalayacağız!” demişti. Cumhuriyet değerlerine ve çağdaş eğitime pervasızca meydan okuyan bu kafadaki Bakan’ın ilerici bir müfredat hazırlatmasını beklemek fazla iyimserlik olur. Dünya görüşü, düşüncesi, amacı belli… ★★★ Avrupa Atatürkçü Düşünce Dernekleri Genel Başkanı Dursun Atılgan “Bakan Bey, laik, bilimsel ve millî eğitim yerine ‘gerici eğitimi’ tercih ediyor!” diyerek Bakan Tekin’i istifaya davet etti. Eski İçişleri Bakanı Sadettin Tantan da, Bakan Yusuf Tekin’i eleştirerek: “Bakan Tekin’in STK (Sivil Toplum Kuruluşları) olarak tanımladığı kurumların araştırılması gerekiyor. Millî İstihbarat’ın, Milli Eğitim Bakanı Tekin’in ‘STK’ olduğunu söylediği yapıların iç yüzünü, Milli Eğitim Bakanlığı’nın bu kurumlarla olan iş birliğinin uygunluğunu soruşturması kaçınılmaz bir hal almıştır” diyor. ★★★ Milli Eğitim Bakanı Yusuf Tekin’e Anayasa’nın 42’nci maddesindeki şu hükmü bir kez daha hatırlatmakta yarar var. “Eğitim ve öğretim, Atatürk ilkeleri doğrultusunda, çağdaş bilim ve eğitim esaslarına göre, devletin gözetim ve denetimi altında yapılır. Bu esaslara aykırı eğitim ve öğretim yerleri açılamaz.” Kısacası: Anayasa gerici eğitime izin vermiyor! Bir okur mektubu… Yaşları 80’in üstünde olan ve çeşitli hastalıklarla mücadele eden emekli 5 komutanın cezaevi çilesi hakkında okurlarımdan sık sık mesajlar alıyorum. Adli Tıp Kurumu’nun “Sağlık durumları nedeniyle cezaevi şartlarında kalmaları sakıncalıdır” mealindeki raporuna rağmen tahliye edilmiyor, hücrelerinde yaşam savaşı veriyorlar. Çok sayıdaki okur mesajından bir örnek vermek istiyorum. Yaşar Altıntartı’nın gönderdiği mesaj (özetle) şöyle: “Sayın Turan… Sayıları gitgide azalan yurtsever ve Atatürkçü askerlerden biri olan Çetin Doğan’a reva görülen hukuk dışı muameleyi kaç zamandır yazmaktasınız… Bu konuda benim dikkatimi çeken bir genel duyarsızlık var sanki… Hak-hukuk-adalet demeden cümle kurmayan siyasiler neden gündem yapmaz bu konuyu? Mağdurlar asker olunca duyarlı olmak, politikacılar için imkânsız mı yoksa? Fakat, sorarsanız hepsi de hukuktan yana ve ‘Özgürlükçü Anayasa’ yapma sevdalısı… Emekli askerler eski silah arkadaşlarına neden sahip çıkmazlar? Ya medyadaki nice ‘insan hakları havarisi’ köşe sahibi, konuyu neden yazıp çizmez? Çetin Doğan ve silah arkadaşlarına reva görülen muamele karşısında, toplumsal ve siyasal bir duyarsızlık söz konusu… Ülkemiz adına çok yazık!” GÜNÜN SÖZÜ Adalet olmayan yerde, insan düşer bin bir derde!",https://www.sozcu.com.tr/ruhsuz-ve-robot-nesil-yetistirmek-istiyorlar-p42944
Rahmi Turan,"Önce hukuk, önce güven şart!",13 Nisan 2024,"“Tek Adam Sistemi” ile yönetilmeye başladıktan sonra ülkenin dengesi bozuldu. Beş yılda bu hale geldik! Önce ekonomi bozuldu! Piyasalar dikiş tutmaz hale geldi… Yapılan iş sadece teselli vermek… “Fiyat artışları kontrole alınacak, enflasyon düşecek” gibi avutucu lafları bol bol duyuyoruz. Ortada düşen hiçbir şey yok! Her geçen gün derinleşen ekonomik kriz, bayramın bile tadını kaçırdı! Ülkedeki bu yönetim sisteminin yeniden tartışılmasında büyük fayda var! ★★★ Maliye Bakanı Mehmet Şimşek sürekli müjdeler veriyor. Dünya Bankası, Türkiye’ye aktardığı kaynak tutarını 17 milyar dolardan, 35 milyar dolara yükseltme kararı almış. Bu kapsamda ilk 3 yıl içinde 18 milyar dolarlık finansman sağlanacakmış, vs… Mehmet Şimşek’in müjde gibi açıkladığı kredi kadar miktarı, Merkez Bankası seçimlerden önce (döviz kurlarını bastırmak için) bozuk para gibi harcamıştı. Şimdi 3 yıl içinde 18 milyar dolar gelecek diye umutla bekleşiyoruz. O paraların geleceği de inşallah lâfta kalmaz! Ben şahsen para gelmeden inanmam… ★★★ Kendi kendimizi aldatmaya gerek yok! Gerçek olan şu: Yabancı finans ajanslarında yayınlanan analizler, Türkiye’de ekonominin düzelmesi için hukuk ve güvenin şart olduğunu gösteriyor. Ülkeye önce hukuku, adalet ve güveni geri getireceksin… İşte o zaman yabancı yatırımların önü açılır. Para ürkektir, riskli gördüğü hiçbir yere uğramaz!  ★★★ İlk iki ayın enflasyon verileri beklenenin üstünde geldi. 2024 yılı için 17 bin lira olarak belirlenen asgari ücrete Temmuz ayında ara zam beklentisi doğdu. Fakat… Merkez Bankası hükümete gönderdiği mektupta: “Asgari ücretin yılda bir artışı, ücret ve vergilerde OVP (Orta Vadeli Program) tahminlerinin gözetilmesi ve ihtiyatlı maliye politikası kritik önem taşımaktadır” ifadelerine yer verdi. Bu, asgari ücrete zam-mam yok demektir! Ayrıca, seçimden önce, Temmuz ayı için emeklilere verilen sözün de tutulacağını hiç sanmıyorum. ★★★ Seçim öncesi patlayan kur ve enflasyona rağmen ılımlı mesajlar veren ekonomi yönetimi, seçim bittikten sonra iyice sertleşti ve acı reçeteyi açıklamaya başladı. Vatandaşın ağır zamlar karşısında çare olarak cankurtaran simidi gibi sarıldığı kredi kartlarının faizleri de arttırıldı. Mehmet Şimşek’in, bir kurtarıcı gibi göreve getirildiği günden bu yana yaklaşık 11 ay geçti. Yatırımlar gelmeyince Mehmet Bey, şimşek gibi çakarak vergilerle para toplamayı planladı. Bu yönetimin, zaten zorda olan vatandaşın sırtına bindirdiği vergiler ve zamlarla Türkiye’yi biraz daha yoksulluğa sürükleyeceğini söylemek için falcı olmak gerekmez. Yönetim neden sertleşiyor? 4 yıl hiçbir seçim yok çünkü! Güven nasıl sağlanır? Yabancı finans ajansları, yatırımcıların Türkiye’de yatırım yapmaları için akılcı politikaların devam edeceğine dair güven verici kanıtlar istediğini belirtiyor. Yapılan analizlerde özetle şöyle deniliyor: “Yatırımcılar, son yıllarda Türk ekonomi politikasındaki U dönüşleri nedeniyle kaybettiler. Mevcut para politikasının devam edeceğine dair güvensizlik var. Bu belirsiz ortam ancak Cumhurbaşkanı Erdoğan’ın piyasaya ve para politikalarına müdahale etmeyeceğine dair yatırımcıları ikna etmesi halinde değişebilir.” Her şey Cumhurbaşkanı Erdoğan’ın tutumuna bağlı. Yabancı finans ajanslarının görüşleri böyle. Türkiye ekonomisinin düzelmesi, dış yatırımların gelmesi için gereken güven ortamı ancak hukukun üstünlüğü ilkesiyle sağlanır. Aksi halde kendi kendimizi aldatır, havanda su dövmeye devam ederiz! GÜNÜN SÖZÜ Bir Çin atasözü: Fakire balık vereceğine ona balık tutmayı öğret!",https://www.sozcu.com.tr/once-hukuk-once-guven-sart-p39037
Rahmi Turan,Papa’ya mektup ve hapisteki komutanlar!,16 Nisan 2024,"Cumhurbaşkanı Erdoğan’ın, Katoliklerin ruhani lideri Papa Fransuva’ya gönderdiği mektubu defalarca okudum ve insancıl bir dille, şefkatli bir ifadeyle yazılmış mektubu çok iyi buldum. Erdoğan mektubunda “Öldürmenin tüm Semavi dinlerce haram kılındığı bilincine sahip olan insanlık, Gazze’de uluslararası hukukun ve uluslararası insancıl hukukun çiğnenmesine daha fazla müsaade etmemelidir. Savaşta bile dokunulmaması gereken hastaneler, okullar, camiler, kiliselerin bilerek bombalanması karşısında seslerini yükseltmelidir!” diyor. Her aklı başında insan bu sözlere katılır. Gerçekten İsrail’in, savunmasız Gazzelileri aylardır acımasızca bombalaması ve 33 bini aşkın masum insanı katletmesi uygarlık dışı bir olaydır. Erdoğan’ın, Papa’ya gönderdiği mektupta ortak insani değerlere ve dünya barışına hizmet etme gayesiyle Vatikan’la iş birliğini daha da güçlendirmeye hazır oldukları mesajını veren ifadeleri iyi niyetli ve insancıldır. ★★★ “Öldürmenin tüm Semavi dinlerce haram kılındığı bilincine sahip insanlık” diyerek şefkatli ifadeler kullanan Erdoğan’ın, Türkiye cezaevlerinde ölümü bekleyen emekli komutanlara karşı tutumu insanı şaşırtıyor. “Cumhurbaşkanı’nın aynı şefkati, yaşları 80’i aşan komutanlara karşı da göstermesi gerekmez mi?” diye düşünmeden edemiyoruz! Emekli generallerden dördü halen cezaevlerindeki hücrelerinde, biri ise geçirdiği ölümcül kriz nedeniyle kaldırıldığı hastanede yatıyor. Koğuşun kapısında çok sayıda jandarma bekletilen 84 yaşındaki emekli Orgeneral Çetin Doğan için kalp ve damar hastalıklarının yanı sıra Adli Tıp Kurumu tarafından verilen “Kocama hali raporu” da var. Çetin Doğan’ın avukatı Hüseyin Ersöz, “Çetin Paşa’nın sağlık durumu hakkındaki Adli Tıp Raporu bir yıldır Cumhurbaşkanı’nın imzasını bekliyor!” diyor. Çetin Paşa’nın eşi Nilgül Doğan “Bakıma ihtiyacı olan eşimi tekrar cezaevindeki tek kişilik odaya kapatmak, ona idam cezası vermek ve hücresinde infaz etmek anlamına gelir!” diyor. Hayatları tehlikede olan ve Adli Tıp Kurumu’nun “Cezaevinde kalamazlar” raporu verdiği diğer hükümlü komutanlar şunlar: Fevzi Türkeri (84) Temel Özkaynak (80) Yıldırım Türker (80) Erol Özkasnak (79) Petrol bulduk ama yetersiz!  Otuz-kırk yıldır, özellikle seçimlerden önce, zengin ve kaliteli petrol bulduğumuz haberleri pompalanıyor. O kadar petrol bulsak, zengin bir ülke oluruz ama bu işte bir terslik var ki fakirlikten kurtulamıyoruz! Ayrıca, dünyanın en pahalı benzinini biz kullanıyoruz! İşin gerçeği şu: Evet, petrol buluyoruz ama çok yetersiz! Bunca yıldır bulduğumuz petrol ve doğalgaz Türkiye’nin toplam ihtiyacının çok küçük bir kısmını karşılıyor! Son olarak Şırnak Gabar’dan gelen haberler yüzümüzü biraz güldürdü. 33 kuyuda günlük 40 bin varil petrol üretimine ulaşıldı. Bu gayet tabii ki iyi ve umut verici ama halkı aldatmamak lazım! Bulduğumuz petrol tüm tüketimimizin yanında devede kulak ve dışa bağımlılıktan kurtarmaktan çok uzak! TEBESSÜM Başbakan ve gazeteci...  9 yıl önce kaybettiğimiz rahmetli üstat Bedii Faik’ten bir anı: “Demokrat Parti döneminde (1950’li yıllarda) Dünya Gazetesi’nin sahibi Bedii Faik, iktidara muhalif yazılar kaleme alınca, Başbakan Menderes’in emriyle avukatları ona “Senin yazdıklarına kıçımızı siliyoruz!” diye bir telgraf gönderirler. Bedii Faik ertesi gün köşesinde şu cevabı verir: “Çok memnun oldum. Hiç olmazsa kıçınız akıllanır!” Peki, sonra ne olur? Bir rivayete göre Menderes “Aman susun, biz kaşındık!” der. GÜNÜN SÖZÜ ,Gücünü yitirmeye gör, o zaman dostlarının yok  olduğunu görürsün!",https://www.sozcu.com.tr/papa-ya-mektup-ve-hapisteki-komutanlar-p39706
Rahmi Turan,"Lâfla iş bitmiyor, lâfla aş pişmiyor!",28 Nisan 2024,"Ülkemizde yaşanan dramları anlatmaya bu sütunlar yetmez. İnsanlarımızın hemen her birinin, bir değil birçok derdi var. “Bir dokun, bin ah işit” derler ya... İşte öyle bir şey... İktidarın “Emekliler Yılı” “Türkiye Yüzyılı” gibi abartılı sloganları sadece bir hayal... “Türkiye’yi tarihinin en büyük yatırım hamleleriyle buluşturmuş bir iktidar olarak Cumhuriyet’imizin ikinci asrını ittifak ortaklarımızla birlikte ‘Türkiye Yüzyılı’ olarak taçlandırmaya kararlıyız.” diyorlardı... Ne güzel değil mi? Evet, sözler gerçekten iyi ama lâftan öteye gidemiyor ve ne yazık ki, lâfla karın doymuyor, açlar tok olmuyor! ★★★ Halimize şöyle bir bakalım: ■ Dünya ekonomi endeksinde 167 ülke arasında 103’üncü durumdayız. ■ Medya özgürlüğü endeksinde 180 ülke arasında 165’inciyiz... ■ Refah endeksinde Türkiye’miz 167 ülke arasında 93’üncü sırada... ■ Mutluluk endeksinde 112 ülke arasında 102’nciyiz... ■ Enflasyon endeksinde Avrupa şampiyonuyuz. Dünya sıralamasında ise 10’uncuyuz. ■ Kara para aklayan ülkelerin alındığı kara listeden bir önceki GRİ LİSTEDE bulunuyoruz. ■ İngiltere, Hollanda gibi Avrupa ülkelerinin bankaları artık Türk vatandaşlarına hesap açmıyor. ■ Cumhuriyet’in gözbebeği olan bütün fabrikaları sattık, şimdi satacak başka şeyler arıyoruz. ■ Dış borçlanmamızın toplamı Osmanlı Devleti’ni yıkan “140 yıl önceki Duyunu Umumiye” zamanındaki borçları bile aştı. ■ Halkın oyunu alarak milletvekili olan Can Atalay hâlâ hapiste... “Ülkede anayasa ve hukuk var mı, yok mu?” tartışmaları büyüyor. ■ İktidar hem Anayasa’ya uymuyor ve Anayasa Mahkemesi’nin kararlarına saygı göstermiyor, hem de “Yeni Anayasa yapalım” diyor. Uyulmadıktan sonra anayasa yapmanın ne anlamı var? ■ Yargı karmakarışık. İktidardan cesaret alan alt mahkemeler, Anayasa Mahkemesi’nin kararlarını dinlemiyor. ■ Ülkede temel hak ve özgürlükler keyfe göre uygulanıyor. ■ İktidar ortaklarından “Anayasa Mahkemesi kapatılsın” diyenler var. ★★★ Yukarıdaki maddelere daha birçokları eklenebilir. Tüm bunlara baktığımız vakit “Türkiye Yüzyılı” iddiasının içinin ne kadar boş olduğunu görüyoruz. Türkiye Yüzyılı’nda, işçilerin anlam olarak büyük değer verdikleri Taksim Meydanı’nda “1 Mayıs Bayramı”nı kutlamalarına bile izin verilmiyor. Anayasa’nın emirlerinin aksine, insanlarımızın özgürlükleri kısıtlı... Nasıl bir Türkiye Yüzyılı bu? İktidarın boş sloganları bırakıp, halkın sesini dinlemesi lâzım. Lâfla iş bitmiyor, lâfla aş pişmiyor! Şekerli içecek kurbanları! Özellikle yaz aylarında sıcaktan bunalınca içtiğimiz her türlü gazlı, kolalı meşrubatla kendimize büyük zarar veriyoruz. Bilim adamlarının araştırmalarına göre, başta kolalı içecekler olmak üzere her türlü enerji içecekleri, buzlu çay gibi şekerli ve gazlı meşrubatların şeker hastalığı, kalp-damar hastalıkları ve kanserden ölümlerle bağlantısı olduğunu ortaya koydu. Amerika’da yapılan bir araştırma, şekerli ve gazlı içeceklerin her yıl dünya genelinde 184 binden fazla insanın ölümüne sebep olduğunu gösteriyor. Tuft Üniversitesi öğretim üyelerinden Dr. Dariush Mozaffarian ve ekibinin 51 ülkeyi kapsayan araştırması, 184 binden fazla kişinin bu içeceklerin açtığı hasarlar ve hastalıklar nedeniyle hayatını kaybettiğini ortaya koydu Şekerli içeceklerin her yıl 133 bin kişinin diyabetten (şeker hastalığından) 45 bin kişinin kalp ve damar hastalıklarından ve 6 bin 450 kişinin de kanserden ölümüne sebep olduğu anlaşıldı. Bilim adamları “Kendinizi ve özellikle çocuklarınızı, başta kola olmak üzere meşrubatlardan ve tüm şekerli yiyeceklerden uzak tutun.” diyor. GÜNÜN SÖZÜ Sonunda mutlu gün gelecekse, çekilen tüm çileler kutsaldır!",https://www.sozcu.com.tr/lafla-is-bitmiyor-lafla-as-pismiyor-p42528
Rahmi Turan,Hamas örgütü Kuvayı Milliye olamaz!,24 Nisan 2024,"İsrail’in, masum Gazze’lilere uyguladığı vahşi, insanlık dışı katliamı yüreğinde biraz vicdan olan herkes lanetlemelidir. Fakat... Güya medeni olan, hak ve hukuka saygılı olduğunu iddia eden Batı ülkelerinin bu büyük soykırıma sessiz kalmaları insanlık adına yüzkarası bir olaydır. Hele Amerika! On binlerce masum insanın ölümünde en az İsrail kadar, Amerika da sorumlu ve suçludur. Gazze’de devam eden katliama destek olan ABD Başkanı Biden’ın şeytani yüzü bir kez daha ortaya çıkmıştır. ★★★ Altı ayı aşkın süredir devam eden vahşetin bir de öbür yanı var. İsrail’e saldırıp, durup dururken savaş sebebi yaratarak (şimdilik) 34 binden fazla Gazze’linin ölümüne sebep olan HAMAS yönetimi hangi akla hizmet edip sivil insanları öldürmüş, bir kısmını da esir almıştır, belli değil! Hemen hemen bütün dünya ülkeleri HAMAS’ı “Terör örgütü” olarak kabul ediyor. Fakat... Bizim Cumhurbaşkanımız Erdoğan: “Türkiye’de Kuvayı Milliye ne ise HAMAS da odur” diyor. Ben, HAMAS’ın, bizim Kurtuluş Savaşı yıllarındaki yiğit direniş örgütümüz olan Kuvayı Milliye’ye benzetilmesinin yanlış olduğunu, iki gün önceki yazımda belirtmiş, nedenlerini anlatmıştım. İYİ Parti 27’nci Dönem Milletvekili Aytun Çıray da, aynı görüşü savunarak: “Erdoğan’ın HAMAS’ı Kuvayı Milliye’ye benzetmesinin sonuçları vardır ve o sonuçlar, hepimizi etkiler. Bir gün birileri de çıkar (PKK’yı özgürlük savaşçısı) diye tanımlar” uyarısında bulundu. ★★★ Aytun Çıray, bu konudaki yazısında (özetle) şu görüşlere yer verdi: “Türkiye, AKP gelinceye kadar Filistin-İsrail ilişkileri düzleminde sağlam ve hakkaniyete dayalı, taraflar arasında husumeti kaşımaktan çok yatıştırmaya yönelik bir politika uyguluyordu, ağırlığımız vardı. Bugün durumlar değişti, ağırlığımızı kaybettik. Şu anda HAMAS’ı, İran dışında (tüm Arap ülkeleri dahil) hiçbir Müslüman  devlet desteklemiyor. Erdoğan’ın HAMAS’ı sadece İran’ın eline bırakmamasını, İsrail’in gösterdiği vahşete karşı 54 kalem ihracat malzemesinde yaptırım uygulamasını destekliyorum ama... HAMAS’ı Kuvayı Milliye’ye benzetmesinin sonuçları vardır ve o sonuçlar, onu değil hepimizi etkiler. Bir gün birileri de çıkar ‘PKK’yi özgürlük savaşçısı’ diye tanımlar. Yerel seçimlerden sonra artık CHP birinci parti olduğuna göre, eminim dış politikayı kendi seçmen tabanını konsolide etmek için kullanmayacaktır.” Türkiye 1950’li 60’lı yıllarda bugünden çok daha itibarlıydı Dün 23 Nisan Bayramı’nı gururla kutladık. Bize bu güzel vatanı armağan eden Atatürk ve silah arkadaşlarının ruhlarını şad etmek için dualar okuduk. Doğan Satmış, yetenekli gazeteci arkadaşlarımızdan biridir. Dün kitaplığımda çalışmalar yaparken onun yazdığı “Karanlığa İnat Cumhuriyet” adlı güzel kitabı elime geçti. Kitabın 331’inci sayfasındaki “Türkiye 50’li yıllarda günümüzden çok daha itibarlıydı” ifadesi dikkatimi çekti. Çok doğru bir tespit. Gerçekten, 60-70 yıl önce tüm dünyada bugünkünden çok daha saygın bir ülkeydik. O yıllarda Türk vatandaşları istedikleri Avrupa ülkesine vizesiz gidebiliyordu. Türk lirası tüm Avrupa paraları kadar itibarlıydı. Her Türk vatandaşı Avrupa’da elini-kolunu sallaya sallaya gezip keyif yapabiliyordu. Ya şimdi? Her şey tersine döndü! Avrupa ülkelerine gidebilmek için adeta vize dilenir hale geldik! 60–70 yılda (özellikle son 25 senede) Türkiye’yi bu hallere düşürenler “Nerede hata yaptık? Ülke olarak neden geri kaldık? Niçin böyle yoksuluz? Neden Avrupa’dan dışlanıyoruz?” diye kendilerini sorgulamalı, millete hesap vermelidir! GÜNÜN SÖZÜ Bilim ve bilgi ağacı dikip meyvelerini alan toplumlar zengin olur!",https://www.sozcu.com.tr/hamas-orgutu-kuvayi-milliye-olamaz-p41586
Rahmi Turan,Yeni anayasa taslağı yeni bir tuzak!,15 Nisan 2024,"Her şeyimiz tamam da, bir anayasamız eksikti! Yakında Meclis’te grubu olan partileri ikna turuna başlayacak olan Meclis Başkanı Numan Kurtulmuş sürekli olarak yeni anayasanın faziletlerinden bahsediyor. Bu yeni anayasa (yani AKP Anayasası) ne menem bir şey, açıklanınca görürüz ama Türkiye Cumhuriyeti’nin ve Türk milletinin yararına bir anayasa taslağı olmayacağı kesin... Çünkü bunların zihniyeti, anlayışı, görüşü çok farklı! ★★★ Doğru Parti Eş Genel Başkanı Rifat Serdaroğlu: “Önümüzdeki günler o kadar karanlık olacak ki, siyasi ve ekonomik çöküntü, günü gününe yaşayan, namusuyla  geçinen milyonlarca insanı perişan edecek” diyor ve yeni anayasa çalışmalarını şöyle eleştiriyor: “Yılardır Anayasa çerçevesinde ve demokratik rejim içinde alınması gereken tedbirleri anlatmaya çalıştım... Başarılı olamadım, anlatamadım! Şimdi, başta AKP-MHP-Hizbullahçı HÜDA PAR ve Kılıçdaroğlu’nun Meclis’e soktuğu 38 milletvekilinin desteğiyle, Numan Kurtulmuş moderatörlüğünde 1921 Anayasası’nda olan ‘Etnik kökene ve mezheplere göre’ parti kurulmasına izin veren bir Anayasa’yı Türk Milleti’ne yutturmaya çalışacaklar! Eğer ülkeyi felâkete götürecek yeni anayasa Türk Milleti tarafından kabul edilirse, işte o aman ‘ört ki ölem’ zamanıdır! Uyarı görevimize devam edeceğiz.” ★★★ Rifat Serdaroğlu’nun yeni anayasa konusundaki uyarıları üzerinde ciddiyete durulmalıdır. Yeni anayasa hazırlığı, Laik Cumhuriyet’e yeni tuzak kuşkusu yaratıyor! TBMM’de 38 milletvekili olan İYİ Parti, AKP’yi desteklerse anayasanın halk oylamasına gitmeden Meclis’te kabul edilmesi ihtimali güçlenir ve Türkiye demokrasisi için tehlikeli bir durum meydana gelir! Bu ülkede, iktidarın desteklediği bir tarikat liderinin TV’de “Birinci Türkiye Cumhuriyeti son bulmuştur. Şimdi, Birinci Osmanlı Cumhuriyeti kurulması zamanıdır. Artık padişahımız olacaktır” dediğini ve savcıların o meczubu kulağından tutup yargı karşısına çıkartmadığını unutmayalım! Yüzde 37.77 oyla Türkiye’nin birinci partisi olan CHP’nin, hukuk dışı uygulamalara karşı alacağı tavır ve yapacağı demokrasi mücadelesi çok önemli... Atatürk ağlar mıydı? Hayri Köklü, Atatürkçü ve Laik Cumhuriyet sevdalısı bir meslektaşımız... Aynı zamanda dikkatli ve titiz bir araştırmacı... Farklı bir kitap hazırlamak isteyen Hayri Köklü “Atatürk’ün ağladığı zamanları” araştırmış... Ve ilginç bir kitap meydana getirmiş. Adı: “İki Damla Gözyaşı” Bazı kişiler “Atatürk ağlar mıydı?” diye soruyor. Neden ağlamasın? O da bir insandı... Atatürk’ün en yakın çalışma arkadaşlarından Kılıç Ali’nin oğlu rahmetli Altemur Kılıç kitapta: “Benim fani vücudum elbette toprak olacaktır diyen Mustafa Kemal Atatürk her insan gibi bir fani idi... Zor ağlardı ama, ağlardı... İçki içerdi, kadınları severdi, âşık olmuştu, çocuğu olmadığı için küçük çocukları görünce gözleri yaşarırdı. Babam Ali Kılıç’tan duymuştum. Ağladığı zamanlar olmuştu! Dünyaya nadiren gelmiş, Türk milletine Allah’ın bahşettiği insan üstü bir kişi idi.” diyor. Hayri Köklü, “İki Damla Gözyaşı” kitabında Atatürk’ü duygulandıran anları anlatıyor. (Galeati Yayıncılık) TEBESSÜM Gençliğin kıymeti...    Türkiye Cumhuriyeti’nin ikinci Cumhurbaşkanı İsmet İnönü 89 yaşına geldiği zaman, bir toplantıda rastladığı Salih Paşa’ya: “Yıllar çabuk geçiyor...  Şimdi kaç yaşında oldun paşa?” diye sorar. Salih Paşa saygılı bir sesle: “75 yaşındayım paşam” der. İsmet İnönü hafifçe tebessüm ederek: “Çok iyi” der “Gençliğinin kıymetini bil paşa...” GÜNÜN SÖZÜ Başarısızlık insana başarıdan daha çok şey öğretir!",https://www.sozcu.com.tr/yeni-anayasa-taslagi-yeni-bir-tuzak-p39439
Rahmi Turan,Yazık değil mi bu ülkeye?,29 Nisan 2024,"İki gün sonra 1 Mayıs Bayramı’nı kutlayacağız. 1 Mayıs İşçi ve Emekçiler Bayramı’dır. Dünya çapında kutlanır. Birlik, dayanışma ve haksızlıklarla mücadele günü olarak bilinir. Resmî tatil günüdür. Emekçiler 1 Mayıs Bayramı’nı Taksim Meydanı’nda kutlamak istiyor. İktidar “Hayır” diyor, izin vermiyor. Oysa anayasal bir hak bu... Fakat iktidarın anayasayı taktığı yok ki! ★★★ Anayasa’nın temel hak ve özgürlüklerini uygulamayanlar şimdi “Yeni Anayasa yapalım” diyor. Meclis Başkanı Numan Kurtulmuş kapı kapı dolaşarak yeni anayasanın faziletlerinden (!) bahsediyor. Sen önce mevcut anayasayı uygula! Hem Anayasa Mahkemesi’nin kararlarına saygı duymayacaksın, hem de “yeni anayasa yapalım” diye tutturacaksın... İnandırabilir misin kimseyi? Buna paradoks (çelişkili ifadeler, inançlara aykırı duygu, aykırı düşünceler) denir. ★★★ Anayasa Mahkemesi’nin Taksim’le ilgili verdiği karar net ve açık: “Taksim’de bayram kutlanmasına izin verilmemesi hak ihlalidir!” dedi, daha ne desin? Fakat dinleyen kim? Ülkemizde hak ihlâli, olağan işlerden oldu. İçişleri Bakanı ile İstanbul Valisi, aldıkları talimat üzerine, Taksim’i işçilere kapattı: “Siz, istediğiniz yerde değil, bizim istediğimiz yerde bayram kutlayabilirsiniz” diyorlar... Ne olacak Taksim’de kutlamaya izin verilse? Yer yerinden mi oynayacak? CHP lideri Özgür Özel “Ben kefilim, Taksim’i işçi kardeşlerimize açın!” diyor. Diyor ama dinleyen kim? Tek Adam Rejimi’nde tüm kararları Tek Adam veriyor. ★★★ Taksim emekçiler için semboldür. Sen işçilerin anayasal hakkı olan kutlamayı bile engellersen “yeni anayasa” yapmaktan nasıl bahsedersin? Anayasalar daha çok özgürlükler için değiştirilir. Oysa bunlar zaten yetersiz olan hakları daha da kısmak için Anayasa yapmak istiyorlar. Bu istekte en ufak bir iyi niyet kırıntısı görebilir misiniz? Anayasa Mahkemesi’nin kararları devletin bütün kurumlarını bağlar ama bir İstanbul Valiliği’ni bile bağlamıyor!  Peki Anayasa ne oldu? Suya düştü... Su ne oldu? İnek içti... İnek ne oldu? Dağa kaçtı... Dağ ne oldu? Yandı, bitti, kül oldu! Anayasal halimiz bu işte! Yazık değil mi bu ülkeye? Öfke ve kaprisine yenilen Meral Hanım tarih oldu! Meral Akşener “Ya tarih yazacağız, ya da tarih olacağız” demişti... Tarih oldu! Geride hoş bir seda da bırakmadı! Bundan sonraki hayatında yolu açık olsun! İYİ Parti’nin 5’inci Olağanüstü Kurultayı’nda 611 delegenin oyunu alan Müsavat Dervişoğlu Genel Başkan seçildi. Dervişoğlu, genel başkan olarak yaptığı ilk konuşmada “Artık hiçbir şey eskisi gibi olmayacak.” dedi. Acaba öyle mi? Gerçekten İYİ Parti’de işler düzelecek mi? Halkın güveni yeniden     kazanılacak mı? Bu ihtimali oldukça zayıf görüyorum. Çünkü... Eski genel başkan Meral Hanım partiyi o kadar yıprattı, o kadar tahrip etti ki, düzeltmek ancak bir sihirbazın işi haline geldi! Sayın Dervişoğlu sihirbaz olmadığına göre durum “umutsuz vaka!” Müsavat Dervişoğlu önce “Meral Hanım’ın emanetçisi” yaftasından kurtulmalı, sonra partide tamirata başlamalı, ihraç edilen ya da kaçan değerli siyasetçileri geri getirmeye bakmalı! Başlangıçta iyi bir çıkış yaparak millete umut veren İYİ Parti, Meral Akşener’in öfkesi, kini, garezi, kaprisleri nedeniyle tarihi bir fırsat kaçırdı! Müsavat Dervişoğlu deneyimli, iyi niyetli bir siyasetçi ama İYİ Parti’yi toparlamaya gücünün yeteceğini söyleyemeyiz! İlerleyen zamanda bunu hep beraber göreceğiz! GÜNÜN SÖZÜ Öfke insanı kör ve sağır yapar, hiçbir şey görmez, duymaz olur",https://www.sozcu.com.tr/yazik-degil-mi-bu-ulkeye-p42701
Rahmi Turan,Sinemanın büyük kaybı Türker İnanoğlu,06 Nisan 2024,"Türk sineması, güneşini kaybetti. 65 yıldır Türk filmlerine hayat veren bir isimdi o... 88 yaşında yaşama veda eden Türker İnanoğlu önceki gün toprağa verildi. Türk filmlerini seyirciye sevdiren üstün bir yapımcı olan Türker İnanoğlu’nun lakabı “Bay Sinema” idi... Hayatı boyunca sinemadan kazandığını yine sinemaya yatırdı, zor duruma düşen birçok sinema sanatçısına kucak açtı, güçsüzlere kol-kanat gerdi. Kültür, sanat ve sinemaya verdiği katkı nedeniyle çok sayıda ödül aldı. ★★★  Türker İnanoğlu’nun yapımcılığını üstlendiği yüzlerce film arasında, konuları bana ait olan 9 film vardır. Bir döneme damga vuran tarihi kahraman Kara Murat’ın serüvenlerini 1971 yılında yazmaya başlamıştım. Kısa zamanda Türkiye’nin en çok okunan aşk ve kahramanlık romanı olan Kara Murat’ın maceralarını Yeşilçam’daki 8 ayrı firma filme almak istedi. Bu şirketler arasında Türker İnanoğlu’nun sahibi olduğu Erler Film de vardı. Türker İnanoğlu, ailece görüştüğümüz bir arkadaşımdı... Kara Murat filmlerini en iyi onun yapacağına inandım. Aramızda bir telif sözleşmesi imzaladık. Başrolünü ünlü aktör Cüneyt Arkın’ın oynadığı Kara Murat filmleri çok büyük ilgi gördü ve gişe rekorları kırdı. İlki 1972 yıkında olmak üzere 9 ayrı Kara Murat Filmi çevrildi. ★★★ Gerçek anlamda mükemmel bir insan olan bir dostumu kaybetmenin üzüntüsünü yaşıyorum. Türk sinemasının efsane isminden geriye güzel anılar kaldı. Türker İnanoğlu, eski yıllardaki bir sohbet sırasında: “60 seneden fazla bir süredir bu işi yapıyorum, hep kendi imkanlarımla çalıştım, devletten bir kuruş yardım almadım. Devlet ile de hiç iş yapmadım. Bunca yıldır kimseye boyun eğmediğim için başım hâlâ dik ve buradayım. Hiç kimseye minnetim yok. Tabii ki bununla gurur duyuyorum” demiş ve şunları eklemişti: “280 tane şahsi film çektim. Arşivimde 5000’e yakın film ve 7000’e yakın afiş bulunuyor. Erler Film’i, Ulusal Video’yu kurdum, Maslak’ta TİM (Türker İnanoğlu Maslak Show Center) adlı kültür merkezini, müze, okul ve sinema salonlarını açtım. Halktan çok sevgi gördüm. Sinema sevdasıyla geçen bir hayattır benim yaşamım...” Türkiye İnanoğlu önceki gün, geride görkemli bir isim bırakarak, dualarla son yolculuğuna uğurlandı... Mekanın cennet olsun, nur içinde yat Büyük Sinemacı... Eskişehir’in devrilmez üçlüsü...  Eskişehir’de bir efsane olan Yılmaz Büyükerşen, görevi çok güvendiği 3 CHP’liye devrederek Büyükşehir Belediye Başkanlığı’na veda etti. Seçimi kazanan Ayşe Ünlüce, Yılmaz Büyükerşen’in bir öğrencisi olarak ustasından öğrendiği belediyeciliği Eskişehir’de devam ettirecek. Eskişehir’deki diğer önemli isim Tepebaşı Belediye Başkanı Dt. Ahmet Ataç... O da Yılmaz Büyükerşen’in hamlelerini devam ettirecek. Eskişehir Tepebaşı’nda toplam 20 yıl başkanlık yapan ve yeniden başkan seçilen Ahmet Ataç, önümüzdeki dönemde yaşama geçirecekleri projeleri tanıtırken: “Büyükşehir’de Ayşe Ünlüce, Odunpazarı’nda Kazım Kurt ve Tepebaşı’nda ben... İnanın bu üçlüyü kimse deviremez. Eskişehirli hemşerilerimizin güvenine layık olmak için tüm gücümüzle çalışacağız.” dedi. Eskişehir halkı Yılmaz Hoca’nın öğrencilerine güveniyor. TEBESSÜM Ne doktoru olmalı? Temel’in oğlu imtihanı kazanıp tıbbiyeye girmiş. Kalp doktoru olmak istiyormuş... Temel bunu duyunca fena halde kızmış: “Ulan sende hiç akıl yok mu? Neden kalp doktoru olmak istiyorsun?” “Ya ne olayım baba?” “Hemen diş doktoru ol...” “Neden baba?” “Kafanı kullan oğlum... İnsanda bir kalp, 32 diş vardır. Sürümden kazanırsın!”",https://www.sozcu.com.tr/sinemanin-buyuk-kaybi-turker-inanoglu-p37669
Rahmi Turan,Bayram gelmiş neyime!,10 Nisan 2024,"Allah’ını seven söylesin... Pahalılığın her yeri kavurduğu bir dönemde kaç kişi huzurlu bir bayram geçirebilir? Evet, bugün mübarek Ramazan Bayramı’nın ilk günü ve ulus olarak hepimizin mutlu olması gerekir. Peki, bayram sizi coşturdu mu? Eski yıllarda bayramlar bizi çocuklar gibi sevindirirdi... Şimdi öyle mi? Ülkemizin haline bakın... Eski bayramların coşkusu, heyecanı var mı? CHP’nin yerel seçimlerdeki büyük zaferi olmasa, ülkede sevinecek hiçbir şey bulamazdık! İyi ki CHP kazandı, millete moral geldi! ★★★ Acı ama gerçek: Toplumumuzun yaklaşık yüzde 70’i “Bayram gelmiş neyime, kan damlar yüreğime!” diyor. 22 yıldır iktidarda olan AKP önemli vaatlerinin hiçbirini gerçekleştiremedi... 2023 hedefleri için söz vermişlerdi. Kişi başına milli gelirimiz 25 bin dolar olacaktı... 2023 geçti, 2024’ün dördüncü ayındayız. Kişi başına milli gelirimiz vaat edilen rakamın ancak yarısı kadar! Tam bir fiyasko! ★★★ Ülkemizin haline bakın! Enflasyon can yakıcı... Gençler işsizlik kurbanı... Emekliler içler acısı bir yoksulluk içinde... Ucuz ekmek, ucuz et kuyrukları uzuyor... Çiftçiler perişan... Kadınların şiddet ve vahşet kurbanı olması devam ediyor. Yolsuzluk, vurgun ve soygun iddiaları virüs gibi her yanımızı sarmış. Hangi birini sayalım ki? Böyle bir ortamda bayram nasıl tatlı bir şekilde kutlanır? Yaşadığımız hazin dönem, çöken ekonomi, coşan enflasyon, hep yanlış politikaların acı sonucudur. ★★★ Vahşi fiyat artışlarının altında eziliyoruz ama her şeye rağmen Ramazan Bayramı’mızı kutlamaya çalışacağız. Çünkü seçim sonuçları bir umuttur. Bu iktidar artık gidicidir... Tüm olumsuzluklara rağmen okurlarımızın mübarek bayramını kutluyor, rahmetli Çetin Altan’ın tabiriyle “Enseyi karartmayın” diyorum. Asıl tufan ne zaman? Arife günü bayram alışverişine çıkanlar hayal kırıklığına uğradı. Bayram şekeri bile alamamaktan şikâyet edenler var. Bir okurum gönderdiği mesajda ağlamaklı bir ifadeyle: “Biricik çocuğuma bir bayram elbisesi alamadım, bu benim için çok acıklı bir şey! İnanın ki, utanıyorum!” diyor. Nüfusumuzun yaklaşık yüzde 70’i şikâyetçi... Yüksek fiyatlar karşısında ne yapacağını şaşıran vatandaşlar: “İtibardan tasarruf olmaz diyen büyüklerimiz lüks içinde yaşarken, yükü vatandaşa bindirerek ekonomiyi düzeltmeye çalışıyor. Her şey pahalı, hiçbir şey alamıyoruz!” diye yakınıyorlar. Yeteri kadar mal satamamaktan şikâyetçi olan esnaf da “Pahalılığı biz yaratmıyoruz. Hepimiz zordayız!” diye acı acı dert yanıyor. “Tüketici Birliği Federasyonu” bir açıklama yaparak “Asıl tufan bayramdan sonra başlayacak!” uyarısında bulundu! Yani, yanlış politikalarla, bilim dışı uygulamalarla ekonominin dengesi bozuldu bir kere... Bu çile kolay kolay bitmeyecek!   TEBESSÜM İhale nasıl kazanılır? Eski dönemde kentin birinde meclisin kapısı bozulmuş. Tamir için iki marangoz çağırıp ihaleyi açmışlar. Yönetici ilk marangoza sormuş: “Bu kapıyı kaça yaparsın?” “3 bin liraya yaparım.” Yönetici ikinci marangozun yanına gitmiş: “Kapıyı sen kaça yaparsın?” İkinci marangoz “9 bin liraya yaparım” demiş. “Nasıl yani? Sen üç misli fazla istiyorsun yaa!” İkinci marangoz izah etmiş: “Sayın yönetici... 3 bin lira ben alacağım, 3 bin lira siz alacaksınız. 3 bin lira da o marangoza verip kapıyı yaptıracağız!” İşi, ikinci marangoz almış! GÜNÜN SÖZÜ En büyük başarı, hayatta istediğin gibi yaşamaktır!",https://www.sozcu.com.tr/bayram-gelmis-neyime-p38450
Rahmi Turan,Millet “Bitti” derse AKP “Bitmedi” mi diyecek?,20 Nisan 2024,"AKP’de moraller bozuk! Dik durmaya çalışıyorlar ama bunu başaramıyorlar... Bir AKP milletvekilinin Monaco’daki “ıstakoz skandalı” ve diğer bir AKP’linin turizm cenneti Maldivler’deki görkemli tatili, parti içindeki bozuk morallerin üzerine tuz-biber ekti... Birçok AKP’li, halktan kopuk bir yaşam tarzı sergiliyor! Kaybetmelerinin önemli sebeplerinden biri bu! ★★★ AKP Genel Başkanı ve Cumhurbaşkanı Erdoğan, partisinin grup toplantısında seçim sonuçları hakkında konuşurken: “Bunun bir yerel seçim olduğunu unutup şımaranlar, sanki ülkeyi yöneteceğini zanneden zavallılar... 81 ilimizde tek bir iktidar vardır, o da Cumhurbaşkanı ve kabinesidir. Kabinemiz görevinin başındadır” dedi ve ekledi: “Şunu herkes görsün ve bilsin, biz bitti demeden hiçbir şey bitmez” ★★★ Nedir bu sözler? Bir güç gösterisi mi? Yani bir genel seçimde bu millet “Bitti” derse, AKP “Bitmedi” mi diyecek? Böyle bir şey olmaz tabii ki... AKP tabanına moral vermek için söylenmiş olmaktan başka bir şey ifade etmiyor bu sözler! Evet, 31 Mart bir yerel seçimdi. Belediye yöneticileri belirlendi, iktidar görevinin başında... Eğer erken bir seçim olmazsa, 2028 yılının Mayıs ayına kadar (4 yıl) hiçbir seçim yok! Fakat bu durum AKP’nin ağır yenilgisinin üstünü örtemez. ★★★ İktidar halkın verdiği mesajı hâlâ anlamamış görünüyor! Millet, AKP ve yöneticilerine “Artık dur! Size güvenim kalmadı!” dedi, daha ne desin? CHP yüzde 37.77 (17 milyon 350 bin) oy alarak, oyları yüzde 35.19’a düşen AKP’yi resmen nakavt etti. CHP kazandığı büyükşehir ve il belediyelerini 21’den 35’e yükseltti AKP’nin büyükşehir ve il belediye sayısı ise 39’dan 24’e düştü. Bu bir çöküştür! AKP Genel Başkanı’nın “31 Mart seçimleri yüzde 40.5 oy oranıyla Cumhur İttifakı’nın üstünlüğüyle sonuçlanmıştır” demesi, olsa olsa bir tesellidir. İktidarın yapacağı tek şey, şapkasını önüne koyup “Ben nerede hata yaptım?” diye kendisini sorgulamak olmalıdır! “Alma mazlumun ahını!” 2018 yılında ‘Tek Adam Sistemi’ne  geçtikten sonra ülkede çöküş başladı. Geçen 5 yılın sonunda bugünkü hazin duruma geldik. Memlekette yıpranmayan kurum kalmadı. Vatandaşı perişan eden, ekonomideki yıkılış oldu. Yoksulluk derinleşti... Fakir, daha da fakirleşti. Bu durum, doğal olarak sandığa yansıdı. Emeklinin ve asgari ücretlinin öfkesi hâlâ bitmiş değil ve biteceğe de benzemiyor. İktidar “kendi kafasına göre yeni anayasa yapmanın” peşine düşeceği yerde, devletteki savurganlığa son verip, ekonomiyi bir an önce düzeltmeye bakmalı. Yüzyılların deneyimine dayanan “Alma mazlumun ahını, çıkar aheste aheste!” atasözünü unutmamalı! Yani mazlumun ahı, ahır ağır, yavaş yavaş çıkar! Paraşüt açılmayınca...  Temel ile Dursun askerde eğitimlerini paraşütçülük üzerine yaparlar. Komutan uçakta: “Bu bir deneme atlayışıdır, şimdi herkes sırayla atlayacak. Eğer paraşüt açılmazsa fazla telaş yapmayın, yedek paraşütü deneyin” der. Herkes birer birer başarılı atlayış yapar ama Temel şanssızdır. Birinci paraşütü açılmaz. Paniğe kapılan Temel o anda yan tarafında olan Dursun’a: “Ula Tursun paraşüt açilmayi” diye bağırır. Dursun soğukkanlılıkla: “Yedeği aç” der. Temel onu da dener, ikinci paraşüt de açılmaz: “Ula Tursun, yedeğini da çektum o da açilmayi, galiba yere çakılup gebereceğum” diye bağırır. Dursun cevap verir: “Ula Temel, hiç korkma, bu zaten bir deneme atlayişidur.” GÜNÜN SÖZÜ Başarılı değilsen talihine küsme, sebebini araştır!",https://www.sozcu.com.tr/millet-bitti-derse-akp-bitmedi-mi-diyecek-p40773
Rahmi Turan,Kurtuluş fitilinin ateşlendiği gün,19 Mayıs 2024,"Bağımsızlık ateşinin yakıldığı 19 Mayıs’ı bugün törenlerle kutlayacağız. 105 yıl önce 19 Mayıs 1919 günü, Büyük Atatürk Samsun’a ayak basarak Kurtuluş Savaşı’mızın fitilini ateşlemişti. Tüm ülke işgal altındayken ve millet umutsuzluk girdabında kıvranırken Atatürk’ün “Ya istiklâl, ya ölüm!” diye başkaldırışı Türk ulusunun kaderini ve tarihin akışını değiştirdi. Vatanımızın geleceğini milletimizin cesareti ve Atatürk’ün çelikten iradesi belirledi. 3 yıl süren amansız savaştan zaferle çıktık! ★★★ Bugün 19 Mayıs Atatürk’ü Anma, Gençlik ve Spor Bayramı... İktidarın sevmediği bir gün... Fakat biz çok seviyoruz. Devletimizin kurucusu, Türk ulusunun atası Mustafa Kemal Atatürk’ün manevi huzurunda saygıyla eğiliyoruz. Türk milleti her şeyini borçlu olduğu Büyük Atatürk’ü her zaman şükranla anacak. ★★★ Savaşta yendiği düşmanları bile Atatürk’ü, “20’nci Yüzyıl’ın en büyük komutan ve devlet adamlarından biri” olarak kabul eder. Mesela, o dönemin İngiltere Başbakanı Lloyd George bunlardan biridir. Türk ordusu, Yunan kuvvetlerini Anadolu’da bozguna uğratıp İzmir’de denize dökünce (9 Eylül 1922) İngiltere karışmış, İşçi Partisi Lideri Mc Donald parlamentoda: “İngiltere hükümeti, Yunan ordusunu desteklemek için hazineden milyonlarca sterlin para harcadı. Hani Anadolu zapt edilerek taksim edilecek, hani Boğazlar İngiltere’nin olacaktı? Bu beceriksiz Başbakan hesap versin!” diye haykırmıştı. Bunun üzerine kürsüye çıkan Başbakan Lloyd George şu tarihi konuşmayı yaptıktan sonra istifa etti: “Sayın milletvekilleri... Bizim yaptığımız hesaplar doğrudur ama... Yüzyıllar nadir olarak çok büyük adam, dahi yetiştirir. Şu talihsizliğe bakın ki, o büyük dahi Mustafa Kemal, çağımızda Türk ulusuna nasip oldu. Nereden bilebilirdik böyle bir komutanın karşımıza çıkacağını? Mustafa Kemal’in dehasına karşı ne yapabilirdik? Elimizden ne gelirdi?” ★★★ Düşman bile böyle konuşup Atatürk’ün büyüklüğü karşısında saygı duyarken, bizde gerici çevrelerin hakaretler yağdırarak (akılları sıra) Atatürk’ü küçültmeye çalışmaları, onların kendi küçüklüklerini gösteriyor. Atatürk’ün kurduğu Türkiye Cumhuriyeti sonsuza kadar yaşayacaktır. 19 Mayıs Bayramı’mız kutlu olsun. Komutanların rütbeleri ve itibarları da iade edilmeli  Hep “Adalet... Adalet...” deyip duruyoruz. Çölde susuz kalan talihsiz gezginler gibi biz de, toplum olarak adalete susadık... Geç gelen adalet elbette adalet değildir ama hiç yoktan iyidir. 28 Şubat Davası’nda müebbet hapse mahkum edilen emekli komutanların cezalarının, Cumhurbaşkanı Erdoğan’ın imzaladığı kararname ile kaldırılması iyidir, doğru bir adımdır ama gecikmiş bir karardır. Çünkü, Adli Tıbbın raporlarına göre, ağır hastalıklarla mücadele eden hapisteki 5 emekli generalin bir yıl önce tahliye edilmeleri gerekiyordu. Orgeneral Çetin Doğan’ın eşi Nilgül Doğan, kocasını cezaevinden aldıktan sonra: “Hüzünlü bir sevinç yaşıyoruz” dedi. Çetin Doğan da Nilgül Hanım’ın sözlerine şu açıklamayı ekledi: “Adalet bu değil. Bir af da söz konusu değil. Adli Tıbbın verdiği raporlar var. Emsal durumda olanlar daha önce bırakıldı. Bizim bir yıl daha uzun süre kalmamızın sebebi bir türlü anlaşılamadı.” Şimdi, adaletin yerini bulması için önemli bir mesele daha var: Mahkum edildikleri zaman mahkeme kararıyla rütbeleri sökülen ve sosyal haklardan mahrum edilen emekli generallerin, tüm hakları ve rütbeleri ile birlikte, itibarları da iade edilmelidir. Kamuoyu, Cumhurbaşkanı’ndan bunu bekliyor. GÜNÜN SÖZÜ Tanrı’nın insana en güzel hediyelerinden biri adalet duygusudur!",https://www.sozcu.com.tr/kurtulus-fitilinin-ateslendigi-gun-p48320
Rahmi Turan,Bahar havası yeniden kışa döner mi?,06 Mayıs 2024,"Bir ziyaret oldu, ülkenin siyasi iklimi değişti! Bir bahar havası yaratıldı âdeta! Kavgasız, sakin, güzel havaları çok özlemişiz...  Dileriz geçici, aldatıcı bir bahar olmaz bu! Çünkü Türkiye’de her ey çok çabuk değişiyor, güneşli havalar birden kararıyor, bulutlanıyor! CHP Genel Başkanı Özgür Özel’in (tarihi denilen) ziyaretinden sonra, AKP Genel Başkanı ve Cumhurbaşkanı Erdoğan’ın (tarihi diye değerlendirilen) sözleri dört gündür TV kanallarında konuşuluyor, tartışılıyor... ★★★ Erdoğan, Özel’in ziyareti ile ilgili olarak “Siyasetin yumuşama dönemine girdiğini görüyoruz. Ben de ilk fırsatta bu ziyaretin karşılığını yapacağım. Türkiye’nin buna ihtiyacı var.” demişti. Ne güzel... Hep bağırış-çağırış, “pislik, çukur, çöplük, terörist, vatan haini, alçaklar” gibi hakaret sözleri duyduğumuz için böyle sakin ifadeleri özlemişiz! Gerçekten, ülkemizin gerginliklerin, kavgaların, hakaretlerin, montaj videoların, iftira pankartlarının ve tüm kısır çekişmelerin bitirilmesine son derece ihtiyacı var. Siyasi hayattaki ağır sözler, küfre varan hakaretler millete hayatı zehrediyor. Yazık değil mi? ★★★ Şöyle bir düşünelim: Bugüne kadar gerginliği yaratan, herkese hakaret eden, iktidarı eleştirenleri terörist olmakla suçlayan, toplumu “Sizden-bizden” diye kutuplara ayıran, tarafsızlara bile “Bitaraf olan bertaraf olur” diyen kimdi? Yumuşama dönemine girdiğimize göre artık Erdoğan’dan bu hakaretleri işitmeyeceğiz demek ki... Yani öyle ümit ediyoruz! Şahsen benim büyük oranda tereddütlerim var, fakat... Sayın Cumhurbaşkanı inşallah verdiği sözden vaz geçmez, ülkeye sürekli bahar havası hâkim olur! Sertliğin, kavganın, hakaretlerin kimseye faydası olmadığını, işleri daha da kötüleştirdiğini gördük ve yaşadık!  Siyasi kavgalar nedeniyle ülke olarak yıllardır çok şeyler kaybettik ama... Zararın neresinden dönülse kârdır! Öyle değil mi? Yumuşama lâfta kalmamalı! Madem siyasette yumuşama dönemi başlamış, bunu davranışlarla, eylemlerle kanıtlamak gerekiyor. Hiçbir şey lâfta kalmamalı ve mutlaka somut adımlar atılmalı! Bahar havasını Cumhurbaşkanı Erdoğan yarattığına ve o, ülkede her şeye tek başına yetkili olduğuna göre (ilk sıradaki ekonomi dahil) vakit kaybetmeden uygulanması gereken konular var. Mesela: - Yapılmak istenen yeni Anayasa için mutlaka toplumsal mutabakat aranmalı, Cumhuriyet devrimlerinden ve Atatürk ilkelerinden şaşmamalı. - Tarikat ve cemaatlerle anlaşmalar yapan Milli Eğitim Bakanı’nın hazırlattığı “Ruhsuz ve robot bir nesil yetiştirmeyi amaçlayan” yeni müfredat düzeltilmeli. - Cezaevlerindeki emekli komutanlar, Gezi mahkûmları, milletvekili ve gazeteciler, vs. serbest bırakılmalı. - Basına özgürlük getirilmeli, sansür, davalar ve hapis son bulmalı.   - Medyamız, basın özgürlüğünde dünyadaki 180 ülke arasında 158’inci sırada olmak gibi utanç verici bir durumdan kurtarılmalı. Peki, iktidar bunları yapar mı? Düşünce ve söylemlerinde samimiyse yapar... Yapmazsa, “yumuşama dönemi” diye yaratılan “bahar havası, sahte bahar olur” ve siyasete tekrar kış gelir! Hem iktidar, hem Türkiye kaybetmeye devam eder! TEBESSÜM “Yine geç kaldın!” Çocuk Temel henüz ilkokuldadır... Sınıfa yine zil çaldıktan sonra girer... Öğretmen sinirlenerek bağırır: “Yine geç kaldın Temel! Bıktım senin bu geç kalmalarından! Söyle bakayım, bu defa neden geç kaldın?” Temel sakin bir şekilde cevap verir: “Ben geç kalmadım ki öğretmenim. Zil ben gelmeden önce çalmış!” GÜNÜN SÖZÜ Bir şeyin haklı olduğunu bildiği halde onu savunmayan korkaktır.",https://www.sozcu.com.tr/bahar-havasi-yeniden-kisa-doner-mi-p44365
Rahmi Turan,Can dostlara “Ölüm fermanı!”,27 Mayıs 2024,"Yeryüzündeki her canlının yaşamaya hakkı vardır. Bu dünya sadece insanlar için yaratılmadı... Kurdu-kuşu, kedisi-köpeği, hepsi yaşayacak! Tanrı’nın emri bu. Binlerce yıllık Türk geleneklerine göre de doğadaki tüm canlılara şefkatle davranılır, yeryüzündeki her yaratığın yaşam hakkı gözetilir. Hal böyleyken, sokak köpekleri için “Ölüm fermanı” hazırlanıyor! İktidar başıboş hayvanların yarattığı sorunları “yaşatarak çözmek” yerine “öldürerek çözmek” kararı aldı. Vicdanları sızlatan, yürekleri yaralayan, acımasız bir karar bu! Sokaklardaki can dostlarımızın devlet eliyle öldürülecek olması hayvanseverlerin haklı tepkilerine yol açtı. ★★★ Sokak hayvanlarının, özellikle köpeklerin 30 gün içinde sahiplenilmemesi halinde ‘UYUTULMALARI’ için düzenlenen yasa taslağının hazırlıkları ilerledi... Tasarıda “öldürme” ifadesi yerine kullanılan “uyutulma” ifadesi “İdam fermanı” demek! Uyutulmasına karar verilen sokak köpekleri, vücutlarına zehirli kimyasal madde enjekte edilerek öldürülecek. Uyuyacak ve bir daha uyanmayacaklar! Hazırlanan yasa tasarısı, tüm hayvanseverleri kalbinden vurdu!  Sokaklardaki can dostlarının yaşam haklarının acımasızca ellerinden alınmasına gönlü razı olmayan insanlar sokaklara döküldü. Protestoların, önümüzdeki günlerde artarak devam edeceği anlaşılıyor. “Önlem” deyince akla ilk olarak neden yok etmek geliyor? Koskoca devlet başka bir çare bulamıyor mu? ★★★ Hazırlanan “katliam yasasına” gerekçe olarak “hayvanların sokaklarda hayati tehliken oluşturması” gösteriliyor. Yasa Meclis’ten geçerse ülkede görülmemiş bir hayvan katliamının yaşanacağı kesindir. Evet, sokaklarda başıboş dolaşan köpekler insanlar üzerinde tehlike oluşturuyor. Hastanelerin kuduz servisleri her gün, sokak köpekleri tarafından ısırılan insanlarla doluyor. Bu doğrudur, fakat... Çare öldürmek midir? Sokak köpeklerinin kontrolsüz biçimde üreyip çoğalmaları belediyelerin hatasıdır. Kısırlaştırma programları doğru-dürüst uygulansa, hayvan barınakları ıslah edilse, sokaklarda dolaşan başıboş köpekler tehlike yaratmayacak hale gelir. Sessiz, masum ve sevimli yaratıkların yaşam haklarının acımasızca ellerinden alınması hem vicdanları sızlatıyor, hem de uygar, modern bir devlete, inanınız ki, hiç yakışmıyor! NOT: Bu satırların yazarını iki defa köpek ısırdı. Fakat o, hayvanları sevmeye devam ediyor. Bodrum sahillerindeki KAÇAK yapılar! Haber gazetelerde “Kaçaklara jet yıkım” diye verildi. Çevre ve Şehircilik Bakanı Mehmet Özhaseki “Deniz sahillerindeki kaçak yapılar yıkılacak” diye açıklama yaptıktan dört gün sonra ilk kepçe Bodrum Yalıkavak’ta vuruldu ve kaçak olan “özel beach” ile otoparkı kepçelerle yıkılıp yerle bir edildi. Bu iyi ama yıkımlar devam edecek mi, belli değil! Bakan Özhaseki mücadelenin kararlılıkla süreceğini söylüyor. Dileriz lâfta kalmaz! Bu arada Bodrum sahillerinde yapımları devam eden koca koca binalar da var. Bunlar için inşaat ruhsatı alındığı söyleniyor. Fakat denize sıfır mesafede 4 katlı bina yapımına kimler izin veriyor, nasıl veriyorlar, belli değil! Deniz kıyılarında yapılacak binaların sahilden belli bir uzaklıkta olması ve iki kattan fazla olmaması gerekiyor. Fakat, buna rağmen dört katlı yapı izni alınması kafaları bulandırıyor. Vatandaşlar arasında “İşini bilen ya da adamını bulan izni koparıyor!” düşüncesi hâkim! Bodrum’da rekor düzeydeki kaçak yapılaşma ve yağmalanan sahiller halkı çok rahatsız ediyor. Çünkü vatandaşlar için serbestçe denize girecek yerler hızla azalıyor! GÜNÜN SÖZÜ Kötülerin birleştiği yerde iyiler birleşmezse teker teker giderler!",https://www.sozcu.com.tr/can-dostlara-olum-fermani-p50185
Rahmi Turan,Toplumun adalet duygusu yaralı!,08 Mayıs 2024,"28 Şubat Kumpas Davası’nda çok sayıda emekli komutanın canı yandı, müebbet hapis cezaları aldılar! Halen 5 emekli general (tüm hastalıklarına ve Adli Tıp Raporlarına rağmen) cezaevlerindeki hücrelerinde tutulmaya devam ediliyor. Peki, 28 Şubat gerçekten bir darbe miydi? Darbe yapıldığı iddia edilen dönemde Refah Partisi-DYP hükümetinde devlet bakanı olarak görev yapan Namık Kemal Zeybek, önceki gün Ankara 5’inci Ağır Ceza Mahkemesi’nde tanık olarak ifade verdi. Bugün ATA Partisi Genel Başkanı olan Namık Kemal Zeybek, o tarihte, “Hükümet Sözcüsü” olarak görev yapıyordu   ve olayların en yakın         tanıklarından biriydi. Zeybek, özü-sözü doğru, dürüst bir siyaset adamıdır. Tanık olarak dinlendiği Ankara 5’inci Ağır Ceza Mahkemesi’nde: “Yeminime sadık kalarak söylüyorum, o dönemde herhangi bir şekilde darbe söz konusu değildi. Ne klasik bir darbe, ne de postmodern bir darbe...” dedi ve şöyle devam etti: “Eğer Milli Güvenlik Kurulu’nda kararlaştırılan 18 maddeden söz ediliyorsa, dönemin Cumhurbaşkanı Demirel’in bana söylediğini söylüyorum: ‘8 saat boyunca Başbakan Erbakan hiçbir konuya itiraz etmedi, hatta başını sallıyordu. MGK’da kararlaştırılan 18 maddeye aynen katılıyorum. Biz de o görüşteyiz.... ...Devlette irtica vardır, hatta 200 yıldır vardı. Refah Partisi iktidara gelince birdenbire yer altında yaşayan örgütler ortaya çıktı. ‘İkindi namazı tatil olsun. Emzikli kadınlara tatil veriliyor da, ikindi namazına niye verilmiyor?’ başlıklı yazıyı Cumhuriyet gazetesinden okudum... ... Türkiye’de bir gerginlik meydana geldi ve bu gerginlik MGK’ya yansıdı. ... Darbe dediğiniz zorla olur. İki yıl sonra protokol değişip Tansu Çiller Başbakan olacaktı. Zorlama olmadı. Başbakan Erbakan da buna katıldı. Fakat o dönemin Cumhurbaşkanı Demirel, Mesut Yılmaz’ın Başbakan olmasına karar verdi.” ★★★ Namık Kemal Zeybek’in sözleri, olayların en yakın tanığının ifadesidir ve çok önemlidir. Demek ki, ortada darbe-marbe yok! Fakat, FETÖ’nün kumpas ve yalan delil üretmekte ne kadar usta olduğu tüm yargılamalarda ortaya çıkmış bulunuyor. Buna rağmen, iftiraya uğrayan çok sayıda sanık hâlâ çile çekiyor ve bu durum toplumun adalet duygusunu yaralıyor! 28 Şubat kumpasında artık adalet yerini bulmalı! “28 Şubat’ta Sincan’da yürüyen tanklar nedir?” ATA Partisi Genel Başkanı, o günlerin Devlet Bakanı ve Hükümet Sözcüsü Namık Kemal Zeybek mahkemede o konuyu da cevaplandırarak: “Sincan’dan tankların yürüme iddiası bana gülünç geliyor! Sonradan öğrendik, normal bir geçişmiş.” dedi ve kimsenin görmek istemediği bir gerçeğin altını çizdi: “O dönemin şartlarında bir darbe düşüncesi olsaydı bu yapılırdı! Kimin önleyecek gücü vardı ki? Hiç kimse darbeyi önleyemezdi!” İşte sözün bittiği yer! 28 Şubat’ta darbe yok, fakat... Bir FETÖ kumpası olan iftiralar, çok sayıda emekli komutanın canını yaktı ve yakmaya devam ediyor. Türkiye bir hukuk devletiyse artık adalet yerini bulmalı ve bu dram bitmeli! TEBESSÜM Balığın cinsiyeti! Dursun ile Cemal, Temel Reis’in teknesiyle balık avına çıkarlar. İri bir balık yakalayan Dursun, Cemal’e sorar: “Söyle bakayum, bu baluk erkek midur, dişi mu?” Cemal “Ben bilmem, bunu bizim Temel Reis’e soralım.” der... “Peki, o bilir mu?” “O da bilmez ama dediği dediktur!” GÜNÜN SÖZÜ Doğruluk ve hakikat güneşe benzer, nasıl olsa doğar!",https://www.sozcu.com.tr/toplumun-adalet-duygusu-yarali-p44869
Rahmi Turan,Laiklik karşıtı parti anayasa yapamaz!,21 Mayıs 2024,"Zaman zaman kullanılan “İRONİ” diye bir sözcük vardır. Eski Yunanca kökenli İRONİ, söylenenlerin tam tersinin kastedildiği çelişkili, acayip, biraz da mizahî ifadeler için kullanılır. 2008 yılında Anayasa Mahkemesi tarafından “Laiklik karşıtı eylemlerin odağı olduğu” kararı verilerek cezalandırılan AKP’nin “Yeni anayasa yapma” girişimi, olsa olsa bir İRONİ olur. Anayasa’ya saygı duymayan, laiklik karşıtı eylemlerin odağı olarak hüküm giyen bir parti nasıl yeni anayasa yapabilir ki? İktidarın her şeyden önce “Hukuka saygılı olduğunu” kanıtlaması gerekiyor. Bu da lâfla değil eylemle olur. ★★★ Bir zamanlar “Harun gibi geldiler, Karun gibi zengin oldular” diye AKP’lileri yerin dibine batıran Numan Kurtulmuş, AKP’nin kanatları altına girince “Karun” dediklerinin yanında yaman bir AKP’li oldu. Şimdi, AKP Anayasası’nın havariliğini yapan Meclis Başkanı Numan Bey, tüm partileri dolaşarak tatlı diller döküp destek arıyor. Neymiş? Sivil ve demokratik bir anayasa yapacaklarmış! Efendiler, siz anayasa hükümlerini uyguluyor musunuz ki, yeni anayasa yapacaksınız? Bir taraftan “Yumuşama adımları atıyoruz, insan haklarına saygılı demokratik anayasa yapacağız” diyorsunuz… Bir yandan da ülkeye akıl almaz yasaklar getiriyorsunuz! Bunun son örneği “ETKİ AJANLIĞI” tasarısı! Buna benzer acayip yasalar sadece özgürlükten uzak, katı, sert, baskıcı, totaliter rejimlerde olur! ★★★ “9’uncu Yargı Paketi” taslağının 22’nci maddesiyle “ETKİ AJANLIĞI” yani “Yeni bir CAUSULUK” suçu getiriliyor. Öyle muğlak ifadeler var ki, çiklet gibi herkese yapışabilir. Sosyal medyadaki bir mesaj, gazetedeki bir eleştiri, televizyondaki bir yorum suç kapsamına alınıp hapis istemiyle ceza davası açılabilir. Bu yasa Meclis’ten geçerse, Türkiye’de iktidarı eleştiren herkes 22’inci maddenin hedefi haline gelebilecek ve 1 yıldan 5 yıla kadar hapis cezası istemi ile yargılanabilecek! Böyle yasalar düşünen insanlar bir de “Yeni anayasa yapalım” diyorlar. Tam bir İRONİ. Oktay Ekşi’nin ölümsüz aşkı   Bizim mesleğin büyüklerinden olan gazeteci-yazar Oktay Ekşi, değerli eşi Aysel Hanım’ı 9 yıl önce kaybetmişti… Geçen hafta içinde gördüğüm, küçük ama anlamı büyük bir ilanı okurlarımla paylaşmak istiyorum. 72 yıllık gazeteci Oktay Ekşi, “ANMA” başlıklı duygusal ilanında çok sevdiği rahmetli eşi Aysel Ekşi’ye şöyle sesleniyordu: “Canım Aysel’im, Bu sabah bahçemizin gülleriyle sana geleceğim. Son mekânında yanı başında olacağım. Ne yazık ki, sadece başındaki taşı öpmekle yetineceğim. Sensiz 99 yıl kadar uzun süren dokuz yıl geçti. Biz iyiyiz. Ama ülkede hemen hiçbir şey iyi değil. Çok kimseye anlatamamıştın o gidişle bir gün Mollarşi’nin eline düşeceğimizi. Ona ramak kaldı. Neyse ki, son seçim biraz umut yarattı. Bir de kurucusu olduğun ÇYDD (Çağdaş Yaşamı Destekleme Derneği) iyi ellerde. Buluşmak umudu ve sevgiyle. (OKTAY EKŞİ) n Değerli meslektaşım Oktay Ekşi’nin muhterem eşi Aysel Hanım’a Allah’tan rahmet diliyorum. (R.T.) Hastanede muhabbet Tedavisi süren akıl hastalarından biri diğerine: “Benim peygamber olduğumu biliyor musun?” demiş. O da hemen koğuştaki başka bir arkadaşına gidip: “Şu karşıdaki adam var ya… O bana peygamber olduğunu söyledi. Sahtekâr mıdır, nedir?” diye söylenmiş. Üçüncü akıl hastası gülerek: “O delinin biri yahu” demiş “Ben dünyaya öyle bir peygamber göndermedim ki!”  GÜNÜN SÖZÜ Şeytan kötü olduğu için fenalık yapmaz, yaratılışı öyledir!",https://www.sozcu.com.tr/laiklik-karsiti-parti-anayasa-yapamaz-p48730
Rahmi Turan,Lüks ve şatafat önlenecek mi?,12 Mayıs 2024,"Dürbünün tersi ile bakarsanız, her şeyi küçük görürsünüz... Ülkeyi yönetenler, Türkiye’nin devasa sorunlarına dürbünün tersi ile bakınca, küçük görüyorlar! Sanıyorum sandıktan çıkan mesajı tam olarak doğru algılayamadılar... Millet “Yandım Allah” diyor, iktidar ise buna boş verip “Gelin yeni anayasa yapalım” diyerek gündemi değiştirmeye çalışıyor. Siz önce ekonomiyi düzeltin, kamudaki israf, gösteriş, lüks araba sevdasını durdurun. Vatandaşın öncelikli derdinin enflasyon ve hayat pahalılığı olduğunu görün! ★★★ 11 aydır görevde olan Maliye Bakanı Mehmet Şimşek yerel seçimler nedeniyle geciktirdiği tasarruf paketini yarın Cumhurbaşkanı Yardımcısı Cevdet Yılmaz ile birlikte millete açıklayacak... Ülkenin tasarrufa gerçekten ihtiyacı var ama 10 bin lira maaşla ölmemeye çalışan emeklilerden, 17 bin lira asgari ücretle ile yarı aç-yarı tok yaşayan çalışanlardan tasarruf istenecekse, bu felaket demektir. Aç insana “Yanılıyorsun, sen toksun, biraz tasarruf et” derseniz ağır bir vicdan suçu işlersiniz. Buna Allah da, kul da razı olmaz! ★★★ Maliye Bakanı Mehmet Şimşek’in hazırlattığı “Tasarruf ve Verimlilik Paketi” kimleri tasarrufa zorlayacak? Herkesi mi, yoksa sadece güçsüzleri mi? Önemli olan sorular şunlar: Vatandaş kemer sıkarken, ‘İtibardan tasarruf edilmez’ diye devlette yapılan israfın, akıl almaz harcamaların önüne geçebilecek misiniz? Lüks ve şatafatı önleyebilecek misiniz? Son 3 ayda, kamudaki kiralık araçlara 880 milyon lira gibi muazzam bir para harcandı. Bu savurganlığa “Dur” diyebilecek misiniz? Kağıt-kalem-mürekkep gibi küçük kırtasiye tasarrufundan başka bir tasarruf yaptırıp, kamu kurumlarında sayıları 125 bini bulan makam otomobillerini hiç değilse 100 binin altına indirebilecek misiniz? Diyanet İşleri’nin oluk gibi para akıtarak kiraladığı süper lüks araçların kullanımını durdurabilecek misiz? Kamudan “Devlet malı deniz” zihniyetini silmeye gücünüz yetecek mi? Yoksa tasarruf dediğiniz işlemlerin ağırlığını her zamanki gibi mazlum halkımızın sırtına mı yükleyeceksiniz? “Tasarruf adı” iyi ama önemli olan adil bir uygulama ve adil bir dağılımdır! Maliye Bakanı Şimşek “Bu ilk, bu son olmayacak. Buna benzer harıl harıl yoğun bir şekilde yaptığımız çalışmalarla önümüzdeki dönemde süreci güçlendireceğiz” diyerek paketlerin devamının geleceğini haber veriyor. Anlaşılan yeni yeni (kazıklar demeye dilim varmıyor) sürprizler hazırlanıyor! Dilerim bunlar çok acıtıcı olmaz! Vatandaşın dayanacak hali kalmadı çünkü! Para yutan havaalanları! Maliye Bakanı Mehmet Şimşek yarın “Tasarruf Programı”nı açıklarken 8 milyar 400 milyon lira yutan fuzuli havalimanları için de önlemler açıklayacak mı? İktidarın gösteriş uğruna yaptırıp açtığı Çanakkale Gökçeada, Kocaeli Cengiz Topel, Balıkesir ve Uşak havalimanlarında yıllardır yolcu taşımacılığı yapılmıyor ama havaalanlarının personeli her yıl biraz daha artıyor! Bu savurganlığı CHP Erzincan Milletvekili Mustafa Sarıgül açıkladı. İktidarın, uçak uçmayan, yolcusu olmayan havalimanlarına personel aldığını belirten Mustafa Sarıgül “Personel gideri 8 milyar 400 milyon liraya ulaştı” diyor. Ekonomimizi zora sokan bu savurgan zihniyettir. Milletin ödediği vergiler dipsiz bir kuyuya atılıyor sanki...  Bir de Kütahya Zafer Havaalanı’nın acıklı hali var. Bu yılın ilk 4 ayı için işletici firmaya 440 bin yolcu garantisi verilmişti. Gerçekleşen yolcu sayısı ise sadece 9 bin oldu. Yanılma oranı yüzde 97... İşletmeci firmaya 2 milyon 240 bin Euro (yaklaşık 78 milyon Türk Lirası) ödenecek! Ey Maliye Bakanı, devlette sadece kırtasiye tasarrufu olmaz, böyle müthiş israfa da el atmak gerekir! GÜNÜN SÖZÜ Her milletin geleceği duada değil, okuldadır!",https://www.sozcu.com.tr/luks-ve-satafat-onlenecek-mi-p46734
Rahmi Turan,“Söz konusu vatansa gerisi teferruattır!”,26 Mayıs 2024,"Ülkemizde partiden bol bir şey yok... Maşallah 138 tane siyasi partimiz var... Bunlardan ancak 24’ü son seçimlere girebildi... Peki, girdiler de ne oldu? Hiç birinin sesi duyulmadı. Aklın yolu birdir. Bunun böyle yürümeyeceğini anladılar. O nedenle partilerin 5’i bir araya gelip “Kurtuluş İttifakı” kurmaya karar verdi ve bunu gerçekleştirdi. ■ ATA Parti (Lideri Namık Kemal Zeybek) ■ DOĞRU PARTİ (Lideri Rifat Serdaroğlu) ■ YURT Partisi (Lideri, Sadettin Tantan) ■ ADALET Partisi (Lideri Vecdet Öz) ■ MİLLİYETÇİ TÜRKİYE Partisi (Lideri Ahmet Yılmaz) Bu 5 parti “Kurtuluş İttifakı” adı altında bir araya geldi. 5 partinin genel başkanlarını uzaktan da olsa tanıyorum.  Aklı başında, düzgün siyasetçilerdir. Ortak bildiride “Söz konusu vatansa, gerisi teferruattır” dediler. ★★★ “Kurtuluş İttifakı”nın ilk bildirisinde: Türk ve Atatürk’le sorunu olmayan...  Cumhuriyet değerlerine bağlı... Yurdunu seven herkes, birliğe davet edildi ve: “Milletimizin gasp edilen egemenlik haklarının milletimize iade edilmesi suretiyle... Parlamenter demokratik sisteme dönülerek adalet  ve demokrasi temelinde... Hukukun üstünlüğüne dayalı güven ortamının yeniden tesis edilmesi... Sınır güvenliği sağlanarak kaçak ve sığınmacı girişinin engellenmesi... Ülkemizde bulunan sığınmacıların ülkelerine hızla geri gönderilmesi... Cumhuriyet ve laiklik karşıtı odaklarla, bütün bölücü fikir ve yapılarla mücadele etmek önceliğimiz olacaktır.” denildi. NEREDEEN NEREYE... “Kurtuluş İttifakı”nın beş üyesinden biri olan Adalet Partisi Genel Başkanı Dr. Vecdet Öz’ün bir süre önce yayınladığı ilginç mesajı şöyle: “Bu ülke, bir babanın tek maaşla kira ödediği... Ailesini gül gibi geçindirdiği... Her yıl tatile götürdüğü... İyi bir sosyal hayat yaşattığı... Evlâtlarını sıkıntı çekmeden okuttuğu ve evlendirdiği... Yaşlandığında ise emekli ikramiyesi ile ev alıp, emekli maaşıyla huzur içinde bir yaşam sürdüğü... Müreffeh günlerden, ailece canhıraş çalıştıkları halde bir türlü sefaletten kurtulamadıkları, asosyal ve insanlık dışı bir yaşama mahkûm edildikleri garabet dolu günlere geldi. İşte YENİ TÜRKİYE, işte AKP YÜZYILI” Gerici eğitimde ısrar! Türkiye’nin güzel günlere ulaşmasını boşuna mı bekliyoruz nedir? Bilime ve laikliğe darbe vuran gerici müfredatla ileri gitmemiz mümkün değil. Atatürk ve Cumhuriyet değerlerinin azaltıldığı, laik ve bilimsel eğitimin acımasızca tırpanlandığı müfredat maalesef kabul edildi. Talim Terbiye Kurulu’nun onay verdiği yeni müfredat “Türkiye Yüzyılı Maarif Modeli” gibi fiyakalı bir isim altında, gelecek eğitim yılında uygulanmaya başlanacak. Eğitim bir ülkenin istikbalidir. Gerçek bir beka meselesidir. İktidarın bu dayatmacı yaklaşımlarıyla ülke ancak uzun yıllar gerisine götürülebilir! Tarikat ve cemaatleri sivil toplum örgütleri olarak kabul edip, onlarla eğitim anlaşmaları imzalayan Milli Eğitim Bakan Yusuf Tekin ülke eğitimini çağın dışına ittiğinin belki de farkında değil, “Biz itirazlara aldırmadan yolumuza devam edeceğiz.” diyor. Allah sonumuzu hayreylesin! TEBESSÜM Berberin acemisi... Adam sakal tıraşı olmak için berbere gider. Berber acemi... Hem gevezelik yapıp, hem tıraş ederken adamın yüzünü dört yerinden keser. Özür dileyen berber havayı yumuşatıp, yüzü kesik müşterinin dikkatini başka yere çekmek için sorar: “Siz daha önce burada hiç tıraş olmuş muydunuz?” “Hayır” der adam “Ben bu kolumu Kıbrıs Savaşı’nda kaybettim...” GÜNÜN SÖZÜ Kitabın ve kadının parlak ve güzel cildine aldanma, içine bak!",https://www.sozcu.com.tr/soz-konusu-vatansa-gerisi-teferruattir-p49997
Rahmi Turan,Saray sevdası sınırlarımızı aştı!,20 Mayıs 2024,"Memlekette sadece lâfta tasarruf var! Devletin harcamalarında önemli bir azalma yok! Açıklanan tasarruf önlemlerinin toplamı “Çerez parası!” Maliye Bakanı Mehmet Şimşek, 9 yıl önceki bakanlığı döneminde, kamuda 100 milyarı bulan israflara yönelik eleştirilere “Bunlar Türkiye’nin milli gelirinde, bütçesinde çerez parası!” demişti... Şimdi çerez parasına bile muhtaç hale geldik! Kamuda gerçek anlamda bir tasarruf olmadığı için, sonunda bütün yük yine cefakâr halkımızın sırtına bindirilecek! ★★★ Ülke içindeki lüks harcamalar ve aşırı savurganlık yetmiyormuş gibi, yurt dışında da saraylar yaptırıyormuşuz meğerse... Kimin aklına gelirdi Türkiye’nin Moldava Cumhurbaşkanı’na bir saray yaptıracağı? CHP Kocaeli Milletvekili Prof. Dr. Mühip Kanko “Saray sevdası artık sınırlarımızı aştı. Kendi evimiz yanarken, başkasının evine saray yapmak akıl kârı değildir!” dedi. Moldava Cumhurbaşkanlığı Sarayı da bizim vergilerimizle yapılıyormuş da haberimiz yok! Türkiye’de ciddi bir ekonomik kriz yaşanırken, yabancı ülkelerin cumhurbaşkanlarına saray yapmanın mantığı var mı? Yok ama burası Türkiye! Yönetim şeklimiz, yapılan işlerin hesabını sormaya müsait değil! Sorsanız bile cevabını alamazsınız! İktidar, canı isterse cevap verir, canı istemezse vermez! Ülkede şeffaflık yoktur. Meclis bile devre dışıdır. Böyle bir yönetim tarzıdır bizimkisi! Dünyada eşi-benzeri yok! ★★★ CHP’li vekil Mühip Kanko Meclis Genel Kurulu’nda yaptığı konuşmada, Moldava Cumhurbaşkanı’na Türk halkının vergileriyle yapılan saray konusuna değinerek: “Ülkemizin kaynaklarının, milletin refahı ve kalkınması için kullanılması gerekirken maalesef yurt dışı projelere harcanıyor. Vatandaşlarımızın vergileriyle Moldava’ya yapılan Cumhurbaşkanlığı Sarayı’nın halkımıza hiçbir faydası yoktur. Anlaşılan Türkiye’deki saraylara harcanan paralar az geldi, şimdi başka ülkelerin cumhurbaşkanlarına saraylar yapıyoruz” dedi. Mühip Kanko, Meclis adına bir açıklama istedi ama iktidarın cevap vereceğini sanmıyorum. Zamlarla boğuşan bahtsız milletimiz bakalım vergileriyle daha kimlere saraylar yapacak? Mafyanın hedefi Ali Yerlikaya Başkent toz-duman... Ankara Emniyet Müdürlüğü’nde gözaltılar var... Suç örgütleriyle mücadele eden İçişleri Bakanı Ali Yerlikaya mafyanın hedefi haline geldi. Başkente giderek bu konuda bir araştırma yapan 27’nci Dönem İzmir Milletvekili Aytun Çıray: “Son söyleyeceğimi baştan söyleyeyim” dedi ve ekledi: “Bir haftadır Ankara’dayım. Geçmişte devlet güvenlik bürokrasisinde önemli görevler almış deneyimli bürokrat arkadaşlara sordum: ‘Ankara Emniyeti’nde yaşanan gizli tanık skandalının hedefi ne?’ Düşünmeden cevap verdiler: ‘Öncelikle İçişleri Bakanı Ali Yerlikaya... Sonra da, Emniyet Genel Müdürü Erol Ayyıldız.’ ‘Niye?’ diye üsteledim. ‘Bu komplonun sebebi İçişleri Bakanlığı’nın kararlılıkla yürüttüğü mafya operasyonları... Mafya ve onların yatay uzantıları birleşti.’ dediler. Ben de aynı kanaatteyim. Cumhurbaşkanı Erdoğan, şu ana kadar olduğu gibi İçişleri Bakanı Ali Yerlikaya’nın arkasında durursa mafyanın çabaları nafile olur.” TEBESSÜM Atatürk ve Mehmet Pehlivan... Atatürk bir 19 Mayıs günü tören sonrasında aslan yapılı bir Mehmetçik görür, çağırır: “Sen pehlivansın galiba?” “Evet komutanım.” Onunla elense tutan Atatürk şakalaşır: “Peki, benimle bir güreş tutmaya var mısın?” Saf ve temiz Anadolu çocuğu ona hayranlıkla bakar: “Komutanım, seni bütün dünya yenememiş. Bu garip Mehmet mi yenmeyi başaracak?” GÜNÜN SÖZÜ İnsan kaybedinceye kadar, özgürlüğün kıymetini bilmez!",https://www.sozcu.com.tr/saray-sevdasi-sinirlarimizi-asti-p48503
Rahmi Turan,Biz bu yoksulluğa layık değiliz!,11 Mayıs 2024,"2018 yılında Tek Adam Sistemi’ne geçtik... Ülke olarak 6 yıldır ortak akıldan uzağız. Her şeye TEK KİŞİ karar veriyor! Herkes o tek kişinin kararlarını beklediği için işler sağlıklı yürümüyor, yanlışlar düzeltilmiyor... Bedelini millet ödüyor! ★★★ CHP Genel Başkanı Özgür Özel, 1 saat 35 dakika süren görüşmede Cumhurbaşkanı Erdoğan’a keşke tüm gerçekleri acı da olsa açık açık söyleseydi. Söyledi mi, bilmiyoruz. Ortada sadece dolaylı bilgiler dolaşıyor. Sağlıklı, net bir “ortak açıklama” yapılmadı! Oysa, “Tarihi” diye adlandırılan bu görüşme mutlaka şeffaf olmalı, millet konuşulanların her kelimesini öğrenmeliydi! Sonuçta iki taraf da görüşme “olumlu geçti” diyor ama... Sorunların çözümüne dair henüz bir ışık yok! Siyasal gerginliğin etkileri toplumu tahrip etmeye devam ediyor. “Kişiye göre” yapılmak istenen yeni anayasanın hazırlıkları, “ruhsuz ve robot bir nesil yetiştirmeyi” amaçlayan gerici müfredat, baskı ve yasaklar, inatla hapiste tutulan komutanlar, cezaevindeki milletvekili ve siyasi sanıklar, gazeteciler... Tüm bunlarda değişen bir şey yok! “Siyasette yumuşama dönemine girdik” sözü politik bir manevra, bir yutturmaca mı yoksa? Ses var görüntü yok, laf var, eylem yok! Hal böyle olunca, siyasetteki bahar havası lafta kalıyor, işlerin düzelmesini beklemek saflık oluyor! ★★★ Politikada yumuşuma böyle olmaz... Evet, insanlarımız sertlikten, küfür ve kavgalardan bıktı, usandı. Türkiye’nin normalleşmesi için siyasetteki gerginliğin bitmesi gerekiyor. Ancak... Somut adımlar atmak lazım! Güzel ülkemizin sorunu, özellikte son dört-beş yıldır bozulan ekonomi, artan yoksulluk, bölünmüşlük, hoşgörüsüzlük ve eleştirilere tahammülsüzlüktür. ★★★ Siyasetteki yumuşama ile birlikte, ülkeyi geriye götüren kararlardan, Atatürk ve Cumhuriyet düşmanlığından vaz geçip birlik olmalı, tüm gücümüzle ülkemizi “Üreten Türkiye” yapmalıyız... O zaman, enflasyon da biter, açlık da... Mutlu insanlar ülkesi oluruz. Şu anda ne haldeyiz? Dünya Mutluluk Endeksi’nde, 150 ülke arasında 112’nciyiz. Daha önceki endekste 104’üncüydük... Mutsuzlukta 8 basamak daha gerilemişiz... Biz buna layık değiliz! “Bugün birine yardım edin!” Bugün 11 Mayıs... “Ne özelliği var?” diyeceksiniz belki... Usta sanatçımız Müjdat Gezen, 11 Mayıs’ı “Dünya Yardım Günü” ilan ederek herkesi birine yardım etmeye çağırdı. “İnsan iyilik de yapmalı” düşüncesini aşılamak istediğini söyleyen Müjdat Gezen, bu yardımlaşma fikrinin toplumda yayılması için hazırlayıp bastırdığı sertifikayı bana da yolladı. İnsanlarda iyilik etkisi yaratmayı amaçlayan sertifikada Türkçe ve İngilizce olarak yazılan şu insancıl çağrı var: “Bugün birine yardım edin... Aç biri için sandviç sipariş edin... Görme engelli birine gazete okuyun... Yaşlı bir kişinin karşıdan karşıya geçmesine yardım edin... Bir sokak köpeğini besleyin... Bir çocuk için bir okul defteri satın alın... Bir çiçeğe su verin... Sokak kedisini besleyin... Siz de istediğinizi ekleyin.” (Müjdat Gezen) TEBESSÜM Cevabı verilmeyen iki soru Öğrenci Temel, sınıfta din hocasına sormuş: “Hocam... Bir şey sorabilir miyim?” “Sor bakalım ne soracaksın?” “Hocam, hep ‘Allah versin’ diyorsunuz. Hırsızlara, yolsuzlara Allah mı veriyor? Bir de ‘Allah korusun’ diyorsunuz, en dindar siyasetçiler bile silahlı korumalarla dolaşıyor. Allah onları korumuyor mu?” Hoca, Temel’e sadece kızmış, bir cevap verememiş! GÜNÜN SÖZÜ Refah ve saadet, irtica ve cehaletin geldiği yerden uzaklara kaçar!",https://www.sozcu.com.tr/biz-bu-yoksulluga-layik-degiliz-p46544
Rahmi Turan,"Küçük hatalar, bazen kötü sonuçlar doğurur",18 Mayıs 2024,"CHP Genel Başkanı Özgür Özel, önceki gece SÖZCÜ TV’deydi... Özel, moderatör İpek Özbey, Uğur Dündar ve Deniz Zeyrek’in sorularını cevaplandırırken, Arap harfleri konusunda kamuoyunda kendisine yöneltilen sert eleştirileri de cevaplandırdı. “Trol ordularının” kendisine saldırdığını iddia eden ve sokakta böyle bir tepki olmadığını söyleyen Özel’in savunmasını dikkatle dinledim. Doğrusu beni tatmin etmedi! Özel, geçen hafta bir TV kanalında, Arap harfleriyle yazılmış tabelaları kaldırmak isteyen CHP’li Belediye Başkanları’na kızarak ‘Bizim belediye başkanlarımız çiğ popülizmin aktörleri olmayacaktır. Arapça tabelalara yapılan saygısızlık, ana dili Arapça olan 6 milyon Türk vatandaşına saygısızlıktır.” demişti. Önce şunu belirtelim: Kamuoyunun itirazı Arapça’ya değil, Arap harflerine idi... Atatürk devrimlerine sadık birçok yurttaş “Biz Özgür Özel’e yazı devrimini, Atatürk inkılaplarını yok sayarak gericilere hoş görünmesi için mi oy verdik?” diye tepki gösterdi. ★★★ “Harf Devrimi” yapmış bir partinin Genel Başkanlık koltuğunda oturup da Arap harfleri ile yazılmış, yasalara aykırı tabelaları savunmak Özgür Özel’e uygun düşmedi! 1 Kasım 1928’de Türkiye Büyük Millet Meclisi’nde kabul edilen ve 92 yıl sonra hâlâ yürürlükte olan 1353 Sayılı Harf Kanunu, Arap harflerinin kullanılmasını yasaklıyor. CHP’nin kurucu Genel Başkanı olan Atatürk’ün yaptığı devrimlerin en önemlilerinden olan “Harf Devrimi”ne uymak kanun emridir. Bilerek ya da bilmeyerek Devrim Yasaları’nı çiğneyen Özgür Özel, Anayasa’ya saygı duymadığını söyleyen AKP’lilerle aynı paralele düşüyor. ★★★ Prof. Dr. Hikmet Sami Türk ülkemizin önde gelen hukukçularından biridir ve 1999-2001 yılları arasında Adalet Bakanlığı yapmıştır. Yazılı bir açıklama yapan Hikmet Sami Türk, Arap harflerini savunan Özgür Özel’i eleştirerek şöyle diyor: “CHP’li belediyelerin iş yeri tabelalarının Arap harfleri ile değil, Türk harfleri ile yazılmasını zorunlu tutmasını, Cumhurbaşkanı Erdoğan’ın ‘Arapça alerjisinin hortlaması’, CHP Genel Başkanı Özgür Özel’in de ‘Çiğ popülizm’ olarak nitelemesi doğru olmamıştır. Yazı devrimi yapan Atatürk’ün kurduğu CHP’nin bugünkü Genel Başkanı’nın, Arap harfleriyle yazılan tabelalar konusunda doğru uygulamayı yapan Belediye Başkanları ile çelişkiye düşen bir konuşma yapması büyük bir talihsizliktir!” Özgür Özel’in bundan böyle, attığı her adımda, söylediği her sözde dikkatli olması, birilerine sempatik görünmek uğruna, Atatürk devrimlerini ve cumhuriyet ilklerini savunan vatandaşların duygularını incitmemesi gerekiyor. Küçük hataların bazen çok kötü sonuçlar doğurduğunu unutmayalım! Komutanların çilesi bitti! 1001 günlük zindan hayatı sona erdi. Evet, dün itibarıyla 1001 gündür cezaevindeydiler. Ortalama yaşları 80’in üstünde olan emekli komutanlardan bahsediyorum. Başlarına gelenler çok üzücü, hazin bir hikâyedir. E.Orgeneral Çetin Doğan (84) E.Orgeneral Fevzi Türkeri (84) E.Korgeneral Yıldırım Türker (83) E.Tümgeneral Temel Özkaynak (79) E.Tümgeneral Erol Özkasnak (78) Hepsinin çeşitli hastalıkları vardı ve bin bir gündür tek kişilik hücrelerde eziyet çekiyorlardı. 28 Şubat’ta hükümete karşı darbe suçlamasından müebbet hapse mahkûm edilmişlerdi. O dönemin Devlet Bakanı ve Hükümet Sözcüsü Namık Kemal Zeybek, Ankara’daki son duruşmada “28 Şubat asla bir darbe değildir. Komutanlar suçlanamaz.” diye ifade vermişti. Nihayet önceki gün, Cumhurbaşkanı Erdoğan’ın imzasıyla yayınlanan kararla, 28 Şubat Davası’ndaki bütün hükümlülerinin kalan cezaları sağlık sorunları nedeniyle kaldırıldı. Hepsine “Büyük geçmiş olsun” diyorum. GÜNÜN SÖZÜ Adalet olmayan ülkelerde ilkellik ve zulüm olur!",https://www.sozcu.com.tr/kucuk-hatalar-bazen-kotu-sonuclar-dogurur-p48152
Rahmi Turan,İndirecek mi? Bindirecek mi?,13 Mayıs 2024,"Bugüne kadar iktidarın oyalama ve inkâr politikası ile yaşadığımız hazin günlere geldik. Ülke bin bir sıkıntı içindeyken bile “Avrupa bizi kıskanıyor!” diyorlardı. Saf halkımız da buna inanıyordu ama... Artık deniz bitti, gemi karaya oturdu. Tam olmasa bile millet uyanmaya başladı... Yerel seçimlerde Cumhur İttifakı’na ağır bir tokat indirmesi “Bu sana bir uyarıdır, kendini toparlamazsan ilk seçimde yumruğumu yer nakavt olursun!” anlamına geliyor. ★★★ İktidarın şimdiye kadar uyguladığı taktik “Ayrılık yarat, karıştır, böl ve yönet” idi... Kaybedilen seçimlerden sonra “Siyasette yumuşama” sözleri manşetlere çıktı... Kavgaların bitmesi, gerginliklerin sona etmesi tabii ki iyidir ama insanları canından bezdiren ekonomik güçlükler ne olacak? Vatandaşa hançer gibi saplanan fiyat artışları ne zaman duracak? Çileli halkımız ne zaman “Oh be!” diye rahat bir nefes alacak? Yumuşama lafları karın doyurmuyor! AKP Genel Başkanı ve Cumhurbaşkanı Erdoğan “Yumuşama” ifadesini kullanırken, CHP Genel Başkanı Özgür Özel “Normalleşme” diyor. Bana göre de “Normalleşme” sözü daha uygun. Çünkü gerçekten ülkede “çok anormal” günler yaşadık. Siyasette o kadar ağır sözler duyduk ki, küfür dağarcığımız genişledi. Halkımız yeni yeni hakaret çeşitleri öğrendi... Artık siyasette bahar havası başladığına göre, o kötü sözleri artık duymayacağız demektir... Ne zamana kadar, bunu bilemeyiz! ★★★ AKP, 22 yıllık iktidarında iki ayrı Türkiye yarattı: 1) Sizin, bizim, hepimizin Türkiye’si... 2) Saray yandaşlarının Türkiye’si...   İki Türkiye arasında gelir uçurumu var... Böyle bir Türkiye’de Maliye Bakanı Mehmet Şimşek bugün “Tasarruf Paketi” açıklayacak. Bu paket, artan yoksulluğa bir çare olacak mı? Halkımız hiç değilse biraz nefes alacak mı? Bence zayıf bir ihtimal bu... Halimiz, dilerim Nasreddin Hoca’nın hikâyesine benzemez! ★★★ Nasreddin Hoca’nın köyünde adamlar dört vakit namaz kılıyormuş, bundan da şikâyetçiymişler. Hocayı kasabaya, müftüye yollamışlar: “Müftüye söyle de namazı üç vakte indirsin!” Hoca, müftüye gitmiş, selam, aleykümselam, lâfa başlamış: “Bizim köylü dört vakit namazdan şikâyetçi...” der demez müftü yerinden fırlamış: “Dört vakit namaz mı? Yıkıl git karşımdan... Hiç dört vakit namaz olur mu? Beş vakit, beş vakit namaz kılacaksınız!” Hoca, süklüm püklüm köye dönmüş, yarı yolda köylüler karşılamış ve uzaktan bağırıp sormuşlar: “İndirdi mi, indirdi mi?” Hoca, yumruğunu sallamış: “Nah indirdi, bindirdi, bindirdi!” Mehmet Şimşek de bindirmez inşallah! Vize krizi rezalet halini aldı! “İtibardan tasarruf olmaz” diyen yetkililer, gerçek itibarın o ülkenin insanlarının yaşamı ve devletin şerefi sayılan pasaportunun geçerliliği ile belli olduğunu bilmezler mi? Bilmesine bilirler de, lüks ve şatafattan vaz geçemedikleri için bu tür lâflarla toplumu kandırmaya çalışırlar. Amerika ve Avrupa ülkeleri Türk vatandaşlarına vize vermemek için her güçlüğü çıkartıyor ve “Vize krizi” derinleşerek rezalet halini alıyor! Yabancı konsolosluklara vize başvurusunda bulunan Türk vatandaşlarının yarısından fazlasının istekleri geri çevriliyor. Tedavi için yurt dışına gidecek olanlar bile aylarca bekletiliyor. Uygar (!) denilen Avrupalılar insanca olmayan bu davranışı utanmadan uyguluyorlar! CHP Denizli Milletvekili Şeref Arpacı büyüyen vize sorununa tepki göstererek iktidarı suçlayıp: “Bu ülke daha ileri gitmesi gerekirken daha geriye gitti. Ülkemizi çağdaş Avrupa’nın kapısından alıp karanlık Orta Doğu’ya sürükleyenlere yazıklar olsun!” dedi. Arpacı bu tepkisinde haksız mı?      GÜNÜN SÖZÜ Sarı altınları görünce melekler bile yolunu şaşırır!",https://www.sozcu.com.tr/indirecek-mi-bindirecek-mi-p46901
Rahmi Turan,“Siz de bir CASUS olabilirsiniz!”,15 Mayıs 2024,"Hiç kusura bakmayın sayın iktidar yetkilileri! Siz kim, anayasa kim? Sizler, insan haklarına saygılı, demokratik, sivil bir anayasa yapamazsınız! Anayasa’ya saygınız var mı ki? Olsa olsa kendi çıkarlarınıza göre düzenleyeceğiniz, ülkeyi geri vitese takacak bir anayasa yaparsınız. ★★★ Sevgili okurlar... Daha önce yeni bir anayasaya sıcak bakıyordum. Fakat iktidarın hazırladığı “Yargı Paketi’ne yerleştirdiği “Etki Ajanı” tanımlamasını görünce umutlarım yok oldu! Böyle antidemokratik bir yasa hazırlayan iktidardan çağdaş bir anayasa yapmasını beklemek mümkün değildir. Adalet Bakanlığı bugüne kadar bir sürü yargı paketi açıkladı, fakat hiçbiri ülkeye yararlı olmadı, adalet duygusu zedelendi, yargı daha karmaşık hale geldi. Paketler bitmiyor! Şimdi bir yargı paketi daha devreye giriyor... Yeni yargı paketinde öylesine tehlikeli bir madde var ki, o madde her şekle sokulabilir, iktidara muhalefet eden herkes yabancı ajanlığıyla suçlanıp “CASUS” ya da “GİZLİ AJAN” diye kendisini savcının karşısında bulabilir! “Ülke kötü yönetiliyor”, “İktidar ekonomiyi çökertti” demek bile yargılanmak için yeterli olabilir! “Etki Ajanı” suçlamasına maruz kalan kişi için istenecek ceza “1 yıldan 5 yıla kadar hapis” Bu muhteremler bir de “Sivil, özgürlükçü, demokrat bir anayasa yapalım” diyorlar! Onların yapacağı anayasadan bu ülkeye hayır gelir mi? Her şey daha kötüye gider! Önce yasakçı zihniyetlerini değiştirmeleri lâzım! ★★★ Yeni Yargı Paketi’nde, “ETKİ AJANI” tanımlamasının bulunduğu madde, tüm sosyal medya kullanıcılarının, gazete yazarlarının ve yorumcuların casuslukla, yabancı devletlerin ajanlığı ile suçlanmasına olanak tanıyor. Gerçek olan şu: Bu iktidar, demokrasiden ve özgürlüklerden hoşlanmıyor, her türlü ifade özgürlüğünü engelleyici kararlar alıyor. Yeni Yargı Paketi ile toplumun boğazı biraz daha sıkılmak isteniyor! ★★★ Peki, siyasette “Yumuşama” denilen değişim, normalleşme ve yaratılan umut ve yaşanan bahar havası ne oldu? Bunların hepsi hikâye miydi? Anlaşılan taktiksel bir yaklaşımdı bu... Daha doğrusu: Aldatmaca! Demek ki, muhalefet “yumuşama tuzağına” çekilmek isteniyor! 22 yıldır toplumu bölerek, ayrıştırıcı bir yönetim tarzını uygulayan AKP iktidarı bundan vazgeçmeyecek! Özel’i zor bir sınav bekliyor! Yeni Yargı Paketi’nde, içinde “ETKİ AJANI” tanımlamasının bulunduğu madde, yalnız sosyal medya kullanıcılarının ve gazetecilerin değil, muhalif olan herkesin yabancı ajanlığı ile suçlanmasına olanak tanıyor. İktidar, “ETKİ AJANI” ifadesiyle tüm toplumu korkutup sindirmeyi amaçlıyor. Böyle bir demokrasi olabilir mi? Bu düşüncedeki siyasiler sivil bir anayasa yapabilir mi? Biz “Ülkede baskılar kalksın, demokratik haklar genişlesin, hasta ve yaşlı hükümlülerin durumları gözden geçirilsin, yoksulluğa mahkûm edilen milyonlarca emekli ve emekçinin gelirleri arttırılsın, herkese insanca yaşama hakkı sağlansın” diyoruz... İktidar ise hazırladığı yargı paketiyle, yeni yeni yasaklar ve “Türkiye Yüzyılı Maarif Modeli” adı altında çağdaşlıktan uzak bir eğitim müfredatı getiriyor! İktidarın, hukukun temel kavramlarından uzak bu çalışmaları karşısında, CHP Genel Başkanı Özgür Özel’i ve partisini zor bir sınav bekliyor! Türkiye’nin birinci patisi olan CHP, bu antidemokratik yasaya tüm gücüyle karşı çıkmalı... Özel’in “Dükkânlara konulan Arapça tabelaları ve Arap harflerini savunması” bir kesimde memnuniyetle karşılanırken, CHP’li seçmenler arasında tepki yarattığını hatırlatalım! Özgür Özel, böyle psikolojik hatalar yapmamalı! GÜNÜN SÖZÜ Çok akıllı da olsa kararsız kişilerden büyük adam çıkmaz!",https://www.sozcu.com.tr/siz-de-bir-casus-olabilirsiniz-p47414
Rahmi Turan,Bir devlet nasıl yükselir ve çöker?,07 Mayıs 2024,"Devamlı merak edilen bir konudur bu: Bir devlet nasıl yükselir, nasıl çöker? Tarihte bunun yüzlerce örneği vardır ve 14’üncü yüzyılda yaşayan büyük İslâm Bilgini İbn-i Haldun “Mukaddime” adlı eserinde bunun dersini verir. Tespitleri çok yerindedir. Yüzyıllardır aynı oyun sergileniyor! Kadim okurlarımdan Tarık Karslı gönderdiği mesajda İbn-i Haldun’u hatırlatarak: “Onun kitaplarını birçok devlet okumuş ve uygulamaya almıştır. Bazıları ise bunun tersine (İkinci Abdülhamid gibi) kitapları yasaklamış, devletinin çökmesine sebep olmuştur. Eğer AKP yönetimi İbn-i Haldun’u okuyup uygulayabilseydi, Türkiye bugün çok daha iyi bir durumda olurdu.” diyor. Tarık Karslı haklıdır. 1981 yılında ABD Başkanı Ronald Reagan bile, yaptığı bir konuşmada, İbn-i Haldun’u Amerika’nın ekonomi politikalarının kaynağı olarak gördüğünü söylemiştir. İbn-i Haldun, öyle önemli bir bilgindir ama bizim yönetimler, onun eserlerinden ders almaya gerek görmüyor! Kurtuluşu “ithal beyinlerle” arıyoruz. ★★★ İbn-i Haldun’a göre: ■ Devletlerin kuruluşunda, vergiler düşük, gelirler yüksek olur. ■ Devletlerin yıkılışında ise vergiler fazla, gelirler az olur. İbn-i Haldun “Mukaddime” adlı kitabında anlatır: Devletlerin hayatlarında 5 dönem vardır. ■ Birinci dönem: Zafer ve kuruluş... ■ İkinci dönem: Otorite ve yükseliş... ■ Üçüncü dönem: Refah ve ümran... ■ Dördüncü dönem: Kanaat ve duraklama... ■ Beşinci dönem: İsraf, bozulma ve yıkılma dönemidir. ★★★ Bu son dönem lüks, sefahat ve şatafatın egemen olduğu ve devletlerin yıkılmaya ve çökmeye başladığı yıllardır. Büyük bilgin, yıkılış döneminde debdebeli yaşayışın artmasının çöküşü hızlandırdığını anlatır. Angarya, israf ve lüksün yaygınlaşması, baskıların artması uygarlıkların çöküşüne sebep olur. Böyle zamanlarda israf artar, maaşlar yetmez, devlet hazinesi giderleri karşılayamaz ve sürekli açık verir. Bir devletin yıkılmaya başladığının en önemli göstergesi ise, devlet açığını kapatmak için, çeşitli isimler altında yeni vergiler konulması ve oranlarının yükseltilmesidir. Vergiler can yakıcı bir şekilde arttırılırken lüks ve israf azaltılamaz ve çöküşe doğru gidiş hızlanır.” ★★★ Büyük bilgin İbn-i Haldun’un 650 yıl önceki “lüks, israf ve yolsuzlukların en güçlü devletleri bile batırdığı” şeklindeki tespitleri ne yazık ki, günümüzde de geçerliğini koruyor. Eğer İbn-i Haldun gibi bilginlerin eserlerinden en ufak bir ders alınsaydı yüzlerce yıl sonra bile tarih tekerrür eder miydi? Zambiya ve Gambiya bile bizden daha şeffaf! Ülkemizde yolsuzluklar ne durumda? Hırsızlık ve yolsuzluklarla etkin bir mücadele yapılıyor mu? Yoksa devlet soyulmaya devam ediyor mu? Diğer konularda olduğu gibi bu konuda da şeffaf değiliz. Bir çok konu Meclis’te iktidarın bakanlarına sorulsa bile cevap alınamıyor ve halimizi yabancılardan öğreniyoruz. Peki, nedir durumumuz? “Uluslararası Şeffaflık Örgütü”nin “2023 Yolsuzluk Algı Endeksi Raporu”na göre: 180 ülke arasında 115’inci sıradayız. Şeffaflıkta, Zambiya ve Gambiya gibi gelişmemiş yoksul Afrika ülkelerinden bile daha geride bulunuyoruz. Zambiya ve Gambiya’nın nerede olduğunu bilen sanırım azdır. Biri Afrika’nın güneyinde, diğeri batısında olan bu iki ülke de, Birleşmiş Milletler’in “En az gelişmiş ülkeler” kategorisinde yer alıyor. O ülkelerin bile bizden daha şeffaf olması, bizim utancımızdır! Hal böyleyken hâlâ millete hiç hesap vermeden “İtibardan tasarruf olmaz” diyerek devletin paralarını har vurup harman savurmak ayıp oluyor! GÜNÜN SÖZÜ İlaç satan hastalığın, silah satan savaşın bitmesini istemez!",https://www.sozcu.com.tr/bir-devlet-nasil-yukselir-ve-coker-p44604
Rahmi Turan,Asma kabakçının başına gelenler!,25 Mayıs 2024,"Maliye Bakanı Mehmet Şimşek, enflasyonu düşürmek, ekonomiyi yoluna sokmak için peş peşe kararlar alıyor, programlar açıklıyor… Aslında her açıklamada kazık büyüyor! Ekonomistler bunların başlangıç olduğunu, daha büyüklerinin geleceğini söylüyor. “Faiz sebep, enflasyon sonuç” tezinin ekonomiyi faciaya sürüklediğini vurgulayan ekonomist Mahfi Eğilmez “Köprü zamlarıyla başladık ama bu iş böyle bitmeyecek” diyor.. Mahfi Eğilmez’e göre “ciddi vergiler” geliyor. Peki, Maliye Bakanı Mehmet Şimşek ne diyor? 11 aydır görevde olan Şimşek, enflasyonun tek haneli rakama düşmesi için 2026 yılını hedef gösteriyor. Yani, en az iki yıl daha çekeceğimiz var! Bu iş kolay düzelmeyecek ve ekonomiyle inatlaşanların yaptıkları hataların bedelini ne yazık ki, vatandaş ödeyecek! ★★★ “Neden bu hale geldik? Bizi bu hale kim düşürdü?” diye sızlanmanın fazla bir faydası yok. Başa gelen çekilir! Elbette bu sıkıntılı günler de geçecek ama delip de geçecek! Yaşadığımız günler; 9’uncu Cumhurbaşkanı Demirel’den dinlediğim bir fıkrayı hatırlattı. Bunu “Baba’dan Fıkralar” kitabımda yazmıştım. Hep asık suratlı olacak değiliz ya… Okuyup biraz da gülümseyelim: ★★★ “Eski günlerden biri… Devlet işlerinden yorulan padişah öğlen uykusuna yatmış, mışıl mışıl uyuyor… O sırada caddeden seyyar bir satıcı geçmektedir… Satıcı avaz avaz bağırarak malını tanıtıyor: “Taze hıyarlarım var… Taze taze…  Çengelköy hıyarları bunlar! Hıyaar, hıyaar!” Padişah hıyarcının sesiyle uyanınca çok öfkelenip: “Çabuk bu herifi tutun, hıyarlarını münasip bir yerine sokun!” diye emretmiş. Muhafızlar satıcıyı yakalayıp, emri yerine getirmişler. Fakat adam bağıracağı yerde kıkır kıkır gülüyor… Olacak şey mi bu? Muhafızların komutanı kızarak sormuş: “Neden gülüyorsun ulan? Çok mu hoşuna gitti?” “Hayır” demiş hıyarcı “Arkadan asma kabakçı geliyor da... Kabaklarının boyu bir metre… Zavallının başına gelecekleri düşününce kendi halime şükredip, onun haline gülüyorum!” “Gazeteci, mağdurun, güçsüzün, yoksulun yanında olmalıdır” Türkiye Gazeteciler Cemiyeti Onur Kurulu, gazetecilerin katıldığı yurt dışı gezilerle ilgili olarak yaşanan son etik tartışmaları değerlendirdiği toplantıdan sonra tüm gazetecilere ders niteliğinde şu önemli açıklamayı yaptı: “Gazeteciler görevlerini yaparken Türkiye Gazetecileri Hak ve Sorumluluk Bildirgesi’ni dikkate almalıdır. Bildirgeye göre gazeteci yayın yaparken öncelikle halkın haber alma hakkı, mesleğin temel ilkeleri ve özgürlükçü demokrasi ölçütlerini göz önünde bulundurur. Gazeteci mağdurun, güçsüzün, yoksulun ötekileştirilenlerin ve sesini duyuramayanların sesi olmakla yükümlüdür. Bildirgenin kurumsal çıkarlar ve davetler maddesine göre, gazeteci, çıkar ve nüfuz sağlayacak habercilikten kaçınmalıdır. Mesleğini gölgeleyecek, itibarını sarsacak türden oluşumlar içerisinde yer almamalıdır. Masraflarını ticari kuruluşların karşıladığı gezilere katılarak karşılığında ürün ve marka tanıtımı içeren yayın yapılmamalıdır. İstisnai durumlarda gidilen ve masrafları karşılanan gezinin haber yapılması halinde gezinin davet olduğu açıkça belirtilmelidir. Hem iktidarın, hem de muhalefetin liderleri, belediye başkanları, sahip oldukları kaynakların, kamu kaynağı olduğunu unutmadan hareket etmelidir. Haber amaçlı toplantılarda, yurt içi ve yurt dışı gezilerde kamu vicdanını yaralayan abartılı harcamalardan kaçınılmalıdır. Siyasetçiler haber amaçlı toplantı ve gezilerine her medya kuruluşundan bir temsilci davet edebilmeli, akreditasyon uygulamamalıdır.” GÜNÜN SÖZÜ Ahlâk ve bilgi ışık gibidir, kullanırsanız parlar, kullanmazsanız söner.",https://www.sozcu.com.tr/asma-kabakcinin-basina-gelenler-p49800
Rahmi Turan,Millet çocuk yapmaya korkar hale geldi!,28 Mayıs 2024,"Ortada ciddi bir tehlike var! Doğumlar azalıyor, Türkiye’nin nüfusu yaşlanıyor! Durum böyle devam eder de genç nüfus hızla azalırsa, ileride bu ülkede kim çalışacak, kim üretecek? Ekonomi çarkı nasıl dönecek? Emeklilerin maaşları nasıl ödenecek? Bir süre önce olur-olmaz şeyler için “Beka sorunu” diye kıyameti kopartanlar, asıl beka sorununun “doğum oranının azalması” olduğunu anlayabilirler mi? Toplumda doğumlar neden azaldı? Ülkemizi karamsarlık, umutsuzluk sardı da ondan... Genç kuşak çocuk yapmaya korkar hale geldi. Sebep: Ekonomik güçlükler! ★★★ Bu iktidar “En az 3 çocuk” diye yıllarca kıyamet kopardı ama sonunda milleti bir çocuk bile yapamaz hale getirdi. Derin bir yoksulluğa düşen genç aileler “Çocuğa nasıl bakarız?” endişesi içinde... Yeni neslin para kazanma, ev alma umudu bile kalmadı. Ülkede eğitim de bitti. Milli Eğitim Bakanı Yusuf Tekin’in tüm eleştirilere kulak tıkayarak imzaladığı, bilimden uzak, niteliksiz müfredat, okullarda cahil öğrenciler yetiştirecek! Aileler perişan! Çocuklarını özel okullarda okutmak isteyenler her yıl yüz binlerce lira ödemeyi göze almak zorunda... En ucuz özel okul fiyatı yıllık üç yüz-dört yüz bin lira oldu. Ücreti 1 Milyon lira civarında olan okullar da var! ★★★ AKP iktidarı 22 yılda ne yazık ki, nüfusumuzun yarısından çoğunu yoksullaştırmayı başardı (!) Kişi başına düşen milli gelirimiz azaldı, orta direk çöktü. Fakirlik neredeyse kalıcı hale geldi. Hazine ve Maliye Bakanı Mehmet Şimşek’in, enflasyonu düşürmek, ekonomiyi yola sokmak umuduyla aldığı önlemler, ne yazık ki, yoksulluğu daha da arttırıyor! Bakan beyin “Enflasyon düşecek” sözü, çiğnenen bir sakıza döndü. Umutla bekliyoruz ama henüz ses var, görüntü yok! Genç nüfus azalıyor, yaşlı nüfus haline geliyoruz! Eski yıllarda “En az 3 çocuk” talebi, başta İngiltere ve Fransa olmak üzere, birçok gelişmiş ülkede uygulandı. Doğumlar azalınca, çocuk yapmayı teşvik eden cazip, kampanyalar açan devletler doğan her çocuk için ailelere önemli ödemeler yaptılar. Bizde de “3 çocuk yapın” diyorlar. Peki, aileler o çocuklara hangi para ile bakacak? Çocuğuna nasıl süt, mama, elbise alacak. Okul çağına gelince nasıl okutacak? Bu yoksullukta kendi karınlarını doyurmakta bile güçlük çeken ailelerin “Çocuk yapmak” deyince tüyleri diken diken oluyor. AKP’nin iktidara geldiği 2002 yılında yüzde 2.38 olan doğurganlık hızı, TÜİK’in 2023 verilerine göre yüzde 1.53’e düştü. Yani, Türkiye’de 2002 yılında yılda 1 milyon 323 bin bebek doğarken, (nüfusumuz arttığı halde) 2023’te bu rakam 958 bine düştü. Bu gidişle emeklilerin sayısının çok, çalışanların sayısının az olduğu yaşlı bir ülke haline geleceğiz. Ulusumuzu bekleyen en büyük tehlikelerden biri bu, ne yazık ki! TEBESSÜM Ev dar gelince... Komşusu Nasreddin Hoca’ya şikâyet etmiş: “Yaa Hocam, evim çok küçük. Yeni ev alacak param da yok.” Hoca “Sen hemen evini ortadan ikiye böl” demiş. Komşu şaşırarak: “Yaa hocam, ben dar diyorum, sen böl diyorsun!” demiş ama sonra “Hocanın bir bildiği vardır” diye düşünerek evini bölmüş... Aradan bir süre geçmiş. Hoca: “Evini şimdi de dörde böl” demiş. Komşu yine bir bildiği vardır diye düşünüp evini dörde bölmüş... Ev dar mı dar olmuş. Oturulacak gibi değil... Bunun üzerine hoca “Şimdi bölmeleri yık” demiş... Komşu ertesi gün memnuniyetle hocaya koşmuş: “Hay aklına sağlık be hocam. Bizim ev çok genişledi valla!” GÜNÜN SÖZÜ Paranın değeri ile birlikte, ülkenin saygınlığı da düşer!",https://www.sozcu.com.tr/millet-cocuk-yapmaya-korkar-hale-geldi-p50420
Rahmi Turan,Ekonomimiz için sihirbaz mı lâzım?,22 Mayıs 2024,"“Ekonomide sihir yok, sihirbaz yoktur! Sadece doğrulara yönelip en basit doğruları yapmak, işlerin düzelmesi için yeterlidir. En önemlisi güven vermektir. Hukuksuzluk, güvensizlik ortamı ekonomiyi yıkar. Böyle giderse ekonomi patlar. Ekonomiyi yıkan yanlış kararlardır.” Sevgili okurlar... Bu sözleri dört yıl kadar önce İlhan Kesici söylemişti... Kesici, ekonomiyi bilen bir siyasetçidir. Sonunda dediği oldu ve ekonomi patladı! Şimdi ulus olarak bunun acısını çekiyoruz. ★★★ Enflasyonu düşürmek için izlenen yöntemlerden biri “Fahiş fiyat artışlarını yakın takibe alıp ağır cezalar kesmek!” Ancak... Tüm ekonomistler çözümün bu olmadığını söylüyor. Maliye Bakanı Mehmet Şimşek de aynı görüşte... İki gün önce TRT’de soruları yanıtlayan Mehmet Şimşek: “Piyasada fiyatlara müdahale edilmemesi gerektiğine inanıyorum. Para, maliye ve gelirler politikası daha sıkı olduğu için enflasyonun düşmemesi mümkün değil. Enflasyonu tek haneye düşürmek için ne gerekiyorsa yapacağız.” dedi. Ancak, enflasyonun 2026 yılından önce tek haneye düşmesi mümkün görünmüyor. Ulus olarak daha çekeceğimiz çok çile var! ★★★ Birkaç yıl önce bir esnaf, dükkânına şöyle bir tabela asmıştı: “Değerli müşterilerimiz... Fiyatlarımız geçtiğimiz haftaya göre pahalı olabilir. Fakat, gelecek haftaya göre çok ucuzdur!” Şimdi de öyle bir dönem yaşıyoruz... Bugün aldığımız mal, yarın daha pahalı oluyor. Gerçek olan şu ki, Türkiye üretmiyor ve üretmediği için yoksullaşıyor. Mutlaka üretimi arttıracak teşvikler gerekiyor. ★★★ Merkez Bankası’nın sürekli para bastığı haberleri alıyoruz. Piyasa, en büyük para birimimiz olan 200 liralık banknotlarla doldu. Bir markete ya da pazara girdiğinizde 200 lira ile fazla bir şey alamıyorsunuz? Madeni paraların alım gücü hemen hemen hiç kalmadı. Yeni madeni 5 liralıklar basılarak piyasaya sürüldü... En büyük paramız 200 liranın döviz karşılığı sadece 6 dolar kadar bir şey! Merkez Bankası’na sormak gerekiyor: “Bu kadar para basarsanız, enflasyon nasıl düşecek?” Beşiktaş Belediyesi sağlam evleri de yıkacak mı? 90 yaşındaki Şükrü Avşar ile eşi Yüksel Avşar’ın evleri başlarına yıkılmak isteniyor. Kim istiyor bunu? CHP’li Beşiktaş Belediyesi! Neden istiyor? “Riskli yapı olarak tespit edilmiş!” Oysa yapının SAĞLAM olduğuna dair 3 ayrı rapor var. Şükrü Avşar uzun yıllar Milliyet Gazetesi’nde üst düzey idari görevlerde çalışan, emekli olduktan sonra da Gazete Dağıtım Şirketi’nin Şişli bayiliğini yapan bir basın emekçisidir. Akat Mahallesi, Spor Yazarları Sitesi B 6 Blok’ta maliki oldukları dairede oturan Şükrü Avşar ve eşi Yüksel Avşar, Beşiktaş Belediyesi’nden gelen tebligatla şoke oldular. Dünyaları karardı! Yetkili Amir Abdülkadir Akay imzasını taşıyan tebligatta özetle “Oturduğunuz bina ‘Riskli yapı’ olarak tespit edilmiştir. 6306 sayılı Afet Riski Altındaki Alanların Dönüştürülmesi kapsamına alınacaktır.” diye yazılıyordu. Yani, bürokratik işlemlerden sonra evleri yıkılacaktı. 20 daireden oluşan blokun “Riskli yapı tespitinin kesinleşmesinden sonra Beşiktaş Belediyesi’nce verilecek süre içinde yıkılması” istemine itiraz eden malikler vekili Avukat Barış Ülker, dilekçesinde haklılıklarını madde madde sıralayarak: “Dilekçe ekinde sunduğumuz 3 ayrı raporda bahsi geçen taşınmazın teknik açıdan SAĞLAM ve/veya ‘Teknik güçlendirmeye uygun olduğu’ detaylı analizlerle tespit edilmiştir.” dedi. Ortada şirketler bazında bir takım çıkarlar dönüyor mu, bunu bilmiyoruz! Biz adaletten yanayız. Gelişmeleri takip edeceğiz ve haksız bir durum saptarsak, bunu tüm Türkiye’ye ilan edeceğiz. GÜNÜN SÖZÜ Adalet olmayan yerde hiçbir kurum ayakta kalamaz!",https://www.sozcu.com.tr/ekonomimiz-icin-sihirbaz-mi-lazim-p48999
Rahmi Turan,Müslümanlar sadece laik ülkelerde mutlu,29 Mayıs 2024,"“Türkiye, Müslüman dünyada bir istisna idi. Neden? Petrolü, parası olduğundan mı? Hayır! Tam aksine, petrol ve para o mutsuz Müslüman ülkelerin elinde... Türkiye, ATATÜRK ışığı ve Cumhuriyet devrimlerinin getirdiği aydınlık ve akılcılık sayesinde farklı idi... Batı bunu gördü ve Atatürk’e düşmanlığı din sayan alçakları ve aptalları yanına alıp Cumhuriyet’in ve Atatürk devrimlerinin altını oyarak Türkiye’yi bir istisna olmaktan çıkarttı. Şimdi Türkiye’yi de en azından ‘MUTSUZ’ ülkeler arasına koymamız gerekiyor. Böyle giderse bir süre sonra Türkiye ‘PERİŞAN’ ülkeler listesine girecektir.” Bu sözler, büyük din bilgini rahmetli Prof. Dr. Yaşar Nuri Öztürk’e aittir sevgili okurlar. Her şeyin bir çaresi vardır ama ölüm gibi ahmaklığın da çaresi yoktur! Bugün her fırsatta Atatürk’e ve Laik Cumhuriyet’e kin kusan gerici zihniyete ne söylesek fayda etmez! Rahmetli Yaşar Nuri Hoca bu tipleri eleştirirken: “Kur’an ‘Allah ile aldatmayın’ ihtarında bulunmasına rağmen Türk halkı dinine olan derin saygısı yüzünden Allah ile aldatılıyor. Allah ile aldatmak dini, çıkar, para, koltuk, baskı egemenlik aracı yapan bir sanayi koludur. İşin esası bakımından ne din vardır, ne de inanç... Onun dini, imanı, Tanrı’sı, ibadeti, hep çıkar hesabıdır. İnsanlığı kemiren ihanet budur!” derdi. Yaşar Nuri Hoca’nın tespitlerine göre: Müslümanların perişan olduğu ülkeler: Filistin, Afganistan, Irak, Suriye, Yemen... Müslümanların mutsuz olduğun ülkeler: Cezayir, Mısır, Tunus, Suudi Arabistan, Özbekistan,  Azerbaycan, Fas, Türkistan, Fas, Türkmenistan, Lübnan, Pakistan. Müslümanların mutlu olduğu ülkeler: İngiltere, Kanada, Fransa, Hollanda, Almanya, İsviçre, Avustralya, Amerika, Danimarka, Norveç, İtalya. Görüldüğü gibi Müslümanlar, Müslüman ülkelerin tamamında PERİŞAN ya da MUTSUZ, Müslüman olmayan ülkelerde ise mutlu ve keyifli. Demokratik laik ülkelerde tüm Müslümanlar özgürce yaşıyor ve dinlerinin gereğini mutlu bir şekilde özgürce yerine getiriyorlar. Laiklik asla din karşıtlığı değildir. Fakat bunu, dini çıkarları için kullananlara anlatmak “deveye hendek atlatmaktan” daha zordur! Oynatmaya az kaldı! Ekonomik kriz, insanları saldırgan hale getirdi. Toplum olarak bunalımdayız. Ülkede 25 milyon kişi ruhsatsız silah kullanıyor ve her gün 81 ilde binlerce polisiye suç işleniyor. Son 24 saatin olaylarından bazıları şöyle: - Korsan taksicilik yapan polis, müşterilerini vurdu! - Eski koca katliam yaptı, 3 can gitti. - Uyuşturucu çetesi lideri Adana’da yakalandı. - İnterpol’ün kırmızı bültenle aradığı suçlu Nevşehir’de ele geçti. - Çöp bidonunda parçalara bölünmüş erkek cesedi bulundu. - Boşanmak isteyen karısını kurşunladı. - Eski sevgilisine ateş açtı, işyerinde oturan kuaför öldü. - Alacak kavgasında arkadaşını vurup öldürdü! - Kocasından feci dayak yiyen kadını, bir de erkek kardeşi sopayla dövdü. - Genç bir kadın, otelin 5’inci katından düşerek öldü. Üçüncü sayfalar her gün bu tür haberlerle dolu. Tüm kanlı olayları nakletmeye sütunlar yetmez. Hiçbir ülkede böylesine yoğun şiddet yok. Toplum olarak nereye gidiyoruz? TEBESSÜM “Bavulunda ne var?” Yurt dışından dönen adama gümrük memuru “Bavulda ne var?” diye sorar. Adam “Dünya siyasetinin özeti var!” deyince memur kuşkulanır:“Hemen aç bavulunu, göreyim!” Adam bavulu açar. Memur bakınca şaşırarak sorar: “Bunlar ne yahu? Bunlar hıyar be!” Adam güler: “Doğru dememiş miyim memur bey?” GÜNÜN SÖZÜ Sular yükselince balıklar karıncaları yer, sular çekilince de karıncalar balıkları.. (Afrika atasözü)",https://www.sozcu.com.tr/muslumanlar-sadece-laik-ulkelerde-mutlu-p50664
Rahmi Turan,"Bir değil, bin anayasa yapsan ne olacak ki?",04 Mayıs 2024,"Hey gidi günler hey! “Başkanlık Sistemi ile ekonomi uçacak, Türkiye kanatlanacak, hızlı karar verilince işler de hız kazanacak.” sözlerini dinleye dinleye bugünlere geldik! İşler tatsız... Türkiye daha da yoksullaştı! O zaman “Anayasa’yı değiştirelim” demeye başladılar... Suçlu sanki Anayasa! Kötü sistemin, kötü yönetimin hiçbir kabahati yok! Peki, yeni anayasa yapınca ne olacak? Türkiye uçuşa mı geçecek? Uygulamadıktan sonra bir değil, bin tane yeni anayasa yapsan faydası olmaz! Siz önce mevcut anayasaya uyun... İşçi kardeşlerimize 1 Mayıs bayramlarını zehir etmeyin! Emeklilere ve asgari ücretlilere doyacakları kadar maaş verin! Kamudaki israfı, yönetimdeki lüksü, şatafatı önleyin... Köylüyü, çiftçiyi destekleyip tarım ürünlerini arttırın, milleti yabancıya muhtaç etmeyin! Hukukun işlemediği... Adaletin olmadığı... Demokrasinin tüm kurallarıyla işlemediği bir yerde ot bile bitmez! Ayrılık ve gerginlik yarat, karıştır, böl ve yönet sistemini bırakmak gerek!                                          ★★★ Geldiğimiz nokta çok sevimsiz! O halde ne yapalım? Türkiye’nin yeni anayasaya ihtiyacı varmış! Sanki anayasanın kurallarını çok dinliyorlar, Anayasa Mahkemesi’nin kararlarına saygı gösteriyorlar! Anayasayı paspas gibi çiğnedikten sonra yeni anayasa yapsan ne olacak ki? Ülkeyi bu hale anayasa mı getirdi? Enflasyonu, pahalılığı anayasa mı yarattı? Önce bu konuda mutabakata varmak gerekiyor! İktidar kendisiyle yüzleşmeyi kabul etmeli! ★★★ Partiler ve parti başkanları arasında diyalogun her zaman faydalı olduğu düşünülür. Görüş alışverişinde bulunmak yararlıdır, fakat... CHP Genel Başkanı Özgür Özel’in, AKP Genel Başkanı ve Cumhurbaşkanı Erdoğan’la görüşmesinin faydası oldu mu? Taraflar “Görüşme çok olumlu geçti” diyorlar. Peki, olumlu geçti de ne oldu? Sayın cumhurbaşkanı, eğitimcilerin “Ülkeyi daha da geriye götürecek” dedikleri “Ruhsuz ve robot bir nesil yetiştirilmeyi amaçlayan” gerici müfredattan vazgeçti mi? Sefalet maaşı ile yaşayan emeklilerin ve asgari ücretlilerin dramına son verilmesini kabul mu etti? Ülkede haksızlık simgesi olan “mülakat” uygulamasının kaldırılacağını mı söyledi? Anayasa Mahkemesi’nin kararlarını uygulamaya razı mı oldu? Türkiye’ye yakışmayan yasaklar kaldırılacak mı?.. Ve başka birçok sorun... Hayır! Bunların hiçbiri olmayacak! Peki, kötü gidişin sorumlusu kim? Günah keçisi yapılan şimdiki anayasa mı? Bu ülkede her şeyden önce “Namus ve şeref üzerine yemin edilen” mevcut anayasaya uyulmalı, Anayasa Mahkemesi’nin kararlarına saygı duyulmalı. O zaman, yeni anayasa yapmanın bir anlamı olur! Vatandaş soruyor: “Hani İslam’da israf haramdı?” Maliye Bakanı Mehmet Şimşek, herkesi tasarrufa davet ediyor. Doğrudur, tasarruf olmadan, içine gömüldüğümüz bu mali bataktan kurtulmamız çok zor! Fakat... Tasarrufu hep gariban vatandaşlarımız yapsın isteniyor... Ya ülkeyi yönetenler? Onlar yine “vur patlasın, çal oynasın” savurganlığına devam edecekler mi? Mesela; Diyanet İşleri Başkanı Ali Erbaş’ın dillerde dolaşan 15 milyon 725 bin lira değerinde “Audi A-8 Long” model  lüks araç kiralaması... 91.8 milyarlık bütçesi ve bir Mercedes, bir Sedan, bir Mercedes Vito marka makam aracı olan Ali Erbaş, bunlar yetmiyormuş gibi bir de “Süper lüks Audi” kiralamış... “Devlet malı deniz” zihniyeti bu! Hemen her hutbesinde israftan kaçınılmasını isteyen Ali Erbaş, söylemlerinin tam tersine, aşırı lüks hevesinden vazgeçmiyor. Vatandaş soruyor: “Hani İslam’da israf haramdı?” GÜNÜN SÖZÜ Bir ülkede küçük insanların gölgeleri büyüyorsa, o ülkede artık güneş batıyor demektir. (Çin atasözü)",https://www.sozcu.com.tr/bir-degil-bin-anayasa-yapsan-ne-olacak-ki-p43994
Rahmi Turan,Bilge bir siyaset adamından uyarılar!,01 Mayıs 2024,"İzmir’de 10 yıl Büyükşehir Belediye Başkanlığı yapan Burhan Özfatura rahmetli Başbakan (Cumhurbaşkanı) Turgut Özal’ın en güvendiği çalışma arkadaşlarından biriydi... 1984-1989 ve 1994-1999 yılları arasında İzmir’de iki dönem yapığı başarılı belediye başkanlığından sonra aktif politikadan uzaklaşan Özfatura şimdi 80 yaşında ve uzun yılların deneyimi ile uyarı yazıları kaleme alıyor. Bu iktidarın gidişatının hiç iyi olmadığını belirten Burhan Özfatura, İzmir’de yayınlanan haftalık ekonomi gazetesi Gözlem’deki son yazısında: “60 yıllık maliyeci geçmişime dayanarak iddia ediyorum ki, dürüst ve liyakatli bir yönetimle bugünkü bütçenin yarısı ile ülkeyi yönetmek mümkündür” diyor ve ekliyor: “Yeter ki itibarsızlıkların, yolsuzlukların, rüşvetin, şaibeli ihalelerin önü kesilsin. Görevlere liyakatli ve dürüst kişiler getirilsin ve... Tek Adam Sistemi sona ersin!” ★★★ Burhan Özfatura, görüşlerini (özetle) şöyle sıralıyor: “Genel olarak tayinle gelmiş bakanların kamuoyunda pek itibarı yoktur. Ancak, başarılı gördüğümüz, sık sık hakkında bir şeyler yazdığımız İçişleri Bakanı (seçim döneminde) kendine yazık etmiştir. MHP, yorulmadan AKP sayesinde kazandığı ile övünmektedir. İktidar yaşananlardan ders alır mı? Demokrasiye döner mi? Tek Adam Rejimi’nden vazgeçer mi? Bağımsız yargıya izin verir mi? Meclis’i etkili ve yetkili kılar mı? İsrafı, lüks tutkusunu, saltanatı, yolsuzlukları, şaibeli ihaleleri, liyakatsizliği, yandaşlara (Beşli çete denilenlere, cemaatlere, vakıflara, on binlerce trole, yüz binlerce bankamatiğe, din baronlarına vb.) kamu kaynaklarını ve mülklerini peşkeş çekmekten vaz geçer mi? Liyakate önem verir mi? Tümüyle yanlış ekonomik politikaları terk eder mi? İlmin ve aklın yolunu seçer mi? Verimsiz, gösteriş yatırımlardan vaz geçer mi? Zenginleri daha zengin etme yolunu terk eder mi? İşçiyi, çiftçiyi, emekliyi, esnafı, işsizi ön plana alır mı? Nereden buldun kanunu, siyasi etik yasası, servet beyanı, ciddi bir vergi reformu gibi konuları gerçekleştirir mi? Gururdan, kibirden, ayrımcılıktan, yalanlardan, iftiralardan, hakaretlerden, tehditlerden, hukuksuzluktan, kul hakkına el uzatmaktan, tutmayacağı vaatleri sıralamaktan, bu feci duruma rağmen pembe tablolar çizmekten vaz geçer mi?” Burhan Özfatura bütün bu soruları sıraladıktan sonra cevap veriyor: “Hiç sanmıyorum! Bugünkü feci tablo iktidarın umurunda değil! ...Ve maalesef hâlâ masal okumaya devam ediyorlar!” 7 harika ülkeden biriydik şimdi ne hale geldik? Fiyat artışlarını durdurmak için sert tedbirler alındığı, ağır cezalar getirildiği belirtiliyor ama gerçek olan şu ki, ekonomide polisiye tedbirlerle fiyatlar düşmez... Ülkede mutlaka üretim arttırılması, arz ve talebin dengeye getirilmesi lâzım... Arz düşük, talep yüksek oldukça fiyatlara hâkim olmak mümkün değildir. Zorlanırsa bu defa karaborsa felâketi başlar! Gıda fiyatları neden artıyor? Devletten yeterli destek görmeyip öksüz ve yetim bırakılan tarım sektörümüz bizi doyuramıyor da ondan! Eski yıllarda dünyada kendi kendine yeten 7 harika ülkeden biriydik. Şimdi saman bile ithal eder hale geldik. 126 ülkeden 133 çeşit tarım ürünü ithal ediyoruz. Mesela: Ay çiçeği, Moldava ve Bulgaristan’dan... Arpa, Fransa ve Danimarka’dan... Buğday, Ukrayna ve Rusya’dan... Mısır, Rusya’dan... Pirinç, Amerika ve Rusya’dan... Kuru fasulye, Meksika,Hindistan ve Arjantin’den... Nohut, Meksika ve Hindistan’dan... Mercimek, Kanada’dan geliyor! Yetiştirdiğimiz ürünlerin hiçbiri nüfusumuza yetmiyor. Eskiden tarımın kralıydık, şimdi ne hale geldik? GÜNÜN SÖZÜ Hayat haksızlıklarla doludur ve affetmek iyi insanların intikamı olur!",https://www.sozcu.com.tr/bilge-bir-siyaset-adamindan-uyarilar-p43239
Rahmi Turan,"Paketin özeti: ""Dağ Fare Doğurdu""",14 Mayıs 2024,"MERAK ediyorduk doğrusu... Maliye Bakanı Mehmet Şimşek’in hazırlattığı Tasarruf Paketi, bir bataklık haline gelen ekonomimizin derdine deva olacak mıydı? Devletteki har vurup harman savurma, adam kayırma, gereksiz harcamalar, lüks ve şatafat bitecek miydi? Mehmet Şimşek’in göreve geldikten 11 ay sonra zahmet edip hazırlatarak, Cumhurbaşkanı Yardımcısı Cevdet Yılmaz ile beraber açıkladığı “Devlette Tasarruf ve Verimlilik Paketi” doğrusu beni hiç tatmin etmedi... “Dostlar alışverişte görsün” paketi gibi bir şey bu! Ekonomiyi kurtarmaz! *** Pakette bazı tasarruflar var ama en büyükleri yok! Mesela; - Devletin kasasını boşaltan “Hazine Garantili Müteahhit” işlerine bir kısıtlama veya önlem gelmiyor... - Kamu kurumlarının lüks israfları bitmiyor... - Devlet bütçesini paramparça eden döviz garantili ödemeler iptal edilmiyor... - Yıllık bütçesi 1.000.000.000 (Bir milyar) lirayı aşan Saray’ın masrafları kısılmıyor. - Lüks uçaklar ve makam araçlarında bir azaltma yapılmıyor. - Diyanet İşleri’nin satın aldığı ve kiraladığı süper otomobillere dokunulmuyor... - Yandaşları zengin eden ihale kanunu değiştirilmiyor... - Uçakların inip-kalkmadığı, korkunç zararlı havalimanları kapatılmıyor... - İmar yolsuzluklarına bir önlem getirilmiyor... - Devletten her ay 3-5 maaş alanlardan tasarruf yapılmıyor... - Yeni araç satın alma ve kiralama 3 yıl için durduruluyor ama kamudaki 125.000 (Yüz yirmi beş bin) makam aracı azaltılmıyor. Ve daha neler neler! Ülkemizde tasarruf dediğin böyle oluyor! *** Dün “Acaba açıklanan pakete ben mi çok olumsuz bakıyorum?” diye düşünürken, SÖZCÜ Televizyonu’nu açtım. Ebru Baki’nin sunduğu “Para Politika” programında, Maliye Bakanı Mehmet Şimşek’in açıkladığı “Devlette Tasarruf Paketi” tartışılıyordu. Ekonomi bilgilerine güvendiğim iki yorumcu (Deniz Zeyrek ve Dr. Şeref Oğuz) aynı fikirde birleşerek şu sonuca vardılar: “Dağ fare doğurdu!” Evet, paketin özeti buydu! İki yorumcuyu dinlerken, düşüncelerimde yanılmadığıma karar verdim. *** Yüzyıllardır “Hayal kırıklığı” yaratan olaylar için kullanılan “Dağ fare doğurdu” deyimi Antik Yunan’ın ünlü masalcısı Ezop’un bir hikayesinden kaynaklanıyor. Günümüzden 2 bin 600 yıl önce yaşayan Ezop’un öyküsü şöyle: (Altta okuyalım) Doğum sancısı çeken dağ! Başı bulutlara erişen koca bir dağ, bir gün derinden acayip sesler çıkarmaya başlar... Yer yerinden oynar, büyük kayalar havaya fırlar... Dağın bir doğum yapmak üzere olduğu anlaşılır. Dağ doğum yapar mı? Sonuçta bu bir hikaye tabii ki... Halk, dehşet saçan ulu dağın ne yapacağını görmek için güvenli bir yere gider, korku ve heyecan içinde beklemeye başlar... Gökyüzü kararır ve dağın çıkardığı sesler gittikçe daha ürkütücü bir hal alır. Nihayet, öncekilerden çok daha şiddetli bir deprem yeri-göğü inletir, dağın tepesinde kocaman bir yarık açılır. Korku içindeki halk ilk defa gördükleri bu müthiş olay karşısında titreyerek dizlerinin üzerine çöküp dua etmeye başlar... Uzun süre devam eden gürlemeler, sarsıntılar durur, ortalığı derin ve ürpertici bir sessizlik kaplar. Sonunda, koca dağın tepesindeki muazzam yarıktan küçücük bir fare çıkar! *** Ezop’un binlerce yıl önceki bu hikayesinden alınacak iki ders şudur: 1) Söz vermek kolay, fakat yerine getirmek zordur! 2) Özellikle siyaset adamlarının verdiği büyük umutların ardından çoğu zaman küçük işler çıkar ve hayal kırıklığı yaratır! GÜNÜN SÖZÜ Akıllı olmak yetmez. Önemli olan o aklı yerinde kullanmaktır!",https://www.sozcu.com.tr/paketin-ozeti-dag-fare-dogurdu-p47297
Rahmi Turan,Tasarruf ve itibar! Bunlar yalnız lâfta var!,05 Mayıs 2024,"Tasarruf devletten başlamalı ama iktidarın hiç de böyle bir niyeti yok gibi görünüyor! Tasarruf sadece lâfta var! Halkın önemli bir kesiminin akıl almaz bir sefalet içinde olmasına bakılmadan savurganlık devam ediyor. AKP’lilerin milyonluk Rolex saatleri, Monaco’da Istakoz ziyafetleri, Maldiv adalarında şahane geziler filan işin sadece kişisel yanı... Paraları var harcıyorlar ve görgüsüzlük yapıp yoksul milletin gözünün içine sokuyorlar. Bunları bir kalemde geçelim... ★★★ Asıl rezalet, devletin paralarının çarçur edilmesi! İşlemeyen havaalanı, geçilmeyen köprüler, yandaş müteahhitlere sebil gibi akıtılan paralar... Kamuda 125 bin makam aracı, lüks uçaklar, saraylar, akıl almaz harcamalar, vs... Bu iktidarın savurganlığı saymakla bitmez... Ne oluyoruz böyle? Maliye Bakanı Mehmet Şimşek “Tasarruf yapmak zorundayız” deyip duruyor. Doğrudur ama... Nasıl tasarruf bu? Diyanet İşleri Başkanı’nın dudak uçuklatan süper lüks araçları devlette tasarruf nasıl olurmuş, onu mu gösteriyor? ★★★ “Bedel ödemeden enflasyonu düşürmek mümkün değildir” diyorlar. Bu söz tabii ki doğrudur ama o bedeli kimler ödeyecek, önemli olan bu! Görünen o ki yük yine garip halkımın sırtına binecek... Sürekli zamlar, yeni gelen vergiler ortada... Vatandaş beli kopana kadar kemer sıkacak! İşini kaybedenler artacak... İşini kaybetmeyenler ise ellerine geçen para azalacağı için satır alma güçlerini kaybedecek ve biraz daha yoksulluk çukuruna düşecek! ★★★ Ülkede lüks ve şatafattan vaz geçmeyen efendiler “İtibardan tasarruf olmaz” diye devletin paralarını (yani milletin ödediği vergileri) savurmaya devam ediyorlar! İnsanları yoksullaşan bir ülkenin dünyada ne kadar itibarı olur ki? İtibar o devletin parasının alım gücü ve pasaportunun saygınlığı, vatandaşının refahı ile olur. Siz istediğiniz kadar lüks ve şatafat içinde yaşayın... Vatandaşlarınız eziyet çektikçe itibardan söz edilemez! ★★★ Avrupa ve Amerika, Türk vatandaşlarına vize vermemek içim bin bir engel çıkartıyor, sınır kapılarını bize kapatıyor! Paramız yurt dışında hiçbir yerde geçmiyor... Türkiye olarak kara para aklamakla suçlanan ülkelerin bulunduğu GRİ LİSTE’den bir türlü çıkamıyoruz! Bu GRİ LİSTE, Türkiye’ye yabancı yatırımları önleyen bir akrep gibidir, ekonomimizi zehirler. İtibarlı ülkeler bu listede bulunmaz! Halimiz böyleyken devletlilerin hâlâ “İtibardan tasarruf olmaz” diye har vurup harman savurmaları biraz ayıp oluyor! Namık Kemal Zeybek’in partisi: “ATA Parti” “ATA Parti” adını duydunuz mu? Türkiye’deki 138 siyasi partiden biri bu... İlerici bir programı var. Oybirliği ile ATA Parti’nin başına getirilen Namık Kemal Zeybek, Turgut Özal döneminde Kültür Bakanı olarak başarılı bir görev yapmıştı... Atatürkçü bir siyaset adamı olan Namık Kemal Zeybek “Yeniden Türk Devrimi yapmak için yola çıktık” diyor ve ekliyor: “İlk hedefimiz parlamenter sisteme dönerek yeniden Atatürk’ün çağdaş devletine dönülmesini sağlayacağız.” Zeybek’in söylemleri güzel, düzgün ve dürüst... Türkiye’nin Atatürkçü, yurtsever siyaset adamlarına her zamankinden daha fazla ihtiyacı var. “Devlet yurttaşına din dayatmamalı” diyen Zeybek, din ile devleti kesin olarak ayıracaklarını, imam-hatip okullarını meslek liselerine dönüştüreceklerini söylüyor. ATA Parti yeni kurulduğu için “2024 Yerel Seçimleri”ne yetişemedi. Namık Kemal Zeybek “Türkiye’de bir buçuk yıl içinde genel seçimlerin yenileneceğini düşünüyoruz. O seçimlere hazır olacağız.” diyor. Haydi hayırlısı... GÜNÜN SÖZÜ Dünya hali: Kimine felek, kimine kelek, kimine de dümbelek!",https://www.sozcu.com.tr/tasarruf-ve-itibar-bunlar-yalniz-lafta-var-p44166
Rahmi Turan,Cehaletin aşısı yok!,02 Haziran 2024,"İnsanlığın başına gelen belaların önemli bir kısmı cehaletten kaynaklanıyor! Bilgi tek başına güçtür ama ezberlenen bilgi, bilgi değildir! Ne kadar çok okursa okusun, o bilgilere göre davranmayan, hurafelere ve bilim dışı söylentilere inanan kişi cahildir. Tarihte yaşanmış bazı ilginç cehalet olaylarından örnekler vermek istiyorum: ★★★ Eski Mısır Devlet Başkanı Enver Sedat’ı suikast sonucu öldüren adama mahkemede hakim sorar: “Neden öldürdün?” Katil “Çünkü o laikti” der. Hakim sorar: “Laik ne demek?” Katilin cevabı: “Bilmiyorum!” ★★★ Mısır’ın en değerli edebiyat adamlarından Necip Mahfuz’u öldürmeye teşebbüs edip yaralayan sanığa hakim sorar: “Neden vurdun?” “Sokak Çocuklarının Hayalleri, adlı kitabı yazdığı için...” “Peki, Sokak Çocuklarının Hayalleri kitabını okudun mu?” Sanık “Hayır” der “Henüz okumadım!” ★★★ Hakim, yazar Faraç Foda’yı öldüren üç teröriste sorar: “Neden Faraç Foda’yı suikast düzenleyip öldürdünüz?” Sanıklar: “Çünkü o kafirdi” derler. “Onun kafir olduğunu nereden anladınız?” “Yazdığı kitaptan anladık.” “Peki, hangi kitabından anladınız onun kafir olduğunu?” Katillerin cevabı: “Biz okuma yazma bilmiyoruz!” ★★★ “En iyi şey bilgi, en kötü şey bilgisizliktir!” der bazı filozoflar... Tüm kötülüklerin anası kara cehalettir! Birçok tehlikeli hastalığın aşısı vardır ama cehaletin aşısı yoktur maalesef! Bodrumspor’a alkış! Bodrumspor Futbol Takımı müthiş bir başarıya imza atatarak Süper Lig’e terfi etti. Play-Off final maçında Sakaryaspor’u 3-1 yenen Bodrumspor, Eyüpspor ve Göztepe’nin ardından Süper Lig’e yükselen üçüncü takım olmanın mutluluğunu yaşıyor. Yılın yaklaşık yarısını Bodrum’da geçirdiğim için kendimi Bodrumlu sayıyorum. Tüm Bodrumspor yönetici ve futbolcularını içtenlikle kutluyorum. Çok büyük bir başarıya imza attılar. Bodrum’da her şey geriye doğru giderken futbolda gösterilen ilerleme övgüye layıktır. Ancak şimdi ciddi bir sorun var. Süper Lig’in yeni takımı Bodrumspor’un stadı çok küçük olduğu için Süper Lig takımlarına ev sahipliği yapacak durumda değil... 3 bin 925 seyirci kapasiteli ilçe stadının aydınlatma sistemi de yetersiz ve Süper Lig standartlarına uygunsuz! Fenerbahçe, Galatasaray, Beşiktaş gibi taraftarı çok olan kulüplerin takımlarını misafir etmesi mümkün değil. Bodrum’a en az 15-20 bin seyirci kapasiteli bir stat gerekiyor. Bodrumspor, Süper Lig’deki maçlarını başka bir ilde, muhtemelen İzmir veya Denizli’de oynamak zorunda kalacak. TEBESSÜM Diktatör Rodrigez’in pulları! Güney Amerika ülkelerinin birinde askeri darbe olmuş. İktidarı ele geçirerek kendini diktatör ilan eden General Rodrigez talimat vermiş: “Bundan böyle üzerinde resmim olan pul bastırılacak ve bütün mektuplara bu pullar yapıştırılacak!” Emri derhal yerine getirilmiş ama bir süre sonra görülmüş ki pullar zarfa yapışmıyor! Diktatör öfkesinden küplere binmiş ve görevliyi çağırtıp korkunç bir sesle sormuş: “Üstünde resmim olan pullar neden yapışmıyor? Arkalarına hiç zamk sürmediniz mi salaklar?” “Sürdük efendim” demiş görevliler. Sonra eklemişler: “İnsanlar pulun arkasına değil, ön yüzüne tükürüyor da ondan yapışmıyor efendim!” GÜNÜN SÖZÜ Güvenilir bir insan olmak, kuruşla değil, duruşla ölçülür!",https://www.sozcu.com.tr/cehaletin-asisi-yok-p53585
Rahmi Turan,"Hem yoksul, hem sevgisiz toplum!",05 Haziran 2024,"Ülkeyi yöneten siyasiler, nüfusumuzun beşte biri olan en yüksek gelirli kesimin (17 milyon 200 bin kişinin) yiyip içmesine, ev ve otomobil almasına, gezip tozmasına bakarak: “Yollar araçlarla dolu, lüks lokantalarda yer bulunmuyor. Uçaklarda boş koltuk yok. Hangi yoksulluktan bahsediyorsunuz siz? Avrupa bizi kıskanıyor.” diyorlar. Evet, lokantalar, oteller, AVM’ler dolu ama kimler faydalanıyor bunlardan? Gariban vatandaşlar oralara gidebiliyor mu? İşçiler, emekliler, dar gelirli yurttaşlar lüks lokantalara, eğlence yerlerine, turizm bölgelerine gidip tatil yapabiliyor mu? Ülke nüfusunun sadece 5’te biri (17 milyon 200 bin kişi) Avrupa düzeyinde yaşıyor. Bu iyi ama geride kalan milyonlarca kişi ne durumda? Büyük çoğunluk çile çekiyor! ★★★ Anketlerde açıklanan rakamların bize anlattığı şu: - Halkımızın yüzde 20’si (17 milyon 200 bin kişi) açlık sınırında... - Halkımızın yüzde 40’ı (34 milyon 400 bin kişi) yoksul, çok zor geçiniyor... - Halkımızın yüzde 20’si (17 milyon 200 bin kişi) kendi yağı ile kavruluyor... - Halkımızın yüzde 20’si (17 milyon 200 bin kişi) zengin... Evet, tepedeki yüzde 20’lik kesim, ülkenin en yüksek gelirli grubu olarak mutlu yaşayabilir, keyifleri yerinde olabilir ama ya diğer milyonlarca insanımız? Onların iyi yaşama şansları var mı? Yok! Milli eğitimimiz yozlaştıkça, demokrasiden, laik cumhuriyet ilkelerinden ve hukuktan uzaklaştıkça, toplum olarak hızla çağın dışına doğru itiliyoruz. ★★★ AKP iktidarı 22 yılda her yönden, hemen her konuda bölünmüş, birbirine yabancı, sevgisiz bir toplum yarattı. Politikasından eğitimine, hukukundan yargısına, sanatından futboluna kadar bölünmüş durumdayız ne yazık ki! Ekonomiyi düzeltsek bile bu bizim çağdaş bir toplum olmamıza yetmez! Son 22 yılda kaybettiğimiz tüm değerleri (demokrasiyi, hukuku, adaleti, laiklik ilkelerini) yeniden tesis etmemiz gerekiyor!  Diyanet’in kurbanlıkları! Mübarek Kurban Bayramı’na 11 gün kaldı... Ticarette yetenekli olduğu anlaşılan Diyanet İşleri Başkanı Ali Erbaş, bu yıl için vekaletle kurban kesim bedelini, geçen yıla göre yüzde 97 arttırmıştı. Diyanet İşleri Başkanı bile Türkiye İstatistik Kurumu’nun açıkladığı enflasyon rakamlarına itibar etmedi! Geçen yıl 5 bin 950 lira olan kesim bedeli bu yıl yurt içinde 11 bin 750 lira, yurt dışında bunun yarısından daha az: 4 bin 750 lira... Türkiye’de sevap işlemek yurt dışındaki sevaptan iki kat daha pahalı demek ki! 10 bin lira emekli maaşı aldığını ve değil kurbanlık, yarım kilom et yüzü bile görmediğini söyleyen bir okurum gönderdiği mesajda: “Ali Erbaş, emeklilerle dalga geçiyor. Asıl kurbanlar biziz. Bize lâyık görülen maaşla rüyalarımızda bile kurban kesemeyiz ama onlar bizi kurban diye keserler” diye yazıyor. Ona  “Haklısın” demekten başka ne diyebiliriz ki? TEBESSÜM Eşeğe methiye! Dursun, uzun süredir görmediği arkadaşı Temel’e: “Uy Temel’im, nasılsın?” diye sorar. Temel gülümseyerek: “Çok iyiyim. Eşşek gibiyim valla.” diye cevap verir. Dursun ona şaşkın şaşkın bakar: “O ne biçim söz yahu? Sen nasıl eşek gibi olursun yaa?” Temel güler: “Aslan gibiyim desem ne olacak? Aslan dediğin ne işe yarar yahu? Kükreyip böbürlenmekten başka hiçbir işe yaramaz ki! Oysa güzelim eşek öyle mi? O, çok mübarek, çok faydalı bir hayvandır. Sessizdir, sabırlıdır, yük taşır, insan taşır, verilen her işi yapar. Keşke ben, sen, o, biz, siz onlar, hepimiz eşşek gibi bir işe yarasak!” GÜNÜN SÖZÜ En başarılı liderler yalakalardan uzak duranlardır!",https://www.sozcu.com.tr/hem-yoksul-hem-sevgisiz-toplum-p55250
Rahmi Turan,Neyi başardık?,30 Haziran 2024,"Maliye Bakanı Mehmet Şimşek, elektriğe yüzde 38 zam yapıldığı gün sosyal medyada “Başardık” diye bir mesaj yayınladı. Bu önce şaşkınlık yarattı. Korkunç bir zammı mı başarmıştık? Elektriğe yapılan yüzde 38’lik zam, yıkıcı, kahredici bir fiyat artışıydı! Faturalar can acıtacak kadar kabaracak, vatandaş bunu ödemek için çoluğunun çocuğunun rızkından kesecekti. Doğal olarak, elektrik zammı bir çok ürünün fiyatlarının artmasına da sebep olacak! Mehmet Şimşek enflasyonu böyle nasıl düşürecek? Belki masa başında enflasyonu tek haneye bile indirecek ama bu aldatmacaya inanacak insan bulabilecek mi? Tabii ki, Mehmet Şimşek “Başardık” diye övünürken zam rezaletinden bahsetmiyordu... KARA PARA aklayan ülkelerin alındığı GRİ LİSTE’den çıktığımızı haber veriyordu. ★★★ Uluslararası Mali Eylem Görev Gücü FATF’ın Gri Liste’sinde olmak bir ulus için utanç verici, onur kırıcı, aşağılayıcı bir olaydı... Ve, bizim için ilk defa olmuyordu bu... ■ Türkiye 2011 yılında da Kara Para aklıyor iddiasıyla Gri Liste’ye alınmış, 2014 yılında listeden çıkmıştı. ■ 2021 yılında tekrar, o aşağılayıcı iddia ile Gri Liste’ye alındık. 2024 yılında (önceki gün) o rezil listeden tekrar çıktık. Tüm bunlar hep AKP iktidarı zamanında oldu. Şimdi “Başardık, Gri Liste’den çıktık” diye sevinç naraları atıyoruz. “Niye girdik, niye çıkıyoruz? Bizi bu hale düşüren suçlular kim?” sorgulayan yok! Doğru yönetilen ve kara para aklamayan ülkelerin hiçbiri o kirli listeye alınmıyor! Demek ki biz zaman zaman doğru yoldan şaşıyor, yurda sokulan paralar ak mı, kara mı, bakmıyoruz! Dileriz bir daha o iğrenç listeye girmeyiz! ★★★ Şimdi, Mehmet Şimşek’in yüzünde gülücükler açılıyor, “Bakın, ben sizi, Gri Liste’den çıkarmayı başardım.” diye etrafına gururla bakıyor. Gri Liste’den çıkmamızla, ülkemize dış kaynak ve yabancı sermaye girişlerinin artması bekleniyor. “Kara para cenneti” damgasından kurtulduğumuz için seviniyoruz. Halimiz, Nasreddin Hoca’nın hikâyesine döndü... Hoca, önce eşeğini kaybetmiş... Üzüntü içinde, uzun süre aradıktan sonra bulunca bir sevinmiş, bir sevinmiş ki, anlatmak mümkün değil! Bizim sevincimiz de “önce kaybedilip, sonra bulunan” karakaçanın öyküsüne benziyor. Gri Liste’den çıkartılmış olmamız, artık ne idüğü belirsiz kara paraların ülkemize gelmediğini göstermesi bakımından önemli... Bunun yaratacağı havanın, uluslararası kaynak girişinin önünü ne kadar açacağını, kaybettiğimiz itibar ve güvenin ne kadarının geri geleceğini önümüzdeki aylarda göreceğiz... ABD’de iki ihtiyar aday! Amerika’da, Kasım ayında Başkanlık seçimi var. Seçilecek başkan, dünyadaki tüm insanların yaşayışını etkileyecek. İki ihtiyar aday var: 1) Şimdiki Başkan Joe Biden, 81 yaşında... 2) Eski, Başkan Donald Trump, 78 yaşında... Koskoca Amerika, bunlardan başka aday bulamadı! İki yaşlı aday, önceki gece televizyonda tartıştı. Joe Biden’in sesi kısıktı, dili sürçüyordu. Onun güçsüz hali, hatırlamakta ve konuşmakta zorluk çekmesi, “akli melekeleri tartışmalı” olan Trump’ın şansını arttırdı. TV düellosu 90 dakika sürdü ve iki aday da birbirlerine “Enayi” “Yalancı” “Salak” gibi suçlamalarda bulundu. Sorunları algılayıp, karar verme yeteneği zayıf olduğu görünen Biden, Trump’a “Sen sabıkalı bir suçlusun” dedi. Trump da ona “ “Senin oğlun da sabıkalı suçlu. O makamdan in, sen de sabıkalı olacaksın” diye cevap verdi. Biden, Trump’ı belden aşağı vurmak isteyerek: “Karın hamileyken, sen gittin bir porno yıldızıyla, fahişeyle yattın, hem suç, hem günah işledin” dedi. Biden bir ara “Bana yaşlı diyorlar ama Trump benden sadece 3 yaş küçük” deyince Trump “Ben zihinsel testten başarıyla geçtim ama sen geçemezsin” diye kendini savundu.  İşte, Amerika’yı ve dolaylı olarak da dünyayı, bu iki ihtiyardan biri yönetecek. Allah hepimizin yardımcısı olsun! GÜNÜN SÖZÜ Hedefi olmayan uluslar, dümeni olmayan gemi gibidir.",https://www.sozcu.com.tr/neyi-basardik-p62301
Rahmi Turan,AKP’nin kerameti!,19 Haziran 2024,"Bu iktidarda bizlerin anlayamadığı bir keramet var! Ekonomiyi içinden çıkılmaz hale getirdiler... Enflasyonu şahlandırıp, halkı fakirleştirdiler... Eğitimi bozdular... Yolsuzlukları önleyemediler... Paramızı pula çevirdiler... Çarşı-pazar fiyatlarını kontrol edemediler... Depremde zayıf not aldılar... Vatandaşı gece-gündüz ağlamaklı hale getirdiler, fakat... Yerel seçimleri kaybetmelerine rağmen hâlâ iktidardalar. AKP, Meclis’te 265 milletvekili ile birinci parti... 50 milletvekili olan MHP’yi de yanına alınca, canının istediği yasayı çıkarıyor, muhalefeti âdeta parmağında oynatıyor. Keramet buna denir işte! Senin oyların hem kartopu gibi erisin, ikinciliğe düş, hem de iktidarını devam ettir. Tabii ki, AKP’nin bu kerametinde, CHP’nin pasif muhalefetinin büyük rolü var! CHP yerel seçimlerde birinci parti oldu ama buna rağmen iktidarın dümen suyunda gidiyor görüntüsü yarattı. Böyle “Suyuna tirit muhalefet” olmaz! Sormak lâzım! İktidarı ne zaman silkeleyeceksiniz muhteremler? Sen sıkıştırmazsan, sen zorlamazsan, hiçbir zaman erken seçim olmaz! Kılıçdaroğlu’nun “Saray’la müzakere edilmez, mücadele edilir.” sözünde inanın ki, büyük bir gerçeklik payı var. ★★★ Yumuşak muhalefeti tercih eden CHP Genel Başkanı Özgür Özel’in “Halk isterse erken seçim olur” demesi anlamsızdır! Halk, seni birinci parti yaparak iktidarın değişmesini istediğini anlattı. Başka nasıl anlatsın? Noterden mektup mu göndersin? Vatandaş bu iktidarın değişmesini istiyor ama Özgür Özel’in anlamadığı görülüyor. Yandaşların ve yandaş medyanın hararetle desteklemeleri bile Özgür Özel’in doğru yolda olmadığını gösteriyor! ★★★ Şu andaki durum ne? Yargının siyasal amaçlı kullanılmasını durdurmazsa... Anayasal hak ve özgürlükler sağlanmazsa... Gazeteciler ölümle tehdit edilmezse... Eğitim “ülkeyi çağlar gerisine götürecek zihniyetten” kurtarılmazsa... Ekonomide, zaten zor durumda olan halkın pestilini çıkartmak yerine, (devlette gerçek anlamda tasarrufa gitmek ve üretimi arttırıcı imkânlar yaratmak gibi) daha akılcı yollar bulunmazsa ülkedeki kötü gidiş kesinlikle durdurulamaz! Türk olmak kolay değil! Halkımız sıkılmış limona döndü. Göreve geldiği günden beri (bir yıldan fazla süredir) Hazine ve Maliye Bakanı Mehmet Şimşek, halkı sıkıyor, silkeliyor! Saray’ın, Diyanet’in ve tüm bakanlıkların “İtibardan tasarruf olmaz” diye yaptıkları olağanüstü harcamalara sesini çıkaramayan Maliye Bakanı Mehmet Bey, kabadayılığını gariban halka gösteriyor, yüklendikçe yükleniyor! Şimdi de yurt dışına çıkış harçları 10 misli artırılıyor. Adı “HARÇ” ama aslında resmen “HARAÇ” Yurt dışına çıkışlarda 150 lira olan harç pulu, “HARAÇ” olarak 1500 liraya çıkarılıyor. Hiçbir uygar ülkede böyle adaletsiz bir vergi yok ama bizde en âlâsı var! Ee... Türk olmak kolay değil... Madem Türk’sün, adaletsiz de olsa her türlü vergiyi vereceksin! “Eyvah, burası ıssız ada!” Patron, muhasebecisiyle birlikte, özel uçakla yurt dışına iş gezisine çıkmış. Tam okyanus üzerinde uçak bozulunca küçük bir adaya düşmüşler. Muhasebeci “Eyvah, yandık! Bu ıssız adada kimse bizi bulamaz!” deyince patron sormuş: “Geçen ay KDV’yi ödedik mi?” “Sıkıştık, ödeyemedik efendim” “Diğer vergileri ödedik mi?” “Sıkıştık, ödeyemedik efendim” “Ee, o zaman ne korkuyorsun lan? Vergiciler nasıl olsa gelip bizi bulur!” GÜNÜN SÖZÜ Başarı, hayattaki tüm lekeleri silen bir deterjan gibidir!",https://www.sozcu.com.tr/akp-nin-kerameti-p58058
Rahmi Turan,"Yandaşlar, Özgür Özel hayranı oldular!",15 Haziran 2024,"İktidar zorda... Partisi yerel seçimleri kaybedilince, ekonomi sıfırı tüketince işlerin hiç de iyi gitmediğini anlayan Erdoğan çıkar yolu “Yumuşama siyasetinde” buldu. Amacı, hâlâ güçlü olduğunu göstermekti. CHP Genel Başkanı Özgür Özel de (muhalefet yapması gerektiğine boş verip) kan kaybeden AKP’ye ve Genel Başkanı’na hayat öpücüğü vererek can suyu oldu. Şimdilik yumuşama siyasetinden Erdoğan’ın kazançlı çıktığı görülüyor. ★★★ Okurlarımdan sürekli mesajlar geliyor. “CHP’nin yeni başkanı, Saray’a mı yanaşıyor?” “Özgür Özel, AKP’nin yönetimdeki başarısızlığına ortak edilmek istendiğini görmüyor mu?” “Erdoğan’ın yumuşayacağına, siyasetin normal hale geleceğine, ülkede hukukun üstünlüğü ilkesi ve demokrasinin sağlanacağına inanan bir CHP’li var mı?” diye soruyorlar. Bir fikir vermek için, okur mesajlarından bir örnek olarak Yaşar Altıntartı’nın gönderdiği bir e-postayı naklediyorum. Okuyalım: ★★★ “Sayın Turan, merhabalar... Özgür Özel yönetimindeki CHP, 31 Mart seçimleri sonrası yaşattığı mutluluğu, estirdiği umut rüzgârlarını âdeta yok etmek peşinde... Neden mi, bunu diyorum? Çünkü Özgür Özel, nedense seçim öncesi hiç bahsetmediği ‘yumuşama’ ya da ‘normalleşme’ adı verilen proje çerçevesinde sanki AKP ile koalisyon kurma peşinde! Ancak... Şeffaflıktan uzak bir şekilde yürütülen bu süreç, laiklik damarı sağlam cumhuriyetçi seçmende kandırılmışlık hissi yaratmakta... Düne kadar CHP düşmanlığı kusan yandaş medyanın da sürece büyük bir heyecanla destek vermesi, her şeyin çok önceden planlandığı kuşkusunu daha da arttırmakta... İşin özü, Özgür Özel’in ‘Saray rejimine’ âdeta meşruiyet sağlama girişimleri, Kılıçdaroğlu döneminden sonra değişime sarılan CHP cephesinde değişen pek bir şey olmadığını gösteriyor maalesef! Ülkenin yaşadığı ekonomik bunalımda Mehmet Şimşek’e yardımcı olsun diye, 3 CHP’li ekonomisti göndermekten bahseden Özgür Özel ya bir şaka yapıyordur, ya da partisinin ekonomi çizgisinden iyice kopmuştur! Selamlar, saygılar.” (y.altintarti@gmail.com) ★★★ CHP’li vatandaşın nabzı böyle atarken, iktidar yanlısı yurttaşlar Erdoğan-Özel görüşmelerinden memnun görünüyor.     Erdoğan’ı kayıtsız-şartsız destekleyen yandaş medya birdenbire “Özgür Özel hayranı” kesildi. Özel’i hararetle överek “Liderliğini kanıtladı, yeni, olumlu ve başarılı bir muhalefet tarzına yöneldi!” diye onu göklere çıkarıyorlar. Seçim öncesinde iktidarın “Özgür efendi” diye küçümsediği, hainlikle, terörist bir partiyle ortak olmakla suçladığı Özgür Özel şimdi bir anda “Sayın Özel” oldu. CHP Genel Başkanı, iktidar nezdinde artık çok muteber bir kişi... Ekonomik krizin ortalığı yangın yerine çevirdiği bu dönemde, CHP’ye oy veren vatandaş, Özgür Özel’den, AKP’ye can suyu vereceğine, sesini yükseltmesini, demokratik rejim umudunu yok etmemesini istiyor! “Millet, iradesini belli etti!” Doğru Parti Eşbaşkanı Rifat Serdaroğlu, CHP Genel Başkanı Özgür Özel’i eleştirenler arasında... Diyor ki: “Özel ‘Erken seçim istemiyoruz. Erken seçimi millet isterse yaparız. Şimdi yumuşama zamanı, diye konuşuyor. Millet iradesini, seçimden başka nasıl belli edecek? Seçmen CHP’ye ‘Ey Özel, partini birinci parti yaptım. Demokratik kurallara uygun olarak ülkeni erken seçime götür ve benim irademin gerçekleşmesini sağla. İrade beyanım budur, buna uy’ dedi. Erken seçim istemeyen Özgür Özel böylelikle milli iradeye ‘Sen sus, anlamazsın. Şimdi başka işler var. Unutma ki, senin üstünde de birileri var’ demiş oldu! Siz artık istediğinizi söyleyin Sayın Özel. Siz ve yönetiminiz bundan böyle AKP ve Erdoğan’ın politika üstünlüğünü kabul etmiş oldunuz. Size bu dediklerimi, yakında AKP de meydan mitinglerinde size söyleyecek. Hiç Büyük Önder Atatürk’ten ders almamışsınız!”     GÜNÜN SÖZÜ Durgun havada dönen fırıldağın bir üfleyeni vardır! (S. Demirel)",https://www.sozcu.com.tr/yandaslar-ozgur-ozel-hayrani-oldular-p57439
Rahmi Turan,"AKP, milletten özür dilesin!",24 Haziran 2024,"22 yıldır ülkeyi yöneten ve bilim dışı uygulamalarla Türkiye ekonomisini çökerten AKP iktidarı, yiğitçe milletin önüne çıkıp: “Ey halkım! Ey vatandaşlarım! Yanlışlar yaptık... Faiz sebep, enflasyon sonuç, dedik... NAS var NAS... Size bize ne oluyor? dedik... Tüm dünya ülkeleri faiz arttırırken biz faizleri düşürdük, karşı çıkan Merkez Bankası Başkanları’nın işlerine son verdik. Lütfü Elvan, Naci Ağbal gibi işinin ehli, liyakatli bürokratları, ‘Söz dinlemiyorlar’ diye görevden aldık. Yerlerine, liyakatsiz kadroları getirdik. Ortak akıl ve tecrübeyi dışladık. İçerideki yangını körükledik. “T.L. krizinin” önüne geçemedik... Zengin şirketlerin vergi borçlarını sildik... Vatandaşa ek vergiler getirdik... Sonunda sizleri, Mehmet Şimşek politikalarına mahkûm ettik... Yaptığımız yanlışlar, verdiğimiz eziyet nedeniyle tüm milletimizden özür diliyoruz!” demeli! Peki, der mi? Hayır, demez! Oysa iktidar böyle özür dilemiş olsa bunun tabii ki bir bedeli olurdu ama içtenliği, samimiyeti, hataları anlayışı nedeniyle takdir toplardı. Bugün uygulanan “Kemer sıkma” ve “Acı reçete”nin bedeli “özürden” daha ağır olacak! ★★★ Cumhurbaşkanı Erdoğan “Bu benim son seçimim, sizden son defa oy istiyorum” demişti. Yani, artık Erdoğan’ın “oy kaygısı” yok. Yeni bir seçime girmeyeceğine ve oy hesabı olmadığına göre, bedeli ağır olsa da, popülist davranmaması, doğru olanları yapması, devlette büyük tasarruf hamlelerini başlatması, ekonomide rasyonaliteyi gerçekleştirmesi ve ülkeyi bugünkü üzücü durumdan kurtarması gerekir. ★★★ Yaşanan sıkıntılar, iktidarı, her geçen gün biraz daha eritiyor. Maliye Bakanı Mehmet Şimşek “Para lâzım, para!” diye her yana saldırıyor. Eğer gücü yetse, yalnız garsonlardan ve motokuryelerden değil, uçan kuşlardan bile “Kanat çırpma vergisi” alacak! Acı reçetenin tüm faturasının vatandaşa kesilmesi, haksızlıkların en büyüğü... Kemerlerde sıkılacak delik kalmadı. Kemer sıka sıka incelen beller kopacak hale geldi. Vergide ne adalet var, ne de tabana yayılma! İktidarın ünlü bir sözü vardı. “Yaparsa AK Parti yapar!” diyordu. Haklı çıktı! Her şeyi AKP yaptı ve ekonomik yangını büyüterek ülkeyi bu hale getirdi. Bir iktidar için daha üzücü durum olabilir mi? İYİ Parti’de işler nasıl? İYİ Parti, ülkemizin siyaseti için önemli bir parti ama ne yazık ki, çok yıprandı ve güç kaybetti. İlk yıllarında umut yaratan ve daha katıldığı ilk seçimde Meclis’e girme başarısını gösteren İYİ Parti’nin son dönemde çöküşünün “1 Numaralı” sorumlusu eski Genel Başkan Meral Akşener’dir. Onun, öfkeli, çapsız, öngörüsüz, acemice politikaları partiyi neredeyse batma noktasına getirdi! Şimdi, yeni Genel Başkan Müsavat Dervişoğlu, partiyi toparlayıp eski gücüne kavuşturmaya çalışıyor. Ben, Dervişoğlu’nu tanımam. Uzaktan izlediğim kadarıyla Cumhuriyet yanlısı, düzgün bir siyaset adamı olarak görünüyor. Sevdiğim bir arkadaşım var: Zühtü Yorgancı... Eski bir MHP’lidir ve bu nedenle kendisi gibi eski bir MHP’li olan Dervişoğlu’nu iyi tanıyor: “Müsavat, benim arkadaşımdır. Sözüne güvenilir, dürüst bir siyaset adamı olduğuna tanıklık ederim. Seçimlere kadar partiyi toparlayıp, yeni bir güç kazandıracağına inanıyorum. İYİ Parti doğru bir seçim yaptı.” dedi. Bu arada, Müsavat Dervişoğlu’nun başkanlık seçimindeki rakibi olan İYİ Parti Ankara Milletvekili Koray Aydın’ın partiden istifa edeceği söylentileri dolaşıyor. Koray Aydın, İYİ Parti için önemli bir isimdir. Dervişoğlu’nun onunla görüşerek istifasını önlemesi, liderliğinin kanıtı olur. Aksi halde, Koray Aydın’ın istifası, beraberinde başka istifaları da getirir ve İYİ Parti derin bir yara daha alır! GÜNÜN SÖZÜ Başarılı değilsen şansına küsme, sebebini araştır!",https://www.sozcu.com.tr/akp-milletten-ozur-dilesin-p58973
Rahmi Turan,Ey menfaat! Sen her şeye kadirsin!,08 Haziran 2024,"Meral Akşener, Cumhurbaşkanı Erdoğan’la görüşmekte geç bile kaldı. Böyle bir yaklaşım olacağı, daha 6’lı Masa günlerinde belli olmuştu... İYİ Parti’nin eski lideri Meral Hanım, masayı boşuna mı devirdi? O hareketiyle Cumhurbaşkanlığı seçiminin kaderini değiştirdi ve kendisi de dönüp dolaşıp, kapağı Saray’a attı. Ülkemizdeki ilkel politika anlayışı böyledir. Şimdi herkes “Meral Akşener’in Saray’a çıkma nedenini” merak ediyor. Aslında yanıt basit: Sürpriz ziyaretin kişisel çıkarlarla ilgili olduğu kesin! ★★★ Meral Hanım bir vakitler, Cumhurbaşkanı Erdoğan hakkında zehir zemberek konuşuyor: “Seni milletin huzurunda Allah’a şikâyet ediyorum. Ama ölüm olsa da, sonuna kadar mücadele etmezsem namerdim. Ölsem de, öldürülsem de, tehdit edilsem de, tek kişi kalsam da bu mücadeleden dönersem namerdim. Hep birlikte göreceğiz, el mi yamanmış, bey mi yamanmış!” diye haykırıyordu. (10 Mart 2021). Sonunda “El mi yamanmış, bey mi yaman?” gördük. Meral Hanım yelkenleri indirdi. Ne oldu o kabadayıca sözlere, mertlik iddialarına? Hepsi hikâye! “Bu millet kolay aldatılıyor” diye düşünen birçok siyasi, böyle sallayıp duruyor. Nasıl olsa toplum “balık hafızalı, çabuk unutuyor” diye düşünüyor. Ağır sözler tek taraflı değildi tabii ki... Cumhurbaşkanı Erdoğan da Meral Akşener’e demediğini bırakmamış, daha sonra Meral Hanım hakkında “Cumhurbaşkanı’na hakaretten” suç duyurusunda bulunmuştu. Şimdi, bütün bunlar geride kaldı, iki taraf da eski sözlerini unutmuş görünerek hararetle el sıkışıp kamuoyuna dostluk pozu verdiler. ★★★ Böyle dostlukların (!) benzerlerini daha önce de çok görmüştük. Mesela: * Süleyman Soylu, Cumhurbaşkanı Erdoğan’a ağır sözlerle saldırmış, sonra onun koltuğunun altına girerek İçişleri Bakanı olmuştu. * Numan Kurtulmuş, Erdoğan’ın en sert şekilde eleştirmiş, AKP’liler için “Harun gibi geldiler, Karun gibi oldular” demiş, sonra kendisi de AKP’li olmuştu. Şimdi Meclis Başkanı. * Türkiye Barolar Birliği eski Başkanı Metin Feyzioğlu da, Cumhurbaşkanı Erdoğan’a yönelttiği tüm ağır eleştirilerinden sonra onun gölgesine sığınarak Lefkoşe Büyükelçiliği’ni kapmıştı... Çıkarlar söz konusu olunca ilkeler ve değerler çöp kutusuna atılıyor. ★★★ Siyasetteki bu örnekler, tepetaklak yuvarlanan Meral Akşener’e yeni bir gelecek kurmak için cesaret vermiş olabilir. Saray’da 40 dakika süren görüşmede neler konuşulduğu kamuoyuna açıklanmadığı için şimdi bir sürü ihtimalden bahsediliyor. Eski İzmir milletvekili Aytun Çıray’ın sözleri, bana en mantıklı olanı gibi geldi. Çıray: “Çok ciddi kaynaklardan, Akşener’in, ailesinden birisinin büyükelçi olması yönünde bir talebi olduğu bilgisi geldi bana” dedi. O birisi kim? Söylentilere göre Meral Akşener’in oğlu imiş ve onun için Fransa Elçiliği istenmiş. Bu arada Meral Akşener’in “Cumhurbaşkanı Erdoğan’ın yardımcısı olacağı” dedikoduları da var. Siyasette “şeffaflık olmayınca” ortaya her türlü söylenti çıkıyor! Ülkeyi, ilkesiz bir siyaset anlayışı sarmış durumda! TEBESSÜM Gemi, Saray’a oturdu! Hitler’in propaganda bakanı Goebbels “Bir yalanı ne kadar sık tekrarlarsanız ve yalan ne kadar büyük olursa o kadar etkilidir!” demiş. Amerikalıya sormuşlar: “Yüz dolar bulsan ne yaparsın?” diye... Amerikalı hiç tereddüt etmeden: “Elli dolarıyla reklam yaparım” demiş. Siyasette de reklam çok önemli... Meral Hanım, politika sahnesinde reklamını yapıp, atıp tutarak yıllarca işini sürdürdü ama sonunda deniz bitti, gemi SARAYA, pardon KARAYA oturdu! GÜNÜN SÖZÜ Menfaati çiğnersen yücelirsin, başında taşırsan seni alçaltır.",https://www.sozcu.com.tr/ey-menfaat-sen-her-seye-kadirsin-p55986
Rahmi Turan,Vatandaşı yaşat ki devlet de yaşasın!,23 Haziran 2024,"İnsanları soyup soğana çevirecekler. Adaletten anladıkları bu? Garson bahşişlerine bile vergi getiriyorlar! Kira gelirlerinden de her ay yüzde 20 harç, yani “haraç” alacaklar... 10 bin lira kira alan bir ev sahibi her ay bunun 2 bin lirasını devlete verecek, ev sahibi de bunu kiracıya yansıtmak isteyecek! Alın size bir sorun daha! 150 lira olan yurt dışı çıkış harçları da, dünya tarihinde ilk defa görülen akıl almaz bir arttırma ile 3000 lira oluyor. Türkiye’den çıkmak parayla ama girmek bedava... 10 milyonu aşkın sığınmacı ülkemize böyle bedavadan doldu. Devlet, tasarrufun yanına yaklaşmazken, yandaş şirketlerin milyarlarca liralık vergi borçları silinirken, adaletsiz vergilerle vatandaşın canını çıkarmak vicdanî bir iş midir? Mehmet Şimşek Bey ve ekibinin vergi adaletinden anladıkları bu mudur? Vergi adaleti tabana böyle mi yayılır? ★★★ Yeni düzenleme, iktidarın nefret ettiği ve asla kabul etmediği İMF programından da beter! Şimşek’in yanında, İMF masum kaldı. Gidişatımız belli. Ulusça yoksulken, daha da yoksul olacağız! AKP’nin vaat ettiği “Türkiye Yüzyılı” bu işte! Acılar ve sıkıntılarla geçecek bir yüz yıl... 24 yılı geçip gitti, önümüzde 76 yıl kaldı! Sık dişinizi ey halkım... Mehmet Şimşek de “Sabır” istiyor, “Ben sihirbaz değilim” diyor. Yani, dolaylı olarak bu işi beceremeyeceğini itiraf ediyor. O zaman, “Neden kabul ettin bu görevi efendi?” diye sormazlar mı? ★★★ Adaletsiz vergiler büyüyor, zamlar, işkence halini alıyor. Gerçek bu iken, Cumhurbaşkanı Yardımcısı Cevdet Yılmaz “Vergide adalet mesajı” verdi. Ne adaleti Cevdet Bey? Adaletiniz bu mu? Uygulanan, İMF’siz İMF programıdır ve öldürücüdür! Oysa siz vatandaşı yaşatacaksınız ki, devlet de yaşasın! 13’üncü yüzyılın sonlarında Şeyh Edebali, öğrencisi olan ilk Osmanlı Sultanı Osman Gazi’ye “Ey oğul! İnsanı yaşat ki, devlet yaşasın!” demişti. Tarihten de mi ders almadınız vergici beyler? ★★★ Mehmet Şimşek yanlış yolda... Ekonomik sorunlar akılla, bilimle, üretimle çözülür, insanları aç bırakmakla çözülmez! Önce tepeden başlayacaksın. Halktan damla damla, kaşık kaşık topladığın vergiler, devlette kürek kürek harcanıyorsa, ekonomiyi düzeltmenin imkanı yoktur! Sabır sabır! Nereye kadar? İnanın ki, yetti artık! AKP’li Şamil Tayyar bile, Mehmet Şimşek’in adaletsiz vergi paketini “Kalp ameliyatı yaparken hastanın ciğerinin de sökülmesine” benzetti. Gerçekten de, milletin ciğeri sökülüyor! Çirkin tehditler bitmiyor! Demokratik bir hukuk devletinde mi yaşıyoruz, yoksa bir kabadayılar ülkesinde mi? Elbette ki bir kimse, her düşünceyi, her görüşü kabul etmek zorunda değildir ama görüş ve düşüncelere karşı silahlı tehditler ve hedef göstermeler de ilkel ve çirkin bir kabadayılık gösterisidir. Son dönemde meslektaşlarımıza tehdit üstüne tehditler yağıyor. Murat Ağırel, Timur Soykan, Barış Terkoğlu, Barış Pehlivan, Alican Uludağ gibi meslektaşlarımız, savundukları fikirler nedeniyle çirkin tehditlerle karşılaştılar. Hepsine geçmiş oldun diyorum. Yalnız onlar değil... Türkiye’nin yüz akı aydınlarından olan Tele-1’in yorumcusu ve Cumhuriyet yazarı Prof. Dr. Emre Kongar da görüş ve düşünceleri nedeniyle, MHP Genel Başkan yardımcıları Semih Yalçın ve İzzet Ulvi Yönter tarafından açıkça tehdit edildi. Demokratik olduğu iddia edilen bir ülkede böyle ilkel tehditler asla kabul edilemez! Cesur bir aydın olan Emre Kongar’ın “Atatürk’ün Aydınlatma Devrimleri” yolunda yazılarını sürdüreceğine eminim. GÜNÜN SÖZÜ Gelecek karanlık görünse bile, insanız, umutlarımız var!",https://www.sozcu.com.tr/vatandasi-yasat-ki-devlet-de-yasasin-p58818
Rahmi Turan,İnsanlık dışı vize işkencesi!,03 Haziran 2024,"Vize rezaleti her geçen gün biraz daha büyüyor... Türk vatandaşları resmen aşağılanıyor! Tabii, vatandaşlarımızla birlikte ülke yönetimi de (dolaylı olarak) aşağılanmış oluyor! Çünkü sadece gösterişe ve lükse önem vererek “İtibardan tasarruf olmaz!” diyen AKP iktidarı, ne yazık ki, vize işkencesi çektirilen Türk vatandaşlarının haklarını koruyamıyor. Aslında gerçek itibar budur! ★★★ Schengen Vizesi almak için müracaat eden bir okurum kızgın bir şekilde: “Avrupa ülkeleri bize randevu bile vermiyor. Vize başvurularını durdurmuşlar! Hollanda’da üniversite tahsilini sürdüren oğlumu görmeye gidecektim, gidemedim! Kendimi aşağılanmış hissediyorum. Türk vatandaşlarının vize isteklerinin çoğunu terbiyesizce reddediyorlar. Sık sık ‘İtibardan tasarruf olmaz’ diyen bizim yöneticilere sesleniyorum: Asıl itibarın bu olduğunu, vize kapılarındaki acıklı halimizi görüp anlasınlar!” dedi. Macaristan’daki uluslararası şampiyonaya katılacak olan Capoeire (müzik eşliğinde saldırı ve savunma sporu) Dünya Şampiyonu Melis Umay Doğu’ya bile vize verilmedi! Gerçekten utanç verici bir durum bu... ★★★ Avrupa Birliği ülkeleri ve Amerika, Türk vatandaşlarına “Vize işkencesi” uygulamayı haşin bir şekilde sürdürüyor. Kendi çıkarcı zihniyetlerini, ikiyüzlü, bencil karakterlerini belli ediyorlar! Özellikle Almanya’nın tutumu çok çirkin! İkinci Dünya Savaşı sonrası ekonomilerini Türk işçileri sayesinde güçlendiren Almanlar, şimdi Türklere düşmanca davranıyor. Bir lâf vardır: “Şeytan çok kötü olduğu için fenalık yapmaz, yaratılışı öyledir!” denir. Bunların da karakterleri böyle! O ülkelerin hepsini lânetliyoruz. Bu tamam da... Yaşanan üzücü olaylarda bizim hiç hatamız yok mu? “Neden bu hale düştük?” diye biraz da kendimiz eleştirmemiz gerekmiyor mu? İzlenen yanlış politikaların sonucudur bu... Milyonlarca sığınmacıyı ülkemize kabul edip, onlara Türk vatandaşlığı vermenin neticesidir. Avrupa, Türk pasaportu taşıyan Suriyeli ve diğer sığınmacılardan korkuyor, onları elemek isterken Türklerin de canını yakıyor! Durumdan birinci derecede sorumlu olan, 22 yılda itibarımızı bu hale getiren iktidardır. “İtibardan tasarruf olmaz”, “Avrupa bizi kıskanıyor” demekle itibar sağlanmıyor! “Vize haksızlığını gidermek iktidarın sorumluluğudur” Avrupa ülkeleri ve Amerika Birleşik Devletleri, Türk vatandaşlarına çıkardıkları vize güçlüğünü her geçen gün biraz daha artırdıkça, Batı dünyasından kopuyoruz. Vize konusunda geniş bir araştırma yapan CHP Eskişehir Milletvekili Utku Çakırözer, üzücü durumu şöyle özetliyor:      “Vize meselesi hepimizin onuru, Türkiye Cumhuriyeti’nin itibarı meselesidir. Türkiye’den yapılan başvurulara yönelik açık bir tavır var. 2004 yılında ülkemizden yapılan başvuruların sadece yüzde 4’ü reddedilirken, şimdi bu oran yüzde 50’yi bulmuş durumda. Bizim gibi Avrupa Birliği adayı olan Kuzey Makedonya, Karadağ, Moldava, Sırbistan ve Ukrayna ile, Avrupa Birliği adayı olmayan Gürcistan, Bosna Hersek gibi onlarca ülkenin vatandaşı Avrupa’ya serbest girebilirken, aynı vize kolaylığının Türk vatandaşlarından esirgeniyor olması kabul edilemez. Bu büyük bir haksızlıktır ve bu haksızlığı gidermek, herkesten önce 22 yıllık AKP iktidarının sorumluluğudur. Bu meselenin sihirli çözümü yoktur. Eğer biz yurttaşlarımıza insan onuruna yaraşır hayat koşulları sağlayamazsak vatandaşlarımızın çektiği bu vize çilesi artarak sürecektir. Demokrasimizi, hukuk devletimizi, ekonomimizi, ne kadar güçlendirirsek, vatandaşlarımız da o kadar kolay vize alır hale gelecektir.” GÜNÜN SÖZÜ Her it, sahibinin iyi veya kötü oluşuna değil yediği yemeğe bakar!",https://www.sozcu.com.tr/insanlik-disi-vize-iskencesi-p54743
Rahmi Turan,Ölümü gören sıtmaya razı olur!,01 Haziran 2024,"“Uçuyoruz, Avrupa bizi kıskanıyor, dünyaya meydan okuyoruz, faiz sebep, enflasyon sonuç, ortada NAS var, sana-bana ne oluyor?” derken çöktük, yıkıldık! Ülkeyi yoksulluk sardı... Maliye Bakanı Mehmet Şimşek, açılan derin yaradan su alan ekonomi gemisini tamamen batmaktan kurtarmaya çalışırken, bir yandan da halka moral verme gayreti içinde... “Vatandaşın refahını kalıcı olarak arttıracağız! Dayanın! İyi gidiyoruz! Enflasyon eylül ayında yüzde 40’lı rakamlara düşecek!” diyor. Gerçi yüzde 40’lı rakamlar da kötü ama bugünkünden biraz daha iyidir. Hiç değilse umut sinyali verir. Hani “Ölümü gören sıtmaya razı olur” denir ya... Onun gibi bir şey... Daha önce “Enflasyon mayıs ayında en yüksek noktasına çıkacak, sonra da hızla inecek” diyorlardı. Şimdi, bu süre üç ay uzatılıp, eylüle ertelendi. O tarih gelince “Enflasyon aralık ayında düşecek” denilmez inşallah! Şu an olumlu bir gelişme görünmüyor! ★★★ Türk halkı, enflasyon artış hızı yüzde 10’un altına (yani tek haneye) düşmeden rahat bir nefes alamaz! Bu olmazsa ölmeyiz ama benzimiz sararmaya, hastalık ilerlemeye devam eder! Maliye Bakanı Mehmet Şimşek, enflasyonun “tek haneli rakama” düşmesinin 2028 yılında gerçekleşeceğini iddia ediyor ve... Enflasyonun 2026 yılında yüzde 10’lara, 2028 yılında da yüzde 10’un altına ineceğini söylüyor. Peki, insanlar Maliye Bakanı’nın bu sözlerine inanıyor mu? Pek inanıyor gibi görünmüyorlar! ★★★ Yapılan anketlerde toplumun önümüzdeki yıllara pek umutlu bakmadığı görülüyor. “Gelecek yıllar daha iyi olacak” diyenlerin oranı bir yılda yüzde 23’lere düştü. “Karamsarım” diyenlerin oranı artıp yüzde 26’lara yükseldi. “Böyle gelmiş, böyle gider” diyenlerin oranı yüzde 11... “Mutluyum” diyenler ise yüzde 40... Bu rakamlardan, çoğunluğun mutsuz olduğu anlaşılıyor. Hal böyle iken iktidar hâlâ “Yolsuzlukların olmadığı, yoksulluğun olmayacağı, ekonomisi parlak bir Türkiye’yi biz yaratacağız” diyor. Bunu nasıl söyleyebiliyorlar, anlamak zor! Ülkeyi 22 yıldır onlar idare etmiyor sanki! Sinema için kaynak kitap Hemen hepimiz, izlediğimiz sinema filmlerini konuşur, tartışır, eleştiririz. Bu işi profesyonel olarak yapanlara da “Film eleştirmeni” deriz. Sinemanın bir sanat dalı olduğunun kabul edilmesinden sonra “Film eleştirmenliği” yani “Sinema yazarlığı” tüm dünyada olduğu gibi ülkemizde de bir meslek dalı haline geldi. Günümüzün sinema yazarları arasında saygın bir yeri olan Olcay Bağır “SİNESÖZLÜK” adını verdiği bir tür sinemaya giriş kitabı hazırladı. Olcay Bağır’ın bu güzel çalışması, yalnızca film izleyenler için değil, bütün sinemaseverler, sinema öğrencileri ve araştırmacılar için değerli bir kaynak kitap niteliğinde... Sinema tarihinin, film türlerinin, akımların, kullanılan tekniklerin ve film çekimlerine dair terimlerin yalın bir dille anlatıldığı 101 madde içeren 343 sayfalık bu kitabın sinema sanatına ilgi duyanların başucu kitabı olacağını düşünüyorum. TEBESSÜM Karanlıktan gelen adam... Adamın biri gece sokakta yalnız yürüyen şık giyimli bir adama yaklaşır, kibar bir tavırla sorar: “Beyefendi, çok affedersiniz, bu civarlarda dolaşan bir polis ekibine rastladınız mı?” “Hayır, rastlamadım” der şık giyimli adam... “Emin misiniz?” “Evet, tabii ki eminim, etrafta hiçbir polis görmedim.” Karanlıktan gelen adam yine kibar bir sesle: “Öyleyse” der “Lütfen hiç direnmeden cüzdanınızı bana verin!” GÜNÜN SÖZÜ Bitmez bu dünyanın ezası, halkın çektiği kendi kararının cezası!",https://www.sozcu.com.tr/olumu-goren-sitmaya-razi-olur-p53436
Rahmi Turan,Kazık yine garip gurebaya!,18 Haziran 2024,"İktidarın dilinden düşürmediği “İtibardan tasarruf olmaz” sözü, ekonomiyi batma noktasına getirdi. O sözü örnek alan AKP’li bazı belediyerin yaptıkları harcamalar dudak uçuklatıyor. Türkiye’yi borç batağına gömdüler... Bir devletin itibarı böyle mi olur? Diyanet İşleri dahil, ülkenin tüm kurumlarında aşırı harcamalar, lüks ve ihtişam dikkati çekiyor. Oysa... İtibar milletin refah seviyesi... Pasaportunun gücü... Parasının değeri ile belli olur. Lüks harcamalarla, şatafatla değil! ★★★ Maliye Bakanı Mehmet Şimşek’in açıkladığı önlemlerde kazık dönüp-dolaşıp vatandaşa saplanıyor. Bakan Şimşek’in tasarruf paketini uygulayan bir Bakanlık var mı? Diyanet İşleri başta olmak üzere devlet kurumlarında tasarrufun sadece adı var. Diyanet İşleri Başkanlığı, birçok bakanlığı geride bırakan kabarık bütçesi ve dikkati çeken harcamalarıyla gündemden düşmüyor. Diyanet’in yayınlar döner sermayesine tahsis edilen bütçe 80 milyon liradan 200 milyon liraya çıkartıldı. Bu parayla dini yayınlar arttırılacak. ★★★ Ekonominin düzelmesi, enflasyonun düşüp halkın rahat bir nefes alması çok önemli... Fakat bunlar da yetmez... Erken bir seçim olmazsa, AKP iktidarı ülkeyi 2028’e kadar 4 yıl daha yönetecek. Eğer... Liyakate önem verilmezse... İşler ehline teslim edilmezse... Yanlış olan ekonomik politikalardan vaz geçilmezse... İlmin ve aklın yolu seçilmezse... Verimsiz, gösterişli yatırımlar yapılmazsa... Zengini daha zengin etme zihniyeti terk edilmezse... İşçi, çiftçi, emekli, esnaf, işsiz ön plana alınmazsa... Ciddi bir vergi reformu gerçekleştirilmezse... Bugün ekonomi yoluna sokulsa bile birkaç yıl içinde yine raydan çıkar. Tüm çabalar boşa gider, dönüp dolaşıp aynı noktaya gelerek “krizler ülkesi” olmaya devam ederiz... Zihniyeti değiştirmek gerek! ★★★ Bu ülkeye... Gururdan... Kibirden... Ayrımcılıktan... Yalanlardan... İftiralardan... Hakaretlerden... Tehditlerden... Gerici eğitimden... Tutmayacağı vaatleri vermekten... Hukuksuzluktan... Kul hakkı yemekten uzak... Rasyonel bir yönetim gerek! Aksi halde dertlerimiz büyür, hem yoksullaşırız hem de her geçen gün çağdaşlıktan biraz daha uzaklaşırız!  Milli Eğitim Bakanı Tekin’e SIFIR notu bile çok! Tarikat ve cemaatleri eğitim sistemine dahil eden ve ülke eğitimini çağlar gerisine götürmeye çalışan bir Milli Eğitim Bakanı’mız var. Türkiye’nin hemen her ilinde eğitimciler Milli Eğitim Bakanı Yusuf Tekin’i şiddetle protesto ettiler. Bakan Tekin, göreve geldiği günden beri liyakatsiz atamalar ve görevlendirmeler yapıyor, laik ve bilimsel eğitime aykırı, Atatürk’ün olmadığı, bilimin yok sayıldığı, fizikten matematiğe bütün derslerin din derslerine dönüştürüldüğü bir öğretim programı dayatıyor. Eğitim-İş Genel Başkanı Kadem Özbay, Bakan Tekin’e “Milli Eğitim Bakanlığı, bir parti başkanının seçimlerde taahhüt ettiği görüşleri gerçekleştirme yeri değildir. Oturduğunuz koltuk Cumhuriyet’le hesaplaşma yeri değil!” diye yüklendi. Öğrenci Velileri Derneği Genel Başkanı Ömer Yılmaz “Çocuklarımızın, laik, kamusal eğitim hakkı için din odaklı müfredatın geri çekilmesi” gerektiğini söyledi. Eğitim-Sen, Milli Eğitim Bakanı’na “Gerici ve hurafelere dayalı, çağdışı, ilkel eğitimden tam not” verirken, “Çağdaş, laik bilimsel eğitim notu olarak SIFIR” verdi. Çocuklarımızın geleceğini karartacak, eğitimi bilimsellikten çıkartıp, tarikat ve cemaatlerin kucağına atacak Bakan’a “SIFIR” notu bile çok! Bence onun notu “SIFIRIN ALTINDA” olmalı! GÜNÜN SÖZÜ Aşılması imkansız hiçbir dağ, hiçbir tepe, hiçbir engel yoktur!",https://www.sozcu.com.tr/kazik-yine-garip-gurebaya-p57919
Rahmi Turan,Gazetecilere ölüm tehditleri!,17 Haziran 2024,"Her geçen gün biraz daha tuhaflaşan bir ülkede yaşıyoruz. Siyasiler, son günlerde “Yumuşama”, “Normalleşme” sözlerini ağızlarından eksik etmiyorlar. Biz de saf saf “Aman ne güzel, siyasetteki gergin hava bitecek, millet rahatlayacak” diye seviniyoruz. Fakat umuda kapılmayalım! İktidar ve ortağının sert politika anlayışıyla, ülkemiz siyasetinde yumuşama da olmaz, normalleşme de! ★★★ Bu ülkede gazetecilik zor zanaat! Partililer tarafından ölümle tehdit edilmek, saldırıya uğrayıp yaralanmak, hastanelerin yoğun bakım servislerinde yaşam savaşı vermek olağan işlerden... Gazetecilerin sürekli tehdit edildiği bir ülkede normalleşmeden bahsedilemez! Türkiye Gazeteciler Cemiyeti (TGC) Yönetim Kurulu yaklaşan büyük tehlikeyi görerek “Siyasetçiler sorumlu davranmazlarsa yeni bir gazeteci cinayeti olması an meselesidir” diye önemli bir açıklama yaptı. Gazetecilere evlerinin, işyerlerinin önünde saldırıp, yoğun bakıma girmelerine neden olan kişilerin bazı partilerde görevli oldukları açık bir biçimde ortaya çıkmasına rağmen, hiçbir cezalandırma söz konusu olmuyor! Bu da, saldırganlara cesaret veriyor! ★★★ Şimdiye kadar Türkiye’de kaç gazeteci öldürüldü, biliyor musunuz? İstanbul, Divan Yolu Caddesi, 76 numaralı binada Türkiye Gazeteciler Cemiyeti’nin bir “Basın Müzesi” vardır. Türkiye’nin ilk, dünyanın ise dördüncü Basın Müzesi’dir bu... Müzeyi ziyaret edenler, yan yana sıralanmış 67 gazetecinin fotoğraflarını görürler... Bunlar ÖLDÜRÜLEN gazetecilerdir, BASIN ŞEHİTLERİ’dir. Eğer siyasetçiler sorumlu davranmazsa yeni gazeteci cinayetleri olacak ve kurbanların müzedeki fotoğrafları artacaktır! ★★★ Gazetecilerin isimlerini ve kurumlarını sayarak hedef gösteren ve tehdit eden siyasetçileri kınayan TGC “Hukuk bu ülkede yaşayan her yurttaşın can güvenliği için vardır. Siyasetçilerin gazetecileri tehdit etmesi suçtur.” dedi ve basına yönelik hedef gösterme ve saldırılarda hem iktidar, hem de muhalefet partilerinden karşı bir duruş göremediğini belirtti. Nasıl bir hukuk devletiyiz biz? Dürüst gazetecilik, cesur insanların işidir! Yolsuzlukların üzerine giden genç bir meslektaşımız var: Murat Ağırel... Daha önce saldırıya uğramıştı. Bu defa kimliği belirsiz kişiler onun evinin otoparkında otomobiline zarar verdi. Tahrip edilen araç, Murat Ağırel’e “Ayağını denk al, yazma, yoksa daha fenasını yaparız!” mesajı idi... Mafya ile ilişkili bazı siyasetçiler, vurguncu ve soyguncular, çıkarları bozulunca, bunları ortaya çıkaran gazetecileri hedef alıyor. Polise şikâyette bulunan Murat Ağırel: “Hırsızlar, çeteler, mafyalar, uyuşturucu baronları... Bu millete düşman kim varsa karşısındayım. Araştırırım, yazarım, anlatırım. Tehdit, baskı, sosyal medya linçi, tetikçi gazetecilerin hepsine ‘hodri meydan’ dedim, yine diyorum.” dedi. TEBESSÜM Tavşan avcısı...   Temel arkadaşına anlatır: “Kurban kesecek param yoktu. Çocuklara et yedirmek için arife günü tavşan avına çıktım!” “Ee, vurabildin mi bari?” “Tabii... Hem de 99 tane tavşan vurdum!” Ona inanmayan arkadaşı “100 tane diyelim de düz olsun be” deyince Temel itiraz eder: “Olmaz lan! Bana bir tavşan için yalan söyletme!”       GÜNÜN SÖZÜ Basın özgürlüğü, tüm özgürlüklerin güvenlik subapıdır!",https://www.sozcu.com.tr/gazetecilere-olum-tehditleri-p57748
Rahmi Turan,Meğerse kanunsuz yönetiliyormuşuz!,09 Haziran 2024,"Burası Türkiye... “Olmaz olmaz” demeyin! Ülkemizde (kanunsuzluklar dahil) her şey olur. Anayasa Mahkemesi’nin hafta içinde Resmi Gazete’de yayınlanan kararları bu hazin gerçeği yüzümüze vurdu. Tam 6 yıldır, Anayasa’ya aykırı, kanunsuz, hukuksuz yönetiliyormuşuz meğerse! Anayasa Mahkemesi’nin, Cumhurbaşkanlığı Hükümet Sistemi’nin anayasaya uyumunu sağlamak için çıkartılan Kanun Hükmünde Kararname’lerde birçok iptale imza atması, ülke yönetimindeki kanunsuzluğu gözler önüne serdi. 2017 Referandumu’nda kabul edilen “TEK ADAM SİSTEMİ”nin hukuksal geçerliliği artık çok tartışmalı! Ülkemizde hukuk zaten çökmüş haldeydi, bu durum, üstüne tuz-biber ekti! ★★★ “TEK ADAM SİSTEMİ” denilen, dünyada eşi benzeri olmayan yönetim tarzının 6 yıl boyunca hukuksuzluğun üzerine kurularak sürdürülmüş olması yüz kızartıcıdır. Ülkede hemen her işin ters gitmesinin en önemli sebebi budur! Anayasa Mahkemesi’nin kararına göre: - Cumhurbaşkanı, Merkez Bankası Başkanı’nı görev süresi dolmadan görevden alamaz... - Cumhurbaşkanı üniversitelere rektör atayamaz... - Din İşleri Yüksek Kurulu’na özel yetki veremez! Oysa Cumhurbaşkanı, Kanun Hükmünde Kararname’lerle (KHK) bunların hepsini yaptı. Merkez Bankası’nın 4 başkanını “Söz dinlemiyorlar” diye görevden alıp kapının önüne koydu. Anayasa’ya aykırı olarak tüm üniversitelere kendi yandaşlarını rektör olarak görevlendirdi, vs... ★★★ Hep eleştirdiğimiz TEK ADAM yönetiminin kökten hukuksuz olduğu gerçeğiyle karşı karşıya bulunuyoruz. Türkiye böyle bir idareye layık değildir. Demokrasiden uzak yönetim anlayışıyla ülke olarak sürekli geriye gidiyoruz. AYM’nin, devleti çağdaşlıktan uzaklaştıran tüm hukuksuzluklara “DUR” demesi umut verici bir gelişmedir. Yüksek Yargı’nın bu kararları ittifakla alması da, ülkemizin yıllardır nasıl bir hukuk dışı anlayışla yönetildiğinin belgesi oldu. ★★★ Şimdi ne olacak? Meclis’in 12 ay içinde yeni bir yasa çıkartıp, Cumhurbaşkanı’nın yaptığı işleri kanuna uydurması gerekiyor. Peki, Meclis bu kanunu çıkarmasa ne olacak? Anayasa’ya saygısı olmadığını ifade eden yönetimle birlikte yasa dışılık da sürüp gidecek! Hak, hukuk, adalet iyice batacak ve demokrasi sadece lâfta kalan anlamsız bir kavram haline gelecek! Bu efendiler bir de “Yeni anayasa yapalım” diye tutturuyor. Saygı duymadıktan, uygulamadıktan sonra bir milyon tane yeni anayasa yapsan neye yarar? Yumuşama  aldatmacası! Cumhurbaşkanı Erdoğan “Yumuşama”, CHP Genel Başkanı Özgür Özel “Normalleşme” diyor ama... Hiç umuda kapılmayalım... Bu siyaset anlayışı ile ülkemizde yumuşama da olmaz, normalleşme de... İktidar, bir yandan “Yumuşama” veya “Normalleşme” diyecek, bir yandan da demokrasiye darbe vurmaya devam edecek... Böyle şey olmaz! - Muhalefet yapan televizyon kanallarına getirilen yayın yasakları, verilen ağır para cezaları ve lisans iptal tehditleri... - Seçilen belediye başkanının yerine kayyum atamalar... - Halkın büyük bölümü ekonomik çöküntünün altında ezilirken devletin özde değil, sözde tasarruf yapması, gerçekte harcamaların artması... - Tasarruf adı altında abone ve reklam gelirleri kesilerek yerel medyaya öldürücü bir darbe vurulması... Birçok Anadolu gazetesinin kapanmak zorunda kalması... - Son bir ayda 60 gazetecinin hapis ve para cezaları istemi ile yargılanması... - Ucu iktidarın çeşitli merkezlerdeki temsilcilerine dokunan usulsüzlük, yolsuzluk ve yargılama haberlerinin tamamına erişim engeli getirilmesi... Yumuşamanın bir aldatmacadan ibaret olduğunu ve bu zihniyetle ülkemizde gerçek anlamda normalleşmenin olamayacağını gösteriyor. TEBESSÜM Kapıya bağlanan siyasetçi! Bazı liderlerin “Bana çok sert sözlerle saldıranları yanıma alıp, karşı tarafa saldırtmak en kıyak işlerden biri” diye düşündükleri biliniyor. Bu davranışın, etik olmasa da verimli bir iş olduğu kesin! Demirel’e atfedilen şu olay bu konuyu özetliyor: Siyasetçinin biri, zehir zemberek sözlerle Demirel’e çatıp dururken bir de bakmışlar ki adam Demirel’in partisine girmiş... Yakın adamları hemen Demirel’e koşmuşlar: “Aman beyefendi, o adam hep partimize saldıran, söven biriydi. Neden partiye aldınız?” Demirel gülmüş: “İyi ya... Onu şimdi bizim kapıya bağladık, karşı tarafa havlayacak!” GÜNÜN SÖZÜ Para ile satın alınan sadakat, daha fazla para ile de satılır!",https://www.sozcu.com.tr/megerse-kanunsuz-yonetiliyormusuz-p56144
Rahmi Turan,Kemerleri neden sıkıyoruz?,26 Haziran 2024,"Hiç çaresi yok! Kemerleri sıkacağız! Evet, sıkalım da... Ne için sıkıyoruz? Bunu bilmek hakkımız! - Devletteki şatafat devam etsin, vergilerimiz olur-olmaz yerlere harcansın diye mi? - “İtibardan tasarruf olmaz” diye yapılan gösterişli harcamaların ve saraylardaki görkemli yaşamın sürüp gitmesi için mi? - Danışmanların ve birçok üst düzey görevlinin üçer-beşer maaş almaya devam etmeleri için mi? - Devlette makam aracı saltanatının sürmesi için mi? - “Üçlü çete, beşli çete” denilen yandaş firmalarla, ballı devlet ihalelerini alan müteahhitler daha çok para kazansınlar diye mi? Evet, öğrenmemiz lâzım... Neden kemer sıkacağız? Ekonomik krizden çıkmanın çaresi, ezilen halkı daha da ezmek mi? ★★★ Çöküş, 2018 yılında “TEK ADAM” sisteminin devreye girmesiyle başladı. Ortak aklı bir yana bıraktık, her şeyi TEK ADAM’a bağladık. Millet Meclisi ve milletvekilleri büyük oranda devre dışı kaldı. Bir insan “Süpermen” bile olsa, Türkiye’nin tüm işlerine yetişemez! 5 yılın sonunda hayat dayanılmaz bir hal aldı. Hukuk ve demokrasi, bizden uzaklaştı. Ulusça yoksullaştık! Eğitimli insanlarımız (özellikle ‘giderlerse gitsinler’ denilen doktorlarımız) yurt dışına kaçtı... Yetenekli gençlerimiz, geleceklerini başka ülkelerde aramaya başladı. Ehliyetsiz, liyakatsiz kadroların elinde her geçen gün geriye gittik. Eğitimimiz, ileri bir toplum değil, kafaları hurafelerle doldurulmuş bir toplum yetiştirmek için seferber edildi. Enflasyon ve pahalılıkla birlikte işsizlik de aldı başını yürüdü. 5 yılın sonunda, döviz cinsinden kişi başına milli gelirimiz, hedeflenen 25 bin doların yarısına bile ulaşamadı! İktidarın, dilinden eksik etmediği “Enflasyon düşüyor, düşecek” lâfları bir masal oldu. Türk lirasının değeri eridi... Pasaportumuz büyük değer kaybetti. ★★★ Yaşanan tüm acılara, insanı bezdiren sıkıntılara rağmen devlette gereksiz harcamalar devam ediyor ve kötü yönetimin bütün yükü vatandaşın sırtına bindiriliyor. Kemerler sıkılacak, yaşam kalitesi daha da düşecek, dar ve sabit gelirlilerin ıstırabı büyüyecek. Toplum olarak bunu hak ettik mi? Tabii ki bu kötü sonucu hak edenlerimiz de var, hak etmeyenlerimiz de... Kurunun yanında yaş da yanıyor! CHP kurmayları hayal dünyasında yaşıyor! CHP’li yöneticiler, iktidar partisi AKP’yi 22 yıldan beri hâlâ tanıyamamışlar! AKP’nin Maliye Bakanı Mehmet Şimşek’i ikna edip, ona halk yararına bir şeyler yaptıracaklarını zannettiler! Devletin yaptığı savurganlığa sesini çıkartamayan, bütün tasarruf ve fedakârlığı vatandaştan isteyen Mehmet Şimşek, karşısına gelen CHP ekibi için “Bunlar ne kadar saf?” diye içinden kıs kıs gülmüştür! Yeni vergi paketiyle halkın canını çıkartmaya hazırlanan Mehmet Şimşek’in, gerçekte bizzat kendisi savurganın biri... Gazeteniz SÖZCÜ dün onun durumunu “Tasarruf bunun neresinde? Bakan Bey, 16 milyonluk lüks Mercedes’e biniyor, ekibi de çift maaş alıyor” manşetiyle açıkladı. İktidarın prensibi “Altta kalanın canı çıksın!”dır. Ancak, kendi çıkarlarına dokunmaz ve dokundurtmazlar! CHP ekibi, Bakan Şimşek’e 4 ana maddede yurttaşın sorunlarını aktardı: 1) Asgari ücrete zam, 2) Emekli maaşlarında iyileştirme, 3) Tarımsal desteğin arttırılması, 4) Adil Vergi Sistemi. Mehmet Şimşek, kös kös dinledi, hiçbir şey demedi! CHP Genel Başkan Yardımcısı Prof. Yalçın Karatepe görüşmeden sonra umutsuzluk içinde “Bakan beyde değişim iradesi yoktu” dedi. Ne bekliyordunuz ki Sayın Karatepe? GÜNÜN SÖZÜ Zararlı alışkanlıklar insanı örümcek ağları gibi sarar, kurtulmak zordur!",https://www.sozcu.com.tr/kemerleri-neden-sikiyoruz-p59447
Rahmi Turan,AKP zihniyeti reform yapamaz!,04 Haziran 2024,"Son yerel seçimlerde seçmenden fena tokat yiyen AKP, her şeye rağmen “iktidarda en uzun süre kalan parti” unvanını koruyor.  Peki, AKP yönetimindeki 22 yılda Türkiye nereden nereye geldi? Tek cümle ile  “Ülke vahim bir duruma geldi” diye özetleyebiliriz! Hukuk devletinden uzak bir sistemle yönetilen Türkiye’de bütün kurumlar güç kaybetti, zayıfladı, çökme noktasına geldi. Yasalar çiğnendi, Anayasa Mahkemesi ve Avrupa İnsan Hakları Mahkemesi’nin kararları bile uygulanmaz oldu. Kamu kurumları siyasallaştı, valiler, kaymakamlar, üst düzey bürokratlar devletin değil AKP’nin memurları haline geldi. Eğitim kalitemiz müthiş düştü, dünyada 101’inci sıraya geriledik. “Bilimden uzak, kör inançlara yer veriyor” diye eleştirilen ve çağdaşlıktan uzak olduğu belirtilen yeni müfredatla daha da gerilere gideceğimiz kesin! ★★★ Ülkede tüm bunlar yaşanırken, AKP’nin “Reform paketi” hazırladığı açıklandı. AKP ile “Reform” sözcüğünün yan yana gelmesi bile insanı yadırgatıyor! Türkiye’de toplum sancılar içindeyken, özgürlükler konusunda büyük sıkıntılar varken, her taraftan özgürlük talepleri gelirken, bunlara aldırış etmeyip, Anayasa’yı hiçe sayan AKP’nin “Reform paketinden” iyi bir şey çıkacağını beklemek saflık olur. AKP Genel Başkan Yardımcısı Efkan Ala “Reform paketi içerisinde ekonomi, hukuk ve sivil toplum alanında yapısal düzenlemeler” olduğunu söylüyor. Ben, paketten halkın yararına bir şey çıkacağını sanmıyorum. Şimdiye kadar açıklanan tüm paketlerden yararlı bir şey çıkmadı! AKP’nin, reform yapabilmesi için önce çağımıza uymayan dünya görüşünü değiştirmesi lazım! ★★★ Sormak gerekiyor: ■ Ülkede Anayasa Mahkemesi ve Avrupa İnsan Hakları Mahkemesi kararları uygulanacak mı? ■ Gezi Parkı davası hükümlülerinin âdil bir şekilde yeniden yargılanmalarının yolu açılacak mı? ■ Halkın oylarıyla seçilen hapisteki milletvekili Can Atalay’ın Meclis’te görev yapmasına geçit verilecek mi? ■ Çağdaş bir ülke olmanın gereklerine uyulacak mı? ■ 22 yıl önce “Hak-hukuk, demokrasi, özgürlük ve insan hakları” gibi vaatlerle yola çıkan AKP iktidarı, 22 yıl gecikmeyle de olsa, bu sözlerini tutacak mı? AKP Genel Başkan Yardımcısı Efkan Ala’nın sözünü ettiği “Reform paketi”nde bu sorunların çözümü yer almazsa, o paket hiçbir işe yaramaz! Aslında AKP iktidarı, övünmeleri, böbürlenmeleri, reform ve yargı paketlerini bir yana bırakıp, her şeyden önce “Biz nerede hata yaptık?” diye kendisiyle yüzleşse daha iyi olur! Kadın düşmanı zihniyetten kadınlara bir tehdit daha! 9’uncu Yargı Paketi’nde, herkesin casus olarak suçlanabileceği “Etki Ajanlığı” maddesini tartışıp duruyoruz ama sakıncalı olan yalnız o değil ki... Antidemokratik pakette kadınlar için de büyük bir tehdit var! 6284 sayılı şiddetle mücadele kanununun en önemli caydırıcı tarafı olan “Zorlama Hapsi” kaldırılmak isteniyor. Kadına şiddet uygulayan zorba kişi, verilen tedbir kararının gereklerine aykırı hareket ederse hâkim kararıyla 3 günden 10 güne kadar hapiste tutuluyor. “Zorlama Hapsi” bu... CHP Genel Başkan Yardımcısı ve Kadın Kolları Genel Başkanı Aylin Nazlıaka: “Hukuksuzca İstanbul Sözleşmesi’ni bir gecede feshettiler. Her gün en az üç kız kardeşimiz öldürülüyor. Bu gerçeğe rağmen kadın düşmanı zihniyet, 6284 Sayılı Yasa’nın en kritik maddesini değiştirmek istiyor.” diyor ve ekliyor: “Yapılması gereken çok net. Kadınları korumak için verilen uzaklaştırma kararlarına uymayan kişilere mutlaka zorlama hapsi verilmelidir. Bu karar kalkarsa kadın cinayetleri önlenemez. Kadınlar göz göre göre katledilir. Bu durumda yaşanacak her cinayetin sorumlusu iktidar olur!” GÜNÜN SÖZÜ “Sık sık anayasa değiştirmek bir hukuk yarasıdır!” (Y. G. Özden)",https://www.sozcu.com.tr/akp-zihniyeti-reform-yapamaz-p54984
Rahmi Turan,Bayram gelmiş mutlu muyuz?,16 Haziran 2024,"BAYRAM demek, sevinç, mutluluk, sevgi demektir. Bugün mübarek Kurban Bayramı’nın ilk günü... Dürüştçe soralım kendimize: Mutlu muyuz? Memnun muyuz hayatımızdan? Tabii ki, memnun olanlar da vardır ama bunlar, ülke nüfusunun en tepedeki yüzde 20’sidir. Yani 17 milyon 200 bin kişi... Geride kalan 68 milyon 800 bin kişinin hali duman! İktidar bayram nedeniyle 9 gün tatil verdi ama para vermedi! Emekli de işçi de çiftçi de yardıma muhtaç... Sayıları 16 milyonu bulan emekliler bayramdan önce maaş alamayınca, 3 bin liralık ikramiye ile bayrama boynu bükük girdiler. El öpen torunlarına verecek paraları yok! ★★★ Ülkemizin yoksulluğu, Türkiye İstatistik Kurumu (TÜİK) verilerine de yansıdı. Yanlış uygulamalarla ekonomiyi krize sokan AKP iktidarı, tüm fiyatların patlamasına sebep oldu. Konut fiyatlarındaki fahiş artışla insanların ev sahibi olmak umudu hayale dönerken, kirada oturmak da zorlaştı. Konut sahibi olmayan vatandaşlar, gelirlerinin önemli bir kısmını barınmaya harcamak zorunda kaldılar. TÜİK verilerine göre hane halkının tüketim amaçlı yaptığı harcamalarda en büyük payı konut ve kira harcamaları aldı. Tüketim sıralaması şöyle: 1) Konut ve kira harcamaları (Yüzde 23.9) 2) Gıda ve içecek harcamaları (Yüzde 21.9) 3) Ulaşım harcamaları (Yüzde 20) Ailelerin eğlence, spor ve kültür harcamaları yüzde 1.9, eğitim ise sadece yüzde 1. ★★★ Hal böyleyken ülkede çok rahat para harcayanlar da var: Mesela Bodrum’daki bazı lüks plajlarda giriş ücretlerinin 2 bin 500 liradan başlayıp 6 bin 500 lirayı bulduğunu, yeme-içmeyle birlikte bu rakamın 10 bin lirayı geçtiğini belirtelim. Tabii ki (10 milyonu aşan sığınmacı hariç) 86 milyon nüfuslu Türkiye’de yüklü harcamalar yapanlar azınlıkta... Gerçekte, toplum olarak yoksullaşıyoruz. Kamunun elinle de ne var ne yok sattık! Bankalarımızın çoğu yabancıların oldu. Limanlarımızın, şirketlerimizin, madenlerimizin önemli bir bölümü yabancıların elinde... Kepenk kapatan esnafın, işini kaybeden insanların, emeklilerin ve asgari ücretle geçinenlerin hali acıklı... Böyle bir tabloda “Mutluyuz” diyen kaç kişi çıkar bilemiyoruz. Her şeye rağmen mübarek Kurban Bayramı’mız kutlun olsun. “Çal-çırp, malı götür” devri! Kadim okurlarımdan Kâzım Üçok, günün anlam ve önemini özetleyen uzun bir şiir yazarak bana göndermiş... Şiirin bir bölümünü okurlarımla paylaşmak istiyorum: “Havalar öylesine puslu, Sular öylesine bulanmış ki, Söylenen her yalanı gerçek sanıyoruz. Öyle şeyler görüyor, Öyle şeyler yaşıyoruz ki, İnsanlığımızdan utanıyoruz! “Çal-çırp, malı götür devri bu devir, Kendini ihya et, alemi, bitir devri bu devir, Hakkı-hukuku yok et, Memleketi batır devri bu devir. Ey insanlık affet bizi, Bizi affet! Böyle kepaze bir hayatı, Yaşamaktan utanıyoruz... TEBESSÜM Fiyatları arttıran kim? Bazı iktidar yanlılarının “Fiyatları tayin eden Allah’tır” şeklindeki sözleri üzerine kafası karışan bir vatandaş: “Hem vallah, hem billah, Allah’ın işi çok zor!” diyerek yaratana şöyle seslenmiş: “Yüce Tanrım! Sen koskoca evreni meydana getir, Güneş’i, Ay’ı, Dünya’yı yarat ve yönet... Sonra da bunca işinin arasında gel Türkiye’de yumurta fiyatlarını ayarlamaya çalış! Olacak şey mi bu?” GÜNÜN SÖZÜ “Bayram gelmiş neyime, kan damlar yüreğime”",https://www.sozcu.com.tr/bayram-gelmis-mutlu-muyuz-p57610
Rahmi Turan,Acil çözüm şart!,22 Haziran 2024,"Bayram bitti... Yarın, 9 günlük tatilin son günü... Pazartesi günü her şey yeniden başlayacak! Büyüyen sorunlar... Devam eden hukuksuzluk... Artan fiyatlar... Eriyen maaşlar... Devlet hastanelerinde randevu çilesi... Büyüyen borçlar... Artan yoksulluk... Ve daha bin bir türlü dert! Nedir bu başımıza gelenler? NOT: Nüfusun en tepedeki yüzde 20’lik bölümü (17 milyon 200 bin kişi) için sıkıntı söz konusu değildir) ★★★ Görünen gerçek şu: AKP iktidarının sorunlara çözüm getirme gücü kalmadı! Ekonomiyi çıkmaza sokan zihniyet değişmedikçe, yanlış teoriler terk edilip bilime dönülmedikçe ülkede hiçbir şey düzelmez! Türkiye’nin direksiyonu AKP’nin elinde oldukça ülkede sıkıntıların bitmesi pek mümkün görünmüyor. Yabancı yatırımcı neden gelmiyor? Batı’nın bol para içinde yüzen zengin şirketleri hemen her ülkeye gidiyor da neden Türkiye’de yatırım yapmıyor? Bunun sebebini defalarca yazdık! Ülkemize güven yok... Demokrasimiz sakat... Hukukumuza inanan azaldı... Avrupa İnsan Hakları Mahkemesi’nin kararları uygulanmadı, haksız yere cezaevlerinde tutulanlar var... Ülkeye keyfilik hâkim! ★★★ SÖZCÜ’nün kardeş gazetesi “Korkusuz” dünkü manşetinde, Bayram tatilinden sonra vergi zamlarının yağacağını haber veriyor ve şöyle diyordu: “Allah gözünüzü doyursun” Kaygı verici, üzüntülü halimizi özetleyen, kısa ve çarpıcı bir cümle bu! Sinekten yağ çıkarmaya çalışan ekonomi yönetimi, 150 lira olan yurt dışına çıkış harcını önce 10 misli arttırarak 1500 lira yapmaya hazırlanırken bunu az bulmuş, 20 misli arttırmaya karar vermiş... Yeni vergi paketi Meclis’te kabul edilirse, birçok vergiyle birlikte, yurt dışına çıkma harcı da müthiş bir oranda artacak, yurt dışı gezisine gitmek isteyen herkes devlete 3000 lira HARAÇ ödemek zorunda kalacak. Yüzde 2 bin zam! Şimdiye kadar dünyada benzeri görülmüş değil! Korkusuz Gazetesi “Allah gözünüzü doyursun!” demekte haksız mı? Ülkede yoksulluk her geçen gün biraz daha derinleşiyor. TÜRK-İŞ’e göre ülkemizde açlık sınırı 17 bin 725 lira... 10 bin lira maaş alan emekliler yardıma muhtaç bir halde, âdeta sürünüyorlar. 17 bin 2 lira asgari ücretle (açlık sınırının altında) yaşamak zorunda bırakılan milyonlarca insanımız da,  müthiş yaşam savaşı veriyor. Böyle bir yoksulluğu hiçbir millet, hiçbir toplum uzun süre kaldıramaz. Ey Mehmet Şimşek ve avanesi! Bu sefalete acil çözüm bulmanız şart! Özgür Özel-Yılmaz Özdil kavgasında kim haklı? Gerçek bir lider, eleştirilere açık, hoşgörülü ve yüce gönüllü olmalıdır. Aksi halde “lider” değil “lidercik” olur... Geçmişte, İsmet İnönü, Süleyman Demirel, Bülent Ecevit, Turgut Özal gibi, hoşgörüleriyle ünlü nice liderler gördük... Günümüzdeki liderlerin çoğu ne yazık ki, eleştirilere kızan, hoşgörüden uzak siyasetçiler... Hoşgörüsüz liderler sınıfına, CHP Genel Başkanı Özgür Özel de katıldı. Meslektaşımız Yılmaz Özdil’in eleştirilerine tahammül edemeyerek, ona kızıp köpürmekle Özgür Özel de bazı CHP’liler de hata ettiler. Parti Sözcüsü Deniz Yücel’in, Yılmaz Özdil için “Şuurunu kaybetmiş” ifadesi ve “Mahalle kabadayısı gibi efeleniyorsun” sözleri, doğrusu, ana muhalefet partisine hiç yakışmadı. Sizin göreviniz, eleştiri hakkını kullanan gazetecilere lâf yetiştirmek değil, 22 yıldır ülke ekonomisini batma nokrasına getiren, Milli Eğitimi gerici bir müfredata mahkûm edip, cemaat ve tarikatların eline düşüren iktidarla mücadele etmektir ey CHP yönetimi! Siz asli görevinizi yapın! Ayrıca... “Keskin sirke, kabına zarar verir” atasözünü unutmamanızda fayda var! GÜNÜN SÖZÜ Hata yapmaktan korkma ama aynı hatayı iki kez yapma!",https://www.sozcu.com.tr/acil-cozum-sart-p58660
Rahmi Turan,Normalleşme ve yumuşama sizlere ömür!,29 Haziran 2024,"Doğrusu, Cumhuriyet tarihi boyunca böyle bir dönem görülmemişti... Hani “Binmişiz bir alamete, gidiyoruz kıyamete!” diye ünlü bir laf vardır ya... Halimiz ona benziyor! Her anormallik millete normal gelmeye başladı! Dayanılması güç sıkıntılara, gülle gibi vergilere, ağır zamlara, devası zor dertlere bile alıştık! ★★★ AKP ile CHP, siyasette bir “yumuşama-normalleşme” hikayesi tutturmuştu. Aslında, Türkiye’de normalleşme sürecini başlatmak olumlu bir girişimdi ve ülkenin buna ihtiyacı vardı. Fakat... AKP Genel Başkanı Erdoğan baktı ki, millet CHP’ye teveccüh ediyor ve normalleşmeden Özgür Özel puan kazanıyor, gelişiyor, güçleniyor, yumuşama siyasetini anında bitirdi ve karşı atağa geçti. Meğerse neymiş? Bütün suç CHP’de imiş ve anormalliği CHP yaratıyormuş! İnanılır gibi değil ama AKP Genel Başkanı ve Cumhurbaşkanı Erdoğan, partisinin grup toplantısında CHP’ye verdi veriştirdi: “Yumuşama çabamız aslında muhalefeti normalleştirme çabasıydı” dedi ve ekledi: “Sıkılı yumrukları açacak, hançerleri kınına koyacak, dilini, söylemini, siyaset tarzını düzeltecek olan muhalefettir. Yani, yumuşaması gereken, normalleşmesi gereken muhalefettir.” Vay canına! Böyle dedi AKP Genel Başkanı Erdoğan... İktidarın, ekonomiyle, hukukla, adaletle, demokrasiyle, ülkeyi krize sokan yanlış uygulamalarla bir ilgisi yokmuş, aslında muhalefetin kendisini düzeltmesi gerekiyormuş! Bu sözlere inanan olur mu, bilmiyorum ama, AKP hâlâ yanlış yolda yürümekte ısrar ediyor ve iktidar, MHP’nin gölgesinde, AKP’nin altından yavaş yavaş kayıp gidiyor! ★★★ Milletin artık iktidarın üslubuna ve sözlerine karnı tok! CHP Genel Başkanı Özgür Özel, AKP Genel Başkanı ve Cumhurbaşkanı Erdoğan’ın “Normalleşmesi gereken CHP’dir” sözüne: “Olsa olsa iktidar ortağının (Bahçeli’nin) gönlünü yapmaya yönelik kurulmuş bir cümledir” diye kibarca cevap verdi. ... Ve, Özgür Özel ilk defa “Erken seçimden” söz etti. Bu olumlu bir gelişmedir. Özel “5 yıl tamamlanamaz bence! Bugünden bir buçuk yıl sonrasını erken seçim için olası görüyorum. İstiyor muyum? Ben gelecek hafta seçim olsun isterim” dedi. Tabii ki, erken seçime Meclis karar verir! Seçimler erkene alınır veya alınmaz! Önemli olan bu fikri sıcak tutmak ve iktidarı zorlamaktır. Seçimden kaçmakta ısrar ettikçe, AKP’nin puan kaybedeceği ve oylarının eriyeceği kesindir! Vatandaşı ezmek akılcı politika mı? Ekonomik kriz Türkiye’nin gündeminde birinci sıraya demir atmış durumda... Maliye Bakanı Mehmet Şimşek’in, CHP’nin ekonomi kurmayı Prof. Dr. Yalçın Karatepe ile görüşmesinde sonuç SIFIR! Mehmet Şimşek, Karatepe’nin iyi niyetli, yapıcı önerilerinin hiçbirinden hoşlanmadı ve halka “Acı ilaç yutturup kemer sıktırmakta” ısrar edeceğini gösterdi. Kamu kurumlarının gereksiz yere, bol keseden harcamalarına sesini çıkartamayan Mehmet Şimşek, “acı reçete” ile halkın canını çıkartmaya kararlı görünüyor. Şimşek’in rasyonel (akılcı) dediği politikalar, halkı ezmekmiş demek ki! Zaten pahalılık cehenneminde yaşayan vatandaş, şimdi Şimşek’in keyfi vergi paketiyle daha da yoksullaşacak! Yalçın Karatepe, Mehmet Şimşek’e, “Hiç değilse 406 maddelik enflasyon sepetini açıkla, biz de inceleyip, görüşlerimizi belirtelim.” demiş. Şimşek, buna da cevap vermemiş! Bakan Bey, bir de “Ekonomide rasyonel (akılcı) politikadan” bahsetmişti! Onun anladığı akılcı politika buysa, millet gerçekten yandı demektir! GÜNÜN SÖZÜ Yoksulluk acısını tatmayan, ne demek olduğunu bilemez!",https://www.sozcu.com.tr/normallesme-ve-yumusama-sizlere-omur-p62157
Rahmi Turan,"Ey Şimşek Mehmet, sen bu zulme devam et!",10 Haziran 2024,"“Sabredin” dediler, sabrettik! “Dayanın” dediler, dayandık! Fakat... Yetti atık! Sabır, sabır... Değişen bir şey yok! Her şeye boyun eğen, her derde, her çileye katlanan bu mazlum toplum daha ne kadar dayanacak? Hazine ve Maliye Bakanı Mehmet Şimşek’in göreve başlayışı bir yılı geçti... Büyük umutlarla İngiltere’den getirilip ekonominin başına geçirilmişti. “Türkiye artık rasyonel (akılcı) ekonomi politikalarına dönmeli” diyordu... Bu sözler, o güne kadar Türkiye ekonomisinin akılcı yönetilmediğinin itirafı gibiydi. Ancak, aradan bir yıldan fazla zaman geçtiği halde durum değişmedi, iyileşme olmadı. Tam tersine daha da kötüleşti diyebiliriz. Çünkü, Mehmet Bey geldiğinde yüzde 38 olan enflasyon artış hızı, bugün TÜİK’e göre bile yüzde 75’i geçmiş durumda... Mehmet Şimşek şimdi “Afet riski arttı” diyerek millete yeni bir KAZIK hazırlıyor. Hem de yağlı bir kazık! Sigorta deniliyor ama aslında adı değiştirilmiş bir vergi bu: ZORUNLU AFET SİGORTASI. Milletten yine para        yolunacak! Mehmet Şimşek’in “Rasyonel ekonomi” anlayışı bu mudur? ★★★ Yeni kazığın adını “Afet Sigortası” koymaları, vatandaşın tepkisini azaltmak içindir. Çünkü artık halkın, dolaylı ve dolaysız vergi adını duymaktan bıktığını, “vergi” kelimesini duyunca herkesin tüylerinin diken diken olduğunu biliyorlar. Vatandaşı limon gibi sıka sıka posasını çıkardırlar... Mehmet Şimşek’in icadı olan “sigorta” adı altındaki bu dolaylı vergiyle kalan son damlaları da yutmak istiyorlar! Sözde rasyonel (akılcı) bir yönetim bu? Hani hiç yönetilmesek inanın ki, durumumuz bundan daha kötü olmaz! “Zorunlu Afet Sigortası” ile iktidarın bütçe açığının kapatılmak istendiği belli! Sen lüks harcamalarını kısma, yandaş şirketlerin milyarlık vergi borçlarını affet, sonra da bütün yükü milletin sırtına bindir! Sevsinler sizin rasyonel (!) ekonomi politikanızı! ★★★ 1999 yılındaki büyük depremden sonra Zorunlu Deprem Sigortası (DASK) getirilmişti... Aradan 25 yıl geçti? Ne oldu vatandaştan toplanan milyarlarca lira? Nerelere harcandı? Mehmet Şimşek bu soruya önceki bakanlığı sırasında “Deprem Sigortası Fonu’nda biriken paralar duble yolların yapımına harcandı” demişti. Şimdi, ZAS (Zorunlu Afet Sigortası) için toplanacak paralar da kim bilir nerelere harcanacak? En başta bütçe açığı kapatılacak tabii ki... Ee, ne yapalım? Türk vatandaşlığı kolay değil! Ülkemizde vatandaş olmak gerçekten çok pahalı! Milletin en tepedeki yüzde 20’lik bölümü (17 milyon 200 bin kişi) zenginleşirken, altta kalan yüzde 80’lik bölüm (68 milyon 800 bin kişi) hızla fakirleşiyor. Ey Şimşek Mehmet! Sen bu ZULME devam et! TEBESSÜM Meyhane ne zaman açılır? Gece yarısından sonra dükkânı kapatan meyhaneci evine gidip yatmış. Tam uyumak üzereyken bir telefon... Sarhoş bir adamın gevşek, yayvan sesi sormuş: “Abi, ne zaman açacaksın?” Meyhaneci uykusu kaçtığı için fena halde kızmış: “Ulan daha şimdi kapadık be! Akşama gel!” diye bağırmış... Kendi kendine bir süre söylenen kızgın meyhaneci telefonu kapatmış ama biraz sonra aynı ses ve aynı soru: “Abi, ne zaman açacaksın?” Meyhanecinin tepesi atmış, basmış küfrü ve “Sen deli misin, nesin be adam? Başıma belâ oldun!” diye söylene söylene telefonu kapatmış... Sabah horozlar öterken bir telefon daha: “Abi ne zaman açacaksın ya?” “Ya sabır” çeken meyhaneci sinirlerine hâkim olmaya çalışarak sormuş: “Ulan meyhaneyi ne zaman açacağımı bu saatte neden soruyorsun?” Telefondan inlercesine çaresiz bir ses gelmiş: “Abi, kusura bakma, geceden içeride kilitli kaldım da!” GÜNÜN SÖZÜ Haddini bilen yumurta, taşla kavga etmez!",https://www.sozcu.com.tr/ey-simsek-mehmet-sen-bu-zulme-devam-et-p56309
Rahmi Turan,“Halikarnas”,25 Haziran 2024,"Siyasi ortamın gerginliği ve yaşanan ağır ekonomik krizin etkisiyle olsa gerek, ülkemizin yapısı ve insanlarımızın karakteri hızla değişiyor. Artık kim haklı, kim haksız pek aldırış eden yok! Açıkgözlük edip kısa yoldan köşeyi dönmek ya da beleşe konmak isteyenler, bunun için ellerinden geleni yapıyorlar. Ülkede haksız rekabet aldı yürüdü. Mahkemelerde bu konuda binlerce dava var! ★★★ “Haksız rekabet” denilince aklıma Bodrum’un dünyaca ünlü müzikholü “Halikarnas Disko” geldi. “Halikarnas” Bodrum’un antik çağdaki adıdır. Bodrum’un simgesi olan ve eğlence hayatına getirdiği yeniliklerle tanınan Halikarnas Disko 7 yıl önce, Bodrumlu arsa sahiplerinin aşırı kira istekleri yüzünden kapatılmıştı... İşadamı Süleyman Demir, kiraladığı arsanın üzerine, arsa sahibinin de iznini alarak milyonlarca lira harcayıp büyük bir tesis kurmuş ve orayı 38 yıl boyunca işletmişti. Olgun bir insan olan arsa sahibi öldükten sonra varisleri, değerli tesisin sahibi ve işletmecisi olan Süleyman Demir’den, karşılanması mümkün olmayan isteklerde bulununca, o da tesisi dozerlerle yıkarak temizlediği arsayı, kiraladığı gibi çıplak halde, sahiplerine iade etmek zorunda kalmıştı... Yerli ve yabancı bütün turistlerin hayran olduğu ünlü Halikarnas Disko böylece tarih olunca, Bodrum, çok önemli bir turizm kaybına uğradı. ★★★ Aradan 7 yıl geçti... Geçenlerde, Halikarnas Disko’nun 38 yıl boyunca faaliyet gösterdiği adreste “Halikarnas” “Efsane geri dönüyor” “Halikarnas Arena” diye ilanlar yapıldığını duyunca gerçekten efsanenin döndüğünü zannedip Bodrum adına sevindim. Ünlü müzikholün yeniden faaliyete geçmesi Bodrum turizmine ayrı bir renk ve canlılık getirirdi. Süleyman Demir’i arayarak bunun gerçek olup olmadığını sordum. Acı bir gülüşle: “Benim tescilli ve dünyaca tanınmış markam olan ‘Halikarnas’ın ününden faydalanmak için halkımızı yanıltmaya çalışıyorlar. Her türlü hukuki ve cezai işlemi başlatmış bulunuyoruz.” dedi. ★★★ Yeri gelmişken, merak eden Bodrumlulara, gerçek “Halikarnas Disko’nun, Karaada’nın karşısında, 2025 yılında bitirilmesi hedeflenen büyük turistik kompleskte faaliyete geçeceğini haber vereyim. Süleyman Demir, yeni Halikarnas Disko’nun da, eskiden olduğu gibi, yaratacağı dünya çapında  eğlence ve yeniliklerle uluslararası ünlüleri Bodrum’a çekerek bölge turizmine hayat vermeye devam edeceğini söylüyor. Yargı paketlerinden ne hayır gördük ki? Adaletin yok olmaya yüz tuttuğu ülkemizde “9’uncu Yargı Paketi” hazır! Daha önce çıkartılan 8 yargı paketinden ne hayır gördük ki, 9’uncusundan görelim? Uzun yıllardır Meclis’ten yargı paketleri geçip duruyor ama erozyona uğrayan adalette değişen fazla bir şey yok! Adalet Bakanlığı, ülkede adaleti sağlayacağı yerde sürekli olarak “Yargı paketleri” hazırlayıp duruyor. Şimdilik 9’uncu pakete kadar geldik! Yeni pakette, üzerinde çok tartıştığımız bir madde vardı: “Etki Ajanlığı Suçu” Bakanlığın icat ettiği acayip bir suç şekliydi bu... O maddeye göre ülkede iktidarın hoşuna gitmeyen herkes ve her çalışma “Yabancılara ajanlık yapmakla” suçlanabilirdi. Basit bir kamuoyu araştırması bile yabancı ülkelerin çıkarına araştırma olarak tanımlanıp suç sayılabilirdi. Doğal olarak ülke çapında itirazlar yükseldi. Sonra, o maddenin tasarıdan çıkarıldığı haberleri geldi. Çok kişi “Hukuk ve demokrasi akıllarına geldi” diye memnun oldu. Parlamenter bir hukukçudan mektup aldım. “Maddenin paketten çıkarıldığı sadece bir söylenti. Adalet Bakanı Yılmaz Tunç resmen açıklamadan buna inanmayın.” diyor. Sayın Adalet Bakanı! Lütfen açıklayın! O antidemokratik madde paketten çıkarıldı mı, yoksa toplumu yatıştırmak için kurnazlık mı yapılıyor? GÜNÜN SÖZÜ Eğer bir çukurdaysan kazmaya devam etmenin yararı yoktur!",https://www.sozcu.com.tr/halikarnas-p59181
Rahmi Turan,Helâl olsun! Cezaevi yapımında şampiyonuz!,12 Haziran 2024,"Bu iktidar cezadan başka bir şey düşünemez mi? Milleti hep ceza ile mi korkutacak? Her şeyin bir sınırı olduğu gibi, korkunun da sınırı vardır. O sınır aşıldıktan sonra ölüm cezası ile bile insanları korkutamazsın! Halkın rahat nefes almasını sağlayacak hiçbir şey yapamayan iktidar, milleti susturmak için çareyi yeni cezalar icat etmekte buldu! Bu hafta içinde Meclis Başkanlığı’na sunulması beklenen “9’uncu Yargı Paketi” Meclis’ten geçip yasalaşırsa, insanlarımıza cezalar yağacak ve zaten çok yoğun olan cezaevleri bu defa dolup taşacak! Ülkede bu nedenle mi hiç durmadan cezaevleri inşa ediliyor? ★★★ AKP iktidarının en başarılı olduğu iş yeni cezaevleri açmak! Hapishane yönünden dünyanın en önde gelen ülkelerinden biriyiz! Okul yapmakta değil ama hapishane inşa etmekte şampiyonuz! 9’uncu Yargı Paketi Meclis’ten geçtikten sonra cezaevlerindeki tutuklu ve hükümlü sayısının daha da artacağı kesin! Peki, nerede yatacak bu tutuklu ve hükümlüler? Toplam cezaevi sayımız 419 oldu ama yine de ihtiyacı karşılamıyor. Türkiye hapishanelerindeki tutuklu ve mahkûm sayısı AKP’nin iktidara geldiği yıl 52 bin civarında iken, şimdi 314 bin 375’e yükseldi. Bunların 12 bin 173’ü kadın... Cezaevlerindeki koğuşlar tıklım tıklım dolu olduğu ve mahkûmlara yatak kalmadığı için yeni hapishane yapımları hızla devam ediyor! 2022 yılında 22 cezaevi, 2023 yılında 20 ceza infaz kurumu açıldı. Bu yıl 4, gelecek yıl 4 cezaevi daha açılacak. ★★★ Hapishaneler neden böyle dolup taşıyor? Tabii ki bunun başında ekonomik nedenler geliyor ama cehalet de önemli bir rol oynuyor. Ne yazık ki cahil bir toplumuz... Son 20 yıllık dönemde cehalet daha da arttı! Bu durum, toplumumuzdaki bilinç ve bilgi fukaralığını gösteriyor! Her zaman söylerim: Cehalet uygarlığın düşmanıdır. Ülkemizde kadın cinayetlerinin ürkütücü bir şekilde artması, içler acısı bir cahilliğin sonucudur. Doktorların, avukatların, öğretmenlerin saldırıya uğrayıp öldürülmeleri toplumumuzun kör cahilliğini gösteren hazin örneklerdir. Bugünkü sıkıntılarımızın en önemli sebeplerinden biri cehalettir. Çok sayıda cahilimiz var. Uygulanmaya başlanacak çağ dışı eğitim sistemiyle “diplomalı cahiller” de hızla artacak. Fakat... Sonunda 7’den 70’e herkes uyanmak zorunda! Toplum olarak çıkmaz sokaktan kurtulmamız için silkinip kendimize gelmekten başka çaremiz yok! Adalet Bakanı Yılmaz Tunç keşke adaletle övünseydi! Adalet Bakanı Yılmaz Tunç “Türkiye’de çağdaş ceza adalet sistemine uygun 299 yeni cezaevi açmakla” övünüyor. Biz onun, açılan yeni cezaevleriyle değil, âdil olmakla, dağıtılan adaletle övünmesini isterdik. Sanırım dünyada cezaevi açmakla gurur duyan tek Adalet Bakanı bizimkidir! Cezaevleri doluluk oranında Avrupa şampiyonuyuz. İlk 3 ülke şöyle: 1) Türkiye (Her 100 bin kişiden 360’ı hapiste) 2) Belarus (Her 100 bin kişiden 345’i hapiste) 3) Rusya (Her 100 bin kişiden 300’ü hapiste) Ülkemizin 48 ilinde yeni cezaevlerinin inşaatları devam ediyor. Bunların en büyüğü olan Konya Cezaevi, ünlü Silivri Cezaevi’ne benzetiliyor. 30 Ağustos’ta açılması planlanan Konya Cezaevi’nin maliyeti 1.5 milyar lira gibi çok yüksek bir rakam... Önümüzdeki günlerde Meclis’te görüşülerek kabul edilip Türk Ceza Kanunu’na eklenecek olan “Etki Ajanlığı” maddesine göre casuslukla suçlanarak 5 yıla kadar hapse mahkûm edilen ajanlar (!) yeni inşa edilen cezaevlerinde misafir edilecekler. GÜNÜN SÖZÜ Adalet ve doğruluk minarede kalmış, onun da içi eğri!",https://www.sozcu.com.tr/helal-olsun-cezaevi-yapiminda-sampiyonuz-p56794
Rahmi Turan,Arıza millette mi?,11 Haziran 2024,"Bodrum’da, 8’inci Cumhurbaşkanı Turgut Özal’ın baş danışmanı Can Pulak’la, günümüzün Türkiye’sini konuşuyoruz. “Tuhaf bir millet olup çıktık. Neye sevinip neye tepki göstereceğimizi bile şaşırdık.” diyor. “Nasıl yani?” diye soruyorum. Anlatıyor: “Tuttuğumuz futbol takımı şampiyon olunca sokaklara dökülüyoruz, gösteriler yapıp sevince boğuluyoruz. Ama çocuklarımızı yetiştiren milli eğitim müfredatını molla eğitimine çevirip dini derslere ağırlık veriyorlar da kılımız kıpırdamıyor.” “Bu eleştirinde haklısın” diyorum, devam ediyor: “Tasarruf yapmalıyız diyoruz, milletin vergilerini kafamıza estiği gibi harcıyoruz. Tasarrufa tepeden değil, zemine yakın noktalardan başlıyoruz. Milletin vergiden anası ağlıyor. Halk, attığı her adımda, her şeye dolaylı-dolaysız vergi veriyor. Ülkemizde kendi topraklarımızda yabancı durumuna düşürüldük... Ne idüğü belirsiz milyonlarca yabancıyı besliyoruz da insanımızın geçim zorluğu çığlıklarına kulağımızı tıkıyoruz. Ülkede Serbest Piyasa Ekonomisi’nin yeni adı ‘Serbest Soygun Ekonomisi’ oldu. Bunun isim babası benim... Millet çocuğunu imam hatipe dönen okullara göndermemek için özel okullara astronomik ücretler ödüyor. Kız imam hatip olur mu? Hiç kadın imama rastladınız mı? Yok ama okulları var işte ve her yıl çok sayıda mezun veriyor.” Can Pulak eleştirilerine devam ediyor: “Yahu, bizim vergiler nereye gidiyor? Her yere uçacak yolcusu olmayan havaalanları yapıyoruz, bomboş duruyor. Sahip olduğumuz her şeyi sattık, her şey yabancı şirketlerin eline geçti. Devleti şirket gibi yönetiyor, ehliyet ve liyakate göre atamalar yapmıyoruz.” “Peki, bunlardan yalnızca iktidar mı sorumlu? O yanlışlara ortak olanlar yok mu?” “Olmaz olur mu? Var tabii ki... Biz seçimle yönetilmiyor muyuz? Öyleyse kim seçiyor bunları? Milletin çoğunluğu değil mi? O zaman söyler misin, yaşadığımız bu rezaletlerin ve kötü yönetimin suçlusu kim? Demokrasi mi, demokrasiyi sağlıksız uygulayan yönetimler mi, yoksa biz miyiz? Yani millet mi?” Can Pulak bunları söyledikten sonra: “Arıza millette galiba!” diyor ve son noktayı koyuyor: “Bu arızanın ustasını bulmak lâzım. Mevcut ustalar çözmek bir yana arızayı kendileri yarattılar! Bunların içinden arızayı çözecek usta çıkmaz maalesef!”  Uçak fiyatları da uçtu! Bu gidişle insanlarımız iyi gün yüzü görmeyecek! Üç yıl önce 500 lira olan yurt içi uçak tavan fiyatları o günden bu yana 3 bin 250 liraya çıktı, 1 Ağustos’tan itibaren 4 bin lira olacak. Buna “Zam değil, güncelleme” diyorlar. Şu maaşları da bir güncellesenize ey iktidar yetkilileri! Emeklilerin, asgari ücretlilerin, sabit gelirli ailelerin uçakla seyahat etmeleri artık bir hayal oldu. Güya hava yolu, halkın yolu olacaktı? Hani, nerede? Halen yurt içinde uçak tavan fiyatları, ilk yüzde 80 bilet için 2 bin lira, kalan yüzde 20 bilet için 3 bin 250 lira olarak uygulanıyor. 1 Ağustos’tan itibaren tavan fiyatın, ilk yüzde 80 bilet için 2 bin 500 lira, kalan yüzde 20 bilet için 4 bin lira olacağı açıklandı. Bu durumda orta gelirli aileler bile çok zorlanacak. Uçak fiyatları kanatlandı da otobüs fiyatları yerinde mi duruyor? Hayır! Otobüsler de uçaklarla yarış ediyor! Bir de kalkmış “Ekonomi iyiye gidiyor” diye masal anlatıyorlar! Nasıl iyilik bu? TEBESSÜM “Yurdumun insanları”  Temel ile Dursun, Paris’te ünlü Louvre Müzesi’ne gitmişler... “Adem ile Havva” tablosunun önüne geldikleri vakit Temel bağırmış: “Uy Dursuncuğum, bizim memleketin insanları bunlar!” “Nereden anladın?” diye sormuş Dursun... Temel yanıtlamış: “Evet, bunlar mutlaka benim yurdumun insanlardır. Baksana, üstte yok, başta yok, elmadan başka yiyecekleri yok ama kendilerini hâlâ cennette sanıyorlar!” GÜNÜN SÖZÜ Bana dokunmayan yılan bin yıl yaşasın dersen, bir gün seni de sokar!",https://www.sozcu.com.tr/ariza-millette-mi-p56552
Rahmi Turan,Vatandaşın çığlıkları!,03 Temmuz 2024,"Yavru kuşları kaçıran çaylağa sormuşlar: “Anasını bırakıp yavrusunu niye kaçırırsın?” “Çığlığı kulağıma hoş gelir!” demiş. Bizim Hazine ve Maliye Bakanı Mehmet Şimşek’in hal ve gidişi de öyle gibi... İktidar yandaşı koca koca şirketlerin yüzlerce milyon liralık vergi borçlarını silip, çöken ekonominin bütün yükünü vatandaşa bindirmek ve insanlardan yükselen ıstırap seslerine aldırış etmemek buna benziyor. Anlaşılan, garip-gurebanın acı çığlıkları onun kulağına hoş geliyor! ★★★ Yarı aç-yarı tok yaşayan asgari ücretliler umutla ara zam beklerken, Mehmet Şimşek 17 bin 2 liralık asgari ücretin düşük olmadığını iddia edip: “Gelişmekte olan ülkeler içinde en yüksek asgari ücret bizde” demez mi? Vay canına! Nasıl itiraf bu? Güler misin, ağlar mısın? Demek ki biz gelişmekte olan (yani az gelişmiş) üçüncü dünya ülkeleri arasındaymışız! Oysa iktidar ne diyordu? “Biz Avrupa’dan daha iyiyiz. Almanya bizi kıskanıyor!” İster inan, ister inanma ama bizim bazı saf insanlarımız da gerçekten Almanya’nın bizi kıskandığını sanıyordu! Mehmet Şimşek’in sözleri, iktidarın iddiasını kumdan kaleler gibi, bir fiskeyle darmadağın etti! Demek ki neymiş? Bugüne kadar kullanılan ifadeler boş böbürlenmeden başka bir şey değilmiş. Gerçekte bizi kıskanan falan yokmuş! Zaten, ekonomik kriz içindeki yoksul bir ülkeyi kim kıskanır ki? ★★★ Türkiye’yi, Bulgaristan, Arnavutluk, Hırvatistan, Karadağ gibi Avrupa’nın en fakir 4 ülkesiyle mukayese eden Mehmet Şimşek “Bizim asgari ücret onlardan daha yüksek” diyor. Bakan Bey’in “Yüksek” dediği sadece 25-30 Euro kadar bir şey. Ya Almanya, Belçika, Hollanda, İrlanda, v.s... Onların asgari ücreti bizden yaklaşık üç-dört misli daha fazla! Avrupa’nın zengin ülkelerinde asgari ücret bizim paramızla yaklaşık 70.000 lira dolayında... Hadi “Aldatıcı” demeyelim de  “yanıltıcı” diyelim... Milleti yanıltmak Mehmet Bey’e yakışıyor mu? Ben şahsen yakıştıramadım! Avrupa’nın en yoksul 5 ülkesinden biri olduğumuzu ilan ettiği için de insanlarımız adına utandım! Adaletin bu mu? Ülkede fiyatlar durmuyor. İstanbul Ticaret Odası’na göre Haziran ayında İstanbul’da fiyatlar yüzde 3.42 arttı, yıllık enflasyon yüzde 82.14 oldu. Çarşı-Pazardaki yangına cep de dayanmaz, can da... Asgari ücret 17 bin 2 lirayken, açlık sınırı 19 bin liraya dayandı! Türk-İş, Haziran ayında açlık sınırının 18 bin 978 lira, yoksulluk sınırının 61 bin 820 lira olduğunu açıkladı. Bu ne demek? “Milyonlarca insanımız açlık ve yoksulluk sınırının altında yaşıyor” demek... Sen kalk Saray’ın 1 ayda 14 bin ev kadar elektrik harcadığına bakma... Geçen yılki 36.1 milyarlık bütçenin üstüne 11.8 milyar lira daha harcayan Diyanet’in savurganlığına ses etme... Bakanlıklarda çifter çifter ballı maaş alanlara göz yum... Kamu kurumlarının bol keseden harcamalarına aldırış etme... 16 milyonluk lüks Mercedes’e bin... Sonra da bozuk ekonominin bütün hıncını vatandaştan çıkar! Adaletin bu mu Şimşek Bey? TEBESSÜM  “Çocuk sever misiniz?” İş arayan genç bir kadın, gazete ilanında gördüğü adrese gider ve kapının zilini çalar. Kapıyı açan orta yaşlı bir adamdır. Kadın: “Gazetedeki iş ilanınızı gördüm de, onun için geldim.” der. Adam, kadını tepeden tırnağa süzdükten sonra sorar: “Çocuk sever misiniz bayan?” Kadın gayet ciddi bir şekilde: “Tabii ki severim” der “Fakat yine de önlem alsak iyi olur!” GÜNÜN SÖZÜ Başarısızlık akıllı insanlara başarıdan daha çok şey öğretir!",https://www.sozcu.com.tr/vatandasin-cigliklari-p62898
Rahmi Turan,Vermediğiniz canı nasıl alacaksınız?,20 Temmuz 2024,"İktidarın kendi partisinin tarihine “kara leke” olarak geçecek yasa teklifi Tarım, Orman ve Köyişleri Komisyonu’nda 18 saat tartışıldıktan sonra görüşmeler pazartesi gününe bırakıldı. AKP ve ortağı MHP, sokak hayvanlarının öldürülmesiyle ilgili tasarının kabul edilmesinde ısrarlı. Hani “Allah’ın verdiği canı Allah” alırdı? Vermediğiniz canı alma hakkını size kim verdi? CHP Grup Başkanvekili Murat Emir “Bu cinayettir. Elinizi kana bulamayın” diye iktidar milletvekillerini uyardı. CHP Milletvekili Orhan Sarıbal “CHP’li belediyeler bu kanuna uymayacak” diye isyan etti. Tasarıda “Öldürme” yerine “Ötanazi” ifadesi kullanılıyor. Meclis, bu acımasız yasaya imza atarsa binlerce masum can yok olacak! Ayaklanan hayvanseverler AKP ve MHP’lileri “Çözümden ve vicdandan uzak, kan kokan bu yasa tasarısını reddetme cesaretini gösterin. Atacağınız imzalar sizlerin tarihe ‘ak mı, kara mı?’ geçeceğinizi gösterecek?” diye uyarıyor. GÜNDOĞAN’DA ÖRNEK OLACAK BİR ÇALIŞMA Bodrum Gündoğan’da Prof. Dr. Cavit Avcı’nın önderliğinde “Sokak hayvanlarının planlı-programlı kısırlaştırılması” için gönüllülerden oluşan bir grup kuruldu. Sokak hayvanlarının öldürülmesi fikrine karşı oluşan grubun lideri Prof. Dr. Cavit Avcı şöyle diyor: “Biz grup olarak 3 yıldır hayvanları kısırlaştırma çalışmalarını fedakârca sürdürüyoruz. Bu konuda Bodrum Belediyesi ve Veterinerlik Müdürlüğü ile de işbirliği içindeyiz. Gündoğan’da endişe boyutlarında köpek sorunu kalmadı. Başıboş köpeklerin hemen tamamı aşılı ve kısırlaştırılmış durumda... Kedi sorunu ise (yakalamak zor olduğu için) maalesef devam ediyor. Grup olarak gurur duyduğumuz projemiz, sokak hayvanları sorununu öldürerek değil, yaşatarak çözümlemek için tüm ülkeye güzel bir örnek olacak niteliktedir. Meclis gündemine alınan ve bizce ‘kan kokan’ yasa tasarısını protesto ediyoruz. İnsan can dostlarına nasıl kıyar?” Kriminal Büro Raporu: “Video Sarıgül’e ait değil” Bir zamanlar dürüst, yiğit, mert bir toplumduk. Bununla övünür, gurur duyardık. Son yıllarda o güzel toplum gitti, yerine bir başkası geldi sanki! İnsanlar birbirlerinin kuyusunu kazar oldu. Başta siyaset alanı olmak üzere ülkede yalan dolan, kalleşlik aldı yürüdü! İftira dolu montaj videolar seçimlerde bile kullanıldı! Montaj videoların son hedefi, CHP Erzincan Milletvekili Mustafa Sarıgül oldu. Sarıgül’e ait olduğu iddiasıyla internette dolaşıma sokulan montaj video, siyasal ahlâksızlığın en çirkin örneği oldu! Mustafa Sarıgül “50 yıllık siyasi hayatımda çok zorluklarla, çok engellerle karşılaştım ama böylesine bir kahpelik, böylesine aşağılık bir olayla karşılaşmadım.” dedi. Sarıgül’ün avukatları yaptıkları açıklamada “Ulusal Kriminal Büro tarafından incelenen o görüntülerin müvekkilimiz Mustafa Sarıgül’e ait olmadığı rapor altına alınmış ve adli makamlara sunulmuştur. İftiracılar mutlaka bulunup hesap sorulacaktır!” dediler. Devlete düşen görev montaj videoyu imal eden sahtekârları yakalayarak yargılamaktır.    TEBESSÜM Kötüden de kötü ne olabilir? Doktor, yaptırdığı testlerin sonucunu öğrenmeye gelen hastasına üzgün bir şekilde: “Sana bir kötü bir de çok kötü iki haberim var” der. “Önce kötü haberi söyle!” “Maalesef 7 günlük ömrün kaldı.” “Yaa? Mahvoldum demek ki... Peki, bundan daha kötü ne olabilir ki?” “Bu kötü haberi verebilmek için seni 5 günden beri arayıp duruyorum!” GÜNÜN SÖZÜ Can dostu hayvanları sevmeyen kişiler insanları da sevmez!",https://www.sozcu.com.tr/vermediginiz-cani-nasil-alacaksiniz-p67514
Rahmi Turan,İktidara yolun sonu göründü!,28 Temmuz 2024,"Kendileri itiraf etmiyor ama AKP’de panik var! Gidişatın pek parlak olmadığını görüyorlar! Fakat üst yönetim “İnadım inat!” diyor. Sokak hayvanları için hazırlanan “Katliam Yasası”... Kedi-köpeklerin öldürülmesindeki acayip ısrar... Hayvanseverlerin duygularının hiçe sayılması... CHP’li belediyelere borç kuşatması... Tek Adam İktidarı’nın sorumluluklarının belediye başkanlarına yüklenmeye çalışılması... İcra dairelerinde haciz için 22 milyon 410 bin dosyanın birikmesi... Sinirleri bozulan AKP milletvekillerinin, vatandaşa büyük kazıklar getiren vergi paketini eleştiren DEM milletvekili Ali Bozan’ı dövmesi... AKP’nin kötü gidişatını düzeltmesi için özeleştiri yapan ve “Tek başına dolaşan sürekli gezen bir adamım. Sokakta bir şeyi görüyorum. Hepimizi ilgilendiren bir dalgayı görüyorum. Bu dalgayı nasıl aşacağız?” diyen Metin Külünk’ün “Git başka partiye üye ol, orada anlat” diye dışlanması... İktidarın, sokaktaki toplumsal dalgayı görmemesi... Yıllardır AKP’yi destekleyen milyonlarca emeklinin daha da yoksullaşması... Her gün en az bir ya da birkaç kadın katledilirken iktidarın buna sessiz kalması... Özel okullarda milyon lirayı aşan fiyatlar nedeniyle, özel eğitimin hayal olması... Orta sınıf ailelerin çocuklarının ilkokuldan üniversiteye kadar özel okullarda okumasının bedelinin 6-7 milyon liralık bir apartman katı fiyatını bulması... Ülkedeki orta direğin neredeyse tamamen yok olması... Nüfusumuzun büyük bölümünün yoksulluk sınırının altında yaşam savaşı vermesi... Fiyatların, kuduran dalgalar gibi durmaksızın bütçeleri dövmesi, ekonominin altını üstüne getirip milleti çaresizliğe sürüklemesi... Tüm bunların sonucu olarak yaşanan toplumsal fırtına, AKP iktidarının artık sona yaklaştığını gösteriyor. Doğal olarak her şeyin bir sonu vardır! AKP ilk seçimde gidecek, peşinden küçük ortağı MHP’yi de sürükleyecek. Kaçınılmaz sonuç budur! Erken seçim şart oldu! Evet, her şey iktidarın sonunu gösteriyor ama... Seçim ne zaman? İşte sorun burada! Türkiye’nin tüm dertlerinden kurtulma şansının artacağı, karanlık tünelin ucunda ışığın görüneceği seçimlere daha 3 yıl 10 ay var! “Erken seçim” olmazsa, normal seçim zamanı 2028 yılının Mayıs ayı... Millet 3 yıl 10 ay daha bu çileyi çekecek mi? Gerçi geçmeyen zaman yoktur... Zaman hızlı bir ırmak gibi akıyor ama... Bu 3 yıl 10 ay delip de geçecek! İnanın toplum buna dayanamaz! Her sabah gözlerimizi açtığımızda “Bugün acaba hangi derde uyandık, nelere zam yapılacak, hangi kazıkları yiyeceğiz?” diye acı acı düşünmeye devam edemeyiz! Kaderimiz bu olmamalı! Silkinip uyanalım, erken seçim için sesimizi yükseltelim! ★★★ Başta CHP olmak üzere tüm muhalefet partilerine düşen görev iktidarı erken seçime zorlamaktır. “Ağlamayan çocuğa meme verilmez” denir. Halk olarak biz de bağıralım, haykıralım, sesimizi duyuralım, demokratik hakkımızı kullanalım. Bugün için başka çare yok! Her toplum, kendi kaderini kendi yaratır! TEBESSÜM Utanma duygusu... Temel yüzü asık bir halde kahvehaneye girer. Onun halini gören Dursun: “Ula Temel, suratından düşen bin parça. Karadeniz’de gemilerin mi battı?” diye sorar. Temel “Yok yaa” der “Utanma duygumu kaybettim de onu arıyorum!” Dursun şaşırarak “O da ne demek?” diye sorunca Temel anlatır: “Mesele şu azizim:  Biz toplum olarak hep ‘Allah utandırmasın’ der dururduk.  Allah da duamızı kabul etti. Artık hiç bir şeyden utanmıyoruz!” GÜNÜN SÖZÜ Yaşamın ve zamanın kıymetini bilmeyen onu değerlendiremez!",https://www.sozcu.com.tr/iktidara-yolun-sonu-gorundu-p69229
Rahmi Turan,Ülkede bozulmayan bir şey kaldı mı?,21 Temmuz 2024,"Ünlü bir laf vardır: “Her toplum layık olduğu iktidarla yönetilir!” denir. Aynı şekilde, her ülkenin futbolu da, lâyık olduğu başkanla yönetilir!” Bir ülkedeki tüm kurumlar fizikteki “Birleşik Kaplar Kuralı”nda olduğu gibi, aynı düzeydedir. Bu fizik kanunu aynı zamanda toplumsal bir kural, toplumsal bir yasadır. Ülkede siyaset dökülürken, ekonomi kriz içinde çalkalanırken (birleşik kaplarda olduğu gibi) diğer alanlarda ileri seviyede olmamız mümkün değildir. Hafta içinde Ankara’da yapılan “Türkiye Futbol Federasyonu Başkanı” seçiminde, eski başkan Mehmet Büyükekşi kaybetti, İbrahim Hacıosmanoğlu kazandı. Kaybeden Büyükekşi’nin Saray’ın adayı olduğu belirtilmişti. Peki, Saray mı kaybetti? Seçimi kazanan Hacıosmanoğlu, Saray’ın kaybettiği söylemlerini bastırmak için Cumhurbaşkanı Erdoğan’a sadakat ve bağlılığını gösteren bir “biat konuşması” yaptı! ★★★ Hacıosmanoğlu, Türk futbolunu ileriye götürebilecek mi? Yeni Başkan’ın geçmişi, gelecek için umut vermiyor! 2015 yılında Trabzonspor Başkanı olduğu dönemde, takımı Gaziantepspor’la 2-2 berabere kalınca hakemlere kızmış, cezalandırmak için hepsini soyunma odasına hapsetmişti. Bunu duyan devlet yetkilileri polisleri oraya yollayacağına “Ne olur, rica ediyoruz, bırak hakemleri” demiş, olayı duyan en yetkili kişi de “Kim benim vatandaşımın hürriyetini elinden alıyor?” diyeceği yerde, Hacıosmanoğlu’nu arayarak “Merak etme, hesap sorulacak, sen bırak onları” diye hakemleri kurtarmıştı. ★★★ Hacıosmanoğlu hakkında anlatacak daha çok şey var. Fenerbahçe eski Başkanı’na “Adam değildir”, yeni başkanına “Yalı çocuğu! Benim ömrüm bunları tımarlamakla geçti”, Kayserispor Başkanı’na “Onu gömerim, mezardaki yerini bulamazsınız” gibi ürkütücü ifadeler kullanmıştı. …Ve o adam şimdi Türkiye Futbol Federasyonu Başkanı oldu, futbolumuzu yönetecek! Bir de “Ben kazanmadım, Türk futbolu kazandı” demez mi? Mizah gibi! Ülkede ne yazık ki, bozulmayan hiç bir şey kalmadı! Birleşik kaplar misali! Türk Telekom’un boş böbürlenmesi!  Türk Telekom Pazarlama Genel Müdür Yardımcısı Zeynep Özden’in: “Ülkemizin 81 ilinde binlerce noktada güçlü altyapımız ve WİFİ alanındaki tecrübemizle hayatı kolaylaştırıyoruz. Yenilikçi dijital servislerimiz ve yerli teknolojimizle Türkiye’nin dijital dönüşümüne öncülük ediyoruz. Bu kapsamda 81 ili uçtan uca fiber internet ile donatıyor, kullanıcılarımızı WİFİ hizmetlerimizle buluşturuyoruz” şeklindeki demecini okuyunca acı acı gülümsedim. Neden bu tür fiyakalı laflarla insanları kandırmak istiyorlar? Bodrum, Türkiye’nin en gözde turizm bölgelerinden biri… Gündoğan Mahallesi de Bodrum’un incisi… Nüfusu kalabalık…  6 tane süpermarket var. Gündoğan’da her şey var ama Türk Telekom’un interneti yok denecek kadar zayıf… 81 ilde, binlerce noktada kuvvetli alt yapısıyla hizmet verdiğini iddia eden Türk Telekom, Gündoğan gibi gelişmiş bir bölgeyi güçlü bir internetle buluşturamıyor. Altyapı zayıf! Bari “81 ilde binlerce noktaya hizmet veriyoruz” diye böbürlenmesinler! Ayıp oluyor! TEBESSÜM Temel’den dizeler… Temel günümüze uygun olduğunu düşündüğü dizeler yazarak dostlarına yollamış. Okuyalım: Bir su ver aşırmadan, Doldurup taşırmadan, Milyar dolar bulalım, Aklımı kaçırmadan… Bir tas içinde pekmez, Sen yesen bana yetmez, Elden gelen dolarlar, İtibarıma yetmez!  GÜNÜN SÖZÜ İnsanların sabrı güçlerinden daha çok şey başarır!",https://www.sozcu.com.tr/ulkede-bozulmayan-bir-sey-kaldi-mi-p67678
Rahmi Turan,Sahiller halkınmış! Güldürmeyin bizi!,17 Temmuz 2024,"Eski Çevre ve Şehircilik Bakanı Mehmet Özhaseki: “Sahiller halkındır” diyordu... Bu doğru bir sözdü ama Bakan Özhaseki’nin, sahilleri halka açmak istediği için görevden alındığı iddialarını da hatırlatalım.. Türkiye’de deniz kıyıları güçlülerin elinde. Sahilleri işgalcilerden kurtarmak zor. Oysa, Anayasa ve yasalar “Sahiller halkındır” diyor. Halkın ha! Gel de gülme! Ülkede yasaları dinleyen var mı ki? Parası olan “Parama geçer hükmüm” diyerek her yeri işgal ediyor. Paranın açmadığı kapı var mı ki? ★★★ Bir sohbet sırasında, arkadaşlardan biri “Sahiller halkındır azizim” deyince, diğer bir arkadaş: “Nah halkın!” diye sert tepki gösterdi ve şöyle devam etti: “O laflar hikâye! Bu memlekette yasalar uygulanıyor mu ki? Deniz kıyılarında yağma var! Cennet sahiller mahvediliyor... Beton... Beton... Beton... İnanmayan varsa gelsin bir bir göstereyim!” Bunu söyleyen arkadaş haklıydı. Çünkü ben de, Bodrum ve çevresindeki kıyılarda devam eden yağmayı görüyorum. Kim, nasıl izin veriyor, bilmem! İşini bilen her engeli aşıyor! Devir, öyle bir devir! Sahillerimiz, denizlerimiz, ormanlarımız yağmalanıp duruyor. ★★★ Deniz kıyılarının belki de yüzde seksenini oteller, siteler, özel mülkler kapatmış... Denize girmek isteyen vatandaşlara avuç içi kadar yerler kalmış! Bu gidişle birkaç yıl sonra, millete, denize ayak sokacak yer bile kalmayacak! Bir de “Sahiller halkındır” diye kanunlar çıkarılmış... Halkın ha? Hadi canım siz de! Kimi aldatıyorsunuz? Gerçeği konuşalım: Sahiller güçlülerindir, paralıların, varlıklılarındır. Parası olan düdüğü çalıyor, her kapıyı açıyor! Vatandaş uyanıp hakkını aramadıkça, her geçen yıl sahillerden biraz daha uzaklaşacak, deniz kıyılarında halka leblebi kadar yer kalacak! Bitsin bu çirkin yağma! Bodrum’da kıyıların işgaline karşı tepkiler büyüyor. 8 haftadır eylemlerini sürdüren “Özgür Kıyılar Bodrum İnisiyatifi” gönüllüleri “Yasalar uygulansın! İşgaller kaldırılsın! Sahiller halkındır, halkın kalacak!” diye haykırıyor. Bazı yetkililere “Sahil yağmalarına nasıl izin veriyorsunuz?” diye sordum. “Yağma değil bu... Onlardan ‘ecrimisil’ alıyoruz. Bazılarını da bir süre için kiralamış bulunuyoruz” dediler. Bir mülkü, sahibi olmadığı halde kullanandan alınan tazminata “Ecrimisil” deniyor. Devlet iyi para topladığı için bu “ecrimisil” işini pek seviyor. Belediyeler de “İşgaliye” adı altında para topluyorlar. Yetkililerin “Bir süre için kiralıyoruz” sözünün tercümesi “30 yıl, 40 yıl, 49 yıl” gibi uzun kullanma hakkı... Bazı sahiller “ihaleye çıkarılarak” kiraya veriliyor. Halkın hakkı gasp ediliyor! Devletimizin adaleti bu mudur? TEBESSÜM “İster sev, ister döv!” Adam, Taksim’de müşteri bekleyen kiralık kadının önünde arabasını durdurmuş, pencereden başının uzatarak seslenmiş: “Fiyatın ne kadar?” Hayat kadını “100 dolar” demiş... Adam “Ben sana 500 dolar veririm. Ama benim dövme alışkanlığım gibi kötü bir huyum vardır.” diye uyarmış. Kadın memnun bir şekilde gülümsemiş: “Sen 500 doları ver de, istersen sev, istersen döv...” “Anlaştık. Atla arabaya” demiş adam... “Nereye gidiyoruz?” “Benim eve... Fakat tekrar uyarıyorum, ben döverim...” “Döversen döv, ne var bunda? Sen 500 doları ver de, döv...” Adam başını sallamış: “Sen bilirsin. Sonra söylemedi deme ha?” Kadın bunun üzerine meraklanarak sormuş: “Peki, döversin de, nasıl döversin?” Adam hınzırca gülmüş: “Verdiğim parayı geri alıncaya kadar döverim!” GÜNÜN SÖZÜ Yöneticileri zengin olan milletler, fakir olur (Hz. Muhammed)",https://www.sozcu.com.tr/sahiller-halkinmis-guldurmeyin-bizi-p66743
Rahmi Turan,Tehdit “Çok ilkel” ama ciddiye alınmalı!,27 Temmuz 2024,"Hangi asırdayız ve hangi ülkede yaşıyoruz? 21’inci Yüzyıl’da değil de, hukuk ve demokrasinin gelişmediği, korku ve şiddetin hakim olduğu ilkel çağlarda mıyız? Ülkü Ocakları eski Genel Başkanı Sinan Ateş’in, Ankara’nın göbeğinde öldürülmesinin ardından MHP’ye yönelik eleştirilerden rahatsız olan Devlet Bahçeli 154 kişilik bir liste açıklayarak: “Bu listede bulunan 154 kişi, MHP’ye karşı çok büyük haksızlıklar, iftiralar, yalanlar, küçük görmeler, suçlamalarda bulunmuşlardır. Günü geldiğinde bu dosya eyleme de geçecektir. Hukuk zemininde muhakkak hesaplaşacağız!” dedi. Ancak... “Hukuk zemininde” sözü havada kaldı tabii ki... Çünkü mahkeme, söz konusu listeyi aynı gün reddetmişti! 154’lük liste hukuken geçersiz kaldı! Peki, ne olacak? Doğal olarak insanın aklına “hukuk dışı bir hesaplaşma ihtimali” geliyor. Böyle bir şey olabilir mi? Yaşanan olaylara bakarsak, ülkemizde her şey mümkün! İktidar ortağı olan köklü bir partinin genel başkanı bu tür açıklamaları kendisine nasıl yakıştırıyor, anlamak zor! ★★★ İYİ Parti Genel Başkanı Müsavat Dervişoğlu eski bir MHP’lidir ve Ülkücü geleneğin etkin, önemli bir ismidir. Eski, yıllarda Ülkü Ocakları Genel Başkanlığı da yapmış olan Müsavat Dervişoğlu, 63’ü gazeteci olan 154 kişilik listeyi “İnsafsızlık ve izansızlık” olarak değerlendirip: “Ülkücü olmak gibi ömrümce anıldığım, gurur duyduğum bir sıfatım var. Onu da öyle bir ayağa düşürdüler ki, bunlar yüzünden ‘Ülkücüyüm’ demeye bile utanıyorum.” diye sert tepki gösterdi. Zafer Partisi’nin MHP kökenli Genel Başkanı Ümit Özdağ da 154’lük lise için: “Kaale almıyorum. Kendi Ülkü Ocakları Başkanı’nı tetikçilere öldürten bir zihniyet, ancak mücadele edilecek zihniyettir.” dedi. ★★★ Günlerdir konuşuluyor, tartışılıyor ve de ayıplanıyor. 63’ü gazeteci, 91’i siyasetçi, akademisyen ve hukukçulardan oluşan 154 kişi MHP’nin hedefinde! Bu listedekilerin suçu nedir? Sinan Ateş cinayetinin tüm bağlantılarıyla aydınlatılmasını ve suçluların cezalandırılmasını istiyorlar. Yani, tüm kamuoyunun isteğini dile getiriyorlar... Devletin, bu tehdit ve sindirme çabasını ciddiye alıp, muhtemel saldırılara karşı etkin önlemler alması gerekiyor! Gazetecilik suç değildir! Şimdiye kadar Türkiye’de, hedef gösterilen 67 gazeteci, suikast ve saldırılar sonucu öldürüldü. Basın Müzesi’nde şehit gazetecilerin adları ve fotoğraflarının bulunduğunu hatırlatan Türkiye Gazeteciler Cemiyeti Yönetim Kurulu’nun, MHP’nin hedef gösterdiği gazeteciler için yaptığı açıklamada şu ifadelere yer verildi: “Bugüne kadar gazetecileri tehdit ederek, hedef göstererek, yaralayarak ve öldürerek kimse bir yere varamamıştır. Gerçekler saklanamamıştır. Son olarak Sinan Ateş Cinayet Davası’nın dosyası üzerinden gazeteciler yine hedef gösterilmiştir. Gazeteci, halkı ilgilendiren tüm olayları izleme, araştırma hakkına sahiptir. Gazetecilik suç değildir ve cinayetleri işleyenler de gazeteciler değildir!” TGC hedef gösterilen gazetecilere yönelik muhtemel saldırılara karşı önlemler alınması için devleti uyarıyor! Balığın aradığı adam... Evin erkeği, pazar sabahı oturmuş, keyifle kahvesini yudumlarken bir yandan da gazetesini okuyormuş... Karısı gelmiş, yumuşak bir ses tonu ile: “Aşkım...” demiş “Hani birkaç ay önce bir hafta sonu balığa gitmiştin ya...” Adam okumakta olduğu gazeteyi bırakıp bütün dikkatini karsına vermiş... Kadın aynı ses tonu ile devam etmiş: “İşte dün gece o balık aradı seni bir tanem, hamileymiş!” GÜNÜN SÖZÜ Bir siyasetçi “Her şeyi ben biliyorum” diyorsa durum tehlikelidir!",https://www.sozcu.com.tr/tehdit-cok-ilkel-ama-ciddiye-alinmali-p69049
Rahmi Turan,İtibar şovu!,13 Temmuz 2024,"Helal olsun! Amerika’da itibarımız bir attı, bir arttı ki, sormayın! Böyle bir itibar her ülkeye nasip olmaz! NATO zirvesine giden Sayın Cumhurbaşkanı Erdoğan’ın kafilesi Washington Andrews Askeri Hava Üssü’ne 4 kocaman uçakla indi. Bir uçak da daha önce Meclis Başkanı Numan Kurtulmuş’u getirmişti... Kurtulmuş’un görevi, havaalanında Erdoğan’ı karşılamaktı... Lüks uçaklardan inen kalabalık kafileyi ve kargo uçağından indirilen zırhlı makam otomobillerini gören Amerikalılar “Bu ne muhteşem manzara” diye kıskançlıktan çatlayacak gibi oldular! Ekonomik krizle boğuşan millet tasarruf edip kemerleri daha da sıkmalı ama...  “İtibardan tasarruf etmek olmaz!” diye şatafat elden bırakılmamalı! Bizim yönetimin tasarruf anlayışı bu! ★★★ Washington’da bizi kıskanan sadece Amerikalılar değildi. İsveç Başbakanı Ulf Kristersson ve Finlandiya Devlet Başkanı Alexander Stubb’un da gözleri kıskançlıktan kocaman kocaman açılmıştı. 5 uçaklık kalabalık Türk konvoyunu ve kargo uçağından inen lüks makam araçlarını görünce garipler mutlaka “Bu ne ihtişam, bu ne zenginlik!” diye hayran kalmışlardır! Oysa onlar bizden en az 5 kat daha zengin! İsveç ve Finlandiya’da kişi başına yıllık milli gelir 50 bin doların üstünde, Türkiye’de ise 10 bin dolar civarında... Buna rağmen iki ülkenin lideri de “Lüzumsuz masraf yapmayalım” diyerek aralarında anlaşıp aynı uçakla ve küçük bir kafileyle NATO zirvesine gelmişlerdi. Ya biz? Halkımız maalesef çok zor durumda ama... İtibardan tasarruf etmiyoruz, NATO zirvesine 5 uçakla ve çok geniş bir kafileyle gidiyoruz. Hani, nerede uygulanacağı söylenen tasarruf tedbirleri? Tasarrufu sadece vatandaş mı yapacak? Semer hep bizim sırtımızda mı kalacak? ★★★ Cumhurbaşkanı Erdoğan’ın kafilesine ait 5 uçağın fotoğraflarını sosyal medyada yayınlayan İYİ Parti Grup Başkanvekili Turhan Çömez: “Ee, dünya lideri olmak kolay değil.” diyerek olaya noktayı koydu. Gerçek itibarın, ekonomiyi güçlendirmek ve halkı yoksulluktan kurtarmakla sağlanacağı anlaşılmadıkça bu şovlar maalesef devam edecek! Otobüs, AJET’ten daha iyi!  Türk Hava Yolları’nın, Anadolu Jet’i kapatıp, yerine kurduğu AJET havayolu şirketi Türk havacılığının başına dert oldu. Bu kadar şikayet edilen başka bir havayolu şirketi yoktur! Uçaklar zamanında kalkmıyor... Bazı uçaklar bilgi verilmeden yoldan geriye dönüyor... Uçuşa az bir süre kala “Seferi iptal ettik” denilerek yolcular çaresiz bırakılabiliyor... Buna bizzat ben de tanık oldum. Hollanda’da üniversite eğitimini yapan torunum Emre, kısa bir tatil için Türkiye’ye döndü. Biz ailece Bodrum’dayız. Emre de İstanbul’dan Bodrum’a gelmek için AJET’ten bilet aldı. Uçak 11 Temmuz Perşembe sabahı saat 08.30’da kalkacaktı. Uçağın kalkmasına 12 saat kala Emre’nin telefonuna AJET’ten “Seferimiz iptal edilmiştir. Bilet paranız iade edilecektir” mealinde kısa bir mesaj geldi. Yani “Başınızın çaresine bakın” diyorlardı! Başka uçaklar dolu. Üç gün hiç yer yok. Bunun üzerine Emre, Kâmil Koç otobüsüne bindi, rahat rahat Bodrum’a geldi ve: “Kâmil Koç otobüsü, AJET’ten çok daha iyi. Beni aileme ulaştırdı.” dedi. AJET’i liyakate önem vermeyen iktidarın tayin ettiği kişiler yönetiyor. Fazla söze gerek var mı? TEBESSÜM Temel’in eczacılığı! Yeni eczane açan Temel’e ilk müşterisi gelir. Temel sorar: “Emriniz nedir efendim?” Müşteri: “Etkili bir sinek ilacı istiyorum” der. Temel “Vah vah” der gibi başını iki yala salladıktan sonra ilgili bir şekilde sorar:  “Sineğiniz mi hastalandı beyefendi? Nesi var?” GÜNÜN SÖZÜ Gerçek güç beyinde ve ruhtadır, kaslarda değil!",https://www.sozcu.com.tr/itibar-sovu-p65971
Rahmi Turan,Ülkeyi “Erken seçim” paklar!,02 Temmuz 2024,"CHP’nin Gebze mitinginde: “Geçinemiyoruz!”, “Vergi adaleti” çığlıkları yükseldi. İnsanlarımızın çoğu, bağırları yanık, cepleri boş, yürek paralayıcı bir geçim azabı içinde kıvranıyor! Evet, 86 milyonluk Türkiye’de, 17 milyon 200 binlik varlıklı tabaka hariç, 68 milyon 800 bin kişi geçinemiyor ya da zar-zor geçinmeye çalışıyor. Sosyal bir dramdır bu... Hatta “Bir toplum için facia” diyebiliriz. Mehmet Şimşek bu yoksulluğa aldırış etmeden, aldığı emirler gereği, vergi ve zamları bindirdikçe bindiriyor! Her geçen gün biraz daha batağa giriyoruz! Bir de bazı yalaka takımı utanmadan “Uçaklar, yollar, lokantalar, oteller lebalep dolu” diye mutluluk tabloları çiziyor. Uçakları, yolları, lokantaları dolduranlar 17 milyon 200 binlik varlıklı grubu oluşturan insanlar arasından çıkıyor. 17 milyon nüfus, orta boy bir Avrupa ülkesinin nüfusundan çok daha fazladır. Yunanistan’ın nüfusu 10 milyon, Belçika’nın 11 milyon, Portekiz’in 10 milyon, Macaristan’ın 9 milyon, Avusturya’nın 8 milyondur. Düşünün... Bu Avrupa ülkelerinin nüfuslarının iki katına yakın varlıklı bir nüfusumuz var. Pahalılıktan da, enflasyondan da etkilenmiyorlar! Ya geride kalan 68 milyon 800 bin kişi? “Yandım Allah” diye bağırıyor, geçinemediklerini haykırıyorlar! ★★★ CHP’nin Gebze mitinginde, öğrenciler adına konuşan lise mezunu öğrenci Yusuf Avşar’ın “Okuyacağımız yerde, ne iş bulursak çalışıyoruz. Çünkü geçinemiyoruz. Bir kitabı nasıl alırız diye düşünmek yerine, ne yer, ne içeriz diye aç kalmamayı düşünüyoruz.” demesi, genç kuşağın acıklı halini göstermesi bakımından önemliydi. Peki, çare ne? Umutlarımızı Mehmet Şimşek’in insafına bırakıp enflasyonun düşmesini, işsizliğin azalmasını beklemek mi? Hayır! Bu çare değildir! Elektriğe bile yüzde 38 gibi acımasız bir zammın yapıldığı ortamda enflasyon kesinlikle düşmez. Dolambaçlı yollardan hesaplar yapılıp “Düştü”, “Düşüyor” diye yemin etseler bile, kimse bu rakamlara inanmaz! ★★★ Tekrar soralım: Çare ne? Çare “Erken Seçim”dir sevgili okurlar. Millette sıkacak kemer de kalmadı, sabır da... Ülkedeki enflasyon azgınlığını, fiyatların çıldırmışlığını ancak “Erken seçim” paklar! CHP Genel Başkanı Özgür Özel’in “Geçim olmazsa, seçim olur!” sözü gerçekçidir. Ülkemizin düze çıkması için erken seçimden başka çare yoktur Memleket işgal altında!  Bu, değişik bir işgal! “Demografik işgal” diyoruz buna! Yani, denetimsiz, plansız bir göçün doğurduğu sığınmacı nüfusun işgali! Amerika, İngiltere, Kanada, Avrupa Birliği ülkelerine de göçmen akını var. Ancak, bu ülkelerin hiçbiri kaçak göçe Türkiye gibi kucak açmıyor, yakaladığını kulağından tutup dışarı atıyor! Üstelik o ülkeler ekonomik yönden Türkiye’ye göre çok daha gelişmiş, çok daha güçlü. Zengin ülkeler bile sığınmacılara kapılarını kapatırken, ekonomik krizle boğuşan biz, 10 milyondan fazla olduğu belirtilen Suriyeli, Afganistanlı, Iraklı ve Afrika kökenli mültecileri sırtımızda taşıyoruz. İnsanlarımız enflasyonla, pahalılıkla, geçim derdiyle boğuşurken, nüfusumuzun yüzde 20’si açlık sınırı altında yaşamaya çalışırken, ekonomimize 10 milyon sığınmacının ağır yükünü bindiriyoruz. Sonra da kalkmış “Konut sorunu var, pahalılık ülkeyi kavuruyor” diye yırtınıyoruz. Plansız-programsız gelen 10 milyon sığınmacı sokakta yatmadığına göre bunun, ülkedeki konut sorununun büyümesine, ev kiralarında ciddi artışlara sebep olması kaçınılmaz sonuçtur. Türkiye ekonomisi, 10 milyon göçmeni kaldıramaz! Büyük bir ulusal güvenlik sorunuyla karşı karşıya olan Türkiye artık akılcı düşünmek ve sığınmacıların değil, ulusumuzun çıkarlarını korumak zorundadır!     GÜNÜN SÖZÜ Vakti gelen fikir, toptan-tüfekten çok daha güçlüdür!",https://www.sozcu.com.tr/ulkeyi-erken-secim-paklar-p62694
Rahmi Turan,Bodrum’da elektrik rezaleti!,22 Temmuz 2024,"Uygar bir ülkede bu kadar çok elektrik arızası olmaz! Bir defa olur, iki defa olur, üç defa olur diyelim... Her gün defalarca elektrik arızası olur mu? Bodrum’da oluyor ve insanlara tatillerini zehir ediyor! Hemen her gün (gece ve gündüz) meydana gelen elektrik arızaları Bodrum’un birçok bölgesini zindana çeviriyor. Gündoğan, Yalıkavak, Türkbükü, Gölköy, Akyarlar, Müskebi, Geriş, Çiftlik, Gümüşlük, vs. Her yer karanlıkta kalıyor! Özellikle Gündoğan Küçükbük elektrik kesintilerinden “İllallah” dedi. 6 saate varan kesintiler oldu! Arızalar, Elektrik Dağıtım Şirketi AYDEM’in umurunda değil sanki! Bu çile her gün çekilmez ki! AYDEM yetkilisi olsam, bu rezilliği önleyemediğim için utancımdan derhal istifa ederdim! Ülkemiz bir garip oldu. İstifa etmek diye bir erdem yok! Bazı yurttaşlar “Uzun yıllardır görmediğimiz bu kesintiler acaba kasten mi yapılıyor?” diye kuşkulanıyor. İnanın, 21’inci Yüzyıl’da, dünyanın hiçbir ülkesinde bu kadar sık arıza, bu kadar büyük aymazlık olmaz! Avrupa ülkelerinde bunun yüzde biri olsa, yer yerinden oynar, elektrik şirketleri batar, hükümetler istifa ederdi! Bizde ise bir Enerji Bakanlığı var mı? Varsa ne iş yapar? Bir işe yarıyor mu? Doğrusu kuşkuluyum! Sadece elektriğe yüzde 38 gibi acımasız zamlar yapmayı biliyorlar ama vatandaşa hizmet etmeyi bilmiyorlar! ★★★ İzmir’de, elektrik şirketinin ihmali nedeniyle iki vatandaşımız sokak ortasına cereyana kapılıp hayatını kaybetti. Nasıl bir ilkellik bu? Nedir çektiklerimiz? Toplum olarak çok mu günah işledik? Ne hata yaptık da, böylesine niteliksiz, ehliyetsiz kişilerin elinde kaldık! ★★★ Bodrum’un birçok bölgesini etkileyen elektrik kesintileri insanlara tatillerini zehir etti. Zaten müthiş bir su sıkıntısı vardı. Şimdi buna elektrik de eklendi. Muğla’nın diğer ilçelerinde de durum pek farklı değil! Elektrik şirketleri ne yapar Allah aşkına? Kolay kazanmanın yolunu izleyip, sadece fatura keserek para mı toplarlar? Altyapıyı güçlendirmek için hiç yatırım yapmazlar mı? Bu ülke yönetiliyor mu? Yoksa “Saldım çayıra, Mevlam kayıra” mı? Cennet turizm bölgelerini el birliği ile cehenneme çevirmeye çalışıyorlar! Kadın düşmanı zihniyet! Ülkemizdeki “Kadın düşmanı zihniyetten” nefret ediyorum. Hiçbir uygar ülkenin kadınları, Türk kadınları kadar hor görülmemiş, ezilmemiştir. Parlamento hiçe sayıldı, kadınlarımızı şiddette karşı korumayı amaçlayan Uluslararası İstanbul Sözleşmesi’nden bir gecede (tek imza ile) çıkıldı... Sonra ne oldu? Yüzlerce kadınımız şiddetin kurbanı oldu, öldürüldüler! Şimdi de, Diyanet İşleri Başkanlığı geçen Cuma günkü hutbesinde (yetkisi ve haddi olmadığı halde) kadınların yaşam tarzına müdahale etti. “Ölçülülük” anlamına gelen “Takva” konusunu ele alan Diyanet “Kadınların, evlerinin dışına çıkarken örtülmesi gereken yerler, yüz, eller ve ayaklar hariç bedenin tamamıdır. Tesettür Allah’ın emridir, kişisel bir tercih değildir” dedi. İlahiyatçı Prof. Dr. Şahin Filiz “Diyanet’in tesettür tanımı Taliban ve İŞİD tesettürüdür. Kuran’daki tesettürle hiçbir ilgisi yoktur” derken, İlerici Kadınlar Derneği Genel Başkanı Umut Kuruç: “Diyanet bu hutbesiyle suç işliyor. Medeni Kanunu da, Anayasayı da ihlal ediyor. Bu zihniyet laiklik, cumhuriyet ve kadın düşmanlığıdır!” diyerek Diyanet’i protesto etti. Gerçekten Diyanet İşleri, Türkiye Cumhuriyeti Yasaları’na karşı açıkça suç işliyor. Fakat, günümüz Türkiye’sinde birçok konuda yasalar da, anayasa da işlemez halen getirildi! Diyanet, birilerine güvenmeden bu sözleri edemez! Ülkeye de, kadınlarımıza da yazık ediyorlar! GÜNÜN SÖZÜ Kadınsız ev, içinde kuş olmayan bomboş, cansız bir kafese benzer!",https://www.sozcu.com.tr/bodrum-da-elektrik-rezaleti-p67830
Rahmi Turan,Fenerbahçe Başkanı Ali Koç’a bir çağrı,16 Temmuz 2024,"Futbol, tüm dünyada olduğu gibi Türkiye’de de büyük paraların döndüğü bir ticaret dalı haline geldi. Bu nedenle çok iyi yönetilmesi gerekir. Peki, iyi yönetiliyor mu? Hayır! Bundan sonra iyi yönetilme ihtimali var mı? Hayır! “Balık baştan kokar” denir ya... Türkiye Futbol Federasyonu’nun yönetimi kötü olunca, bu acıklı durum derece derece en alttakilere kadar iniyor! İki gün sonra (perşembe günü) Türkiye’nin yeni Futbol Federasyonu Başkanı seçilecek. Bu önemli görev için iki aday var: 1) Şimdiki Başkan Mehmet Büyükekşi (Yani Türk futbolunu ekşiten adam) 2) İbrahim Hacıosmanoğlu... (Trabzonspor’un eski başkanı) Mehmet Büyükekşi’yi biliyoruz: Başkanlık döneminde Türk futboluna bir şey katmadığı gibi, tam tersine, zarar verdiğini söyleyebiliriz. Öfkeli, sinirli bir insan olduğu anlaşılan İbrahim Hacıosmanoğlu ise Trabzonspor Başkanı olduğu dönemde kabadayıca hakemlerin özgürlüğünü elinden almış, onları rehin tutarak yasalara meydan okumuştu! Ayrıca Hacıosmanoğlu’nu, Fenerbahçe Kulübü Başkanı Ali Koç’a söylediği çirkin sözlerle tanıyoruz. Dedik ya... Öfkesine hâkim olamayan sinirli, kızgın, ağzına geleni söyleyen bir kişi... Ali Koç’a, hakaretler yağdırmış, terbiye dışı, saçma sapan sözler söylemeyi kendine yakıştırmıştı! İşte, Türk futbolunu bu adaylardan biri yönetecek. Bir hayır bekler misiniz? ★★★ 1950’li yıllarda, daha kısa pantolonlu iken, Fenerbahçe’nin Kuşdili Çayırı’nda ve tahta tribünlü eski stadında amatör futbol oynamış bir Fenerbahçeli olarak Başkan Ali Koç’a bir çağrıda bulunmak istiyorum: “Sayın Ali Koç... Değerli Başkan...  Futbola saygı gereği genel kurula katılmalısınız ama Fenerbahçe karşıtı (hatta düşmanı) olan ve geçmişte Fenerbahçe’yi yıkmak için ellerinden geleni yapan adayların ikisine de oy vermeyerek onları protesto etmenizi bekliyoruz. Oylamadan önce kürsüye çıkıp bir konuşma yaparak Fenerbahçe’nin tutumunu herkese duyurmanız ve iki uygunsuz adaya neden oy vermeyeceğinizi açıklamanız ‘Fenerbahçe’ye yakışan bir tepki olacaktır’ diye düşünüyorum!” Trump artık kahraman gibi! Trump seçim konuşması yapmak için Pennsylvania’da kürsüye çıkmıştı... Peş peşe silah sesleri duyuldu... Bir kurşun Trump’ın yüzünü sıyırıp geçti. Şansı varmış, kurtuldu! Suikastçı keskin bir nişancı olsa 137 metreden kürsüdeki Trump’ı kolayca vururdu. 20 yaşında bir amatör olduğu anlaşılan saldırganın tetiğe basmasının hemen ardından ABD Gizli Servis keskin nişancıları yerini tespit ederek onu kolayca öldürdüler! Amerikan tarihi suikastlarla doludur. 159 yılda 10 başkana suikast düzenlendi, bunların 4’ü öldü, 6’sı kurtuldu. Yarım kalan suikast Trump’ın önünü açtı, ABD Başkanlık Seçimi’ni kazanmayı garantiledi gibi. Amerikan halkı (kovboy filmlerinde olduğu gibi) kahramanları pek sever. Şimdi insanlar Trump’a “Bir kahraman gibi” bakıyor, diğer aday Biden için ise “Bu bunak mı ülkeyi yönetecek?” diyor. Hedefi sıyırıp geçen kurşun büyük ihtimalle Trump’ı ABD Başkanı yapacak ama dünyanın geleceği ne olacak? Bu konuda pek iyimser değiliz, ne yazık ki! TEBESSÜM “Pis düşünceler!” Ünlü ruh doktoru, kanepeye yatan hastasına “Pis düşüncelerden kurtulamazsınız. Yapacak bir şey yok! ” der. Hasta adam sinirlenerek “Ne demek bu?” diye sorunca hekim acı acı güler: “Aziz dostum, elbirliği ile doğanın içine ettik. Pis bir dünyada, pis bir şehirde yaşıyorsunuz. Bindiğiniz araçlar pis, girdiğiniz deniz pis, aldığınız gıda pis, içtiğiniz su pis, soluduğunuz hava pis... Eee, bu şartlarda sizin de pis düşüncelere sahip olmanız normaldir!” GÜNÜN SÖZÜ Ülkeler yavaş yürüse bile hiçbir zaman geriye yürümemeli!",https://www.sozcu.com.tr/fenerbahce-baskani-ali-koc-a-bir-cagri-p66506
Rahmi Turan,Can dostlara ölüm!,31 Temmuz 2024,"Kamuoyunda “Katliam Yasası” adı verilen tasarı Meclis’ten geçerek kanunlaştı. Artık başıboş sokak hayvanları yasal olarak öldürülebilir! Hayvanseverler haklı olarak tepkili. AKP ve MHP milletvekilleri tüm ülkeden yükselen itiraz seslerine aldırış etmeden, kamuoyunun tepkisini dinlemeden, gece-gündüz, çok yorucu, müthiş bir çalışma ile yasayı çıkardı. Ülkenin bin bir sorunu varken iktidar ve ortağı “Sokak Hayvanları Yasası” için neden böyle bir çaba gösterdi? AKP Genel Başkanı ve Cumhurbaşkanı Erdoğan öyle istedi de ondan... Erdoğan tüm milletvekillerine hitap ederek “Vekillerimizden kararlı bir duruş bekliyorum. Asla taviz yok. Bu işi bitireceğiz. Kimse bize merhamet dersi vermeye kalkışmasın” demişti. AKP ve MHP milletvekilleri de Meclis’te kavga-dövüş, yasayı çıkarttılar. Toplumun büyük hassasiyet gösterdiği bir konuda inatla bu yasayı çıkartan iktidar ve ortağı yanlış yaptı. Bu yanlışın faturasının, ilk seçimde mutlaka karşılarına çıkacağını, milletin hesap soracağını lütfen unutmasınlar! ★★★ “Türkiye’nin gündeminde açlık, yokluk, sefalet, hak mahrumiyetleri, adaletsizlikler dururken, insanlar bir ekmeğe muhtaçken, insanlar sokaklarda yatarken, siz sokaklardaki hayvanları toplamaya çıkmışsınız. İnsanlar sokaklarda yatıyor, çöplerden ekmek topluyor ama siz sokaklarda hayvan toplamaya kalkıyorsunuz” Bu tepki dolu ifadeler Demokrat Parti Milletvekili Cemal Enginyurt’a ait. Enginyurt iktidara karşı Meclis’te de, televizyon programlarında da, etkili bir muhalefet yapıyor. Okurlarımdan Enginyurt hakkında destek mesajları alıyorum. Başıboş sokak hayvanları konusunda İYİ Partili Ümit Özlale de sert bir dille iktidarı eleştirerek: “Dini kullanıp kadınları yıllar boyu taciz eden din bezirganlarını, çocukları taciz eden sapıkları toplayın. Köpeğin fakirine bile tahammülünüz yok” ifadelerini kullandı. ★★★ Sokak hayvanları kanunu görüşülürken Meclis’te çirkin olaylar da meydana geldi. Bunlardan biri, AKP’li bir milletvekilinin kürsüde konuşurken CHP sıralarını işaret ederek “Sahipsiz köpekler” demesiydi. Sanatçı Müjdat Gezen, esprili bir dille olayı şöyle eleştirdi: “Sakallı AKP’li bir milletvekili Meclis’te CHP sıralarını göstererek “Sahipsiz köpekler” dedi. Sonra da özür diledi. Ben bir hayvansever olarak hiçbir hayvanı ayırmam. Sahipsiz köpek de olur, sahipsiz eşek de!” İşte, sözün bittiği yer! Tokat gibi bir anket! Vergi Paketi, Meclis’ten geçti! Pakette vatandaşa yeni yeni kazıklar var ama Maliye Bakanı Mehmet Şimşek öyle demiyor. Ona göre “Vergilendirmede adaleti ve etkinliği arttırmayı, kayıt dışı ekonomiyle mücadeleyi hedefleyen bu yasa, çok kazanandan çok, az kazanandan az vergi almayı amaçlıyormuş!” Gözünü seveyim Şimşek Bey doğru söyle... ■ Bunun için mi yandaş büyük şirketlerin milyarlarca liralık vergi borçları bir kalemde silindi? ■ Bunun için mi, vergi vermeyen bir sürü şirketin sahipleri (hissedarları) lüks içinde yaşarken, onların harcamaları incelenmeyip, fakir-fukaranın boğazı sıkıldı? ■ Bu vergi paketi, tasarrufa yanaşmayan yöneticilerin “İtibar harcamalarını” daha kolay yapmaları için mi, çıkartıldı? ■ 5 milyon liranın üstünde harcama yapanların incelenmesi neden başka bir mevsime bırakıldı? ■ Dar gelirli vatandaşın vergi yükü acımasızca arttırılırken, devletten milyarlık ihaleler alarak zenginleşen holdinglerin tek kuruş vergi ödememeleri nasıl bir vergi adaleti? ★★★ MetroPoll Araştırma Şirketi’nin anketinde “Ekonomi iyi mi, yoksa kötü mü yönetildiğini düşünüyorsunuz?” sorusuna AKP’li seçmenin yüzde 63’ünün, MHP’li seçmenin yüzde 67’sinin “Kötü yönetildiğini düşünüyorum” cevabını vermesi ekonomi yönetimine tokat gibi bir cevaptır!  GÜNÜN SÖZÜ Başkaları ne derse desin, siz doğruluğuna inandığınızı yapın!",https://www.sozcu.com.tr/can-dostlara-olum-p69922
Rahmi Turan,Vatandaş sonuna kadar haklıdır!,14 Temmuz 2024,"“Bal tutan parmak yalar” sözü, AKP’nin 22 yıllık sloganı gibi... İktidar yandaşları bal tutan parmaklarını yalayıp servetlerine servet katarken, onları 22 yıldır omuzlarında taşıyan kitleler yoksullaşıyor. Bunu hepimiz biliyoruz ama eski bir AKP milletvekilinin bu faciayı görüp özeleştiri yapması ilginç oldu. 24. 25. ve 26. dönem milletvekili Metin Külünk’ün, bir pazarda aşırı fiyatlara bakıp pahalılığı lanetleyen bir vatandaşı haklı bulması, artık mızrağın çuvala sığmadığını gösteriyor. Metin Külünk’e göre: ■ AK Parti iktidarı zamanında servetine servet katanlar oldu. Onların şımarık çocukları Boğaz’da bir kafede 10 bin lira verip kalkar hale geldi. ■ Bir aile restoranında bir yemeğe 15 bin lira ödeyenler dünün yoksullarıydı, bugünün şımarıkları oldular. ■ AKP’yi 22 yıldır sırtında taşıyan kitleler iyice yoksullaşmış durumda. Bunlar, pazarlarda fiyatların düştüğü akşam saatlerini bekler hale geldiler. Metin Külünk bu tabloyu çizdikten sonra “Yıllardır oyumu AK Parti’ye verdim, artık vermeyeceğim!” diyen vatandaş için şunları söylüyor: “22 yıldır bizi omuzlarında taşıyan bu insanların derdine çare olmak için adım atmıyorsak, tepki gösteren bu vatandaş sonuna kadar haklıdır.” ★★★ Evet, bizce de vatandaş her eleştirisinde haklıdır. Bu gerçeği AKP üst yönetimi görmüyor mu? Mutlaka görüyorlar. Peki, neden önlemiyor, neden hâlâ ağır vergiler ve acımasız zamlarla vatandaşı eziyorlar? Sorunları çözmeye güçleri de niyetleri de yok! Acıları vatandaş çekiyor ama devlette şatafatlı yaşam aynen devam ediyor. “İtibardan tasarruf olmaz” denilerek, şaşaa ve gösterişe oluk gibi para akıtılıyor. ★★★ İktidar uzun yıllardır “Millet nasıl olsa bize oy veriyor” rahatlığı içindeydi... Fakat artık halk uyandı, yoksullar gözünü açtı. AKP’nin oyları eriyor. Bilinç tutulmasından kurtulmuş görünen halk, iktidarı hizaya getirmek için harekete geçmiş bulunuyor. Şimdi top, ana muhalefet partisi CHP’de... İktidarı erken seçim için zorlaması, ülkenin kaynaklarını yandaşlar için değil, vatandaşlar için kullanılmasını sağlaması gerekiyor! Futbolumuz ekşiyor! Türk Futbolu 4 gün sonra (18 Temmuz Perşembe günü) yeni Federasyon Başkanı’nı seçecek. Adaylardan biri şimdiki “yetersiz ve başarısız başkan” Mehmet Büyükekşi... İkinci ve en güçlü aday, deneyimli futbol adamı Servet Yardımcı idi ama o “Hakkımda çirkin bir komplo var. İftira ve kirli operasyona maruz kaldım” diyerek başkanlık yarışından çekildi. Üçüncü aday, Trabzonspor’un eski başkanı İbrahim Hacıosmanoğlu... Servet Yardımcı adaylıktan çekilince ortada iki aday kaldı. Şimdi, genel kurul delegelerine “Tayyip Bey, Büyükekşi’yi destekliyor” diye haberler iletildiğini, delegelerin de bundan etkilendiğini duyuyoruz. Bu durumda, başarısız olmasına rağmen Büyükekşi seçimi kazanabilir. Diyelim ki Büyükekşi yeniden başkan oldu. Ne yapacak? Bence “Türk futbolunu ekşitmeye” devam edecek! Spora siyasetin eli girdikçe futbolumuzun daha kötüye gitmesi kaçınılmaz bir sonuç olur! TEBESSÜM Dünyanın adaleti!  ABD Başkanı Biden, Washington’da, uluslararası bir basın toplantısı yaparak “İsrail ordusu Gazze’de 1 milyon Filistinliyi ve 10 Arap demirciyi öldürecek” demiş. Medya mensupları afallayarak sormuş: “Demirciler neden öldürülecek? Ne yaptılar ki?” Biden, yanındaki adamlarına dönüp gülmüş: “Ben demedim mi size? 1 milyon Filistinli’nin neden öldürüleceğini soran bile yok!” GÜNÜN SÖZÜ Hatasız insan olmaz. Hiç hata yapmayan, hiç bir şey yapmayandır!",https://www.sozcu.com.tr/vatandas-sonuna-kadar-haklidir-p66086
Rahmi Turan,Frensiz gitmek tehlikelidir!,23 Temmuz 2024,"Başka çare yok! Milyonlarca emekli, sadaka gibi zamla 12 bin 500 liraya çıkartılan maaşlarıyla idare edecekler... Asgari ücretliler de 17 bin 2 liraya talim edecek! Ya, bal tutup parmak yalayanlar?      Devlette çifter çifter maaş alanlar... 150-200 bin lira aylığa para demeyenler... “Devlet malı deniz” diyerek har vurup harman savuranlar... Yandaş müteahhitlere akıtılan milyonlar... Saraylar, uçaklar, seyahatler... Lüks otellerdeki davetlere harcanan paralar... Yüz binden fazla makam aracı... Bunların hepsine para var ama sefalet ücretiyle geçinen emeklilere ve açlık sınırının altında kalan asgari ücretlilere devletin verecek parası yok! İktidar, özellikle emeklileri sırtında taşıdığı bir yük gibi görüyor. En düşük emekli maaşının 17 bin lira olmasını isteyen ana muhalefet partisine cevap veren iktidar, “Muhalefet düşünmeden, görüşmeden en düşük emekli maaşı 17 bin olsun diyor. Bunların sırtında maalesef küfe yok!” diye kızdı. Oysa devlete yük gibi görülen o emekliler, ömürleri boyunca sigorta primi ödediler. Ne oldu o paralar? Hiçbir emekli sadaka istemiyor, kendi paralarını istiyorlar! Devlet bütçesi müsait değilmiş! Öyle ya... Ülkemizi yöneten efendilerin masrafları çok... Para yetişmiyor onlara... Bu krizde hâlâ babalarının parası gibi savuruyorlar! İsraf büyük olunca, emekliye ve emekçiye verecek para kalmıyor! ★★★ Görünen gerçek şu: AKP iktidarının sorunlara çözüm getirme gücü kalmadı! Türkiye ekonomisini çıkmaza sokan zihniyet değişmedikçe, yanlış teoriler terk edilip, bilime dönülmedikçe ülkede hiçbir şey düzelmez! Moody’s, Türkiye’nin kredi notunu arttırmış! Arttırmış da ne olmuş? Bunun vatandaşa hiçbir faydası yok! Demokrasimiz sakat! Hukuk arızalı! Adalete inanan azaldı! Ülkeye keyfilik hâkim! Peş peşe bindirilen ağır vergiler ve fahiş zamlar domdom kurşunları gibi... Ülkede yoksulluk her geçen gün biraz daha derinleşiyor. Böyle bir yoksulluğu hiçbir toplum uzun süre kaldıramaz! Her şeyde ölçülü olmak gerekir... Frensiz gitmek tehlikelidir! Mehmet Şimşek biraz frene basmalı! Bakkal çırağı ekonomisi! Maliye Bakanı Mehmet Şimşek 13 aydır ekonominin başında ama enflasyonda da, fiyatlarda da bir iyileşme yok! Mehmet Şimşek yalnız para politikalarıyla ekonomiyi düzeltmeye çalışıyor ve başaramıyor. Kuş tek kanatla uçamaz ki! Bir zamanlar Mehmet Şimşek’le birlikte omuz omuza çalışmış olan DEVA Partisi Genel Başkanı Ali Babacan isim vermeden onu eleştirerek: “Sadece ekonomi politikasıyla bu ülkenin ekonomisi düzelmez. Hukuk olmadan, adalet olmadan ekonomi olmaz. Olmayacak da...” dedi ve ekledi: “Bakkalın yanında iki ay çıraklık yapan birisi bile ekonomide böyle vahim hatalar yapmaz! Her gün bu ülkede hukuk ihlali yaptığınız sürece bu ülkenin ekonomisi düzelemez!” TEBESSÜM Kimin paraları? Müjdat Gezen’den bir fıkra: Ülkenin Maliye Bakanı tebdil kıyafetle tanınmaz bir halde insanların arasına karışıp halkın nabzının tutmak istemiş... Tenha bir sokağın köşesini dönerken ansızın karşısına çıkan silahlı bir adam gür sesiyle emretmiş: “Ver paralarını!” Şaşıran bakan “Yanlış yapıyorsun. Ben bu ülkenin Maliye Bakanıyım” diye kendini tanıtınca, adam bu defa “Yaa, öyle mi? O zaman ver paralarımı!” diye bağırmış! GÜNÜN SÖZÜ İnsanlardan hiçbir şey beklemeyen kişi mutludur.",https://www.sozcu.com.tr/frensiz-gitmek-tehlikelidir-p68065
Rahmi Turan,Onlar sefada millet cefada!,06 Temmuz 2024,"Tasarrufun adı var, kendi yok! “Devlette tasarruf” deyip duruyorlar ama hiçbir bakanlık ciddi anlamda tasarruf yapmıyor. Makam saltanatı devam ediyor! Ekonomi tam anlamla çökmüş durumda. Gerçekten tasarrufa ihtiyacımız var. Fakat devlet sadece göstermelik önlemler alıyor, o kadar! Milleti sabır ve tasarrufa davet eden Maliye Bakanı Mehmet Şimşek’in kendisi tasarrufun yanına yaklaşmıyor. “Başkasına verir talkını, kendi yutar salkımı” derler ya... Onun gibi bir şey... Kendisi 16 milyonluk lüks Mercedes’e binerken, ekibi de çifter çifter maaş alıyor. Hemen hemen tüm kamu kurumlarının harcamaları müthiş! İş kendilerine gelince tasarrufu bir yana bırakıyorlar. Onlar sefada, millet cefada! ★★★ Hafta içinde hükümetin Sağlık Bakanı değişti. Fahrettin Koca gitti, Kemal Memişoğlu geldi... Giden bakan Fahrettin Koca, kendisini beğenen-beğenmeyen herkesten, özellikle hastalardan helâllik istedi. İYİ Parti Milletvekili Turhan Çömez, SÖZCÜ TV’de İpek Özbey’in sunduğu Nokta Atışı programında, giden Sağlık Bakanı’nı suçlayarak “6 yıllık bakanlığı döneminde, devletin milyarlarca lira değerindeki 555 bin metrekarelik arazisi, Tekel’in Unkapanı’ndaki muazzam binaları ve Ankara Garı’ndaki inanılmaz güzel binalar Fahrettin Koca’ya verildi” dedi. (Bu çarpıcı iddialar ayrı bir yazı konusu) ★★★ Bir sohbet toplantısında devletteki büyük israfı eleştirirken, sağlık konusunda çeşitli kitapları bulunan gazeteci bir arkadaş: “İddia ediyorum, sağlıktaki israf diğer bakanlıkları ikiye katlar!” dedi ve şöyle devam etti: “Mesela bazı illerde tasarruf için ‘112 Acil Servis İstasyonları’nın kapılarına kilit vurulacağına dair haberler çıktı. Sağlık Bakanlığı’nda ‘Önlem’ diye yapılan bu tür işleri duydukça, ağlanacak halimize acı acı gülüyorum. Devlette makam saltanatı müthiş! Sadece Sağlık Bakanlığı’nda makam-koltuk sayıları ile makam araçlarında tasarrufa gidilirse gerçek anlamda tasarruf olur. Sağlık sektöründe bir yılda en az 100 milyar lira tasarruf mümkün” “100 milyar lira çok büyük bir para... Nasıl olacak bu iş?” diye sordum. Şöyle özetledi: (Alttaki yazıda) Tasarrufa, üst yönetim kadrolarından başlamalı! “Sağlık alanında ciddi anlamda bir tasarrufa gidilmek isteniyorsa, işe önce Sağlık Bakanlığı’nın üst yönetim kadrolarından başlanmalı... Özellikle son 20 yılda Sağlık Bakanlığı’nda ‘Genel Müdürlük’, ‘Genel Müdür Yardımcılığı’, ‘Daire Başkanlığı’ gibi makamların sayıları ‘katbekat’ arttırıldı. İl Sağlık Yönetimi teşkilatlarında da durum aynı... Eskiden illerde bir sağlık müdürü görev yapardı ve birkaç yardımcısı olurdu. AKP döneminde ise onlarca mevki, makam ve sekretaryası bulunuyor. Ana binalarda yöneticileri oturtacak makam odası kalmadığından, ek binalar kiralanıyor ya da satın alınıyor. Devlet hastanelerinin idari makam kadroları da şişirilmiş durumda... Bir müdür altında 6-7 tane müdür yardımcısı, onların da sekretaryaları var. Yurt çapındaki 900 devlet hastanesinde partizan bir anlayışla şişirilen personele oluk gibi para akıtılıyor. Sağlık Bakanlığı’nın bütçesi bu yıl 732 milyar 562 milyon lira, fakat israf çok büyük olduğu için hastalara yeterli hizmet verilemiyor. 40 milyon civarında insanımız kalp-damar, şeker-diyabet, böbrek, hipertansiyon gibi kronik hastalıklarla boğuşuyor ve ulusça sağlığımız ‘Kırmızı Alarm’ veriyor! Ülkemizde, ekonomide olduğu gibi (bu kafayla) sağlıkta da düzelme çok zor!” GÜNÜN SÖZÜ Dünyanın en fakir insanları, gözleri doymayanlardır!",https://www.sozcu.com.tr/onlar-sefada-millet-cefada-p63641
Rahmi Turan,Ağır vergiler sahte alkolü coşturuyor!,24 Temmuz 2024,"Ülkede sahte alkolden, sahte içkiden geçilmiyor. Sahte içki demek, ölüm demek, felaket demek! Ülkemizde para için insanların hayatlarını tehlikeye atan yaratıklar var. İstanbul, Ankara, İzmir, Muğla, Antalya başta olmak üzere 26 ilimizde sahte alkol üretimi yapanlara yönelik operasyonlar düzenlendi, “Çengel-7” adı verilen bu operasyonlarda 3 bin 626 litre kaçak/sahte alkol ele geçirildi. 50 sanığın yakalandığını açıklayan İçişleri Bakanı Ali Yerlikaya “Vatandaşlarımızın can güvenliği ve sağlığı için kaçakçılara ve sahte alkol üretenlere karşı mücadelemiz kararlılıkla devam edecek.” dedi. Jandarma ve emniyet güçlerini tabii ki kutluyorum. Ancak... İçki kaçakçılığının çok büyük boyutlara ulaşmasına iktidarın aşırı vergi politikasının sebep olduğunu düşünüyorum. Alkollü içkilere yapılan ağır zamlar, sahte ve kaçak alkol üretimini çok cazip hale getirdi. Gerçekte 150-200 liraya mal olan bir litre rakı, fahiş vergiler nedeniyle 1200-1300 liraya satılınca, bu fiyat farkı kaçakçılığı çok cazip hale getiriyor kaçakçıları coşturuyor! ★★★ Alkollü içkilere getirilen ağır vergiler insanların hem kesesini deliyor, hem de ölümlere sebep oluyor. Ülke dertler yumağı... Hayat zor ve acımasız... İnsanlarımızın büyük bir kısmı pahalılığa ayak uyduramayınca teselliyi alkolde buluyor. “Dertliyiz, içmeyip de ne yapacağız?” diye iç çeken milyonlarca kişi var. Vahşi, gaddar, paragöz kaçakçılar ve onlardan alıp müşterilerine veren düşüncesiz ve ahlaksız satıcılar, ucuz diye metil alkolden (yani ucuz fakat zehirli alkolden) yapılan sahte içkilerle insanları bile bile ölüme sürüklüyor! İçki fiyatları arttıkça insanlar ucuz kaçak alkole yöneliyor! Acı haberler, yaşanan şoklar, insanlarımıza da, devleti yönetenlere de ders olmuyor, sahte içkiden ölümler devam ediyor. Yakalanan sahtekarlara verilen ağır hapis cezaları, kolay para kazanmak için iğrenç, yüz kızartıcı işler yapıp insanların hayatıyla oynayan rezillere az bile...  Yazık değil mi bu millete? Hollanda’da bir Türk genci Ülkemizin geleceğini tehdit eden ve gerçek bir “Beka sorunu” olan “Beyin göçü” devam ediyor. “Giderlerse gitsinler” denilen doktorlardan sonra, mühendisler ve istikbal vaat eden parlak öğrenciler de yurt dışına gidiyor. Daha doğrusu kaçıyorlar! Üniversite mezunu bir genç bana Hollanda’dan mektup gönderdi: “23 yaşındayım. Türkiye’de iş bulamadım. Bulsam da 17 bin lira asgari ücret alacaktım. Şimdi Amsterdam’dayım. Bir ay önce 2400 Euro maaşla işe başladım. Bu, çalıştığım firmadaki en düşük ücret” diyor. Delikanlının “En düşük ücret” dediği 2400 Euro, Türk Lirası olarak yaklaşık 85 bin lira... İşinde tecrübesi arttıkça, ücreti de artacak. İki yıl içinde maaşının iki misli olacağını düşünüyor. Türkiye’ye dönmek gibi bir niyeti yok! En yetenekli gençlerimizi kaçırıyoruz ne yazık ki! TEBESSÜM Kedinin fendi... Kedisinden bıkan bir adam hayvanı alıp kilometrelerce ötede bir yere bırakır, fakat... Eve döndüğünde kedinin miyavlayarak kendisini karşıladığını görünce çılgına döner! Ertesi gün onu çok daha uzağa bırakır ama... Döndüğünde kediyi yine evde görüp baygınlık geçirir. Bir sonraki gün kediyi çok karışık yollarda dolaştırır, sonra da ormana bırakır. Fakat, bir de bakar ki, kendisi yolunu kaybetmiş... Yol aramaktan başı dönünce cep telefonu ile evdeki karısını arayıp “O alçak kedi orada mı?” diye sorar. Karısı “Evet burada” deyince adam bağırır: “Ormanda kayboldum. O şerefsize eve nasıl döneceğimi sor!”  GÜNÜN SÖZÜ Hayatta bir hedefi olmayan kişi dümensiz bir gemiye benzer!",https://www.sozcu.com.tr/agir-vergiler-sahte-alkolu-costuruyor-p68343
Rahmi Turan,Bu zulmün sonu gelmeyecek mi?,01 Temmuz 2024,"Sıkıntılar bitecek gibi değil! Hep “Sabır” isteniyor! Sabır, zor koşullar altında cesaret ve metanetini yitirmeme duygusudur. Bu millet, zaten uzun yıllardır sabrediyor. Sabır iyi de daha ne kadar sabredecek? Zam zulmünün sonu gelmeyecek gibi! İnsanlar artık “Ya sabır!” demeye başladı. “Ya sabır” çekmek, üzüntü verici durumlar karşısında kendine hakim olmaya çalışarak, zarar verici davranışlardan kaçınmak demektir. Anlayana, bir çeşit uyarıdır! Maliye Bakanı Mehmet Şimşek artık bunu anlamalı! ★★★ Şimşek, bir süre önce Londra’daydı... Orada yaptığı konuşmada, Türkiye ekonomisinin geçen yıl bu dönemde ciddi sıkıntılarla karşı karşıya olduğunu, bu nedenle bir dizi önlem aldıklarını belirterek “Şu anda programımızı çalışıyor. Enflasyon Mayıs’ta yüzde 75 ile zirve yaptı, ancak, hızlı düşme eğiliminde görünüyor” dedi. Şimşek’in “Çalışıyor” dediği” program, peş peşe gelen zamlar! Bugünden itibaren başlayacak olan yüzde 38’lik korkunç elektrik zammı bunların önde geleni! Zamlar böyle yağarken enflasyonun düşmesi mümkün mü? Mehmet Şimşek’e göre mümkünmüş! Enflasyon 2025’te yüzde 10’lu rakamlara, 2016’da tek haneli rakama düşecekmiş! “Düşer inşallah!” diyelim ama düşmez. Sadece kağıt üzerinde uyduruk rakamlarla düşmüş gibi gösterilir! Yerseniz! Bu aldatmacalara bir son vermeli. ★★★ Okurlarım arasında bir mini anket yaptım. Mehmet Şimşek’in açıklamalarını hiç inandırıcı bulmadılar. “Aleme veriyor talkını, kendisi yutuyor salkımı!” diyenler oldu. Şimşek, 16 milyon liralık Mercedes’e binerken, bunu eleştirenlere cevap yetiştirmek için “Bisiklete mi bineyim yani?” diye kendince espri yapmıştı! Kamu kurumlarında müthiş harcamalar yapılırken, bakanlıklarda çifter çifter, okkalı maaşlar alan bakan yardımcıları ve genel müdürler varken, “Nerede kaldı tasarruf?” diye soran vatandaşlar haksız mı? Gelir dağılımı bu kadar bozulmuş bir ülkede hâlâ yoksullara mı kemer sıktırılır? AKP zenginler partisi... Mehmet Şimşek, partili zenginlere dokunamıyor, dar ve sabit gelirli vatandaşların iliğini emiyor! Gelir dağılımı bu kadar bozulmuş bir ülkede hâlâ yoksullara kemer sıktırmak adaletsizliğin en büyüğüdür ama ülkede adalet mi kaldı ki? Deli Dumrul vergileri gibi! Bugün 1 Temmuz! Yüzde 38’lik acımasız elektrik zammı başlıyor. “Enflasyon yükselir” diye asgari ücretliye ara zam yapmayan iktidar bu ay ağır zamlarla vatandaşları iyice bunaltacak! Gelecek Partisi Genel Başkanı (eski başbakan) Ahmet Davutoğlu “Kaynaklar küçük bir zümreye aktarıldı. Yandaşlar düşük faizli kredilerle kâr etti ama kimse vergilendirmeyi düşünmedi. Şimdi bütçe açığını kapatmak için Deli Dumrul yasaları gündeme geldi. 300 milyar dolarlık kayıt dışı ekonomi vergilendirilmiyor ama kuryenin bahşişine göz dikiliyor.” diyor. Haksız mı? Davutoğlu’nun sözünü ettiği “Deli Dumrul olayı” yüzyıllardır ağızdan ağıza dolaşan klasik bir Türk hikayesidir. Kabadayı bir kişi olan Deli Dumrul, bir derenin üzerine köprü yapar ve orada bekler. Köprüden geçenden de geçmeyenden de zorla para alır! Haksız vergiler bu hikayeye benzetilerek “Deli Dumrul vergileri” diye anılır. TEBESSÜM Bebek kime benziyor?  Yeni evlenen Temel’in tosun gibi bir erkek çocuğu olur. Çocuk büyüdükçe daha da şirinleşir, daha da güzelleşir. Temel, çocuğun kendisine mi, yoksa karısına mı benzediğine karar veremediği için merakla sorar: “Yahu Fadime, bu çocuk kime benziyor?” Fadime başını iki yana sallayarak “Sen tanımazsın Temel’ciğum!” der. GÜNÜN SÖZÜ  “Sabır” demek, içten içe acı çekmek demektir.",https://www.sozcu.com.tr/bu-zulmun-sonu-gelmeyecek-mi-p62448
Rahmi Turan,Bizim insanlarımıza kim acıyacak?,09 Temmuz 2024,"Bu gidiş iyi gidiş değil! Türkiye’nin çözmesi gereken bir “sığınmacı sorunu” var! İyilikseverlik ve misafirperverlik iyi de... Her misafirliğin bir sonu vardır. Hele o misafir sizde derin sıkıntılara ve konut sorunlarına yol açıyorsa, uygun bir şekilde yolcu edilmelidir. İnsanlarımız ekonomik krizin pençesine bin bir sıkıntıyla mücadele ediyor, yoksulluk her geçen gün daha boğucu hale geliyor. Hal böyleyken Türkiye 10 milyondan fazla sığınmacıyı sırtında taşıyamaz! Evet, merhamet güzeldir, zor durumda kalanlara acımak iyi bir duygudur ama... Söyler misiniz? Bizim insanlarımıza kim acıyacak? 86 milyon nüfusumuzun 70 milyona yakını zor şartlar altında yaşam savaşı veriyor. Kendi insanlarımızı aç bırakarak, milyonlarca sığınmacıyı doyurmaya devam mı edeceğiz? Böyle ağır bir yükü, ekonomisi çok güçlü ülkeler bile uzun süre kaldıramaz! ★★★ Bugün, toplumun geneline yayılmış bir karamsarlık ve endişe var. İnsanlarımız, sırtımızda büyük kambur haline gelen sığınmacılarla ülkenin daha da kötüye gittiğini düşünüyor. Kayseri’de bir Suriyeli’nin, 6 yaşında Suriyeli bir kız çocuğuna taciziyle başlayan, sonra bazı illeri de etkisi altına alan olaylar, ülkede sığınmacı karşıtlığını artırıyor. “Fazla acırsan, acınacak hale düşersin” sözü, yaygın bir deyimdir. Bu gidişle acınacak hale gelmemizden korkarım! Kesin sayısı bilinmeyen ve net rakamı sır gibi gizli tutulan sığınmacılara karşı, özellikle sosyal medyada büyük tepki rüzgârları esiyor ve insanlar soruyorlar: “Bu dindaşlar, bu misafirler ne zaman ülkelerine dönecekler?” ★★★ İktidarın, plansız programsız, düşünülmeden uyguladığı yanlış Suriye politikası sonucu ülkemize akın eden sığınmacılar nedeniyle ulus olarak ağır bir bedel ödüyoruz. Kayseri’deki gibi üzücü olaylar toplumdaki öfkeyi artırıyor. Tabii ki “Hemen gitsinler” denilemez. Milyonlarca insanı geri göndermek kolay değil. Hatta mümkün değil... Ancak, bir plan içinde bu sorunu çözmeye, sığınmacı sayısının azaltmaya çalışmak, ülkemizin ve ulusumuzun bekası için şart görünüyor. Bunu istemek, toplumumuz için meşru bir haktır. İnsanlarımızın önemli bölümü açlık çekerken, sığınmacıları doyurmanın akıllıca bir iş olduğu söylenebilir mi? Müsavat Dervişoğlu’nun dediği gibi “Artık zoraki misafirliğin sonuna gelinmiştir!” Haram mı, değil mi? AKP döneminde daha da büyüyen şans oyunları, Diyanet İşleri’nin fetvasına göre HARAM... Diyanet “Şans oyunları kumardır” diyor. Yine Diyanet’e göre, alkollü içki içmek de HARAM... Tabii ki, içmek haram olduğuna göre satmanın da haram olması lâzım ama... Devlet, Diyanet’in kumar saydığı (Milli Piyango, Sayısal Loto, Spor Loto, Şans Topu, İddaa, At Yarışları gibi) şans oyunlarından ve haram ilan ettiği alkollü içki satışlarından çok büyük vergi geliri elde ediyor. Diyanet İşleri’nin açıklamalarına göre bunlardan elde edilen paraların tamamı HARAM... Durum böyle olunca, imamlar, müezzinler, vaizler ve tüm Diyanet İşleri maaşlarını bu haram paralardan alıyorlar demektir. Kumar ve içki vergilerinden maaş almak caiz midir, değil midir? Diyanet bu konuda bir fetva vermeli! TEBESSÜM Temel’in değişmeyen yaşı... Arkadaşları Temel’e yaşını sormuşlar “40 yaşındayım” demiş... Aradan bir yıl geçmiş. Yine sormuşlar. Temel yine “40 yaşındayım” demiş... Üçüncü yıl Temel yine “40 yaşındayım” deyince arkadaşları: “Yıllardır neden hep 40 yaşında olduğunu söylüyorsun?” diye kızmışlar. Temel “Erkek adam sözünden dönmez!” diye cevap vermiş! GÜNÜN SÖZÜ Acımak özveridir, erdemdir ama fazlası zarar getirir!",https://www.sozcu.com.tr/bizim-insanlarimiza-kim-aciyacak-p64186
Rahmi Turan,Nereye gittin ey vicdan?,10 Temmuz 2024,"Aldatıldığına inanan vatandaşlar haykırıyor: “Adaletin bu mu TÜİK?” “Allah’tan korkun be!” “Vicdanınız nereye gitti?” Halkı böyle acı acı söyleten, iktidarın talimatlarıyla hareket ettiği görülen Türkiye İstatistik Kurumu’nun (TÜİK) açıkladığı gerçek dışı enflasyon rakamları! TÜİK’e göre yıllık enflasyon yüzde 71.6, bu yılın ilk 6 ayında ise yüzde 24.73... TÜİK’in bu son yönetim kadrosu uslu uslu, iktidarın sözünü dinliyor, rakamları düşük tutup nabza göre şerbet veriyor. Daha önce söz dinlemeyen 6 başkan görevden alınarak kapının önüne konulmuştu! Yeni başkan koltuğunu kaybetmek istemediği için söz dinliyor ama bunun faturasını milyonlarca memur ve emekli ödüyor! Memur ve emekli maaşları, TÜİK’in açıkladığı yılın ilk 6 ayının enflasyonuna göre belirlendiği için, maaş artışları da gerçek enflasyonun yaklaşık yarısı kadar oldu. Bunu “Bağımsız Enflasyon Araştırma Grubu ENAG’ın rakamlarına göre” söylüyoruz. Deneyimli akademisyenler ve uzman profesyonellerden oluşan ENAG yıllık enflasyonu yüzde 120.6, altı aylık enflasyonu ise yüzde 41.16 olarak açıkladı. Eğer maaşlar gerçek enflasyon rakamlarına göre belirlenseydi, memur ve emekliler yüzde 40 dolayında zam alacaklardı. Milyonlarca memur ve emekli TÜİK’in kurbanı oldu. Ee... Onlar kızmasın da, kim kızsın? ★★★ TÜİK Başkanı Erhan Çetinkaya dün enflasyon hesaplanmasıyla ilgili bir açıklama yaparak: “Dünyada enflasyon nasıl hesaplanıyorsa, Türkiye’de de öyle hesaplanıyor!” dedi, şaşırttı herkesi! Ekonomistler, TÜİK Başkanı’nın bu sözlerine kıkır kıkır güldüler. Bizim bildiğimiz tüm demokratik Batı ülkelerinde TÜİK ve Merkez Bankası gibi önemli devlet kurumları bağımsızdır, hükümetten talimat almaz, gerçek ne ise onu yansıtırlar. Batı ülkelerinde “söz dinlemiyorlar” diye 6 yılda 6 istatistik kurumu başkanı görevinden alınmamıştır. Çünkü o ülkelerde “görev teminatı” vardır. Kendileri istifa etmezlerse, görev sürelerinin sonuna kadar onları hiçbir güç kapı dışarı edemez! Bunun tersi ancak antidemokratik ülkelerde olur! Rakamlar hayali olunca... Ekonomi yazarı Alâattin Aktaş, TÜİK’in devlet sırrı gibi sakladığı enflasyon sepetinin peşine düşmüş, polis hafiyesi gibi araştırıp bazı bilgilere ulaşmış... TÜİK’in enflasyon sepetindeki rakamlar komik: - Uzman doktor muayenesi 34 lira... - Kira 5 bin 845 lira... - Zeytinyağı 133 lira... - Peynir 147 lira... - Yumurta 2 buçuk lira... - Ekmeğin kilosu 35 lira 26 kuruş (Tanesi yaklaşık 7 lira)... - Kuru soğan 7 lira 76 kuruş, vs... Rakamlar böyle hayali olunca haliyle enflasyon da düşük çıkar! TÜİK yöneticileri iktidarı kızdırmamak ve yerlerinden olmamak için korkudan böyle yapıyor diyelim... Peki, iktidar bunu kendine nasıl yakıştırıyor? Masa başında hazırlanan enflasyon rakamlarına dayanarak verdiği düşük maaşlarla milyonlarca insanımıza nasıl kıyıyor? TEBESSÜM Mini etek ve otomobil! Temel, yakın arkadaşı Dursun’a başından geçen ilginç bir olayı anlatmış: “Bir gün yolda çok güzel sarışın bir kadın durdu, beni arabasına aldı. Havadan-sudan konuştuk. Bir süre gittikten sonra sarışın kadın arabayı kuytu bir köşeye çekti. Mini eteğini iyice yukarı çekip, bana baygın baygın acayip bir şekilde bakarak: ‘Hiç çekinme. Benden ne istersen alabilirsin’ dedi, ben de arabasını aldım!” Dursun onaylar gibi başını sallayarak: “Valla iyi etmişsin” demiş “Zaten mini etek sana hiç yakışmazdı!” GÜNÜN SÖZÜ Kararlarınızı kalbinizle değil, aklınızla verin!",https://www.sozcu.com.tr/nereye-gittin-ey-vicdan-p64397
Rahmi Turan,“Katil Esed” Sayın Esed oldu,15 Temmuz 2024,"İtiraf etmek gerekir ki, yıllardır uyguladığımız Suriye politikamız çok yanlıştı... Bu yüzden olay sonunda kördüğüm haline geldi, hem Suriye’ye, hem de bize büyük zarar verdi. “Şam’da Emevi Camii’nde cuma namazı kılacağız” diye Suriye’deki muhalif grupları ısrarla destekledik. Hedefimizin, Suriye Devlet Başkanı Esad’ın devrilmesi olduğunu açıkladık. Esad can havliyle “İmdat” diye haykırarak Rusya ve İran’ı yardıma çağırdı. 2015 yılında Rusya askeri olarak resmen Suriye’nin yanında yer alınca dengeler Esad’ın lehine değişti. O tarihte bizimkiler Esad’ın adını “Esed”e çevirerek “Katil Esed, Suriye’de vahşet yapıyor, halkına zulmediyor” diye bağırıyorlardı. Aradan yıllar geçti, Esad devrilmedi ve sonunda paçayı kurtardı. 2018 yılında ABD Senatosu’nda Suriye ordusunun iç savaşı kazandığı açıklandı. Buna rağmen bizimkiler “Katil Esed”, “Suriye halkını Esed’den kurtarmak için Suriye’ye girdik”, “Eli kanlı katille masaya oturmayız” söylemlerine devam edip siyasi gerginliği sürdürdüler. Sonuçta bu ağır yükün altından kalkamadık. Rusya arabuluculuk yapınca “Katil Esed” şimdi bir anda “Kardeşim Esed”e dönüştü. Cumhurbaşkanı Erdoğan, Suriye Devlet Başkanı Esad’ı davet edebileceğini söyledi. Suriye Dışişleri Bakanlığı “Erdoğan ve Esad, Bağdat’ta görüşebilirler” diye açıklama yaptı. Suriye konusunda akılcı bir çözüm şart görünüyor. Türkiye olarak büyük zarara uğramış durumdayız. Hatalı Suriye politikamız, ekonomimizin çöküşünde önemli rol oynadı, ülkemiz Suriyeli sığınmacıyla doldu, sorunlar çığ gibi büyüdü. Şimdi, milyonlarca sığınmacıyı geri gönderebilir miyiz? Bu mümkün değil! Hayal etmek bile zor. Belki bir kısmını geri yollayabilirsek, ne mutlu bize... Malûm, zararın neresinden dönülürse kârdır. AKP politikaları bizi Suriye bataklığına sapladı, yanlış hesaplar Şam’dan döndü! Şimdi “Bu belâdan nasıl kurtulacağız?” diye çırpınıyoruz! Yazık oldu kaybedilen yıllara ve milyarlara! Yüzüne nasıl bakacak? ATA Parti Genel Başkanı Namık Kemal Zeybek işin başından beri AKP’nin Suriye politikasının yanlış olduğunu söylüyordu... Cumhurbaşkanı Erdoğan’ın “Esad’la görüşebileceği, Suriye ile diplomatik ilişkilerin yeniden kurulabileceği” mealindeki sözlerine tepki gösteren Zeybek, “‘Katil ve terörist Esed’ diye defalarca suçladığınız Suriye Devlet Başkanı şimdi sizin için ‘Sayın Esad’ oldu. Merak ediyoruz, bunca suçlamadan sonra Beşşar Esad ile nasıl görüşüp kucaklaşacaksınız? Ya Esad sizden açıkça özür dilemenizi isterse, o zaman ne yapacaksınız?” diye sordu. Cevabı merak konusu olan bir soru bu... Hayatın her alanında olduğu gibi siyasette de yanlış yolda gidilince doğru yere varılamıyor! TEBESSÜM Usta dilenci! Ekonomik kriz ülkede dilencilerin sayısını da artırdı. Temel sokağın köşesinde dilenen kör bir dilenci görünce acıyıp para vermiş... Ertesi gün bakmış, dilenci yine aynı yerde... Fakat bu defa kör değil, topal olmuş! Üçüncü gün dilenci yine orada ama bu defa sağır ve dilsizmiş... Temel kızarak: “Ulan dilenci” demiş “Neden her gün başka bir herif oluyorsun?” Dilenci boynunu bükmüş: “Ne yapayım abicim, insanlar hep yenilik istiyorlar!” GÜNÜN SÖZÜ Gençlere çok nasihat vermek yerine onlara “iyi örnek” olmalı.",https://www.sozcu.com.tr/katil-esed-sayin-esed-oldu-p66268
Rahmi Turan,AKP iktidarının “Ateş”le imtihanı!,07 Temmuz 2024,"Bir devlet adaletle yaşar! Devlet, adalet dağıttığı ölçüde güçlüdür. “Adaletin olmadığı yerde huzurun sağlanmayacağı, refahın olmayacağı ve adaletin olmadığı bir devletin ayakta kalamayacağı” bizzat Cumhurbaşkanı Erdoğan’ın sözleridir. Nitekim tarih, adaletsizlik sonucu çöken devletlerle doludur. Peki, Türkiye’de adalet var mı? Var olmasını gönülden diliyoruz ama yaşanan olaylar inancımızı sarsıyor, ruhumuzu karartıyor! Adında “Adalet” olan iktidar partisi (Adalet ve Kalkınma Partisi) “Sinan Ateş” davasıyla 22 yılın en büyük sınavlarından birini veriyor. Ülkü Ocakları eski Genel Başkanı Sinan Ateş’in, Başkent Ankara’da güpegündüz pusu kurularak kalleşçe öldürülmesine ilişkin davanın ilk duruşması 5 gün sürdü ve 5 celse sonunda mahkeme 22 sanıktan 10’u için tahliye kararı verdi. Dava 19 Temmuz’a ertelendi. ★★★ Mahkemedeki gidişat, adalet arayan Sinan Ateş’in dertli eşi Ayşe Ateş’e ve gözü yaşlı annesi Saniye Ateş’e umut vermiyor. Azmettirici olarak yargılanan eski Ülkü Ocakları yöneticisi Tolgahan Demirbaş’ın, eski MHP Milletvekili Olcay Kılavuz’un evinde yakalanmasının dosyaya girmesi talebinin bile reddedilmesi, adaletin sağlanacağına dair umutları zayıflattı. Davayı soruşturan savcıların sürekli değiştirilmesi ve katilin kaçtığı aracın kime ait olduğunun araştırılmaması, Ateş ailesinin endişelerini arttırıyor. ★★★ Oğlunun “Beni öldürecekler” diyerek verdiği MHP’li isimleri mahkeme salonunda açıklayan anne Saniye Ateş: “Bunlar devletin üstünde devlet mi? Oğlum çelik yelekle gelip ‘Bana suikast düzenleyecekler anne’ demişti. Ankara’nın göbeğinde kime gözdağı veriyorlar? Daha kaç Sinan öldürülecek?” dedi. Acılı eş Ayşe Ateş, kocası Sinan Ateş’in bazı MHP’li siyasetçilerin adını vererek kendisine ‘Beni öldürtmek için kapı kapı dolaşıp kiralık katil arıyorlarmış!’ dediğini açıklayarak: “Cinayetin failleri ve müdafileri bu siyasi cinayeti ‘alacak-verecek davasına’ indirme çabasında. Bir kumpas tiyatrosunun ilk bölümü sonlandı. Biz bu yargılamaya, eksik iddianameyle yapılan ‘yarım mahkeme’ diyoruz. Bu cinayeti ‘FETÖ yaptı’ diyerek kapatmak istiyorlar.” dedi. ★★★ Ortada örgütlü bir siyasi cinayetin olduğu apaçık belli... CHP Genel Başkanı Özgür Özel’in dediği gibi “Artık mızrak çuvala sığmıyor.” Türkiye’de hukuk var mı, yok mu? Önemli sorun bu! Sonuçta “Kamu vicdanını rahatlatacak bir karar” çıkmazsa, “Ateş davası” iktidar partisi AKP’yi de tutuşturacak!  Orhan Ayhan “Guinness Rekorlar Kitabı”na girdi Dünkü sevdiğim haberlerden biri şuydu: “Orhan Ayhan, Guinness Dünya Rekorlar Kitabı’na girdi” Her yıl basılan “Guinness” dünyada kırılan rekorları ve ilginç özellikleri kayda geçiren önemli bir referans kitabıdır. Orhan Ayhan, 1957 yılında Son Posta Gazetesi’nde spor muhabiri olarak gazeteciliğe başlamış, 1962 yılında TRT İstanbul Radyosu’nun açtığı “Spor spikerliği” imtihanında birinci olunca meslek hayatına TRT’de devam etmişti. Futbol maçlarını en heyecanlı anlatan spikerlerden biri olan Orhan Aydan, daha sonra uluslararası boks maçlarını da aynı başarıyla naklederek alanında rakipsiz hale gelmişti. “Guinness Dünya Rekorlar Kitabı” yönetimi, Orhan Ayhan’ın 61 yıl 275 gün ile dünyada en uzun kariyere sahip erkek spor spikeri unvanını elde ettiğini açıkladı. “Ülkem adına mutlu ve gururluyum” diyen rekortmen Orhan Ayhan bugüne kadar 8500’ün üzerinde futbol ve boks maçı anlatmış bulunuyor. GÜNÜN SÖZÜ Başarılı olmanın yüzde 20’si şans ve yetenek, yüzde 80’i çalışmaktır.",https://www.sozcu.com.tr/akp-iktidarinin-ates-le-imtihani-p63815
Rahmi Turan,Motosiklet cehennemi,30 Temmuz 2024,"“Bu ülkede bozulmayan bir şey kaldı mı?” diye sormuştum. Çok sayıda mektup geldi, herkes bozulan kurumları, kuralları, insanları anlattı. “Bir dokun, bin ah işit” denir ya, aynen öyle! Bunların arasında çok sayıda “motosiklet” ve “scooter”lerden şikayet edenler var. Bir okurum şöyle anlatıyor: “Bodrum’da yaşıyorum. Burada kurala uygun hareket eden motosiklet sürücüsü görmedim desem yalan olmaz. Hele Gündoğan mahallesinde... İnsanların yürüyüş yolunda bile kasksız, muhtemelen ehliyetsiz sürücülerin kullandığı motosikletler vızır vızır gidip-geliyor, yayaları rahatsız ediyor, aracı hızlı sürüp tehlike yaratıyorlar ama denetim yok. Kural tanımazlar bunlar: Kask takmıyorlar, şerit ihlali yapıyorlar, yayalara saygı göstermiyorlar, seyir halinde cep telefonu kullanıyorlar, hız sınırını aşıyorlar... Dayanamadım, kasksız bir motosikletliyi durdurup “Evladım, hem kaskın yok, hem çok hızlı gidiyorsun.” dedim. “Ne yapayım amca, ben rüzgarın oğluyum, rüzgar uçuruyor beni...” diye cevap verdi. Birkaç yaya daha müdahale edince küfredip gitti! Bodrum’daki feci motosiklet kazasında bir süre önce iki gencin öldüğünü de belirteyim.” ★★★ Motosiklet ve benzeri araç kullanmak için ehliyet gerekiyor. Motorun büyüklüğüne, gücüne göre yaş sınırlaması değişiyor. Fakat kullananların çoğunda ehliyet olmadığı da bir gerçek! ■ Ehliyetsiz motosiklet kullanan sürücülere uygulanacak ceza 12.978 lira... ■ Kask kullanmak zorunlu. Kask takmayan sürücülere ve arkasında oturana verilecek ceza her biri için 951 lira. ■ Motosikletle kırmızı ışıkta geçmenin ve yanlış yerde park etmenin cezası 1507 lira. ■ Karayolları Trafik Kanunu “Yayaların güvenliğini sağlamak amacıyla kaldırımlar ve yayalara ayrılmış bölgelerde motorlu araç kullanmak yasaktır.” diyor. Cezası 2024 yılı için 1508 lira! ■ Yaya geçidine saygı göstermeyen otomobil ve motosikletlere verilecek ceza da 3136 lira. Bu cezalar uygulanıyor mu? Kim denetliyor bunları? Denetlenmeyen yerde hiçbir ceza caydırıcı olmaz! ★★★ Başka bir okurum: “Bodrum’un birçok yerinde, özellikle Gündoğan’da sadece yayalara ait yürüyüş yolunda motosikletlilerle tartıştık, kavga ettik, şikayet ettik, kimsenin umurunda olmadı!” diye yazıyor. Kural tanımayan motosikletliler, yaya kaldırımlarından gidiyor, sağdan soldan yollara fırlıyorlar, ters yönde gidiyor, girilmezden giriyorlar, kendileri için de karşı taraf için de tehlike yaratıyorlar! Böyle başıbozukluk olmamalı... Mutlaka çok sıkı denetimler yapılmalı, düzen sağlanmalı, yollar güvenli hale gelmeli. Cezalar az değil ama uygulama “yok” denilecek kadar az! GÜNÜN SÖZÜ Çalışmadan iyi bir geleceğe kavuşulduğu görünmüş şey değildir.",https://www.sozcu.com.tr/motosiklet-cehennemi-p69691
Rahmi Turan,Millet bu ıstırabı 4 yıl daha çekemez!,08 Temmuz 2024,"Normal seçim 2028 yılında... Peki, erken seçim olur mu? Millet 4 yıl daha, derin acıları çekebilir mi? Bu imkânsız görünüyor! Ülkemizde yaşayan 86 milyon nüfusun, 66 milyonu buna dayanamaz, mutfaktaki düdüklü tencere gibi ötmeye başlar, sonunda patlar! Mehmet Şimşek Bey’in aklını başına toplaması lâzım! Sadece vatandaşa kemer sıktıran tedbirlerle ekonomik yıkımdan kurtulamayız. ★★★ AKP, ülkedeki yoksulluğun ve pahalılığın konuşulmasını istemiyor, sürekli gündem değiştirmeye çalışıyor ama, bir yandan da fiyat artışlarını bindirmeye devam ediyor. Sen elektriğe, akaryakıta, vergilere acımasız zamları yükledikten sonra alay eder gibi: “Enflasyon düşme eğiliminde... Vatandaşı ezdirmeyeceğiz!” dersen, herkesin aklıyla dalga geçmiş olursun. Ey Maliye Bakanı Mehmet Bey! “Gelişmekte olan ülkeler içinde en yüksek asgari ücret bizde.” diyerek asgari ücretlilerin bu maaşla 6 ay daha geçinmelerini istiyorsun ama senin çarşı-pazardan haberin yok! Cesaretin varsa zahmet edip bir dışarı çık, dolaş, pazarları gez, manavlarla, kasaplarla konuş... O zaman göreceksin vatandaşın gözyaşlarını, duyacaksın insanların çığlıklarını... Acemi doktor hastasını öldürmüş, “İşte seni acılardan kurtardım” demiş. Ölünce bütün acılar bitiyor! Acemi doktor gibi olma! Becerini göster, öldürmeden tedavi et hastayı! ★★★ Ülkede her şeyi bu iktidar bozdu. “Faiz sebep, enflasyon sonuç” dedi, “NAS var, sana bana ne oluyor?” dedi, tüm dünya merkez bankaları faiz yükseltirken, bizimkiler faiz indirdi, sonunda verdik yetkiyi, gördük etkiyi... Şimdi, o hataların tam tersi yapılarak krizden kurtulmaya çalışılıyor ama ekonomi treni raydan çıktı bir kere... Yoluna koymak zor mu zor! Fakat iktidar “Ekonomiyi ancak biz düzeltiriz” diye iddia ediyor, seçime 4 sene olduğunu hatırlatıyor. Düzeltecek gücünüz ve beceriniz olsa her şeyi bu kadar bozar mıydınız efendiler? Ülkedeki yüzde 20 varlıklı grup hariç, perişan olmayan yok! AKP’nin kalesi olan Rize’de bile bağırdılar: “Geçinemiyoruz!” Hal böyleyken, millete 4 yıl daha ıstırap çektirmenin savunulur yanı var mı? İktidarı kızdırmamak için enflasyon verilerinin çok düşük gösterilmesi de, acı acı gülünecek bir olay! İnsanlar aptal değil! Artık her şeyi görüyor, anlıyorlar! Kurşunlu ölüm tehdidi! Çirkinliklerle dolu bir ülke haline geldik! Haksızlık, hukuksuzluk, adaletsizlik, yoksulluk, yasa tanımazlık var... Daha daha ne var? “Kurşunlu tehdit” var. Yani ölüm tehdidi! Ülkü Ocakları Genel Başkan Yardımcısı Burak Kılıç, Ankara’da “Sinan Ateş suikastı”na ilişkin siyasi davayı takip eden gazetecileri (Barış Terkoğlu, Timur Soykan, İsmail Saymaz, Erk Acarer ve Alican Uludağ’ı) “Kurşun” göndermesi yaparak tehdit etti... Olaya sert tepki gösteren Türkiye Gazeteciler Cemiyeti (TGC): “İktidar ortağı MHP yöneticileri, meslektaşlarımızın can ve iş güvenliğini hedefe koyan açıklamalarına her gün bir yenisini eklemektedir. Siyasetçilerin, gazetecileri tehdit etmesi suçtur. Yargıyı ve İçişleri Bakanlığı’nı göreve davet ediyoruz. Bu tehditlerle ilgili önlem alması gerekenlerin hiçbir şey yapmaması da suçtur” diyerek yetkilileri göreve davet etti. Haftanın ninnisi! ”Çalışanlarımız ve emeklilerimiz başta olmak üzere, milletimizin her kesiminin üzerindeki yükü azaltmak ve ‘Kalıcı refah artışı’ sağlamak için gereken adımları atıyoruz. Enflasyon ile kararlı mücadele ve finansal istikrarı sağlamak, önceliğimiz olmayı sürdürecektir.” (İmza: Çalışma ve Sosyal Güvenlik Bakanı Vedat Işıkhan) Bakan’ın bu sözlerine inanan var mıdır dersiniz? GÜNÜN SÖZÜ Bilgi insana cesaret ve tevazu verir. Cehalet ise küstahlık!",https://www.sozcu.com.tr/millet-bu-istirabi-4-yil-daha-cekemez-p63987
Rahmi Turan,AKP’ye öcü CHP’ye cici,29 Temmuz 2024,"“Erken seçim” denilince iktidar “Öcü görmüş” gibi oluyor. “Neden?” diye sormaya gerek yok! Sebebi belli! Kaybetme korkusu! Hiçbir parti dayak yiyeceğini bildiği bir seçime girmek istemez! Bundan sonra, mühürsüz oy pusularını kabul ettirmeleri, “Atı alıp Üsküdar’ı geçmeleri”, trafoya kedi sokturmaları filan da çok zor! O zaman neden kabul etsinler erken seçimi? Burada CHP Genel Başkanı Özgür Özel’e düşen görev, halkın erken seçim talebini sürekli sıcak tutup, iktidarı zorlamak! AKP, seçimden yan çizdikçe daha çok puan kaybedecek. Öyle bir an gelecek ki, seçimi kabul etmek zorunda kalacak. Bu tamamen CHP Genel Başkanı Özgür Özel’in izleyeceği politikaya bağlı… Halk “Yandım Allah” diyor. İnsanlarımız, Cumhuriyet tarihinde (İkinci Dünya Savaşı yılları hariç) hiç böyle yoksul duruma düşmemişti. Ekonomide, toplumsal huzurda, adalette, özgürlükte, bilimde, kültürde hep geri kaldık. Sürekli olarak aşağılara doğru sürükleniyoruz. Yapılan tüm anketlerde CHP’nin “Birinci parti” çıkması, artık vatandaşın canına tak dediğini ve AKP iktidarından umudunu kestiğini gösteriyor. Özgür Özel, SÖZCÜ yazarı Uğur Dündar ile SZC Televizyonu’nda yaptığı sohbette “Ben yumuşak muhalefet yapmam!” dedi… Dedi ama inanın ki şu güne kadar Özgür Bey’in bir sertliğini görmedik, duymadık. Sertlik, İsmet Paşa’nın, Demirel’in, Ecevit’in eski yıllarda yaptığı gibi olmalı, iktidarı dut ağacı gibi silkelemeli! Özgür Özel’in “Bu Pazar seçim olsa biz iktidara geliyoruz. AK Parti muhalefete düşüyor. Neden geciktireyim bunu? Erken seçimin iki tane teknik şartı var, ikisi de Erdoğan’ın elinde. Yapabilecek olsam yapmaz mıyım?” diye savunmaya geçmesi doğru değil! Özel, AKP Genel Başkanı Erdoğan’a her zaman meydan okumalı, halkın perişanlığını dile getirip, AKP’nin seçimden kaçtığını her fırsatta her yerde bağıra bağıra söylemeli. İktidarın, sokak hayvanları için hazırladığı ‘Katliam Yasası’nı da en sert şekilde eleştirip, pahalılık konusunda yapacağı büyük mitinglerle AKP’yi silkelemeli! CHP iktidara hiç bu kadar yakın olmamıştı! Bundan sonrası liderin ve ekibinin becerisine bağlı! Özel’i karşılamayan Feyzioğlu  ödüllendirildi! Bir vakitler ülkemiz için umut veren bir hukuk adamı gibi görünen Metin Feyzioğlu, sonra birden “U dönüşü” yaparak iktidara yanaşıp Saray’ın adamı olmuş, Cumhurbaşkanı Erdoğan da onu Lefkoşa Büyükelçisi yaparak ödüllendirmişti… Feyzioğlu, Barış Harekâtı’nın 50’nci yıldönümünde Kıbrıs’a giden CHP lideri Özgür Özel’i karşılamayarak görevini yapmayınca, CHP onun bu ayıbını Dışişleri Bakanlığı’na bildirmişti. Sonuç ne mi oldu? Dışişleri Bakanlığı, Feyzioğlu’nun bu kaba davranışını pek beğenmiş olacak ki, onu ödüllendirip, çok önemli bir görev olan Prag Büyükelçiliği’ne tayin etti. Özgür Özel, Metin Feyzioğlu için “Eskiden iktidara muhalifti. Sonra ne olduysa 180 derece birden dönüş yaptı!” diyor, birçok CHP’li de Feyzioğlu’nun koltuk sevdasını eleştiriyor. Bence fazla kızmasın, fazla üzülmesinler. Bizdeki siyaset, Metin Feyzioğlu gibilerle doludur! TEBESSÜM Çapkın kocaya ceza! Kadın, komşusu olan hanımı kutlar: “Ooo, elbisen çok güzel” “Evet, kendisini affetmem için kocam armağan etti” “Ne oldu, anlat bana” “Bürosuna gidip kapıyı vurmadan içeri dalınca bir de ne göreyim? Yanında çalışan kızla öpüşmüyor mu?” “Yaa? Peki, affettin mi?” “Hayır, daha affetmedim. Bana bir de tek taş pırlanta yüzük almasını bekliyorum!” GÜNÜN SÖZÜ İnsanlar, nokta kadar menfaat için virgül gibi eğilmemeli!",https://www.sozcu.com.tr/akp-ye-ocu-chp-ye-cici-p69426
Rahmi Turan,Bu yama artık dikiş tutmaz!,12 Ağustos 2024,"İktidar partisi savruldukça savruluyor. Dini kullanarak yola çıkan AKP’yi var eden ve yükselten samimi dindarların bile yavaş yavaş partiden koptuğu haberleri geliyor. 22 yıl sonunda onlar da hayal kırıklığına uğramış durumdalar! Çünkü ülkenin yolsuzluk ve yalana battığına tanık oldular. Mütedeyyin (dindar) insanlar, üzüldüler. Görünen o ki, artık bu yama dikiş tutmayacak! ★★★ AKP’nin 22 yıldır devam eden iktidarında Türkiye o kadar çok şey kaybetti ki, iktidar değişse bile 22 yılda açılan yaralar 40 yılda tedavi edilemez! Türkiye’nin daha büyük kayıplara uğramaması için en kısa zamanda erken genel seçime gitmek artık zorunluluk hâline geldi... Çöken ekonominin bu yönetim tarzıyla, zihniyetle düzelmesi mümkün görünmüyor. Ali Babacan’ın dediği gibi “Hukuk olmadan, adalet olmadan ekonomi olmaz!” “Ben Anayasa Mahkemesi’nin kararlarını tanımam, uymam, saygı da duymam” derseniz, her geçen gün geriye gider, uygar dünyadan koparsınız! Milli Eğitim’e tarikat ve cemaatleri karıştırırsanız, ülkeye bundan daha büyük bir kötülük yapamazsınız. Bilim ve teknolojiden uzak, hurafelere inanan, cahil bir gençlik yetiştirmiş olursunuz. Bu da bir “beka sorunu” olur. ★★★ AKP iktidarı 22 yılda Türkiye’yi uluslararası alanda ne duruma getirdi, şöyle bir bakalım: - Hukuk ve demokraside dünyada 178 ülke arasında 148’inci durumdayız. - Avrupa’da 45 ülke arasında hukuk ve demokraside sondan ikinciyiz. Sonuncu Belarus. - Basın özgürlüğünde 180 ülke arasında 158’inciyiz. - Yolsuzluk algı endeksinde 180 ülke arasında 101’inciyiz. - İnsani Özgürlük endeksinde 165 ülke arasında 128’inciyiz. Uluslararası bu sonuçlar, çok üzülmemiz gereken hazin bir tablodur! ★★★ Bir ülke yasaklar, baskı ve dayatma ile, Hazine garantili müteahhitlere para dağıtmakla asla gelişemez, hep geriye gider! AKP zamanında, yandaş zenginler kimseye nasip olmayan imkânlara sahip oldukları gibi, büyük vergi aflarıyla da servetlerine servet kattılar. Adı “Adalet ve Kalkınma Partisi” olan bu parti döneminde Türk milleti adalet ve kalkınmaya hasret kaldı! Motosiklet sorununda Bakanlık sınıfta kaldı! “Motosiklet cehennemi” başlıklı yazım nedeniyle yurdun her yanından, çok sayıda destek mesajları aldım. Antalya’dan Erman Gökçimen: “Çok önemli bir konuya parmak bastınız. Motosiklet sürücüleri, trafiğe kapalı yollarda, parklarda, yaya geçitlerinde, yürüyüş yollarında, araçlarını korna çalarak yayaların üzerine sürüp tehlike yaratıyorlar. Hiçbir denetim yapılmıyor.” İstanbul’dan Cem Muşkara “Ülkemizde hızla artan motosiklet sayısı, motosiklet adabını solladı geçti. Bu konuda İçişleri Bakanlığı sınıfta kaldı! Motosiklet, kanunsuz ve usulsüz kullanılan araç haline geldi. Çünkü denetim SIFIR.” Bodrum Gündoğan’dan Yusuf Koca: “Gündoğan’ın yürüyüş yolunun ucunda ‘Motorlu araçlara yasak’ tabelası var. Bari o tabelayı kaldırsınlar da yiğitlik onlarda kalsın!” Samsun’dan Akber Aktün: “40 yıldır motosiklet kullanıyorum. Ne yazık ki yollardaki kural tanımaz, eğitimsiz sürücüler beni üzüyor. Denetim olmadığı için sorun artarak devam edecek.” Ayvalık’tan Fevzi Özer: “Biz her konuda aynıyız, düzgün yanımız yok. Motosiklet denetimi, lakaytlık burada da aynı.” Alaçatı’dan Mete Durdağ: “Bodrum Gündoğan’da olanlar Alaçatı için de aynen geçerli. Risk ve tehlike dolu!” Kuralsız motosikletliler bütün Türkiye’nin sorunu! Başta İçişleri Bakanı Ali Yerlikaya olmak üzere tüm yetkililere duyurulur! GÜNÜN SÖZÜ Medya özgürlüğü tüm özgürlüklerin en büyük güvencesidir!",https://www.sozcu.com.tr/bu-yama-artik-dikis-tutmaz-p73663
Rahmi Turan,Atatürk’e saygısızlık!,31 Ağustos 2024,"30 Ağustos, Türk ulusunun kara talihini yendiği ve âdeta yeniden doğduğu muhteşem bir gündür. Dün, 30 Ağustos Zaferi’ni, 102 yıl önce Atatürk’ün önderliğinde yarattığımız büyük destanı coşkuyla kutladık. AKP iktidarı, Atatürk’ün başkomutanlığında kazanılan böyle zaferlere soğuk bakıyor ama Türk ulusu yaşlısıyla, genciyle bu muhteşem günden haklı bir gurur duyuyor. Dün, yurt genelinde yapılan yürüyüşlerin, fener alaylarının, gösteri ve söyleşilerin ayrı bir güzelliği vardı. Geçen yüzyılın başlarında vatanımıza göz dikenlere karşı yaptığımız bu eşsiz mücadele ile Türk ulusu, kendisini hiç bir kuvvetin esir alamayacağını bir kez daha kanıtladı. ★★★ Her yerde olduğu gibi dün Bodrum Gündoğan’da da 30 Ağustos Bayramı’nı kutladık, muhteşem zaferin Başkomutanı Mustafa Kemal Atatürk ve silah arkadaşlarına şükranlarımızı dile getirip “Mekânları cennet olsun” dedik. Nerede? Biraz ötesinde çöp konteynerlerinin bulunduğu, utanç verici, izbe bir köşeye dikilen Atatürk heykelinin önünde tören yapmak bana azap verdi, erkenden oradan kaçtım. Bodrum Belediyesi’nin, uzun yıllardan beri Atatürk’e karşı yaptığı büyük ayıp bu! Her yıl tekrar tekrar yazıyorum, “Atatürk’e bu saygısızlığı yapmayın!” diyorum ama Atatürk’ün kurduğu partinin belediyesi “Bana mısın?” demiyor, Atatürk heykeline yakışır, güzel, saygın bir yer bulamıyor! Beş para etmez bir “Tekerlek Heykeli”ni, “Günün doğuşunu simgeliyor” diyerek Gündoğan sahilinin en mutena yerlerinden birine yerleştiriyorlar... Benzersiz bir dünya liderine, anasız-babasız kalmış yetim bir çocuk gibi yolun kuytu köşesini lâyık görüyorlar! Heykeller meydanlara dikilir efendiler, böyle izbe köşelere tıkılmaz! Bu rezalet uzun yıllardan beri devam ediyor. Yeni gelen hiçbir belediye başkanı da Atatürk heykelini, ona yakışır bir yere taşımayı akıl edemiyor! ★★★ Almanya’da yaşayan Avrupa Atatürkçü Düşünce Dernekleri Federasyonu Genel Başkanı Dursun Atılgan yaz tatilini Bodrum’da geçiriyor. Dursun Atılgan, Gündoğan’daki Büyük Atatürk Heykeli’nin bulunduğu kuytu köşeyi görünce âdeta şoke oldu, derin bir üzüntü içinde “Yazık! Ata’mıza başka yer bulamamışlar mı?” dedi. 30 Ağustos ve yaza veda! 30 Ağustos Zaferi dün Bodrum’un kültür merkezlerinden biri olan Dibekli Han’da da, Mustafa Kemal Ulusu’nun usta işi söyleşisiyle kutlandı. Atatürk’ün kütüphanecisi Nuri Ulusu’nun oğlu M. Kemal Ulusu, babasının anılarına dayanarak “İnsan Atatürk”ü anlattı. Alkışlanan güzel bir program oldu. Ulusu, program sonrasında “Atatürk’ün Yanı Başında” adlı kitaplarını imzalayarak izleyicilere armağan etti. Bodrum Gündoğan’da, temiz çevre ve sağlıklı yaşam için büyük çaba sarf eden Prof. Dr. Cavit Avcı, 30 Ağustos nedeniyle, bizzat kendisinin ürettiği “Küçük Çiftlik Evi”nde bir parti düzenledi. Bodrum’da emeklilik hayatlarını sürdüren 25 doktorun ve bir kısım Gündoğan’lıların katıldığı davette, hem 30 Ağustos kutlandı, hem de “Yaza veda” edildi. Yarın 1 Eylül, sonbaharın ilk günü... Fakat Bodrum yazdan daha güzel. TEBESSÜM Atatürk ve Yugoslav Kralı! 1933 yılında Türkiye’yi ziyaret eden Yugoslavya Kralı Aleksandar Karacorcevic onuruna Dolmabahçe Sarayı’nda bir davet verildi.  Kral Aleksandar bir ara, masada yanında oturan Atatürk’ün kulağına: “Biliyor musunuz Ekselans, İngiltere Başbakanı Llyod George, Anadolu’nun işgal edilmesini, Yunanistan’dan önce bize teklif etti ama ben işgali reddettim” diye fısıldadı. Kral Aleksandar, Atatürk’ten bir takdir ve teşekkür beklerken, ona tebessüm ederek bakan Atatürk şöyle dedi: “Geçmiş olsun majesteleri... Çok büyük tehlike atlatmışsınız!” GÜNÜN SÖZÜ Egemenlik milletin namusu, haysiyeti, şerefidir. (Atatürk)",https://www.sozcu.com.tr/ataturk-e-saygisizlik-p79316
Rahmi Turan,Yeni bir sığınmacı akını başlıyor!,20 Ağustos 2024,"86 milyonluk nüfusumuzun neredeyse tamamına yakını, ülkemizin sığınmacılar tarafından istila edilmesinden şikayet ederken, Dışişleri Bakanlığı’ndan müthiş bir yeni müjde (!) geldi. Iraklılara vizesiz kapılarımız açıyoruz! Ülkemize yüz binlerce (belki de milyonu aşkın) Iraklı daha geliyor! Onları barındıracak yerimiz-yurdumuz var mı? Kendi insanlarımız kiralık ev bulmakta zorluk çekerken o Iraklıları nasıl ve nerede barındıracağız? Ülkemizde, mevcut sığınmacılar büyük sıkıntı yaratırken, Iraklılara bu “yeni izin” neden verildi, bilinmiyor! ★★★ Dışişleri Bakanı Hakan Fidan, “15 yaş altı ve 50 yaş üstü Iraklıların, 1 Eylül’den itibaren Türkiye’ye vizesiz girebileceklerini” açıkladı. Bu yaş gruplarına milyonlarca Iraklı giriyor. Sınır kapılarında Iraklılara hiçbir güçlük çıkarılmayacak ve vize sorulmayacak. Pasaportuna damga vurduran, elini-kolunu sallayarak Türkiye’ye girecek. Peki, o vizesiz Iraklılar daha sonra ülkelerine geri dönecekler mi? İşte, sorun burada! Geri dönüş artık onların vicdanlarına kalmış bir şey! İster dönerler, ister dönmezler! Kim ne diyebilir ki? Kimse konut yetersizliğinden, kiraların yüksek oluşundan bahsetmesin. Yeni misafirlerimizde, ülkemizdeki kiralık konut krizi daha da büyüyecek, kiralar daha da yükselecek demektir. ★★★ Türkiye, Türk vatandaşları için, hayat şartları zor bir ülke ama sığınmacılar için âdeta bir cennet! Iraklılara vize serbestisi, Cumhurbaşkanı ve AKP Genel Başkanı Erdoğan’ın Irak’ı ziyareti sırasında kararlaştırılmış... Iraklılar tabii ki son derece memnun... Irak’ın nüfusu 46 milyon... Bu nüfusun yarısından fazlasının 15 yaş altı ve 50 yaş üstü olduğu tahmin ediliyor. 1 Eylül’den sonra Türkiye’ye kaç Iraklı gelir bilmiyoruz ama bu rakamın yüksek olacağını söylemek yanlış olmaz. Irak’ı terk edip Batı ülkelerine kapak atmaya can atan, hatta ölümü bile göze alan milyonlarca Iraklı, böyle bir fırsatı kaçırır mı? Halen yurdumuzda bulunan “10 milyon dolayında sığınmacıyı nasıl geri göndeririz?” diye hesaplar yaparken, sayıları daha da artacak! Yeni sığınmacılarımız vatana ve millete hayırlın olsun! ★★★ Maliye Bakanı Mehmet Şimşek “Ekonomimiz iyiye gidiyor” diye fazla yüksekten atmasın... 10 milyonu aşkın sığınmacının bulunduğu hiçbir ülkenin ekonomisi bu ağır yüke uzun süre dayanamaz, tam tersine bozulmaya devam eder! Her şeye para var, yangın söndürme filosuna para yok! Türkiye, her yıl olduğu gibi yine yangın dehşeti yaşadı! 15 Ağustos’tan bu yana, başta İzmir olmak üzere, 8’i büyük olan 247 yangın çıktı. Yurdun dört bir yanı alev alev yandı! Nerede orman yangınlarını söndürme uçaklarımız? Ne yazık ki büyük yangınlar için uçak filomuz çok yetersiz! Mevcut uçaklarımızın bir kısmını da bizdeki yangınlar başladığı sırada, komşuya yardım için Yunanistan’a yolladığımızdan, filomuz iyice zayıfladı! Bu defa biz, İzmir’deki yangını söndürmek için Azerbaycan’dan yangın söndürme uçağı bekledik! Her türlü lüks harcamaya para bulan, yandaş müteahhitleri milyarder yapan devletimiz, güçlü bir yangın filosu kurmaya para bulamıyor herhalde!   CHP Aydın Milletvekili Süleyman Bülbül “Sayın Cumhurbaşkanım, Saray’da yaptığınız harcamaları bir kenara bırakın, 13 tane uçağınız var. Satın o uçakları, gelin yangın söndürme uçakları alın” çağrısı yaptı. Bu yangınlar ne ilk, ne de son! Ormanlarımız yanmaya devam edecek. Ülkemizin geleceği göz göre göre kül oluyor. Bu gidişle çocuklarımıza, torunlarımıza, ormansız, çorak, kel bir ülke bırakacağız! GÜNÜN SÖZÜ Kazananlar hep haklıdır. Dünyanın adaletsizliği budur!",https://www.sozcu.com.tr/yeni-bir-siginmaci-akini-basliyor-p76386
Rahmi Turan,80 yaşında delikanlı,06 Ağustos 2024,"Gençliğin penceresinden bakıldığı zaman 80’li yaşlar çok uzak görünür. İnsanların çoğu, günün birinde 80 yaşını göreceğini düşünmez bile... Oysa zaman çok hızlı akar... Yıllar, göçmen kuşlar gibi uçup gider. Bir de bakarsınız ki, 80 yaşına ulaşmak gibi bir ayrıcalığa kavuşmuşsunuz... Peki, insan 80’li yaşlara gelince ne yapar? Hayata küser mi, her şeye boş verir mi? Kalan zamanının kısaldığını düşünerek üzülür mü? Kimi dostlar artık demir alıyor zamandan... Kimileri umut ve gayretle asılıyor hayata... Kimileri de yolun sonu olarak bakıyor. İleri yaşlarda en çok, eski yıllarda dinlenen şarkılar hatırlanıyor... Mesela büyük bestekâr Sadettin Kaynak’ın şarkısı gibi: “Enginde yavaş yavaş, Günün minesi soldu, Derdim bana arkadaş, Bugün de akşam oldu!” ★★★ Selçuk Alagöz... Kardeşi Rana Alagöz’le birlikte 1970’lerin, 80’lerin ünlü pop ikilisi... Yeşilçam’da “Aşka Tövbe” adlı bir filmde de oynayan Selçuk Alagöz aynı zamanda söz yazarı ve besteci... Söylediği Malabadi Köprüsü şarkısıyla zirve yapmıştı. Şarkıları hâlâ zevkle dinleniyor. 1967 yılında “Altın Mikrofon” yarışmasını kazanan, daha sonra yurt dışındaki konserlerde Türkiye’yi temsil eden Selçuk Alagöz “80 dilde şarkı söyleyerek” tarihe geçen bir müzisyen oldu. Selçuk Alagöz, önceki gün Bodrum Gümüşlük’teki Meşealtı’nda dostlarıyla birlikte 80’inci yaş gününü kutladı. 80 yaşında beyaz saçlı delikanlı gibiydi. Canlı, neşeli, hayata bağlı... “Bu yaşta neler hissediyorsun?” diye sordum. “80 yaş acı ve tatlılarla uzun bir yol ama aklım ve bedenim sanki yapışık kardeş... Biri seksen yaşında, diğeri onbeş” dedi. ★★★ Sanatçının eşi Birsen Alagöz... 53 yıllık evliler... Mutlular... Torunları var... Böyle uzun evliliklere günümüzde az rastlanıyor. Birsen hanım aynı zamanda şarkı sözü yazarı. Eşine armağan etmek için “Yaş Seksen Oldu” adlı bir şarkı sözü yazdı. Selçuk Alagöz, sekseninci yaşı için yazılan dizeleri çok beğendi, hemen besteleyip şarkı haline getirdi ve ilk defa yaş gününde misafirlerine okudu. Eşim Emel Turan ile Kemal Ulusu’nun eşi İlkin Ulusu hanımefendilerin “Hayat her yaşta güzel, 80’inde daha da güzel...” sözleri geceye damgasını vurdu. “Seksen yaş” şarkısı Şarkı sözü yazarı Birsen Alagöz’ün, 53 yıllık eşi sanatçı Selçuk Alagöz için yazdığı “Yaş seksen oldu” şarkısının sözleri şöyle: “Ne çabuk geçti yıllar, yaş seksen oldu, Seksen mevsim çiçekler yeşerdi, soldu, Acı, tatlı anılarla uzun bir yoldu. Aklım ile bedenim, yapışık kardeş, Biri seksen yaşında, diğeri onbeş. Gün geldi, tecrübeyle yaşlı sayıldık, Bazen de çocuk olduk, sevdik, sevildik, Doyamadık gençliğe, yetmedi güneş, Aklım ile bedenim yapışık kardeş, Biri seksen yaşında, diğeri onbeş. Akıl baharda, yazda, beden sonbahar, Kartopu oynamadan eridi karlar, Zıt kardeşler olsalar da, iyi ki varlar, Aklım ile bedenim, yapışık kardeş, Biri seksen yaşında, diğeri onbeş. TEBESSÜM “Türkleri yenemezsiniz”  Tarihe merak salan Temel, öğrendiklerini arkadaşı Dursun’la paylaşmak istiyor ve anlatıyor: “Yaa Dursun’cuğum... Fransa İmparatoru Napolyon ne demiş biliyor musun?” “Hayır, ne demiş?” “Türkleri öldürebilirsiniz ama yenemezsiniz!” demiş... “Harika!” “Peki, bir buçuk asır sonra Erdal İnönü ne demiş?” “Erdal İnönü önemli bir bilim adamı ve siyasetçidir. Ne demiş?” “Düşmana hacet yok... Kendi işimizi kendimiz görür, biz birbirimizi yeriz!’ demiş!” GÜNÜN SÖZÜ Yaşamın uzunluğu kadar, hedefi ve nasıl yaşandığı önemlidir.",https://www.sozcu.com.tr/80-yasinda-delikanli-p71351
Rahmi Turan,Spor tarihimizin en kara yılı!,14 Ağustos 2024,"İktidarın övünerek, böbürlenerek, âlâyı vâlâ ile ilan ettiği “Türkiye Yüzyılı” spor tarihimizin en kara dönemi oldu. Nasıl bir yüzyılsa, her alanda geri geri gidiyoruz! Spora siyaset girince, federasyonların çoğuna, bilgi ve deneyimi yeterli olmayan, eşten-dosttan, partililerden oluşan liyakatsiz kadrolar yerleştirince sonuç hüsran oldu! Paris Olimpiyat Oyunları’nda aldığımız sonuç tek kelimeyle “yüzkarası”dır! 86 milyon nüfuslu Türkiye, kabile devletlerinin bile gerisinde kalıp 64’üncü sırada yer aldı. Botsvana, Dominika gibi üçüncü dünya ülkelerinin haritadaki yerlerini bilenler var mı? Dünya haritasını açtığımız vakit o ülkeleri kolayca bulabilir misiniz? İşte biz, o bilinmeyen ufak ülkelerin bile gerisinde kaldık! ★★★ “Şen gittik, yaslı döndük!” sözü hayal kırıklığımızın en doğru ifadesidir. Paris Olimpiyat Oyunları’na 100 sporcuyu aşan bir kafileyle ve büyük umutlarla giden milli takımlarımız, son 40 yılın en başarısız sonuçlarını alarak yurda döndü... 101 sporcumuzdan hiç biri altın madalya kazanamadı. Sadece 3 gümüş ve 5 bronz madalya alabildik. Voleybolcu kızlarımız harika mücadele etti! Hepsi bu! Diğer sporcularımız çil çil döküldü. “Başarılı” diyebileceğimiz sadece Voleybol Federasyonu ve onun deneyimli başkanı Akif Üstündağ vardı. Diğer branşlarda ehliyet ve liyakat görmedik! Ata sporumuz güreşte de kelimenin tam anlamıyla yıkıldık! Hiçbir branşta altın madalya alamamanın utancıyla yurda dönmek zorunda kaldık! Guetamala, Uganda, Santa Lucia, Kazakistan Filipinler, Bahreyn Azerbaycan, Bulgaristan, İran ve Özbekistan gibi ülkeler bile bizi fersah fersah geçti. Özbekistan 8, İran 3, Bulgaristan 3, Azerbaycan 2, Bahreyn 2, Filipinler 2 altın madalya kazandı. ★★★ Ey mangalda kül bırakmayan siyasiler! Ey iktidar sahipleri! Ne diyorsunuz bu kepazeliğe? Ata sporumuz güreşte bile yok olduk, silindik gittik! Ey Spor Bakanı Osman Aşkın Bak... Ey diğer siyasiler... Ey Beden Terbiyesi Genel Müdürü... Ey Federasyon Başkanları... Yöneticiler... Alınan yüzkarası sonucun utancını duyuyor musunuz? Bir de sıkılmadan 21’inci Yüzyılı “Türkiye Yüzyılı” ilan ediyorsunuz! “Ayıptır” diyeceğim ama sizin lügatinizde “Ayıp” sözcüğü yok. “İstifa edin” diyeceğim ama lügatinizde istifa da yok! Ne işe yararsınız siz? Spor Bakanı’na çağrı: “İstifa size yakışır!” Paris Olimpiyat Oyunları’nda aldığımız “Son 40 yılın en başarısız sonuçlarına” muhterem siyasilerimiz, mesela Spor Bakanı Osman Aşkın Bak nasıl bakıyor? Onurlu bir kişi olarak bildiğimiz Osman Aşkın Bey hatalarını anladı mı? Türk sporunu partizan bir anlayışla, ehliyetsiz, liyakatsiz kadrolara teslim etmekten pişman mı? Spora siyaset girince sonuçların hüsran olacağını bilmiyor muydu? Şu gerçek artık kafalara dank etmeli: Siyaset spordan elini çekmedikçe sporda da nal toplamaya devam ederiz. ★★★ Türkiye Futbol Federasyonu’nun en başarılı başkanlarından biri olan Mustafa Kemal Ulusu, Olimpiyat Oyunları’ndaki üzücü sonuçtan sonra Spor Bakanı Osman Aşkın Bak’a WhatsApp’tan şu mesajı gönderdi: “Sayın Bakan’ım... Her ne kadar arayıp sormayı bıraksanız, mesajlarıma cevap vermeye gerek görmeseniz bile size bir spor adamı olarak son kez bir tavsiyede bulunacağım: Voleybol Federasyonu Başkanı dışındaki tüm federasyon başkanlarınızı da yanınıza alarak güzel bir basın toplantısıyla lütfen istifa ediniz! Bildiğim kadarıyla siz çok karakterli bir kişisiniz ve spordaki bu çöküşten sonra istifa size yakışır!” GÜNÜN SÖZÜ Sporumuzu yöneten zevata en iyi ödül popolarına tekme olur!",https://www.sozcu.com.tr/spor-tarihimizin-en-kara-yili-p74950
Rahmi Turan,İktidarın Anayasa ile derdi ne?,26 Ağustos 2024,"Memleket alev alev yanıyor... Hem gerçek, hem de mecazi anlamda... Son bir ayda yüzlerce orman yangını çıktı, milyonlarca metrekarelik alan göz göre göre yandı. Alevlerin ormanlarımızı yok etmesini çaresizce izledik! Bir başka yangın da mutfaklarda çıktı! Ekonomiyi saran alevler aile bütçelerini perişan etti. Fakir daha fakir oldu.   İktidarın bu dertlerle uğraşması, sorunları acilen ele alması gerekirken, bir de baktık ki, tüm bunlara boş verip “Yeni anayasa yapalım” diye tutturdu. Meclis Başkanı Numan Kurtulmuş yeni anayasa çalışmalarını sürdürüyor. Ey iktidar! Sen mevcut anayasayı uygulamazsan, Anayasa Mahkemesi’nin kararlarını “Yok hükmünde” sayarsan, yenisini ne yapacaksın ki? Her şeyden önce hukuka, mevcut anayasaya saygı duymak gerekiyor. İktidarın amacı belki de milletin dikkatini dağıtmak, tartışmaları başka yöne çekip ekonomiyi unutturmak... Fakat boş midelerin gurultusunu unutturmak mümkün değil! ★★★ Peki, düşündükleri yeni anayasanın nasıl olmasının istiyorlar? AKP Genel Başkan Yardımcısı Hayati Yazıcı, “Anayasa’nın ilk maddesinden son maddesine kadar, hepsinin ele alınacağını” açıkladı. Vay canına! “İlk maddeden son maddeye kadar” ne demek? Hayati Yazıcı’nın ifadesinden, “değiştirilmesi teklif bile edilemez olan ilk 4 maddenin” de tartışılacağı anlamı çıkıyor. Böyle bir hareket, demokratik cumhuriyet rejimini değiştirmek anlamına bile gelebilir. Son derece tehlikelidir! Ey AKP’liler! Ne zorunuz var? Türkiye Cumhuriyeti’nin temelini oluşturan o ilk 4 maddede sizi rahatsız eden ne? Anayasa’nın ilk 4 maddesini aşağıda aynen naklediyorum. Partisi adına konuşan AKP Genel Başkan Yardımcısı Hayati Yazıcı, o maddelerde neyi beğenmediklerini, hangi ifadelerden gıcık aldıklarını, nelerden rahatsızlık duyduklarını açıklamak zorundadır! AKP, bu maddelerin hangisinden rahatsız? AKP’li Hayati Yazıcı’nın “İlk maddeden son maddeye kadar ele alınacak” şeklindeki ifadesinde yer alan, Anayasa’nın “değiştirilemez ve değiştirilmesi teklif edilemez” hükmündeki ilk 4 maddesi şöyle: MADDE 1- Türkiye Devlet bir Cumhuriyettir. MADDE 2- Türkiye Cumhuriyeti, toplumun huzuru, milli dayanışma ve adalet anlayışı içinde, insan haklarına saygılı, Atatürk milliyetçiliğine bağlı, başlangıçta belirtilen temel ilkelere dayanan, demokratik, laik ve sosyal bir hukuk devletidir. MADDE 3- Türkiye Devleti, ülkesi ve milletiyle bölünmez bir bütündür. Dili Türkçedir. Bayrağı, şekli kanunda belirtilen, beyaz ay yıldızlı al bayraktır. Milli marşı “İstiklâl Marşı”dır. Başkenti Ankara’dır. MADDE 4- Anayasa’nın 1’inci maddesindeki devletin şeklinin Cumhuriyet olduğu hakkındaki hüküm ile 2’nci maddesindeki Cumhuriyet’in nitelikleri ve 3’üncü maddesi hükümleri değiştiremez ve değiştirilmesi teklif edilemez. TEBESSÜM “Bizden cesuru var mı?” Okuduğu kitaptan başını kaldıran Temel, Dursun’a: “Amerika’nın eski başkanlarından Ronald Reagan ‘Enflasyon bir haydut kadar hiddetli, silahlı soyguncu kadar korkunç ve kiralık katil kadar öldürücüdür!’ demiş” “Eee, bundan bize ne?” “Bize ne olur mu? Yıllardır o haydut, soyguncu ve kiralık katil olan enflasyonla yiğitçe mücadele etmiyor muyuz?” “Ediyoruz!” “O halde biz dünyanın en kahraman milletiyiz!” GÜNÜN SÖZÜ Siyasette çok şey vaat edenden hiç bir şey bekleme!",https://www.sozcu.com.tr/iktidarin-anayasa-ile-derdi-ne-p77792
Rahmi Turan,Ülkede hukuk yoksa ekonomi guguk olur!,27 Ağustos 2024,"Hukuku, liyakati, şeffaflığı hiçe sayan iktidarın önce şunu kabul etmesi gerekiyor: “Türkiye yüzyılı”, “Emekliler yılı”, “Kutlu ve mutlu yürüyüş”, “Avrupa bizi kıskanıyor” gibi hamasi lâflarla işler yürümüyor, yürümesi de mümkün değil! Hukuk var mı hukuk? Sen önce bunu söyle... Anayasaya saygı duyuyor musunuz? Adaleti sağlıyor musunuz? Ülkede her şey güvenlik içinde mi? Fazla söze gerek yok! Ülkede hukuk yoksa ekonomi guguk olur! ★★★ Şu gerçeği kabul etmek zorundayız: Hukuku zedelenmiş bir ülke uluslararası alanda “ekonomik güven” yaratmakta çok zorlanır! Halen Türkiye’de, yabancılara göre ülkedeki tek güven unsuru Mehmet Şimşek’in varlığı. Şimşek, dünyada kredisi olan biri... Gerçi ülkemizde şu ana kadar yaptığı işlerde pek başarılı değil... Katı IMF yöntemlerini uyguluyor ve millete kemerleri sıktırdıkça sıktırıyor! Sonuçta, fakir daha fakir oluyor, şirketler batıyor, kepenkler iniyor, sancılar artıyor. Fakat... Her şeye rağmen ekonomik istikrara kavuşmak yine de Mehmet Şimşek’e bağlı! “Nas var Nas! Size bize ne oluyor ki?”, “Faiz sebep, enflasyon sonuç” gibi bilimsel geçerliliği olmayan görüşlerin tatbikiyle bozulan ekonomik dengeler kolay kolay düzelmiyor. ★★★ Saray, bütün bakanlarını feda edebilir ama Maliye Bakanı Mehmet Şimşek’i feda edemez! Bu bakımdan birkaç gün önce, “Mehmet Şimşek istifa etti” diye haberler yayılınca güldüm, “Böyle bir şey mümkün değil” dedim. Ülkemizde uygulanan ‘Tek Adam Sistemi’nde her şey Saray’a bağlı... Bakanların “istifa” diye bir hakkı yok! Hükümetten “istifa” ederek ayrılmak söz konusu olamaz! Bakanlara “istifa yolu” kapalı! Peki, bir insan yapmak istemediği göreve zorla devam ettirilir mi? Ettirilmez tabii ama ayrılmanın tek yolu var: “Görevden affedilmek!” Bakan affını isteyecek, Cumhurbaşkanı da lütfedip onu görevinden affedecek! Cumhurbaşkanlığı Hükümet Sistemi’nde “istifa işlemi” böyle yürüyor. ★★★ Gelelim ekonomiye... Mehmet Şimşek’in uyguladığı “para politikaları” ve “zam yağmuru” sistemiyle enflasyonun düşmesi mümkün değil. Üretimde umut verici bir artış yokken enflasyon nasıl düşer ki? TÜİK, hiç de inandırıcı olmayan rakamlarla enflasyonu düşer gibi gösteriyor ama çarşı-pazardaki fiyatlar bu iddiayı yalanlıyor! Önümüzde çok sıkıntılı uzun bir süreç var... “Erken seçim” olmadan Türkiye düzlüğe çıkamaz! Tarımdaki kriz, Tarım Bakanı’nın umurunda değil! Tarımda da kriz var! Çiftçi kan ağlıyor! Türkiye’nin hemen her yanında, traktörleriyle yolları kapatan üreticiler dertlerini duyurma çabası içindeler. Maliyetlerin yüzde 100 arttığını, ürünün ise tarlada kaldığını haykıran üreticiler “Ekim yapamaz hale gelirsek, ülkede açlık başlar” diye iktidarı uyarıyor. Çiftçi, bir traktör deposu mazot almak için 400 kilo buğday satmak zorunda olduğunu söylüyor. Bu arada orman yangınları da can yakmaya devam ediyor. Tüm bunlar olurken, Tarım ve Orman Bakanı İbrahim Yumaklı’nın gündeminde çiftçiler de, orman yangınları da yok! Bakan Bey’in derdi “Başörtüsü.” Bakan Yumaklı “Başörtü güzellemesi” yaparak “Eski Türkiye’de çocuğunuzun okuduğu okulun bahçesine başörtülü anneler giremiyorlardı...” diye gündem değiştirmeye çalışıyor. Tarımda maliyetlerin yüzde 100 artması, çiftçilerin acı haykırışları, yanan ormanların hazin akıbeti Bakan Bey’in umurunda değil sanki! Bu zihniyetle yönetilen Türkiye’nin, krizleri yenip düzlüğe çıkması mümkün mü? GÜNÜN SÖZÜ Ha yazın, ha kışın, geceyle gündüzün, kim bilir kaç günü kaldı ömrümüzün? (Z.O.Saba)",https://www.sozcu.com.tr/ulkede-hukuk-yoksa-ekonomi-guguk-olur-p78099
Rahmi Turan,Türkiye’de artık hukuk bitti!,03 Ağustos 2024,"Evet, istesek de, istemesek de şu gerçeği kabul etmek zorundayız: “Türkiye’de hukuk bitti!” Nokta! Artık hiçbir kurum, iktidar, muhalefet, bakanlar-bakanlıklar, barolar, ve tüm toplum kuruluşları “Türkiye bir hukuk devletidir!” dememeli! Yanılıp da hâlâ “Biz hukuk devletiyiz” derlerse, cümle âleme mizah konusu olurlar! ★★★ Bilindiği gibi, Anayasa Mahkemesi’nin “Hak ihlâli” hükmüne rağmen, buna uymayan Yargıtay 3. Ceza Dairesi’nin kararı Meclis’te okunarak Can Atalay’ın milletvekilliği düşürülmüştü. Anayasa Mahkemesi’nin tutuklu milletvekili Can Atalay’la ilgili “Hak ihlali” hükmünün gerekçesi önceki gün Resmi Gazete’de yayınlanınca, ortaya bir “Hukuk garabeti” çıktı. Anayasa Mahkemesi’nin gerekçeli kararında “Can Atalay’ın milletvekilliğinin düşürülmesinin yok hükmünde olduğu” belirtildi. Bir hukuk devletinde Anayasa Mahkemesi’nin kararları kesindir ve bağlayıcıdır. Bu nedenle, milletin oylarıyla Hatay Milletvekili seçilen tutuklu Can Atalay’ın derhal tahliye edilmesi gerekir. Tabii bu durum, hukuk devletinde geçerlidir. Eğer ülkeniz hukuk devleti, niteliğini kaybetmişse, demokrasiden ve adaletten uzaklaşmışsanız, Anayasa Mahkemesi’nin kararı uygulanmaz! Ortaya böyle “Kangren olmuş bir hukuk” çıkar! Yüce mahkemenin kararlarının bile uygulanmadığı bir ülkede “Hukuk var” “Adalet mülkün temelidir” gibi sözler artık geçersizdir. Dostlar üzülür, dış düşmanlar sevinir! ★★★ Üzücü bir “Hukuk çıkmazı” içindeyiz ve bu hukuk çıkmazını Saray’ın hukukçuları yaratıyor. Cumhurbaşkanı’nın başdanışmanı ve Hukuk Politikaları Kurulu Başkanvekili Mehmet Uçum, olaya Saray gözlüğü ile tek taraflı bakıp, sosyal medya hesabından yaptığı açıklamada “Anayasa Mahkemesi’nin kararının hukuk dünyası içinde icraî bir etkisi olmayacağını” iddia etti ve “Karar yok hükmündedir” dedi. Vay canına! Yok hükmünde ha? O zaman söyler misin Uçum Bey? Anayasa ve Anayasa Mahkemesi ne için var? Anayasa Mahkemesi kararlarının “Yok hükmünde” sayıldığı bir ülkede, hukuk da, demokrasi de, adalet de yok hükmündedir! İktidar bir de “Yeni Anayasa yapalım” diye tutturuyor... Anayasa Mahkemesi’nin kararlarını uygulamadıktan sonra “bin tane anayasa” yapsan ne olacak ki? Önce hukuka ve demokrasiye saygı göstermek gerekiyor! İbret alınacak bir öykü Bir zamanlar, komşu ülkeleri yöneten iki padişah varmış. Biri zalim, diğeri ise adilmiş. Fakat... Adil olan padişahın ülkesi zayıflarken, zalim olan padişahın ülkesi zenginleşiyormuş. Adil padişah merak etmiş, bunun sebebini öğrenmesi için ev güvendiği adamını görevlendirmiş. Zalim padişah, karşısına gelen görevli adama işin sırrını şöyle anlatmış: “Senin padişahının kendisi adil ama görevlendirdiği adamlar adil değil. Benim görevlendirdiğim adamlar ise vefalıdır ve adil çalışırlar. Vezirlerimin ve adamlarımın adaletleri karşısında benim zulmüm, güneşte zerre, okyanusta damla gibidir. O yüzden bir şey olmaz!” Bu öyküden şu sonucu çıkarmışlar: Bir ülke ancak âdil yönetimle, adaletle gelişir, zenginleşir, rahata kavuşur. Âdil yönetim olmazsa, o ülke hiçbir zaman yoksulluktan kurtulamaz! TEBESSÜM Baş ağrısı... Doktor kadına sorar: “Buyurun, şikâyetiniz nedir?” “Başım ağrıyor!” “Anlatın biraz... Nasıl oluyor?” Kadın anlatmaya başlar. Anlatır, anlatır da anlatır. Bir türlü susmak bilmez. Bir ara: “Aa, doktor bey, inanamıyorum. Başımın ağrısı geçti” der. Doktor “Tabii geçer “ diye homurdanır “Sizdeki baş ağrısı şu anda bana geçti!” GÜNÜN SÖZÜ Hayatta iyi düşünmeli “Kendim ettim kendim buldum” dememeli!",https://www.sozcu.com.tr/turkiye-de-artik-hukuk-bitti-p70708
Rahmi Turan,Tükenişe doğru!,17 Ağustos 2024,"İKTİDAR partisi AKP geçtiğimiz çarşamba günü 23’üncü yaşını kutladı. Birkaç ay sonra (3 Kasım Pazar günü) iktidara gelişinin 22’nci yılını kutlayacak. Çarşamba günkü kutlamaları izlerken, “Ülke ekonomisini nasıl çökerttiklerini, demokrasiden ve özgürlüklerden nasıl uzaklaştığımızı mı kutluyorlar?” diye düşünmeden edemedik! Kurulduktan bir yıl sonra iktidara gelen AKP, 22 yılın sonunda ilk defa CHP’nin ardından ikinci sırada yer aldı. Sürekli yapılan kamuoyu araştırmalarına bakıyorum, AKP her geçen gün biraz daha eriyor... Partinin tüm yöneticileri de yapılacak ilk seçimde iktidarın ellerinden gidebileceğini biliyorlar. Bu yüzden, muhalefetten yükselen “Erken seçim” sesleri, tüm AKP’lilerin tüylerini diken diken ediyor. Görünen o ki, iktidar erken seçimden “Öcü görmüş gibi” kaçmaya devam edecek. Muhalefete düşen görev, erken seçim talebini her zaman sıcak tutup, iktidarı sürekli sıkıştırmak olmalı! ★★★ AKP şimdi yeniden güçlenmek için taze kan arıyor...  “Taze kan” diye gele gele İYİ Parti’den kopan 2 milletvekili ile küçük bölgelerin 15 belediye başkanı geldi. AKP’ye muhalif seçmenlerin oylarıyla milletvekili seçilen bu iki milletvekilinin AKP’ye geçmeleri, onlara umut bağlayan seçmenlerin oylarına ihanet olarak kabul ediliyor. Bu muhteremler şimdi AKP sıralarında hangi yüzle oturacak, milletin yüzüne nasıl bakacaklar, merak konusu doğrusu! AKP’ye alınan 2 milletvekili ve 15 küçük belediye partiyi kurtaramaz! İktidarın daha çook transfer yapması lazım! Gelişmeler, AKP’nin güçlenmek için her partiye el atacağını gösteriyor. Fakat... Ne yaparlarsa yapsınlar, anketlerde tükenişin önlenemeyeceği görülüyor. ★★★ Kararsızlar hesaba katılmadığında AKP’nin sağlam oy tabanı ilk defa yüzde 20’nin altına indi. Bu, iktidar partisi için ciddi bir alarm çanıdır. SONAR Araştırma Şirketi’nin “iddialı” anketinde durum şöyle: CHP: Yüzde 23.1 AKP: Yüzde 18.9 MHP: Yüzde 6.9 DEM: Yüzde 6.7 İYİ P: Yüzde 3.7 Zafer: Yüzde 3.5 YRP: Yüzde 3.2 Yüzde 34 oranındaki kararsızlar dağıtılınca CHP yüzde 34.7, AKP ise Yüzde 28.3 oluyor. AKP “Yolsuzluk, Yoksulluk ve Yasakları” yok etmek iddiasıyla iktidara gelmişti. Ne oldu? Sözünde durabildi mi? Hayır! Ülkede yoksulluk arttı, yolsuzluklar aldı yürüdü. Yasaklar da bunların üzerine tuz-biber ekti! Müthiş (!) armağanlar!  2002 yılında 1 yaşındayken iktidara gelen ve üç gün önce 23’üncü yaş gününü kutlayan AKP’den emeklilere müthiş (!) yaş günü armağanları geldi: 1) Halk plajlarında bedava şezlong ve şemsiye... 2) Sinema biletlerinde yüzde 30 indirim! Bu armağanları duyan emekliler şimdi kim bilir ne kadar mutludur (!)... Herhalde keyiflerinden göbek atarak şıkır şıkır oynamışlardır! 12 bin 500 lira maaşla yarı aç-yarı tok yaşayan emeklilere “alay eder gibi” verilen armağanlar bunlar! Seçimlerde milletin vergilerinden toplanan paraları partizanca savuranlar, daha sonra emeklilere zam için para bulamayınca bu tür saçmalıklara başvurdular! “Emekliler İçin En Yaşanabilecek Ülkeler” araştırmasında Norveç yüzde 83 puanla birinci, İsviçre yüzde 82 puanla ikinci olurken, Türkiye yüzde 36 puanla sonuncu ilan edilip, “Emekliler için en yaşanılmayacak ülke” oldu. TEBESSÜM Bu kanun, başka kanun! Adam kahvehanede bilgiç bir tavırla anlatır: “Yer çekimi kanunu olmasaydı, inanın ki hiç birimiz yere basamaz, hepimiz havaya uçardık...” Onu dikkatle dinleyen Temel düşünceli bir şekilde kafasını kaşıyarak: “Valla bundan hiç haberim yoktu” der “Bu kanun Meclis’ten ne zaman geçti yaa?” GÜNÜN SÖZÜ Kaynayan kazana sinek konmaz, hukuk olmayan yere yatırım gelmez!",https://www.sozcu.com.tr/tukenise-dogru-p75756
Rahmi Turan,"Kim cehaletten yana, bilelim!",11 Ağustos 2024,"“Firavun gibi yaşayıp, Musa olduğunu iddia edenler... Nemrut gibi düşünüp, Hz. İbrahim’i ateşe verdikten sonra İbrahim olduğunu iddia edenler... Ebucehil gibi yaşayıp, Hz. Muhammed’in varisi olduğunu iddia edenler... ‘Ben peygamber soyundanım’ diye yalan söyleyip, elmas taşlı tahtlarda oturan, son model Mercedeslerde gezen seccade şeytanları... Hind gibi yaşayıp, Aişe-Hatice olduğunu iddia edenler türedi... Cahiliye döneminin tüm adetleri hayat buldu, kölelik hortladı... Tefecilik resmileştirildi, 60 milyon insan borç batağında çırpınıp duruyor... Ülke, uluslararası tefecilerin elinde tutsak hale geldi... Küfür mahallesinde, yalan meydanında, hile sokağında İslam satılır hale geldi... Şimdi içinizden çoğunuzun ‘Bunlar doğru, tamam ama çıkış yolu ne?’ dediğinizi duyar gibiyim! Çıkış yolu her zaman vardır. Yol tıkalıysa engeller ya açılır, ya da yeni bir yol yapılır. Fakat önce tüm Türk milletinin, yukarıda yazılan doğruları kabul edip tavrını belli etmesi şarttır. Yanlışı, kötüyü, pisliği bilmezsek, doğruyu, iyiyi, güzeli bulamayız ki! Siyasetçiler, aydınlar, akademisyenler, doğruları konuşmazlarsa, Türk milletine doğruları nasıl aktaracağız? Bu zavallı insanları, seccade şeytanlarının elinden nasıl kurtaracağız? Çıkış yolunu görmek için herkes tarafını belli etmelidir. Kim yobazlıktan, ilkellikten, cehaletten yanadır, bilelim! Kim çağdaşlıktan, bilim ve akıldan, demokrasiden ve laik Cumhuriyet’ten, Atatürk’ten yanadır, onu da bilelim! Cumhuriyetten, demokrasiden, Atatürk’ten yana görünüp tarikat-cemaat şarlatanlarının kucaklarına oturanların, hırsızlık parasıyla siyasete soyunanların maskelerini indirmeden ve zamane yalakalarından hesap sormadan kimseye huzur yok! Bu böyle biline...” ★★★ Sevgili okurlar... Yukarıdaki sözler Doğru Parti Kurucu Genel Başkanı Rifat Serdaroğlu’na ait... Yurtsever bir siyasetçinin görüşlerini sizlerle paylaştım. Serdaroğlu sesini pek duyuramıyor ama, yiğidin hakkını yiğide vermek gerek... İyi muhalefet yapıyor, insanlarımıza doğruları anlatmak için adeta çırpınıyor. Her siyasetçi onun gibi kıyasıya mücadele etse, doğru bilgilerle halkı uyandırma gayreti içinde olsa, sanırım bugün memleketin durumu daha başka olurdu. “Türkiye’nin gittiği yer!” Bir süre önce yazığım “Kaçan kaçana” başlıklı yazım nedeniyle okurlarımdan mesaj gelmeye devam ediyor. Bir e-posta da kadim okurlarımdan Yaşar Altıntartı’dan aldım.  “Kaçan kaçana, başlığı altında yazdıklarınız yürek burkan bir Türkiye dramını anlatmakta... Peki ama bu dram şaşırtıcı mı? Asla değil! ‘Ben cahil halkın ferasetine güveniyorum’ diyen kişinin profesör olduğu ve onun da Yüksek Öğrenim Kurumu’na (YÖK) üye yapıldığı bir düzen var AKP Türkiye’sinde... Ve bu düzen, bir aydınlanma devrimi olan 1923 Cumhuriyet Devrimi ile açık bir hesaplaşma peşinde! Doktor, mimar, mühendis vb. gibi ışıltılı, zeki beyinlerin göçe zorlanması da aynı projenin bir parçası. Mühendis Semih Kalkanoğlu gibi bilgi birikim sahibi liyakatli insanlar ülkeden kaçırtılınca meydan, sorup sorgulamayı, hesap sormayı sevmeyen, biat kültürünü benimsemiş kitlelere kalacak diye düşünülüyor. Bu ise, yönetici sınıfının halkı daha kolay yönetmesi için bulunmaz bir fırsat olacak. Türkiye’nin gittiği yerin Afganistan-Pakistan kırması bir yere doğru olduğunu millet olarak görüyoruzdur inşallah!” GÜNÜN SÖZÜ Aşılması imkansız hiçbir zorluk yoktur. Yeter ki, akıl ve bilimden ve de Atatürk’ten şaşma!",https://www.sozcu.com.tr/kim-cehaletten-yana-bilelim-p73475
Rahmi Turan,Balığın baştan koktuğu günler!,24 Ağustos 2024,"Türkiye olarak büyük bir tehlike içindeyiz! Şiddet sarmalında yaşıyoruz! Saldırganlık, toplumun her kesiminde olağan hale geldi! Atalarımızın bilinen güzel bir sözü vardır: “Balık baştan kokar!” İşte biz de toplum olarak ”balığın baştan koktuğu” günleri, yaşıyoruz! Türkiye Büyük Millet Meclisi’nde, devletin temelini oluşturan, kurumların işleyişini, temel hak ve özgürlüklerin sınırlarını belirleyen, yasaların temel metni Anayasa yok sayıldı... 70 binden fazla oyla milletvekili seçilen Can Atalay, hukuksuz bir şekilde, hapiste kaldı! Bu yetmedi... Meclis’te milletin bir vekili dövüldü. Alpay Özalan adındaki bir AKP milletvekili, muhalefet milletvekili Ahmet Şık’a saldırarak onu yumruklayıp yere devirdi. ★★★ Doğal olarak bu çirkin olaylar toplumu etkiliyor! Meclis’teki hukuksuzluk ve şiddet, milleti âdeta zehirledi, ülkede saldırganlık olağan hale geldi! Meclis böyle olunca, şiddet sokaklara, statlara, okullara kadar indi. Ortaokul ve lise öğrencileri arasında bile yaralanma ve ölümle biten kavgalar tırmanışa geçti! Son birkaç günde yaşanan birkaç acı olay! - İstanbul Sarıyer’de 16 yaşındaki öğrenci Emir Koçkan, akranları tarafından dövülerek vahşice öldürüldü. Katiller de 15-16 yaşlarında! - Büyükçekmece’de, yaşları 12 ile 17 arasında değişen 8 çocuk, 16 yaşındaki bir çocuğu acımasızca döverek öldürdü ve cinayeti işledikleri anları cep telefonu kamerasıyla çekerek, dehşet sahnelerini sosyal medyada paylaştı. 8 saldırganın 6’sı tutuklanarak hapse atıldı. - Manisa’da, hamile bir kadın, eski kocası tarafından sopayla öldüresiye dövülürken, etraftaki küçüklü-büyüklü bir kalabalık bu insanlık dışı olayı bir film seyreder gibi izledi! ★★★ Ülkedeki vahşet olayları o kadar çok ki, hepsini yazmaya bu sütunlar yetmez. İnsanlarımızı birbirinden nefret eder hale getirdiler. Ahlâk kurallarının ve yasaların erozyona uğradığı ülkemizde, artık tam bir kuralsızlık hâli yaşıyoruz! Dedik ya; “Balık baştan kokar!” Bir psikolog dostumun yorumu şöyle oldu: “Ülkede saldırganlığı artıran, ekonomik güçlüklerin, ağır yaşam şartlarının yarattığı bunalımın yanı sıra, siyasetteki öfke dili, küfürleşme, Meclis’teki yumruk ve dayak olaylarıdır.” Huzur ve güvenin sağlanmadığı, şiddet ve cinayet eğilimlerinin arttığı bu üzücü ve ürkütücü durumdan, elbette ki toplumu yöneten (daha doğrusu yönetemeyen), liyakate ve ehliyete önem vermeyen, “Biz cahilin ferasetine güveniyoruz” diyen kadrolar birinci derecede sorumludur! TEBESSÜM Tehlikeli yolculuk! Bodrumlu işadamı Cenk Tuncay’ın gönderdiği fıkra: “Adamın biri, Pejo marka bir minibüs satın alır ve yolcu taşımaya başlar. Minibüsün ilk seferinde yolculardan biri “Şoför bey, fazla hızlı gitme, bir yere çarpacağız” diye seslenir. Adam, başını hafifçe çevirip sorar: “Sen Pejo’yu biliyon mu?” Yolcu “Hayır” deyince şoför: “O zaman susacan” der ve yola devam eder. Az sonra yaşlı bir yolcu: “Oğlum, çok hızlı gidiyorsun, ben hastayım, biraz yavaş!” der. Şoför yine sorar: “Sen Pejo’yu biliyon mu?”  “Hayır.” “O zaman susacan.” Arka taraftan kızgın bir genç bağırır: “Yahu, yavaşla biraz be! Öldürecen bizi!” Şoför yine sorar: “Sen Pejo’yu biliyon mu?” Genç yolcu, öfkeyle bağırır: “Biliyom ulan, n’olucak?” Şoför rahat bir nefes alarak: “O zaman çabuk söyle lan” der “Bu Pejo’nun freni nerede?” Cenk Tuncay, anlattığı fıkranın sonuna şu notu eklemiş: “Bizim ekonomi kadrosu da enflasyonun freni nerede, onu bulamıyor galiba!” diyor. GÜNÜN SÖZÜ Vatandaş “Ben içi boş vaatlerle  değil, bir tas çorbayla  yaşarım” diyor.",https://www.sozcu.com.tr/baligin-bastan-koktugu-gunler-p77401
Rahmi Turan,“Cibilliyetsiz” tartışması!,10 Ağustos 2024,"Son zamanlarda yaşanan tüm olaylar AKP’nin çöküş sürecinin hızlandığını gösteriyor. AKP Genel Başkanı Erdoğan’ın kızgınlığı ve öldürülen Hamas Örgütü Lideri Haniye için yas ilan edilmesini eleştirenlere “Cibilliyeti bozuk” diye hakaret etmesi iktidardaki çöküşün göstergelerinden biri... “Cibilliyetsiz” sütü bozuk, yaradılıştan kötü, soysuz, karaktersiz kişi demek... Düşmana bile söylenmeyecek bir söz! Bir Cumhurbaşkanı kendi yurttaşlarına asla böyle hakaret etmemeli! Erdoğan’ın bu hali, “Ülkede işlerin bir türlü düzelmemesi nedeniyle öfkesine hakim olamadığı” şeklinde yorumlanıyor. Dünyada, kendi milletinin insanlarına böyle hakaret eden başka bir Cumhurbaşkanı ya da Başkan var mıdır? Hayır, yoktur! Partili Cumhurbaşkanı Erdoğan, partisine muhalif olanlara her hakareti yapmakta, kendinde hak görüyor! Daha önce de onun ağzından neler duymadık ki? - Ananı al da git. - Alçak, sapık, şerefsiz. - İnsan müsveddesi. - Namussuz, haysiyetsiz. - Pislik, tezek, çöplük. - Nebbaş (mezar soyguncusu) - Haşhaşi, morg bekçisi. - Vatan haini, zürriyetsiz. - Çürük, sürtük, illet, zillet. ...Ve daha neler neler! Hiçbir cumhurbaşkanının, vatandaşlarına hakaret etmeye, onları aşağılayıp çirkin sözlerin hedefi yapmaya hakkı yoktur. ★★★ Cumhurbaşkanı Erdoğan “Biz milletimizden izin aldık” diyor. Aynı milletten Erdoğan’a oy veren seçmen sayısına yakın bir seçmen kitlesinin de ona oy vermediğini hatırlatalım. Son kamuoyu araştırmalarına bakınca, Erdoğan’ın oylarının daha da azaldığını ve anketlerde ikinci sıraya gerilediğini görüyoruz. Muhalif vatandaşlar hakkındaki aşağılayıcı ifadeler oylarının düşmesine sebep oluyor. Erdoğan uzun yıllar önce, demokrasiyi sadece bir araç olarak gördüğünü, demokrasinin bir tramvay olduğunu, istenilen durağa varınca demokrasi tramvayından inileceğini açık açık söylemişti.   Şimdi, demokrasi tramvayından inildiği günleri mi yaşıyoruz? ★★★ Böyle günlerde, her zaman olduğu gibi yine Büyük Atatürk’ü hatırlıyoruz. Milletine sevgisi ve güveni sonsuzdu. İnsanlara hakaret etmek şöyle dursun, tam tersine “Türk milleti zekidir, çalışkandır, asildir” diyerek ulusunu öven, yücelten, yapıcı, birleştirici bir liderdi. Onu hasretle, sevgiyle, büyük bir özlemle anıyoruz. İçi boş gündemler AKP’ye yaramadı! Türkiye’de can yakıcı sorunlar varken, iktidarın bunlara çözüm arayacağı yerde, içi boş gündemlerle milleti oyalamaya devam etmesi, aslında kendisinin aleyhinde oldu. - Sokak hayvanlarına “Ölüm yasası” çıkartılarak kamuoyunda büyük tartışmalar yaratıldı... - Sosyal medyada İnstagram ve Roblox’a yasak getirilerek erişim engellendi. Tik-Tok’un da kapatılacağı sinyali verildi... - Öldürülen Hamas lideri Haniye için Türkiye’de yas ilan edilmesine karşı çıkıp “Haniye’nin öldürülmesi bizim yasımız değil” diyenlere ”Ev zencileri” ve “Cibilliyetsizler” diye hakaret edildi... İktidar tüm bunları yaptı da ne oldu? Kendi kaybetti ve AKP’nin oyları biraz daha eridi. Kamuoyu araştırma şirketlerinin anketlerinde AKP’nin kaybı net olarak görünüyor. Bu konuda iki örnek: Metropol Araştırma Şirketi’nin anketi: - Birinci parti: CHP (Yüzde 33.8) - İkinci parti: AKP (Yüzde 26.1) Di-En Anket-Araştırma Şirketi’nin anketi: - Birinci Parti: CHP (Yüzde 35.04) - İkinci Parti: AKP (Yüzde 29.2) İzlenen politikalar AKP’ye yaramadı ve oy oranı anketlerde ilk defa yüzde 30’un altına düştü! GÜNÜN SÖZÜ Gürültücü ve acı sözler, haksızlığın işaretidir. (Victor Hugo)",https://www.sozcu.com.tr/cibilliyetsiz-tartismasi-p73283
Rahmi Turan,Atılan yumruklar paniğin ifadesi!,21 Ağustos 2024,"Yaşanan olaylar, iktidar partisi AKP’nin bir panik halinde olduğunu gösteriyor. Yolun sonuna gelmiş olmanın paniği midir, nedir bu? AKP’nin artan hırçınlığı hiç hayra alâmet değil! Anayasa Mahkemesi’nin kararlarını bile tanımayarak, Meclis’te kavga edip herkese hakaretler yağdırarak çöküşten kurtulacaklarını mı sanıyorlar? “Cibilliyetsiz, vatan haini, şerefsiz, ahlâksız, soysuz, alçak, mezar soyguncusu” gibi seviyesi düşük sözlerle muhalefeti sindirmek isterken, aslında kendileri kaybediyor, bunun farkında değiller! İşler kabadayılıkla yürümüyor, ekonomi magandalıkla düzelmiyor! Ülkede hukukun, yasaların, kanun ve kuralların anlamsız hale gelmesi, dış dünyadaki itibarımıza sürekli darbe indiriyor! Meclis’te atılan yumruklar, dökülen kan, futbol sahasında yere yuvarlanan başkan, ülkede yaratılan gerilim, tam bir ilkelliğin ifadesidir. “Toplum olarak ne oluyor bize, nereye gidiyoruz?” diye acı acı düşünmeden edemiyoruz. ★★★ Geçtiğimiz hafta Meclis boks ringine dönüştü, yumruklar konuştu! AKP’nin kabadayı milletvekili, eski futbolcu Alpay Özalan, Meclis kürsüsünde konuşmakta olan Türkiye İşçi Partisi (TİP) milletvekili Ahmet Şık’a saldırdı, yumrukladı, şiddetle itti ve yere devirdi. Meclis’in “Kürsü dokunulmazlığı” ilkesi yerle bir oldu! AKP’li Alpay Özalan bu magandalığıyla gerçekte Türkiye’ye büyük zarar verdi. O vahşi sahne tüm dünya televizyonlarında defalarca tekrarlandı, Türkiye, demokrasi fukarası üçüncü sınıf ülkeler sınıfında gösterildi. AKP’nin yumrukçu milletvekili, ülkeye verdiği bu zararla gurur duyuyor mu, bilemem ama siyaset ortakları onu “Gereğini yaptı” diye övdü, alkışlayıp göklere çıkarttı. Gelişmemiş, ilkel bir siyaset anlayışı bu! Uygar toplumlarda siyasi mücadeleler fikirle, bilgiyle, belagatla yapılır. Bilgi yönünden yoksul, eğitimsiz ve birikimsiz siyasetçiler kaybedeceklerini anlayınca,  şiddete, kaba kuvvete, yumruk gücüne başvurur... Türkiye’nin geldiği sevimsiz nokta maalesef bu! O yumruk aslında Mehmet Şimşek’e atılmış gibi oldu! AKP milletvekili Alpay Özalan, Meclis’te yarattığı vahim tablo ile aslında Türkiye ekonomisini ve Maliye Bakanı Mehmet Şimşek’i yumruklamış oldu! Ülke ekonomisini krizden kurtarıp düzlüğe çıkartmak için yabancı sermayeye son derece ihtiyacımız var. Mehmet Şimşek aylardır ülke ülke dolaşıyor, her kapıyı çalıyor, memlekete döviz sağlamaya çalışıyor. Meclis’te yaşanan bu magandalığın yarattığı güvensizlikle dışarıdan nasıl sermaye getirecek? Yabancı yatırımcıları nasıl ikna edecek? Dünyadaki zengin yatırımcılardan, bize sermaye getirmelerini isteyecek yüz mü bıraktılar adamda? Hangi yabancı işadamı, Meclis’inde bile yumruklar atılan, kan dökülen bir ülkeye gelip parasını yatırır? Yumruklanan TİP Milletvekili Ahmet Şık’ın aldığı yara-bere kısa zamanda geçer ama Türk ekonomisinin o yumrukla aldığı darbenin yarattığı hasar kolay kolay geçmez! TEBESSÜM Sahneye atılan salatalık! Rahmetli ses sanatçısı Zeki Müren’e ait olduğu söylenen bir olay... Sanatçı sahnede şarkı söylerken, gazinonun ön masalarından birinde oturan sarhoş bir adam, sahneye kocaman bir hıyar fırlatır. Hıyar, Zeki Müren’in önüne düşer. Sanatçı sakin bir şekilde eğilip onu yerden alır ve müşterilere göstererek: “İçinizden biri kartvizitini düşürdü, lütfen gelip alsın” der. GÜNÜN SÖZÜ Yüzün kiri yıkanıp aklanır ama kararan ruhun kiri aklanmaz!",https://www.sozcu.com.tr/atilan-yumruklar-panigin-ifadesi-p76659
Rahmi Turan,Kaybolan yıllar!,19 Ağustos 2024,"İktidar, yıllardır yaptığı gibi yapay konularla gündem yaratarak milleti meşgul edip, ağır ekonomik krizi unutturmaya çalışıyor ama artık bu sökmüyor! Öyle bir krizler yumağına dolandık ki, iktidar ne yaparsa yapsın, insanlarımızın midelerinden gelen gurultuları bastıramıyor. - Meclis’te muhalif milletvekili dövüyorlar... - Kadın milletvekilini bile yumrukluyorlar... - Sokak hayvanlarını öldürüyorlar... - Sosyal medyayı açıp kapatıyorlar... - CHP’li belediyelere baskı yapıyorlar... - Karşı görüşteki insanlara “Cibilliyetsizler” “Ev zencileri” diye hakaret ediyorlar... Fakat olmuyor, olmuyor! AKP, baş aşağı gidiyor... Neler olmuyor? - Hukuk devleti olamıyoruz... - Ekonomimizi yoluna sokamıyoruz... - Eğitimimizi çağdaş hale getiremiyoruz. - Kısacası; adam olamıyoruz! ★★★ Millet, çektiği sıkıntıların, hayat pahalılığına yol açan yanlış politikaların gerçek sorumlusunun kim olduğunu artık biliyor. Her yıl ileriye değil, geriye gidiyoruz! Yıllarımız sürekli kayboluyor! Türkiye “krizler ülkesi” haline geldi. Ekonomide kriz... Hukukta kriz... Eğitimde kriz... Tarımda kriz... Meclis’ten kriz... Sporda kriz... Ne olacak halimiz? Ülkede krizin olmadığı bir yer yok gibi! ★★★ Türk halkı, kendisine devamlı kaybettiren, milleti huzur ve refahtan uzaklaştıran böyle bir yönetime mahkum değil. İnsanlarımız çok daha iyi, daha rahat ve huzurlu bir hayata layık... AKP, 22 yıldır iktidarda... 22 yıl önce bizden geri olan ülkeler, AKP döneminde bizi sollayıp geçtiler. Onlar ilerleyip zenginleşirken, biz geriye gidip yoksullaştık! Kaybolan yıllarımızı telafi etmenin tek yolu, hiç vakit kaybetmeden “erken seçime” gitmektir. Hakimiyet AKP’nin değil, milletindir! Gelişen olaylar karşısında milletin hakemliği şarttır! İktidar sandıktan ne kadar kaçarsa kaçsın, onu seçime zorlamak gerekiyor. Tek çare erken seçimdir! Hukuksuzluk arttıkça ülkemize yazık oluyor! Ülkemizde hukuksuzluk arttıkça, kanun önünde eşitlik de kalmıyor. Çifte standardın son örneği Dilruba K. adındaki genç kadının tutuklanıp hapse atılması! Bu hanım, bir sokak röportajında, Instagram’a getirilen yasak nedeniyle iktidarı sert sözlerle eleştirdi diye şimdi İzmir’de Aliağa Şakran Kapalı Cezaevi’nde yatıyor. Dilruba’nın sözlerini beğenmeyebilirsiniz, dava da açabilirsiniz ama hapse atmak neden? Yasalarımızda “Tutuksuz yargılama” esastır. Dilruba’ya peşin ceza veriliyor! Hukuk bunun neresinde? Olaya tepki gösteren İzmir Barosu yaptığı açıklamada: “Eleştiriye tahammül olmayan iktidar, yargısız cezalandırmanın yolu olarak verilen ‘tutuklama’ kararlarına bir yenisi daha eklendi. Toplumdaki kişileri susturmaya ve onlara gözdağı vermeye yönelik verilen orantısız, hukuksuz tutuklamaya derhal son verin, yasalara uyun!” ifadelerini kullandı. Bu gibi hukuksuzluklar Türkiye’ye büyük zarar veriyor. Bağımsız yargı olmadıkça ve hukuksuzluk arttıkça, uygar dünyadan da uzaklaşıyoruz. TEBESSÜM Şipşak halledilen sorun! Önemli bir siyasetçi deprem bölgesine gider, şikayetleri dinler. Vatandaşın biri “İki önemli sorunumuz var efendim” diye başlar ve ”Birinci sorunumuz, hastanemiz çalışmaz halde, tamir etmek lazım” diye devam ederken siyasetçi hemen cep telefonuna sarılır: “Alo, sayın bakan, bu bölgedeki hastaneyi acele tamir ettirmemiz gerekiyor.” der, sonra vatandaşa döner: “Tamamdır, bu iş halledildi dostum. İkincisi sorununuz nedir?” Vatandaş “İkinci sorunumuz efendim” der “Bölgemizde cep telefonları hiç çalışmıyor!” GÜNÜN SÖZÜ Karanlıkta ışığa, kriz günlerinde akıl ve bilgiye ihtiyaç vardır.",https://www.sozcu.com.tr/kaybolan-yillar-p76164
Rahmi Turan,"Cenneti, cehennem haline getiriyoruz!",28 Ağustos 2024,"Çok değil, on yıl öncesine kadar “Türkiye’nin incisi” dediğimiz Bodrum bir cennet gibiydi... Bol güneşli masmavi gökyüzü, insanı içine çeken davetkâr mavi denizi ile... İçinde tarihi hazineleri saklayan toprağı, dünyanın yedi harikasından biri olan ve şimdi Londra’daki müzede bulunan Halikarnas Mozolesi’nin yeriyle... Tarihi amfitiyatrosu, yemyeşil ağaçları, rengârenk çiçekleri, nefis yemişleriyle... Suları köpürte köpürte giden tekneleri, dantel gibi koylarıyla...  Dünyanın hayranlığını kazanan bir bölgeydi Bodrum... Bir adı da “Arşipel” olan Ege Denizi’nin lacivert sularında her gün binlerce balık, bir o yöne, bir bu yöne volta atarak balıkçılara âdeta “gelin bizi yakalayın” diye meydan okurdu. Böyle harika bir yerdi Bodrum denizi...  Binlerce yılda bölgeye çeşitli uygarlıklar hâkim olmuş, devletler kurulmuş, devletler yıkılmış, fakat Bodrum hep güzel kalmıştır. Geceleri burada yıldızlar daha parlak, daha şakrak, gökyüzünde parıldayan elmaslar gibidir. Bodrum ufuklarında tanyerinin ağarması bile bir başka güzeldir. İşte böyle binlerce yılın bozamadığı cennetten bir köşeyi biz, elbirliği ile cehenneme çevirmek üzereyiz! Sürekli bozuyor, hırpalıyoruz! ★★★ “Bodrum Türkiye’nin en gözde turizm merkezlerinden biri” diye övünürken, burada neredeyse cehennemi yaşamaya başladık. Elektrik ve su kesintileri bıktırdı, bezdirdi, insanları isyan ettirdi! Trafik desen, ayrı bir azap! İstanbul trafiğine “kötü” diyoruz ya... Bodrum trafiği, İstanbul’dan da kötü... Çok araç var... Yollar berbat, trafik ışıkları ise bilgisiz birileri tarafından yapılmış olacak ki, ayarsız, çok kötü... Mutlaka ehil bir firma tarafından yeniden ayarlanmalı! Tüm Bodrum’da, özellikle Gündoğan’da, trafik kurallarını hiçe sayarak tehlike yaratan motosikletler, hiçbir makam müdahale etmediği için, daha da azıtıyor! ★★★ Bodrum’da fiyatlar nasıl? Her şey çok pahalı... Semt pazarlarındaki fiyatlar bile can yakıyor. Bazı pazarcıların eksik gramajla halkı kazıkladığına dair şikâyetler alıyorum. Bu arada taksi fiyatları da uçuyor sanki! Taksi tarifeleri çok yüksek! Bu durum korsan taksileri cazip hale getiriyor. Bölgede sahiller yağma edilmiş durumda... Oteller, siteler, restoranlar, özel plajlar kapatmış denizi... Kimler bu işten pay alıyor? Bodrum, her şeye rağmen, eski güzelliğinden izler taşıyor ama çarpık yapılaşma ve imar rantı, sahillerin yağması bitmezse, sanıyorum en fazla üç-dört yıl sonra cehennemden farksız olacak! Küfür salvosunun yanında melek kadar masum bir lâf! AKP’liler, AKP’nin eski Çevre ve Şehircilik Bakanı Erdoğan Bayraktar’ı eleştiriyor. Neden? “Dobra dobra” konuşmalarıyla bilinen Bayraktar, iktidarın kırsal politikalarını eleştirirken kısa yoldan gidip “Nah kalkınırsınız!” demiş. Eee, serde Karadenizlilik var, genellikle sakınmadan, çekinmeden konuşurlar. Şimdi, bir kısım AKP’li, Erdoğan Bayraktar’ı “ağzını bozmakla” suçluyor. İşin doğrusu, siyasetin zirvesinde kullanılan “alçak, şerefsiz, cibilliyetsiz, sapık, haysiyetsiz, zürriyetsiz, rezil, pislik, çöplük, ölü soyucu” gibi sözlerin yanında ”Nah kalkınırsınız” lâfı, melek kadar masum kalıyor! Erdoğan Bayraktar’ın, iktidarın kırsal politikalarını eleştiren ve AKP’lileri kızdıran “X” mesajı şöyle: “Bir ülkenin köy nüfusunu yüzde 30-35 civarında tutmazsanız, şehirde ne varsa köye getirmezseniz, hele hele fiilen köy olan yerleşim birimlerine ‘mahalle’ ismini koyarsanız, nah kalkınmaya devam edebilirsiniz!” Ne dersiniz? “Nah” kelimesi kaba olabilir ama eski bakan Bayraktar eleştirisinde haksız mıdır? GÜNÜN SÖZÜ Soran kişi dağları aşmış, sormayan ise şaşmış kalmış!",https://www.sozcu.com.tr/cenneti-cehennem-haline-getiriyoruz-p78397
Rahmi Turan,"Her şeyi bilen, hiçbir şey bilmez!",13 Ağustos 2024,"Hangi gün var ki akşam olmadık? Her şeyin bir sonu vardır! Bu kara günler de geçecektir ama delip de geçecektir. Bir erken seçimle iktidar değişse bile bu dönemde açılan yaralar, daha uzun yıllar halkımıza acı vermeye devam edecektir. Neden? 22 yılın tahribatını birkaç yılda onarmak mümkün değildir de ondan! Ülkemizi yönetenler her şeyi bildiklerini zannediyorlar. Bu da bize “Her şeyi bilen, hiçbir şeyi bilmez!” atasözünü hatırlatıyor! “İki dinle, bir söyle” denir. Oysa günümüzdeki siyasiler dinlemeyi bilmiyor, her konuda (özellikle ekonomide, sağlıkta, milli eğitimde) her şeyi söylüyor, doğru-yanlış demeden her kararı alıyor, uyguluyorlar! Sonuç: Bugün yaşadığımız hazin durum! ★★★ “İyi söz her kapıyı açar” denir ama toplum olarak iyi söz de duyduğumuz yok! Sadece hakaret var, aşağılama var, küfür var! Ülkede gülen insanların sayısı bile çok azaldı. Kahkahalardan eser yok! Ne oldu bize? Neden böyleyiz? Yalnız ekonomik güçlükler, kuduran fiyatlar değil, birbiri ardından gelen hukuk faciaları, Anayasa’nın hiçe sayılması, adaletin yok olması da neşemizi kaçırdı. Çöpe atılan ahlâk, önlenemeyen kadın cinayetleri, vurgun, soygun ve yolsuzluklar, tehdit, küfür ve hakaretler, sokak hayvanlar için çıkarılan ölüm yasası, insanlarımızda moral bırakmadı! Memlekette sevgi yerine öfke ve kin var... Dostluk yerine kavga... Vatandaşlar birbirlerine düşmanca bakar hale getirildiler! Bilgisiz, görgüsüz, hatalı davranışlar, içeride de  dışarıda da bizi içinden çıkılması zor bir batağa soktu. Tüm dünya karşısında yapayalnız gibiyiz... ★★★ Milletin vergileriyle toplanan paraları içte ve dışta, “İtibardan tasarruf olmaz” diyerek savurmak bize itibar getirmiyor! İtibarımızın derecesi pasaportumuzun gücünden belli! Avrupa Birliği ve diğer Batı ülkeleri, Türklere vize vermemek için söz birliği etmiş gibiler. Mümkün olan her güçlüğü çıkarıyorlar! Hem de ahlâksızlığa varacak derecede! Kahrolmamak elde değil! Türkiye Cumhuriyeti pasaportu dünyada itibarı en düşük pasaportlardan biri haline geldi maalesef! Bunda, vatandaşlık verdiğimiz sığınmacıların da büyük rolü var. Batı ülkeleri Suriyeli ve Iraklıları ülkelerine sokmak istemiyor, onları ayıklamak isterken, tüm Türk vatandaşlarını aynı incelemeye tabi tutuyor, kurunun yanında yaşlar da yanıyor!  Devleti yönetenler, insanlarımızın dert ve şikâyet dolu seslerini duymak istemiyorlar. Hiç kimse, bir şey duymak istemeyen kadar sağır değildir! Sığınmacılar Türkiye’nin gerçek “Beka sorunu” Ülkemizde ne kadar sığınmacı var? Devletin resmi rakamlarına göre (yurdumuzu işgal eden Suriyeli, Iraklı, Afganistanlı, Pakistanlı, Afrikalı) sığınmacı sayısı 3-4 milyon civarında... Ancak... Bu rakamın en az 8-10 milyon dolayında olduğu, sığınmacıların çoğunun kaydının bulunmadığı belirtiliyor. Gerçek rakamı ne yazık ki, devlet de bilmiyor! İktidar, oy kullanmaları için birçok sığınmacıya vatandaşlık verdi, ama onları vergi mükellefi yapmadı. Hiçbir ruhsat almadan şirketler kurdular, dükkânlar açtılar. Hastanelerde de sığınmacılara öncelik tanındı, hiç para ödemeden tedavi oluyorlar. SGK’dan ücretsiz aldıkları ilaçları Suriye’ye gönderip satan sığınmacılar da var. Okurlarımdan “Devlet tüm sığınmacılara şefkatle yaklaşıyor. Onların ayrıcalıklarını elde etmek için keşke biz de sığınmacı  olsaydık!” mealinde mektuplar alıyorum. Haksızlar mı? Sığınmacılara gösterilen şefkat, kendi vatandaşlarımıza neden gösterilmiyor? Sığınmacılar ne yazık ki, “Beka sorunumuz” haline gelmeye başladılar! Bu gidiş, hiç iyi gidiş değil! GÜNÜN SÖZÜ Akıl almak, yol sormak, kaybolup gitmekten çok daha iyidir!",https://www.sozcu.com.tr/her-seyi-bilen-hicbir-sey-bilmez-p74710
Rahmi Turan,Ekonomiye saplanan hançerler!,07 Ağustos 2024,"Her şeye zam yağıyor, fiyatlar kanatlanmış uçuyor ama enflasyon düşüyor! İnandınız mı buna? Enflasyon düşmüş... Hem de 10 puana yakın düşmüş, yüzde 61.7 olmuş... İnanın ki, milletin aklıyla alay ediyorlar! Enflasyon düşüyorsa, yapılan bu acımasız zamlar neden? “Millet daha da kemer sıksın, isterse canları çıksın!” zihniyeti ülkeyi derin bir yoksulluk batağına sürüklüyor. Koskoca devlet kurumu TÜİK (Türkiye İstatistik Kurumu) artık bütün inandırıcılığını kaybetti. Gerçeklerden uzaklaşan bu kurum, iktidar ne emrederse onu yapıyor. Türkiye Cumhuriyeti tarihinde hiçbir devlet kurumu bu kadar güvenilmez hale düşmemişti. TÜİK’in, yargı kararlarına rağmen, hangi ürünleri, ne fiyattan enflasyon sepetine koyduğunu açıklamaması bile başlı başına güven kırıcı bir skandaldır! ★★★ İnsanlarımız çarşı-pazarda acınacak halde... Çıldıran fiyatlar, eriyen maaşlar toplumu bunaltıyor. Görünen köy kılavuz istemez! Bu böyle devam edecek. Bundan sonra da gerçek olmayan rakamlarla enflasyonu her ay biraz daha düşmüş gibi gösterecekler. Maliye Bakanı Mehmet Şimşek “Yıllık enflasyon düşüyor, önümüzdeki dönemde enflasyondaki düşüş daha çok hissedilecek. Fiyat istikrarını sağlayarak vatandaşlarımızın refahını kalıcı olarak arttıracağız!” diyor. Güzel laflar bunlar ama Mehmet Bey söylediklerine kendisi inanıyor mu acaba? ★★★ Ortada iki ayrı kurumun farklı rakamları var. Enflasyon araştırma grubu ENAG’a göre yıllık enflasyon yüzde 100.6. İstanbul Ticaret Odası İTO’ya göre yüzde 72.8. Mehmet Şimşek bunlara ne diyecek? Bir şey diyemiyor tabii ki... Diyelim ki siz yatırımcısınız... Bu rakamlardan hangisine bakıp, hangisine inanarak hesap yapacak, önümüzdeki dönem için yatırım yapacaksınız? ★★★ Maliye Bakanı’na şunu hatırlatmak gerekiyor: “İtibardan tasarruf olmaz” denilerek devlette yapılan savurganlık devam ettikçe ve ülkede hukuk olmadıkça ekonomi düzelmez, enflasyon düşmez, yoksulluk bitmez! Anayasa Mahkemesi’ni hiçe saymak... Yargı kararlarına uymamak... Avrupa İnsan Hakları Mahkemesi’nin kararlarını uygulamamak... Özgürlükleri kısıtlamak... Instagram’a erişim yasağı getirmek... Vahim birer hatadır ve tüm bunlar ekonomiye saplanan hançerlerdir! “TÜİK, Pinokyo’nun Türkiye şubesi gibi!” Demokrat Parti Genel Başkan Yardımcısı ve İstanbul Milletvekili Cemal Enginyurt tek başına bir ordu gibi... Çarşı-pazarda, sokakta, TV’lerde, Meclis’te yaptığı yürekli muhalefet birçok partinin muhalefetinden daha etkili... TÜİK’in açıkladığı son enflasyon rakamları Cemal Enginyurt’u fena halde kızdırdı. TÜİK’in kendisine verilen rakamları açıkladığını söyleyen Enginyurt “Yalancılığıyla ünlü Pinokyo’nun Türkiye Şubesi TÜİK diyor ki ‘Enflasyon düşüyor. Yalanın bu kadarına ‘Pes doğrusu’ diyeceğiz ama artık alıştık, şaşırtmıyorsunuz. Saray rakam yolluyor, TÜİK yayınlıyor. Yapılan iş bu...” dedi ve sordu: “Enflasyon düştüyse, elektrik ve doğalgaz niye yüzde 38 zamlandı? Gıda neden ucuzlamıyor? Yazıklar olsun, adaletiniz batsın!”       Enginyurt böylece halkın içinden geçen tepki dolu duyguları dile getirmiş oldu! Bazı okurlarımdan “Cemal Enginyurt, İstanbul’da CHP listesinden milletvekili seçildi. Keşke CHP’de kalsaydı” diye mesajlar geliyor. GÜNÜN SÖZÜ Geçmişi bırakıp geleceği düşünelim, çünkü bundan sonra gelecekte yaşayacağız!",https://www.sozcu.com.tr/ekonomiye-saplanan-hancerler-p72445
Rahmi Turan,Hatalarımızın bedelini ödüyoruz!,25 Ağustos 2024,"Ağır ekonomik kriz insanları canından bezdirdi... İşlerin düzeleceği, sıkıntıların biteceği de yok! Seçmen parlamenter sisteme itibar etmeyip “Tek Adam” yönetiminin devamına karar verince her geçen gün baş aşağı gitmeye başladık... Erkene alınmazsa, seçim 2028 yılının Mayıs ayında... İktidara oy verenler de vermeyenler de daha uzun süre enflasyon ve pahalılık çilesini çekecek! Atalarımız “Kendi düşen ağlamaz” demiş. Toplum olarak biz de ağlamayı sızlanmayı bırakıp, bir erken seçim için iktidarı zorlamaya bakalım. ★★★ Kurtuluş için Meclis’ten pek hayır yok! Evet, 600 üyeli bir Meclis’imiz var. Adı: Türkiye Büyük Millet Meclisi... Peki, neden var? Ne iş yapıyor bu Meclis? Yasalarımıza göre Meclis’in görevi “86 milyon insanı temsil etmek, yasalar çıkarmak, halkın hakkını-hukukunu korumak!” Gerçekten öyle mi dersiniz? Hayır, bu sözler kitapta kalan ifadeler... Bugünkü Meclis’in gücü, Cumhurbaşkanı’nın gücü yanında yok denilecek kadar az! Ülke 2028 yılının mayıs ayına kadara (3 yıl 9 ay daha) Cumhurbaşkanı’nın tek başına alacağı kararlar ve iki dudağı arasından çıkacak sözlerle idare edilecek. ★★★ * Hatırlayın... Cumhurbaşkanı bir imza ile koca Meclis’in verdiği kararı bozdu ve kadına şiddeti önlemeyi amaçlayan Uluslararası İstanbul Sözleşmesi’nden çıkıverdi. Meclis ne yapabildi? Hiç! * Meclis, Cumhurbaşkanı’nı denetleme yetkisi olmayan, sadece Saray’ın hazırladığı yasa tasarılarını onaylayan, zaman zaman kendi aralarında kavga eden bir kurul!  * Tek Adam sistemine göre, Meclis olsa da olmasa da olur. Cumhurbaşkanı tek imzayla çıkardığı Kanun Hükmünde Kararnamelerle ülkeyi yönetiyor. * Koca Meclis, kararnameleri onaylayan, Saray’ın istediği kanunları çıkartan bir kurum halinde, ne yazık ki! * Hiçbir Bakan, Meclis’e hesap vermek zorunda değil! ★★★ Demokrasinin esası “Kuvvetler ayrılığı” prensibidir. Yani: Yasama (Meclis), Yürütme (Hükümet) ve Yargı... Bu 3 kuvvet birbirini denetler. Oysa Türkiye’de Cumhurbaşkanı en büyük güç... Hiçbir kurum onu denetleyemiyor.  Her şeye tek başına Cumhurbaşkanı karar verdiğine göre diğer güçlere ne gerek var? Böyle bir yönetim tarzına demokrasi denemez! Cumhurbaşkanı’nın sınırsız denecek kadar büyük yetkileri var ama sorumluluğu yok! Yüzde 50’yi aşkın seçmenimiz, güzel yaşamak isteseydi, seçimde oylarını “Demokrasiden yana” verirdi. Oysa “Tek Adam Yönetimini” seçtiler... Şimdi ulus olarak bunun bedelini ödüyoruz! Aydın bir cami imamı Bir okurum, gönderdiği mektupta, aydın bir cami imamının, görev yaptığı caminin duvarına şu yazıyı astığını bildirdi: Okuyalım: “Çocuklarımıza ibadet öğretmeden önce ahlâklı olmayı öğretelim... Önce ahlâk! Yoksa maazallah, çocuklarımız namaz kılan bir hırsız, oruç tutan bir sapık, hacca giden bir yalancı, kurban kesen bir tefeci, şehadet getiren bir terörist olabilir. Aman dikkat!” Böyle önemli uyarılar yapan takdir edilecek aydın din adamlarımız da var. TEBESSÜM Pot üstüne pot! Adam, konser salonunda yanındaki kibar görünüşlü adama sorar: “Sahnede şarkı söyleyen şu berbat sesli kadın da kim?” “O benim kızımdır efendim!” “Affedersiniz, ben o kızı değil, keman çalan kadını kastettim.” “O da benim karım efendim” “Yaa? Yine yanlış anladınız. Ben, o rezalet şarkının bestecisi kim demek istedim!” “Besteci de benim efendim, şarkıyı ben besteledim!” GÜNÜN SÖZÜ Siyasetçi “Yapacağım” diye aldatmamalı, “Yaptım” diyebilmeli!",https://www.sozcu.com.tr/hatalarimizin-bedelini-oduyoruz-p77592
Rahmi Turan,"Meclis’te kadına da el kalktı, kan aktı!",18 Ağustos 2024,"DÜN televizyonlarda ülkemiz adına utanç verici görüntüler şöyleydi: Meclis personeli, eğilip kalkıyor, ellerindeki temizleme bezleriyle yerlerdeki kanları siliyordu... Akan kanlar, yüzlerine yumruk darbeleri yiyen milletvekillerinden yerlere saçılan kanlardı... Meclis boks ringi değildir! Halk, Meclis’ten sorunlarına çözüm getirmesini bekliyor ama iktidarın umurunda mı bu? Eleştirilere yumrukla cevap veriyor! Cuma günü Meclis’te çıkan büyük kavgada, muhalif bir milletvekili yediği darbe ile yere yuvarlandı ve yine muhalif bir kadın milletvekilinin de (DEM Partili Gülistan Koçyiğit) kaşı patladı, yüzü kanlar içinde kaldı. Kadına el kalkar mı? Kadına vurulur mu? Hele Türkiye Büyük Millet Meclisi gibi yüce bir yerde bu olur mu? Ne yazık ki oluyor! Burası Türkiye! Her yerde şiddet gören kadın Yüce Meclis’te bile bu akıbetten kurtulamıyor! Kadına el kaldırmak, kadını yumruklamak hiç kimseye şeref getirmez! Utanç verici, yabani bir davranıştır! İktidar partisine mensup saldırgan milletvekillerinin, rakiplerini döverek akıttığı kanlar, görevliler tarafından silindi ama Meclis’in alnına yapışan “KARA LEKE” hiçbir zaman silinmeyecek! AKP’li vekiller akıttıkları kanla gurur duyuyorlar mı? ★★★ AKP döneminde, yalnız Meclis’te değil, Tüm Türkiye’de insanlar daha saldırgan hale geldi. Ülkede kanın akmadığı tek gün bile olmuyor! Buna fazla şaşırmamak lazım. Ülkeye yön vermesi gereken Türkiye Büyük Millet Meclisi kanlı kavgalara sahne olursa ülke de ona benzer! Atalarımız “Balık baştan kokar!” diye boşuna söylememiş. Bir ülke böyle kavgayla, dövüşle, tokatla, yumrukla yönetilmez! Büyük bir yeis içinde “Toplum olarak nereye gidiyoruz?” diye sorarken, nereye gittiğimizi düşününce ürperiyoruz! Şu klasik cümle aklımıza geliyor: “Bindik bir alamete, gidiyoruz kıyamete!” ★★★ Meclis Genel Kurulu, muhalefetin isteği üzerine olağanüstü toplanmıştı. Cezaevinde yatan Can Atalay’ın, Anayasa Mahkemesi’nin kararlarının bağlayıcılığı nedeniyle milletvekilliğinin iadesi ve serbest bırakılması isteniyordu. Türkiye İşçi Partisi İstanbul Milletvekili Ahmet Şık, Meclis kürsüsünde: “Sizde hiç utanma yok. Zerre haysiyet yok. Din şarlatanlığınıza, göstermelik milliyetçiliğinize kanan, yolsuzluğunuzu, hukuksuzluğunuzu görmezden gelenleri makbul vatandaş yaptınız. Sizden olmayan, suçlarınıza ortak olmayan herkese terörist dediğiniz için Can Atalay’a ‘terörist’ demeniz şaşırtıcı değil. Bu ülkeye Atalay kadar hayrınız dokunsa ömür boyu şükran namazı kılacak insanlarsınız” deyince film koptu, kavga çıktı, yumruklar konuştu. Sonuç: Türkiye’de siyaset, çok kötü bir puan daha aldı. Yazık! Acımasız zamlara devam! Bizim Maliye Bakanı Mehmet Şimşek bir harika! Daha doğrusu “harikalar diyarında yaşıyor” sanki! Her şeyi toz pembe görüyor! Mehmet Şimşek bey, sık sık tekrarladığı gibi yine “Enflasyon düşüyor!” dedi. Aynı gün köprülere çok büyük, acımasız zamlar yapıldı! Daha önce de elektriğe ve doğalgaza yapılan zamlarla halkın canı yakılmıştı! Ya Mehmet bey, enflasyon düşüyorsa bu zamlar niye? Ayrıca, böyle korkunç zamlar yapılırken enflasyon nasıl düşer? Rahmetli ekonomist Prof. Güngör Uras hocanın dediği gibi “Biz saf ve bakir Anadolu çocuklarıyız.” Şunu bize bir anlatsana!” Asgari ücrete “Enflasyon patlar” diye üç kuruş zam bile yapılmadı. 8 ayda otoyol ve köprü ücretlerine üçüncü zam bindirildi. TÜİK bile “Enflasyon yüzde 61” derken bu yıl köprü ve yollardaki artış toplam yüzde 300’ü buldu. Mehmet Şimşek 14 ay önce göreve geldiğinde enflasyon yüzde 38 idi, şimdi tıraşlanmış TÜİK enflasyonu bile yüzde 61... Fiyatlar hızla artıyor ama bunlar enflasyonu lafla düşürüyorlar! GÜNÜN SÖZÜ Ön tekerlek nereye giderse, arkadaki de oraya gider!",https://www.sozcu.com.tr/meclis-te-kadina-da-el-kalkti-kan-akti-p75949
Rahmi Turan,Kaçan kaçana!,05 Ağustos 2024,"Gün geçmiyor ki, ülkeyi terk mektubu almayayım! “Beyin göçü” olanca hızıyla devam ediyor. Kaçan kaçana! Güzel memleketim adına çok üzülüyorum tabii ki... Doktor kaçıyor, mühendis kaçıyor, öğrenci kaçıyor! Bu gidişin sonunda ülkemiz sığınmacılara mı kalacak, nedir? Bence, ulusumuzun gerçek beka sorunu bu! Kim getirdi memleketi bu hale? Bereketli, vatan topraklarımızda neden yoksul kaldık? Neden namerde muhtaç hale geldik? Bu soruların cevabını herkes biliyor. AKP iktidarının uzun yıllardır devam eden “yanlıştan da yanlış” politikaları sonunda dünyada 128 ülkeden tarım ürünü ithal eder hale geldik... Borç-harç bu ürünleri satın alamasak ulusça açlık tehlikesi ile karşı karşıya kalacağız. Oysa eski yıllarda, dünyada tarım ürünleri kendi kendine yeten 7 ülkeden biriydik. Kendi ürünlerimizle kendimizi doyurduğumuz gibi artan ürünlerimizi yabancı ülkelere satıp döviz kazanırdık. Bir de şimdiki hâlimize bakın! Enflasyon ve pahalılık bir yandan, işsizlik ve yoksulluk öte taraftan dört bir yanımızı sarmış, insanlarımızı alevden diller gibi insafsızca yakıyor. ★★★ Doktorlara “Giderlerse gitsinler” dediler... Onlar da birer birer değil, beşer-onar gitmeye başladı. Sadece Almanya’da 2024 yılı itibarıyla toplam 2628 Türk doktorun görev yaptığı bildirildi. İngiltere’de çalışan Türk doktor sayısının da 1000’e yakın olduğu belirtiliyor. İstikballerini kurtarmak isteyen öğrenciler ve eğitimlerini tamamlamış gençler de kapağı Avrupa ülkelerinden birine atmaya, kısmetlerini yabancı diyarlarda aramaya çalışıyorlar. ★★★ Başka ülkelere gitmeye çabalayanlar arasında dinci kesimden de çok istekli var ama bunlar “Din kardeşi” dedikleri, Arap ülkelerine değil, Avrupa’ya veya Amerika’ya göç etme sevdası içindeler. Neden? Çünkü hukuku, demokrasiyi, iş bulma imkânlarını, özgürlükleri şeriatla yönetilen Ortadoğu ülkelerinde değil, insan haklarının geliştiği Batı ülkelerinde görüyorlar. Sözün özü: “Beyin göçü” Türkiye’nin gerçek bir beka sorunu olma yolunda! Neden kaçmak istiyor? Beyin göçü konusunda bir mektup da, Elektrik Mühendisi Semih Kalkanoğlu’ndan geldi. “Ben de gideceğim” diyen Semih Kalkanoğlu’nun mektubu (özetle) şöyle: “Türkiye’den en değersiz şey ‘Bilgi’dir (!) Bugün mesleğimin tam 55’inci yılındayım. İngilizce ve Rusça biliyorum. Almanca’ya yeniden başladım. Ama Türkiye’de çok bilgili, deneyimli, çalışkan insanları sevmiyorlar (!) İşte bu nedenle Türkiye bir türlü ileri gidemiyor. Yalaka olacaksınız... Bilmiyorsanız, çok bilgiliymişsiniz gibi çok konuşacaksınız (!) Tribünlere oynayacaksınız. İşverenler (onların da çoğu bilgi zafiyeti içindedirler) sizi çok bilgili sansınlar! 2012 yılında (1995 yılından beri beni ve yabancı eşimi çok iyi tanıyan köşe yazarı, Allah uzun ömür versin) Yalçın Bayer, bir gün kendisini gazetede ziyaret eden eşime ‘Semih, Türkiye’de çalışamaz. Çünkü çok bilgili, çok deneyimli, dürüst biri. Bu ülkede patronlar Semih gibi insanları sevmezler’ demişti. Doğru söze şapka çıkarılır. İşte bu yüzden, teknik eleman denildiğinde dünyanın ilk ülkesi olan Almanya’ya gitmeye çalışıyoruz. Almanya’da bilgi ve teknik eleman en değerli kavramlardır. Bizde değil!” TEBESSÜM Doğumdan sonra ne yapılır? Temel doktor olmuş... Doğum yaptırdıktan sonra alnındaki terleri silerek hocası olan profesöre dönüp: “Beğendiniz mi, hocam?” diye sormuş. Profesör başını sallayarak: “Eh” demiş “Beğendim sayılır ama, bir daha sakın aynı hatayı yapma!” “Ne yaptım ki, hocam?” “Doğumdan sonra annesinin kıçına değil, bebeğin kıçına şaplak vurulur!” GÜNÜN SÖZÜ Ülkede mutsuzlar çoksa, ortada ciddi bir sorun var demektir!",https://www.sozcu.com.tr/kacan-kacana-p71120
Rahmi Turan,Allah’tan reva mı bu?,04 Ağustos 2024,"Enflasyon düşecekmiş! Maliye Bakanı Mehmet Şimşek sık sık öyle diyor! Peki nasıl düşecek? Çocuk aldatıyor sanki! Yaa beyefendi, yapılan bu acımasız zamlarla enflasyon düşer mi? Vergilere, köprülere, otoyollara, şehir suyuna, ulaşıma, alkollü içkilere derken... ■ 1 Temmuz’da elektriğe yüze 38 zam... ■ 1 Ağustos’ta doğalgaza yüzde 38 zam yapıldı! ■ Benzin ve mazot da sık sık zamlardan nasibini alıyor! Hal böyleyken enflasyon nasıl düşer? Aklı başında ekonomistler n’olur bunu vatandaşa anlatsınlar! Anlatabilirlerse tabii! Enflasyon bugüne kadar olduğu gibi, sadece lâfta düşer, kalem oyunlarıyla kâğıt üzerinde düşmüş gibi gösterilir! Yerseniz! İnanın ki, bunlar milletin aklıyla dalga geçiyorlar! ★★★ Türkiye nüfusunun yaklaşık yüzde 80’i geçim derdiyle boğuşuyor. Çarşıda-pazarda fiyatlar frensiz gidiyor. Temel ihtiyaç maddelerine yapılan zamlar da enflasyon yangınını körüklüyor. İki ay sonra sonbaharın serin günleri ve daha sonra kışın dondurucu yüzü kendini göstermeye başlayacak. Ne olacak o zaman? Elektrik ve doğalgaz faturaları kabaracak, ödeyemeyecek hale gelen milyonlarca insanımız soğuk ve karanlıkla boğuşmak zorunda kalacak. Asgari ücretliye zam yapılmadı, emekliye, memura da refah payı verilmedi ama, temel ihtiyaç maddelerine müthiş zamlar acımasızca bindirildi. Dar ve sabit gelirli vatandaş kara kara düşünmesin de kim düşünsün? Önümüzdeki kış gerçekten zor geçecek! Bu yönetim, emekli insanlarımızı devletin sırtında “küfe gibi” görüyor. Oysa bugün yaşlı olan o insanlar ömürleri boyunca devlete “sigorta primi” ödediler. Şimdi kendi paralarını geri alınca “sırtta küfe” mi oluyorlar? Ayıptır, yazıktır, günahtır efendiler! Hiç kimsenin böyle düşünmeye hakkı yoktur! ★★★ Doğalgaz fiyatları dünyada düşerken, Türkiye’de yüzde 38 gibi devasa bir zam yapıldı. Neden? Devletin bütçe açığı kapatılsın diye... Sen hiçbir tasarrufa yanaşma, milletin vergilerini babanın parası gibi harca, savurganlıkta tavan yap, sonra da bütçe açık veriyor diye bunun bütün bedelini milletin üstüne yükle... Allah’tan reva mı bu? “Rasyonel politika izleyeceğim” diyen Mehmet Şimşek Bey’in “rasyonelden” (akılcılıktan) anladığı bu! Ne yapalım? Ulus olarak belki de böyle bir yönetimi hak ettik! “Mavi Vatan” tartışması! CHP adına konuşan milletvekillerinin dikkatli olmaları, ağızlarından çıkan sözcüklerin ne anlama geldiğini bilmeleri gerekir. Tutarlı çizgi izlemeyen bazı milletvekilleri CHP’ye zarar veriyor. Bunlardan biri de emekli büyükelçilerden Namık Tan... CHP’de, ulusal çıkarları savunacak diplomat kalmadı mı ki, Ünal Çeviköz, Namık Tan gibi ulusal konularda gaf yapan eski büyükelçileri konuşturuyorlar? “Mavi Vatan”ın saldırgan ve yayılmacı bir uygulama olduğunu söyleyen emekli büyükelçi Ünal Çeviköz’den sonra emekli büyükelçi Namık Tan’ın da “Mavi Vatan” kavramını “Masal” olarak nitelemesi, iktidara, CHP’ye hücum etmesi için koz verdi. “Mavi Vatan” Türkiye’nin Ege, Akdeniz, Marmara ve Karadeniz’deki egemenlik alanını ifade eden bir terimdir. CHP milletvekili yapılan emekli büyükelçiler bunu bilmezler mi? Eski Devlet, Milli Savunma ve Adalet Bakanı Prof. Dr. Hükmet Sami Türk, “Mavi Vatan” için ulusal ve hukuksal görüşünü şöyle açıkladı: “Mavi Vatan, yalnız devletin egemenlik haklarına sahip olduğu karasularını değil, daha geniş bir alan olarak münhasır ekonomik bölge ve kıta sahanlığını da içine alan bir kavramdır. Türkiye’nin uluslararası deniz hukukundan doğan haklarını kullanması, bu hakların kullanıldığı ve ileride de kullanılacağı deniz alanlarının ‘Mavi Vatan’ olarak nitelenmesi, hiçbir şekilde ‘Masal’ olarak nitelenemez!” ★★★ SONUÇ: CHP milletvekili yapılan eski diplomatlar konuşurken daha dikkatli olmalı, partilerine zarar vermemelidir! Parti adına konuşanların “bu tür gaf yapma” lüksleri yoktur!  GÜNÜN SÖZÜ İki tavşanı birden kovalarsan hiçbirini yakalayamazsın!",https://www.sozcu.com.tr/allah-tan-reva-mi-bu-p70912
Rahmi Turan,Hepimiz Mustafa Kemal’in askerleriyiz,03 Eylül 2024,"İki olayla gurur duydum... Ülkem adına umutlarım arttı, mutlu oldum. Türk Silahlı Kuvvetleri tarihinde bir ilk yaşandı, Kara, Hava ve Deniz Harp Okulu’nun birincileri kız öğrencilerden çıktı. Ebru Eroğlu Kara Harp Okulu’nu, İkra Kuyumcu Hava Harp Okulu’nu, Şeyda Yıldırım Deniz Harp Okulu’nu birincilikle bitiren teğmenler oldu. Subay kızlarımızla ne kadar gurur duysak azdır. Kadına şiddeti önlemeyi amaçlayan Uluslararası İstanbul Sözleşmesi’nden bir gecede tek imza ile çıkıldığı, kadının ezildiği, kadına şiddetin ve kadın cinayetlerinin ürpertici boyutlara ulaştığı Türkiye’de kızlarımızın bu olağanüstü başarısı çok önemli bir gelişmedir. ★★★ Memnun olup gurur duyduğum ikinci olay, Kara Harp Okulu’ndaki diploma töreninden sonra genç teğmenlerin, Mustafa Kemal Atatürk’e bağlılıklarını gösterip, tören kılıçlarını çekerek: “Mustafa Kemal’in askerleriyiz” diye slogan atmalarıdır. Beka sorununun tartışıldığı Türkiye’de, diploma alan genç teğmenlerin, Türk ulusunun büyük önderi Başkomutan Atatürk’e sahip çıkmaları doğal olarak, göğsümüzü kabarttı. ★★★ Fakat... Ne yazık ki ülkemizde öyle düşünmeyenler de var! Teğmenlerin umut ve gurur veren sloganı, AKP içinde ve Saray yanlısı medyada huzursuzluk yarattı, tepkilere yol açtı. Bunlar, Türk Silahlı Kuvvetleri’nde gerici yapılanmanın güçlenmesini isteyen, genç teğmenlerin beklenmeyen çıkışı karşısında hayal kırıklığına uğrayan gruplardı... O kadar öfkelendiler ki, “Derhal soruşturma açılsın” diye bağıranlar oldu! Genç teğmenler, ebedi başkomutan “Mustafa Kemal’in askerleriyiz” yerine Yunan Başkomutanı’nı hatırlatıp “Biz Trikopis’in askerleriyiz!” diye mi bağıracaklardı ki? ★★★ Yalnız teğmenler değil, tüm gençler Mustafa Kemal’in askerleridir. Atatürk bu ülkeyi gençliğe emanet etmişti. Harp okulunu bitiren teğmenler yarının albayları, generalleridir ve bu ülkenin bekçileridir. Görevleri yurdu, bayrağı korumak, askerin şerefini yükseltmektir. Müsavat Dervişoğlu’nun dediği gibi “Türk askerinin mayası sağlamdır.” Kim ne yaparsa yapsın, bu millet ebedi lideri Mustafa Kemal Atatürk’ten vazgeçmez, onun açtığı uygarlık yolundan asla dönmez! 10 yıldır iş arayan mühendis Ülkemizde, işsizlikle birlikte yoksulluk da artıyor. “Enflasyon düşüyor” diye atıp duruyorlar! Gerçekte hayat pahalılığı dayanılmaz boyutlara ulaştı. İsminin açıklanmasını istemeyen elektrik mühendisi bir okurum 10 yıldır iş aradığını, anlatıp şöyle diyor: “Bu devlette İş ve İşçi Bulma Kurumu adlı bir devlet kurumu vardı. Onu kapatıp, yerine, “İş Kurumu” diye bir kurum kuruldu. Ben bu kuruma 2014 yılında ‘İş arama’ kaydımı yaptım, o günden bu güne tam 10 yıl geçti ama bu kurum beni bir kere bile aramadı! Nasıl iş kurumu bu? Neden 1960’tan beri Avrupa Birliği’ne giremiyoruz? Neden işsiz ve fukarayız? Çünkü Türkiye’de demokrasi ve laiklik yok. Demokrasi kültür düzeyi yüksek toplumların rejimidir.” TEBESSÜM Eşeğin dili olsaydı... İnsanlar birbirlerine  “Eşek” diyerek o masum, kocaman gözlü, sevimli hayvanlara hakaret etmesinler. Eğer eşeğin dili olsaydı, Kızdıklarımıza “Eşek” dediğimiz için, Ne kadar üzüldüğünü...” söyler ve... O kalın sesiyle sorardı bize; “Niçin?” Ben kızdığım eşeklere “İnsan” diyor muyum ki, Siz “Eşşoğlu eşşek” diyorsunuz bana, Günahıma giriyorsunuz, Oysa ki ben, öyle diyenlerden daha insanım, Onlar benden daha eşek!” GÜNÜN SÖZÜ Hedefi olmayan bir ulus dümeni olmayan bir gemi gibi olur!",https://www.sozcu.com.tr/hepimiz-mustafa-kemal-in-askerleriyiz-p79979
Rahmi Turan,Mustafa Kemal’in askerleri ve İzmir,09 Eylül 2024,"Bugün İzmir’in 102’nci kurtuluş yıldönümü... “İzmir’in dağlarında çiçekler açar, Altın güneş orda sırmalar saçar, Bozulmuş düşmanlar yel gibi kaçar. Yaşa Mustafa Kemal Paşa yaşa, İsmin yazılacak mücevher taşa.” diyoruz. İzmir’in düşmandan kurtaranlar, Mustafa Kemal’in askerleriydi. Onları baş tacı etmemiz gerekiyor ama, günümüzdeki olaylara bakıp, üzülüyoruz. Neden? 102 yıl sonra, Atatürk’e bağlılıklarını göstermek için “Mustafa Kemal’in askerleriyiz” diye bağıran teğmenler hakkında soruşturma açıldı. Kanı kaynayan, yürekleri Atatürk sevgisiyle dolu olan o genç subaylara (kılıç çektikleri için) ceza verilecekmiş! Bu kabul edilmez bir çelişkidir... Türk askeri sadece, yurduna göz koyan düşmana kılıç çeker... İşgalci Yunan’a çektiği gibi... Vatanı savunmak askerin görevidir. Bugün 9 Eylül, güzel İzmir’imizin düşmandan kurtarıldığı gün... Hep bir ağızdan “Yaşa Mustafa Kemal Paşa yaşa” diyor ve “Hepimiz Mustafa Kemal’in askerleriyiz” diye bağırıyoruz. Mustafa Kemal’in askerleri olduğunu haykıranlar, bu ülkeyi de seven, vatan için canını vermeye hazır olan insanlardır. Ancak, bazı çevreler nedense bunu başka türlü yorumluyor. Ayıptır, yazıktır, günahtır!  ★★★ - 105 yıl önce 15 Mayıs 1919, İzmir’in en acı günüydü... - İzmir’i işgal eden Yunan askerlerine ilk kurşunu gazeteci-yazar Hasan Tahsin sıktı. - İşgale karşı ilk mitingi 4 saat sonra Denizli halkı yaparak direnişi başlattı. - Anadolu, 3 yıldan fazla bir süre işgal altında kaldı, kalleşlik ve zulüm dolu yıllar yaşandı. - 26 Ağustos 1922 günü başlayan Büyük Taarruz, 5 gün içinde düşmanı darmadağın etti. - Başkomutan Mustafa Kemal Atatürk askerlerine “Ordular! İlk hedefiniz Akdeniz’dir! İleri!” emrini verdi. - Türk orduları İzmir’e doğru sel gibi akarken, düşman çil yavrusu gibi dağıldı. - 8 Eylül 1922 sabahı Türk ordusunun ilk birlikleri İzmir’e girdi. Konak meydanındaki Hükümet Konağı’nın balkonundaki direğe Türk bayrağın asıldı. Akşama doğru tüm şehir ele geçirildi. 9 Eylül günü zaferimiz tamamlanmıştı... ★★★ Can derdine düşen düşman askerleri, Körfez’de bekleyen İngiliz ve Fransız gemilerine binebilmek için birbirlerini ezdi. Üç yıldan fazla bir süre Türk halkına zulmeden Yunan askerleri Kordon’da birbirleriyle boğuştu, binlercesi yaralandı, bir kısmı körfezin sularında boğularak can verdi. 9 Eylül (bugün) İzmir’in ve tüm Anadolu’nun makus talihinin değiştiği, İzmir’in dağlarında çiçeklerin açtığı gündür. Avrupa Atatürkçü Düşünce Dernekleri’nin açıklaması Merkezi Almanya’nın Köln kentinde olan Avrupa Atatürkçü Düşünce Dernekleri Federasyonu, Milli Savunma Bakanlığı’nın soruşturma açtığı teğmenler hakkında bir bildiri yayınladı. Genel Başkan Dursun Atılgan’ın imzasıyla yayınlanan bildiri şöyle: “Mustafa Kemal’in askerleri, halka dayalı ve halk mayalı ordumuzun gurur ve kıvanç kaynağıdır. Kısa bir süre önce, mezun olduktan sonra Kara, Hava ve Deniz Kuvvetleri’ne katılan Mustafa Kemal’in askerlerini gururla ve içtenlikle kutluyoruz. Eğer Cumhuriyet ordularından “temizlenecek” birileri varsa, onlar Mustafa Kemal’istler değildir. Onlar, Atatürk’e ve kurduğu Cumhuriyet’e düşman olanlardır. Milli Mücadelecilerin can düşmanı olanlardır. Onların tümü de Ali Kemal’istlerdir!” NOT: Ali Kemal, bilindiği gibi, Kurtuluş Savaşı’nda İngilizlerle iş birliği yapan ve Türk Ordusu’nun zaferinden sonra yakalanıp vatana ihanetten yargılanmak üzere Ankara’ya götürülürken, Kocaeli’nde kalabalık bir grup tarafından linç edilen Milli Mücadele karşıtı bir siyasetçidir. GÜNÜN SÖZÜ Hayat uyur, zaman uyumaz, su uyur düşman uyumaz!",https://www.sozcu.com.tr/mustafa-kemal-in-askerleri-ve-izmir-p82467
Rahmi Turan,Tüm dünya Türkleri teğmenlerin yanında!,21 Eylül 2024,"“Mustafa Kemal’in askerleriyiz” diyen teğmenlere ceza verileceği anlaşılıyor. Çünkü, önce iktidarın ortağı Devlet Bahçeli, daha sonra Cumhurbaşkanı Erdoğan öyle istedi... Birer talimata benziyordu bu istekler... Anlaşılan, teğmenlere ceza verileceği kesin ama cezanın niteliği ne olacak? Az mı, çok mu, büyük mü-küçük mü, bu bilinmiyor. Yeni mezun teğmenlerin “Mustafa Kemal’in askerleriyiz” diye slogan atmaları, aslında tüm millete büyük gurur vermiştir... Tüm ulus olarak, Mustafa Kemal’in askerleri olmayıp da kimin askerleri olacağız? ★★★ Teğmenler olayı, yalnız Türkiye’den değil, Türklerin yaşadığı her ülkeden ses getirdi. 3 kıtada, 7 ülkeden 13 Atatürkçü derneğin dayanışmasıyla bir araya gelmiş “Atatürkçü Düşünce Dünya Platformu” var. Merkezi Londra’da olan platformun başkanı Jale Özer “Tüm kalbimizle, yurdu korumaya ant içen şerefli teğmenlere teşekkür ediyoruz” diyerek, Atatürkçü 13 derneğin ortak açıklamasını yolladı. Özetle şöyle: “Bizler, Türkiye Cumhuriyeti’nin ebedi başkomutanı, yüce Atatürk’ün gösterdiği ışıklı yolda, onun ‘Yurtta sulh, dünyada sulh’ ilkesini tüm dünyada gururla tanıtan ‘Mustafa Kemal’in askerleriyiz!’ Kara Harp Okulu’nun 2024 yılı mezunu olan teğmenlerin büyük bir onurla ‘Mustafa Kemal’in askerleriyiz’ diye haykırarak, ‘Laik Demokratik Türkiye Cumhuriyeti’nin bağımsızlığına, ülkenin bölünmez bütünlüğüne olan bağlılıklarını’ belirttikleri yemin yüzünden cezalandırılmalarını kabul edemeyiz. Mustafa Kemal’in askerlerine, yüce ATA’larına olan gönülden bağlılıklarından dolayı disiplinsizlikle suçlanarak soruşturma açılmasını kınıyoruz! Atatürkçü Türk askerinin alnı ak, vicdanı tertemizdir. Tek amacı, ülkesinin bölünmez bütünlüğünü korumaktır. Türk halkı sonuna kadar ordusunun yanındadır ve yanında olacaktır. Cumhuriyetimiz dünyada bir ilk olarak, Kara, Deniz ve Hava Harp Okulları’nı birincilikle bitiren 3 kadın teğmenimizin başarısıyla taçlanmıştır. Anayurdumuzu içeriden ve dışarıdan gelebilecek her türlü tehlikeye karşı korumaya ant içen şerefli teğmenlerimize teşekkür ediyoruz. (Jale Özer-Atatürkçü Düşünce Dünya Platformu Başkanı)” Bu yaşta bu zeka!  Ünlü bir lâf vardır: “Bu yaşta bu zeka, akıllara seza” denir... O söz sanki Türk Telekom CEO’su Ümit Ünal için söylenmiş gibi... İnternet ve mobil telefon faturalarına yüzde 200-300 gibi öyle amansız zamlar yapıldı ki, doğal olarak bu ağır zamlar kamuoyunda büyük tepkiyle karşılandı. İşte o zaman Türk Telekom CEO’su, internet ve mobil telefon tarifelerini sudan ucuz olduğunu iddia ederek: “Türkiye’de 4 kişilik bir ailede yaşadığımızı ve 5 ile 8 damacana su tükettiğimizi düşünelim. Bu da 500-800 liraya denk geliyor. Tarifeler ya da müşteri fiyatları sudan ucuz dersek, yanlış olmaz!” dedi. Yani, milletle dalga geçti! Ayda 2 milyon lira maaş aldığı belirtilen Türk Telekom CEO’suna 500-800 lira gibi miktarlar, leblebi-çekirdek parası gibi gelir ve geçim zorluğu çeken insanları böyle “ti”ye alır, yani inceden inceye dalga geçer! Devir, ne yazık ki, böyle bir devir işte! TEBESSÜM Vatandaştan tepkiler!  “İnternet ve mobil faturaları sudan ucuz” diyen Türk Telekom CEO’su Ümit Ünal’a, vatandaşların tepkilerinden birkaç örnek şöyle: “Adam oturmuş milyar dolarlık şirketin başına... Oh ne âlâ Mualla!” “Yediği önünde, yemediği arkasında, bizimle hepten dalga geçiyor valla!” “Onun keyfi gıcır, halkın canı acır!” “Tuzu kuru, parası gani, bu yüzden kibirli...  Kendini fil, bizi karınca sanıyor!” GÜNÜN SÖZÜ Geleceğine kendin sahip çık, yoksa başkası sahip çıkar!",https://www.sozcu.com.tr/tum-dunya-turkleri-tegmenlerin-yaninda-p85659
Rahmi Turan,Ah Bodrum vah Bodrum!,24 Eylül 2024,"Türkiye’nin incisi Bodrum’un yeni, genç bir belediye başkanı var: Tamer Mandalinci... 5 ay 24 gündür görevde... Başarılı olmasını istiyoruz ama eli-kolu bağlı ne yazık ki! Bodrum Belediyesi borç batağında! Gazeteci dostum Can Pulak’tan öğrendiğime göre Bodrum Belediyesi hacizden kurtulmak için 11 gayrimenkulünü satışa çıkartmış... Bu arsa ve binaların hepsi satılsa bile 700 milyon lira civarında bir para ediyor ve borçları ödemeye yetmiyor. Ancak borçların üçte biri ödenebiliyor. Toplam borç 2 milyar 300 milyar lira! Bunun 1 milyar 157 milyonu vergi ve sosyal sigorta borçları. ★★★ Durum hiç de iyi görünmüyor ama bu borçları Tamer Mandalinci yapmadı tabii ki... Tüm bunlar çok eskilerden kalma borçlar... 10 yıl önce kapatılan 11 ayrı belediyenin birikmiş ve faizle şişmiş borçları... Yeni ve genç Belediye Başkanı Mandalinci, ne yapacağını kara kara düşünüyor. Borçları o yapmadı ama o ödemek zorunda! Bir zaman dilimi içinde sorunu çözeceğine ve tüm borçları ödeyeceğine inanıyor. Dilerim başarır. ★★★ Bodrum büyük bir yarımada... Eskiden çeşitli partilere mensup 11 ayrı belediye vardı... Bodrum bu belediyelerle yönetilirdi. Şimdi tek belediye... İşler çok zor! 31 Mart yerel seçimlerinden bu yana geçen 5 ay 24 günde, ben kendi hesabıma, belediyenin dikkate değer bir çalışmasını görmedim, duymadım. Bodrum’un merkezinde belki bir şeyler yapılmıştır ama tüm yaz aylarında yaşadığım Gündoğan bölgesinde hizmet yok denecek kadar az!  Hele Atatürk heykelinin dikildiği kuytu köşe, Ata’ya hiç yakışmayan bir yer. Bunu defalarca yazdım. Bodrum Belediyesi yıllardır Atatürk’ü ısrarla, inatla o izbe yerde tutuyor. Atatürk’ü sevmiyorlar mı? Yalıkavak, Göltürkbükü, Bitez, Gümbet gibi bölgelerde oturanlara da sordum. Onlar da önemli bir hizmet verilmediği kanaatinde... Hele Gündoğan... Bodrum Belediyesi için gözden ve gönülden uzak, unutulmuş bir bölge! Kanalizasyon yok. Arıtmalar iyi işlemiyor. Bakımsız iki dere yatağı kirlilik yaratıyor. Pazar yerlerinde denetim zayıf... Trafik ise yaz aylarında tam bir rezalet! Elektrik ve su arızaları bitmiyor. Muğla Sular İdaresi, zamlı ağır faturalar yolluyor. Motosikletler, yayalara ait yollarda dehşet saçıyor. Tüm Bodrum maalesef, yaşanılacak yer olmaktan uzaklaşıyor! Akşener de normalleşmiş! CHP’nin önceki Genel Başkanı Kemal Kılıçdaroğlu, hafta içinde bir televizyon kanalında “Meral Akşener de normalleşti. Herkes biliyor nasıl normalleştiğini!” diyerek Meral Hanım’ın, Saray’a yanaşmasını ima etti. Onun, Cumhurbaşkanlığı seçimini (az bir farkla) kaybedişinin izahı, bu cümlelerin altında yatıyor. Meral Akşener’in uyguladığı ikili politika olmasa, Kılıçdaroğlu büyük bir ihtimalle kazanacak ve ülkenin kaderi değişecekti. Bunu, Aytun Çıray’ın açıklamasından anlıyoruz. Aytun Çıray, İYİ Parti’nin kuruluşunda Meral Akşener’in sağ kolu gibi olan ve partinin genel sekreterliğini yapan önemli, düzgün bir siyasetçidir. Yalan konuştuğunu hiç duymadım. Aytun Çıray, Zafer Partisi Genel Başkanı Ümit Özdağ’ın, Akşener’in danışmanlarından birinin, kendisine ‘Erdoğan’ı cumhurbaşkanı seçiyoruz’ dediğine yönelik iddiasını hatırlatıp: “Sayın Özdağ’ın sözünü ettiği yerde Meral Hanım bana da ‘Kemal Bey’i (Kılıçdaroğlu’nu) asla cumhurbaşkanı yaptırmayacağım!’ dedi” diye konuştu. Anlaşılan Meral Akşener, bilemediğimiz bir nedenle, ikili politika yapmış! Geçmişteki sert muhalefetini unutup, Cumhurbaşkanı Erdoğan’a yaklaşması Meral Akşener’e biraz daha irtifa kaybettirdi, siyasette ağırlığı kalmadı!               GÜNÜN SÖZÜ Aşılması imkansız olan hiçbir duvar, hiçbir sorun yoktur!",https://www.sozcu.com.tr/ah-bodrum-vah-bodrum-p86365
Rahmi Turan,"Bu, Türkiye’ye iyilik değil!",11 Eylül 2024,"Yalnız teğmenler bağırmadı ki! Tüm Türkiye’de “Mustafa Kemal’in askerleriyiz” sesleri yükseldi.… Liselerde öğrenciler, sokaklarda insanlar, statlarda seyirciler aynı sloganı atmaya devam ediyor... İzmir’in Kurtuluşu gününde tüm kent “Mustafa Kemal’in askerleriyiz” sözüyle çınladı. Aynı gece Türkiye-İzlanda milli maçı vardı. Milli futbol takımımız, çok güzel bir oyunla maçı 3-1 kazandı. Tribünler coştu, gurur dolu sevinç çığlıkları gökyüzüne yükseldi… Böyle önemli bir maçta, on binlerce futbolseverin doldurduğu tribünlerden: “Mustafa Kemal’in askerleriyiz” sloganı yükseldi. Evet, futbolseverler dahil, hepimiz “Mustafa Kemal’in askerleriyiz.” ★★★ İktidar, ne yazık ki, bu söz suçmuş gibi, teğmenlere yükleniyor “O kılıçları kime çektiler? O kendini bilmezler temizlenecek!” diye gözdağı veriyor. Anlaşılan tüm Atatürkçüler sindirilmek isteniyor! Neden endişe ediyorlar, anlamak mümkün değil. CHP lideri Özgür Özel’in “Sen ürkme… O kılıçtan vatan-millet düşmanları ürkecek. Teğmenler kılıcı dosta güven, düşmana kaygı versin diye çeker” diyerek teğmenlere sahip çıkması gerçekçi bir yaklaşımdır. ★★★ “Mustafa Kemal’in askerleriyiz” sözü hem hukuki, hem de yasaldır. Çünkü “Mustafa Kemal Atatürk milliyetçiliği” Anayasa’da yer alan bir maddedir. Okuyalım: ANAYASA MADDE 2: “Türkiye Cumhuriyeti, toplumun huzuru, milli dayanışma ve adalet anlayışı içinde, insan haklarına saygılı, ATATÜRK MİLLİYETÇİLİĞİNE bağlı, başlangıçta belirtilen temel ilkelere dayanan, demokratik, laik ve sosyal bir hukuk devletidir.” Demek ki neymiş? Türkiye Cumhuriyeti, Atatürk milliyetçiliğine bağlı, demokratik, laik ve sosyal bir hukuk devletiymiş! Teğmenlerin Anayasa’ya bağlı olmaları ne zamandan beri suç sayılıyor? Beyler, mezuniyet günü bir gelenek olarak kılıçlarını kaldırıp “Mustafa Kemal’in askerleriyiz” diye slogan atan teğmenlere tepki göstermek Türkiye’ye iyilik değildir! Tarih bilgisi kıt bir vali! Bazı okurlarım sürekli soruyor: “Erzurum Valisi Mustafa Çiftçi’nin iddiaları doğru mu?” Bir süre önce Vali Mustafa Çiftçi “İkinci Abdülhamit’in tahta çıkışını kutlama mesajı” yayınlamış ve onu öve öve bitirememişti. Vali Bey’e göre Abdülhamit muhteşem yönetimiyle Osmanlı Devleti’ni yüceltmişti! Gerçeklerden böylesine uzak bir iddia olamaz. Çünkü tarih, bunun tam tersini yazıyor! Anlaşılan Vali Bey tarihi okumamış, öğrenmemiş… 33 yıl süren 2’nci Abdülhamit dönemi, Osmanlı İmparatorluğu’nun hızla çöktüğü bir devirdir. Devlet onun zamanında Kuzey Afrika, Balkanlar, Kıbrıs ve Mısır’ı kaybetti. Elden çıkan topraklar toplam 1.5 milyon kilometre karedir. Yani bugünkü Türkiye’nin iki katı kadar toprağı 2. Abdülhamit döneminde kaybettik. Avrupa ülkelerinden aldığı borçlarla, korkunç bir borç batağına gömülen Osmanlı’nın tüm borçları Atatürk’ün kurduğu Türkiye Cumhuriyeti tarafından ödendi. Erzurum Valisi Mustafa Çiftçi, hiç değilse şimdi bu gerçekleri öğrenmiş oldu! TEBESSÜM Amerikalı turist ve Temel Amerikalı bir turist Temel’e “Mister Temel. bizim Amerika özgürlükler ülkesidir. Mesela ben, kafam kızarsa Amerika Başkanı’na söverim, her hakareti ederim, hiçbir ceza almam. Çünkü bizde  demokrasi var!” demiş. Temel dudak bükerek şöyle cevap vermiş: “Ne var yani? Ben de Amerikan Başkanı’na söverim. Türkiye’de de demokrasi var dostum!” GÜNÜN SÖZÜ Siz kendinize inanmazsanız, başkaları size nasıl inansın?",https://www.sozcu.com.tr/bu-turkiye-ye-iyilik-degil-p83052
Rahmi Turan,Gel de kahrolma!,17 Eylül 2024,"Maalesef, sarsıcı bir “Geriye gidiş” dönemi yaşıyoruz. Hukuk ve demokraside çağın dışına düştük. AKP Milletvekili Hulusi Akar’ın “Eğitimin amacı bilgi değil, Allah korkusu ve kuldan utanmaktır” sözlerinin üzerinde hassasiyetle durmamızın sebebi, karanlığa doğru gidişimizin hızlanmasıdır. Hulusi Akar’ın yarattığı şokun devamını maalesef Anayasa Mahkemesi’nin yeni Başkanı Kadir Özkaya getirdi. Görevi, Anayasa’yı ve Anayasa’nın laiklik ilkesini korumak olan Kadir Özkaya daha ilk adımda laiklik ilkesini bizzat kendisi çiğnedi. Bundan sonra Anayasa Mahkemesi’nin alacağı hayati kararlara nasıl güvenebileceğiz? Laik Türkiye Cumhuriyeti’nin vatandaşları olarak bu hazin duruma kahrolmaz mıyız? ★★★ Kadir Özkaya’nın yaptığı konuşma hukuktan çok uzak, dini referans alan, Anayasa Mahkemesi Başkanı’ndan çok, bir cami imamının ya da bir Diyanet İşleri görevlisinin yaptığı bir konuşma gibiydi. Laik Demokratik Türkiye Cumhuriyeti’ne yürekten bağlı herkes Başkan Özkaya’yı şaşkınlık ve üzüntüyle dinledi. Böyle bir konuşmayı Diyanet İşleri Başkanı Ali Erbaş yapsa hiç yadırgamazdık. Görevine uygun bir konuşma olurdu. Fakat... Anayasa’yı uygulaması gereken, referansı hukuk olan yüce bir mahkemenin başkanı böyle mi olmalıydı? Kadir Özkaya’nın konuşmasına bir bakalım, bir hukuk insanının, yüce bir mahkemenin başkanının görüşlerine benziyor mu? Dedi ki: “Yüce kitabımız Kuranı Kerim’de, Lokman Hekim’in oğluna yönelik tavsiyelerine ilişkin ayette ‘Evladım, yaptığın iyilik veya kötülük hardal tanesi ağırlığında bile olsa, göklerin ve yerin herhangi bir noktasında bile bulunsa Allah onu çıkartıp ahirette karşına getirir. Çünkü Allah her şeyi bütün incelikleriyle bilir, her şeyden hakkıyla haberdardır’ denilirken bir başka yerde de ‘Kıyamet gününde öyle doğru, öyle hassas terazi kurarız ki, kimse en küçük bir haksızlığa uğratılmaz. Bir hardal tanesi kadar -hardal tanesi ağırlığında, iyi ya da kötü, basit bir şey bile olsa yapılanları -her şeyi- getirir tartıya koyarız. Hesap sonucu olarak biz yeteriz’ denilmektedir. Unutmayalım ki, bir gün mizan kurulur, bütün defterler dürülür, hesabı bizlerden sorulur.” ★★★ Dedik ya... Bu sözleri bir din adamı (Diyanet İşleri Başkanı veya bir başkası) söylese, hiçbir sorun olmaz. Görevlerinin gereğidir, onların alanı hukuk değil, dindir. Fakat... Bu sözleri söyleyen Laik Türkiye Cumhuriyeti’nin Anayasası’nı uygulamakla görevli, önemli bir hukuk adamı olunca, ortada ciddi bir yanlış var demektir. Anayasa Mahkemesi’nin görevi “Demokratik Laik ve Sosyal Hukuk Devletini” korumaktır. Kadir Özkaya’nın sözleri, hukuk ve adaleti dinî ilkelere ve dini kaynaklara dayandırmaktır. Peki, Anayasa ne oldu? Rafa mı kaldırıldı? İdam cezası geri gelsin mi?  Türkiye’de idam cezası 1984 yılında fiilen kaldırıldı, 2004 yılında da hukuk sisteminden tamamen çıkarıldı. Cumhuriyet tarihinde, Meclis’in kurulduğu ilk günden, ölüm cezalarının durdurulduğu 1984 yılına kadar, 15’i kadın hükümlü olmak üzere, 712 kişi idam edildi. Bu bilgileri neden verdim? Toplumda idam cezasının geri getirilmesini isteyenler çok arttı da ondan... Bu konuda bana çok sayıda vatandaştan “İdam cezası isteyen” mesajlar geldi. Bunlardan biri 92 yaşındaki okurum Esat Yavuztürk’e ait... Yavuztürk, gönderdiği mesajda (özetle) şöyle diyor: “Zalimce katledilen NARİN kızımız için yüreği yanan, gözü yaşlı, 92 yaşında bir dedeyim. Dileğim, bu gözü dönmüş katillerin, ibret olsun diye, büyük bir meydanda, halkın önünde idam edilmesidir. Cesur milletvekilleri önerge versin, Millet Meclisi, yıllar önce kaldırılan idam cezasını geri getirsin. Hiç değilse Narin cinayeti için bir defalığına geri getirsin. Bu önerim, tüm yüreği yananlar içindir.” 92 yaşındaki dede Esat Yavuztürk’ün bu duyguları, toplumun büyük tepkisinin bir örneğidir. GÜNÜN SÖZÜ İdam, vahşete cezadan çok, topluma yapılan iyiliktir!",https://www.sozcu.com.tr/gel-de-kahrolma-p84524
Rahmi Turan,Hedefler tutmadı,07 Eylül 2024,"“Sil baştan, yeniden!” Büyük umutlarla ekonomiyi kurtarmaya gelen Mehmet Şimşek’in hedefi tutmadı, planlar değişti! Önceki gün Cumhurbaşkanı Yardımcısı Cevdet Yılmaz OVP’nin, yani tutmayan Orta Vadeli Program’ın güncellenmesini anlattı. Neresinden bakarsanız tel tel dökülen bir program! Sil baştan yeniden! Peki, şimdi ne olacak? Ekonomi daha da daralacak, yoksulluk artacak! İşsizlik rakamları büyüyecek! Çalışmak zorunda olanlar, asgari ücretle bile iş bulamayacak! Konkordato ilan eden veya batan iş yerleri artacak! Vatandaş olarak bizler daha fazla vergi ödeyeceğiz! Asgari ücretliyi, emekliyi, dar ve sabit gelirlileri rahatlatacak oranda bir zam yapılmayacak! Ya fiyat artışları? Onlar frensiz artmayı, hız kesmeden sürdürecek! İş bilmezliğin faturası yine vatandaşa kesilecek! Devletteki savurganlık ise aynı hızla devam edecek! Yazık değil mi bu millete? ★★★ Maliye Bakanı Mehmet Şimşek, enflasyonu durdurmak ve ekonomiyi rayına oturtmak vaadiyle göreve geldiğinde enflasyon artış hızı yüzde 38 idi... Aradan, yaklaşık bir buçuk yıl geçti... Millet kemer sıktı, gıdasından, giyiminden kesti... Asgari ücretliler ve emekliler açlığa mahkûm edildi. Bunca eziyetten sonra, sonuç ne?         Mehmet Şimşek, enflasyonu yüzde 38’den yüzde 51.97’ye yükseltti! ENAG’ın açıkladığı gerçek enflasyon ise yüzde 90.35... Buna can dayanmaz! Peki, millet bunca eziyeti neden çekti, bu fedakârlığı neden yaptı? Mehmet Şimşek’in gönlü olsun diye mi bu sıkıntılar çekildi ve hâlâ çekiliyor?      Şimşek Bey ısrarla ”Enflasyon düşüyor, finansal istikrarda güçlenme, ekonomide dengelenme, beklentilerde iyileşme var.” diyor. Ona ne şüphe efendim? Elinizde TÜİK gibi bir kurum olduktan sonra, masa başında istediğiniz her düşüşü sağlayabilirsiniz! Gerçek olan şu: Midesi boş insana ‘sen toksun’ diyerek onu doyuramazsınız! Bir yandan zam fırtınaları ortalığı kasıp kavuruyor ama bir yandan da enflasyon düşüyor, ekonomi iyileşiyor ha? Nasıl oluyor bu? Boş lafları bırakın! Çok zor bir “2025 yılı” bekliyor hepimizi... Gazeteci için “İnfaz emri!” Ülkemizin haline bakın... Doğruları mı yazıyorsun? Birilerinin kuyruğuna mı bastın? Hemen tehditler başlıyor! Türkiye’de gazetecinin kaderi bu! Meslektaşımız Murat Ağırel de ölüm tehdidi ile karşı karşıya kaldı! Suçu; bazı kirli işleri ortaya çıkartıp, menfaatleri zedelenen birilerini kızdırması! Tehdit üzerine acil önlem çağrısında bulunan CHP’li Cumhur Uzun “Ağırel’in burnu dahi kanasa, sorumlusu iktidar ve İçişleri Bakanı olur!” dedi. Polis, Murat Ağırel’i ölümle tehdit eden iki kişiyi yakaladı, fakat... Onların arkasında kim ya da kimler var? Önemli olan bu... İnfaz emrinin Ankara’dan geldiğini söyleyen Murat Ağırel “Bunlar kiralık katiller... Benim infaz edilmem için bir ihale yapılmış. İhaleyi de bu kiralık katiller almış. Daha sonra anlaşmazlığa düşerek birbirlerini ifşa etmeye başlamışlar. İnfaz emrini bir milletvekili vermiş. Kim olduğuna dair bir bilgim yok.” diyor. Memleketimizin hazin hali, ne yazık ki,  böyle işte! TEBESSÜM Tribündeki öfke! Temel, Dursun’la maça gider... Bir ara tribünler hareketlenir,  ortalık karışır. Bir adam fena halde yuhalanır! Şaşıran Dursun sorar: “Ya Temel, şu yan taraftaki adama neden böyle kızdılar?” “Hakemin kafasına şişe fırlattığı için...” “Ama isabet etmedi ki!” “İşte, hakeme isabet ettiremediği için kızdılar zaten!” GÜNÜN SÖZÜ Önünde keder, arkanda keder ve bunların toplamı HAYAT eder!",https://www.sozcu.com.tr/hedefler-tutmadi-p82045
Rahmi Turan,Çok vergi ödemek ayıp mıdır?,01 Eylül 2024,"Yukarıdaki başlığı görünce “Çok saçma bir soru” diyebilirsiniz. Öyle ya, çok vergi vermek neden ayıp olsun ki? Tam tersine gurur duyulması gereken bir olaydır vergi rekortmeni olmak... Ancak çok kazanan dürüst insanlar çok vergi verirler. Oysa bakıyorum da Türkiye’de vergi rekortmenleri, utanılacak bir şeymiş gibi, kendilerini saklıyor! Çalıp-çırpmadan, kimseyi sömürmeden, alın teriyle çok para kazandıysan ve devlete vergisini ödüyorsan, alnının akıyla kazanılan para ne kadar çok olursa olsun helaldir. ★★★ Birkaç gün önce Türkiye’nin vergi rekortmenleri açıklandı. Ülkede en çok vergi veren 100 kişiden 73’ü isminin açıklanmasını istememiş! Neden? Çekindikleri, korktukları bir şey mi var? Ahbap-çavuş ilişkileri sonunda mı zengin oldular? Orantısız ya da ayıplı kazançlarından utandıkları için mi gizleniyorlar? Her 4 süper zenginden 3’ünün kendisini gizli tutması, ödediği verginin bilinmesini istememesi ilginçtir. Oysa bunların, rekor düzeyde vergi ödedikleri için gurur duymaları, vergi belgelerini şeref bayrağı gibi dalgalandırmaları gerekir. Korktukları nedir, bilmiyoruz tabii ki... ★★★ İşin garibi, yalnız kişiler değil, şirketler de saklanıyor, gizleniyor! Çekinceleri var! Ülkede en çok gelir vergisi ödeyen 100 kişiden 73’ü, en çok kurumlar vergisi ödeyen 100 şirketten 34’ü isimlerinin açıklanmasını istemiyor. Neden bu gizlilik? Hep aynı şey akla geliyor: Vergi vermenin ayıplanacak bir yanı mı var? İlk 3 rekortmeni biliyoruz ve Selçuk Bayraktar, Haluk Bayraktar ve Rahmi Koç’u yürekten kutluyoruz... Rahmi Koç’un vergi rekortmenleri arasında şeref listesine girmediği yıl yok. Her yıl o listede yer alıyor ve toplum onunla gurur duyuyor. ★★★ Düşünüyoruz da... İsimlerini gizli tutan zenginler, yeni türediler mi? Ya da, kara paracılar mı? Neden çekiniyorlar? Bilmediğimiz bir korkuları mı var? Yoksa çok para kazanmaktan utanıyorlar mı? Ülkemizde yoksul kitleler yıkık, garip, acınacak halde... Yalnız karınlarını doyurmak için yaşayan ve hayatta birçok şeyden vaz geçmiş, yaşama gücünü kaybetmiş milyonlarca insan varken büyük paralar kazanmak, gizlenen zenginlerin vicdanlarını mı rahatsız ediyor? Ülkemizde şeffaflık olmadığı için bu soruların cevaplarını bilemeyeceğiz! Bildiğimiz tek şey, fazla para kazanıp da kendilerini gizleyenlerin sayısının, bu iktidar döneminde çok arttığıdır! Gerçek olan bu! “Allah onu ıslah etsin!” Diyanet İşleri Başkanı Ali Erbaş, 30 Ağustos’taki cuma hutbesinde Mustafa Kemal Atatürk’ün adını anmadı. Atatürk, Ali Erbaş’ın yanında, Himalaya Dağları kadar büyük dev bir isim ve çok yüce bir kişilik. Yel kayadan ne alır ki? Ali Erbaş, cuma hutbesinde Atatürk’ten bahsetse ne olur, bahsetmese ne olur? Hiç önemi yok! Böyle bir durum onun, bu devletin kurucusuna karşı içinde bulunduğu ruhsal hali gösterir. Yanlış davranışı, mütedeyyin (gerçek dindar) çevrelerde üzüntü yaratır. Atatürk, Ali Erbaş’ın oturduğu makamın (Diyanet İşleri Başkanlığı’nın) da kurucusudur... Kurucusuna saygı göstermeyen bir başkana sanırım saygı gösterilmez! ★★★ İstanbul Büyükşehir Belediye Başkanı Ekrem İmamoğlu’nun Ali Erbaş hakkındaki tepkisi ve şu sözleri okurlarımdan büyük destek gördü: “Yüzyıllardır gerileyen, toprakları işgal edilen bir millet ve devlet ilk defa buna ‘Dur’ dedi. ‘Dur’ diyen komutan Mustafa Kemal Atatürk... Diyanet İşleri Başkanı bu milletim milli ve manevi duygularını taşıyan bir insan değil. Siyaset yapıyor. Birilerine yaranıyor. Kime yarandığını da bilmiyorum. Allah onu ıslah etsin!” GÜNÜN SÖZÜ Bir avuç para, iki avuç gerçekten daha güçlüdür!",https://www.sozcu.com.tr/cok-vergi-odemek-ayip-midir-p79509
Rahmi Turan,"Bilgisiz, cahil bir toplum arzu edenler!",14 Eylül 2024,"Şu sözleri okur musunuz lütfen? “Eğitimin amacı bilgi değildir, Allah korkusu ve kuldan utanmaktır. Ondan sonra ateistle mi, deistler mi, LGBTİ ile mi uğraşacaksınız?” Bu sözleri, Cübbeli Ahmet Hoca söyleseydi hiç şaşırmazdık ama bu ülkede Genelkurmay Başkanlığı, Milli Savunma Bakanlığı gibi çok önemli görevler yapan, halen Kayseri milletvekili olan Hulusi Akar’ın söylemesi tüylerimizi diken diken etti. “Eğitimsiz, cahil biridir” desek, değil! Okumuş, ülkede önemli makamlara gelmiş biri, fakat... Ona göre, tarih, coğrafya, matematik bilgisine gerek yok! Eğitim amacı bilgi değil, Allah korkusu yaratmak ve kuldan utanmakmış! Hulusi Bey’in kafası sapla samanı birbirine karıştırdı! ★★★ Bilgi çağında yaşıyoruz. Tüm uygar ülkeler bilgili toplum yaratma yarışında... Bilgi güçtür, kuvvettir, zenginliktir. Bilgi ve teknolojide geliştikçe, ekonomide de güçlenip, zengin, refah ve huzur içinde yaşayan bir toplum yaratabilirsiniz. Bizim Hulusi Bey ise, “Bilgisiz, Allah korkusu” olan bir toplum istiyor. Keşke “Allah korkusu” yerine “Allah sevgisi” isteseydi... Dünyada sevgi kadar güzel bir şey yoktur.  Allah, korkunç bir varlık mı ki, millet Allah’tan korksun? Korkan insan sevmez! Toplum neden Allah sevgisinden uzak kalsın? Hulusi Akar’ın sözlerinden, bilgisiz, geri kalmış, yoksul bir ülke düşündüğünü anlıyoruz! Bu zihniyet, bilgisiz, cahil, sorgulamayan, kolay yönetilecek (millet değil) ümmet arzu ediyor. AKP Kayseri Milletvekili Hulusi Akar, uygar çevrelerde tepki yaratan sözleriyle, bir bakıma partisinin eğitim anlayışını özetlemiş oldu! Herkesi tarikatların, mezheplerin içine mi sokmak istiyor, bilmiyoruz ama “Yeniden Bakan olabilmek için iktidara şirin görünmeye çalıştığı” iddiaları da var! ★★★ Bugün bilgi üzerine kurulan toplumlar dünyaya egemen... Tüm dünyayı bilgide ve teknolojide gelişmiş, zengin ülkeler yönetiyor. Hulusi Akar ve onun kafasında olanlar ise “Bilgi neymiş yaa? Bilgi edinecek de ne olacak? Sonra yok ateist oldu, yok deist oldu, yok LGBTİ oldu diye uğraşacaksınız.” diyor. Ne denir böyle zihniyete? Çok şey söylenir ama takdiri okurlarıma bırakıyorum. Cehalete methiye! Hulusi Akar’ın yukarıda okuduğunuz sözleri ürpertici ama iktidar kanadında bu görüş ne ilk, ne de son! Bir süre önce de AKP yandaşı bir öğretim üyesinin çağ dışı sözleri tüylerimizi diken diken etmişti! Sebahattin Zaim Üniversitesi Rektör Yardımcısı Prof. Dr. Bülent Arı “cehalete övgüler” yağdırarak: “Türkiye’nin geleceği için cahil nesil lâzım... Ben bu ülkede cahil halkın ferasetine (anlayışına, sezgisine) güveniyorum... Okuma-yazma oranı arttıkça bana hafakanlar basıyor.” demişti. İktidar, bu sözleri çok beğenmiş olacak ki, o ilkel görüşü savunan Prof. Dr. Bülent Arı’yı terfi ettirerek Yüksek Öğretim Kurumu (YÖK) Denetim Kurulu’na atamıştı. Türkiye’de bu yönetim devam ettikçe kim bilir daha neler neler duyacağız? Aklımızı kaçırmazsak iyidir! TEBESSÜM Oteldeki balayı... Temel’in kaldığı otel odasının yanındaki odada yeni evli bir çift var. Balayındalar. Duvarları ses geçirdiği için Temel yeni evlilerin bütün konuşmalarını duyuyor ve uyuyamıyor. Yeni gelin, damada: “Rüyada gibiyim. Senin olduğuma bir türlü inanamıyorum hayatım, inanamıyorum” deyip duruyor. Sabrı tükenen Temel, sonunda dayanamayıp yandaki odanın kapısını çalıyor. Damat açıyor kapıyı... Temel: “Bak delikanlı” diyor “Şu kızı inandır, yoksa ben gelip inandıracağım!”",https://www.sozcu.com.tr/bilgisiz-cahil-bir-toplum-arzu-edenler-p83830
Rahmi Turan,Atatürk’ün askeri Türkiye’nin askeridir,04 Eylül 2024,"KARA Harp Okulu’ndan mezun olup diplomalarını alan genç teğmenlerin “Mustafa Kemal’in askerleriyiz” diye slogan atmalarının, Atatürk ve Cumhuriyet karşıtı çevrelerde endişe ve öfke yarattığı görülüyor. Buluttan nem kapan, gölgeleriyle kavga eden insanlar bunlar! “Ne disiplinsizlik bu? Derhal soruşturma açılsın!” diye yırtınan kızgın gruplar, uzun yıllardan beri teğmenlerin diploma törenlerinde nasıl yemin ettiklerini ya bilmiyorlar, ya da hatırlamak istemiyorlar. Yemin şöyle: ★★★ “Ant içeriz ki, laik, demokratik Türkiye Cumhuriyeti’nin bağımsızlığına... Ülkenin bölünmez bütünlüğüne, Yüce Türk ulusunun namus ve şerefine, Aziz vatanın bir karış toprağına uzanacak eller, Karşısında bizi bulacak ve kılıçlarımız daima keskin ve hazır olacaktır. Bizler Türk istikbalinin evlatlarıyız, Şerefimizle doğduk, şerefimizle yaşayacak ve... Şerefimizle öleceğiz.” Bunca yıldır edilen bu yemin şimdi başka yönlere kaydırılmaya çalışılıyor. “Mustafa Kemal’in askerleri” olmak, yalnız cephede, savaşlarda değil, demokraside, uygarlıkta, cumhuriyet devrimlerinde, milli eğitimde, çağdaşlıkta, her türlü düşmanla mücadelede “Türkiye’nin askeri” olmak demektir. Teğmenlerin sloganı en çok, ülkede Atatürk düşmanlığı yapanları çileden çıkarttı! ★★★ Türk Silahlı Kuvvetleri tarihinde ilk defa 3 genç kızımızın Kara, Hava ve Deniz Harp Okulu’nu, üstün başarı göstererek birincilikle bitirmeleri, gerici grupları çok rahatsız etti. Çünkü o çevrelerde “Kadının adı yok!” Onlar orta çağda kalmış kafalarıyla kadını küçümser, aşağılar, erkeğin hizmetinde, ev işleri yapan, sadece çocuk doğuran varlıklar olarak görür. Oysa Mustafa Kemal Atatürk, kadının en değerli varlık olduğunu hatırlatarak: “Ey kahraman Türk kadını! Sen, yerde sürünmeye değil, omuzlar üstünde göklere yükselmeye layıksın.” demişti. Atatürk’ün, kadınlara büyük önem veren sözleri, uzun yıllardır bu gerici çevreleri rahatsız ediyor. Atatürk’ün kızları, karada, havada, denizde birinci olarak, bu başarılarıyla ulusa gurur ve mutluluk verdiler. Liboşlar, tarikatçılar, cemaatçiler, cumhuriyet düşmanları, “yetmez ama evetçi” zavallılar buna bozuluyor. Varsın bozulsunlar! Çağın çok gerisinde kalmışlar! Allah onları ıslah etsin! Ne demeleri bekleniyordu? AKP, 22 yıldır iktidarda... Türkiye’de, ordu dahil, her şeyi kendine göre dizayn etmeye çalışıyorlar. GATA’yı, askeri liseleri, harp akademilerini, astsubay hazırlama okullarını kapattılar. Kapatılan bu okullar daha sonra Milli Savunma Üniversitesi’nin çatısı altında birleştirildi. Okullara çok hassas ölçütlerle seçilen gençler alındı, eğitilip yetiştirildi. Birkaç gün önceki mezuniyet töreninde “Mustafa Kemal’in askerleriyiz” diye slogan atan teğmenlerin: “Ak Parti’nin askerleriyiz” diye slogan atmaları mı bekleniyordu, bilmiyoruz! Öyle olmadı! Bazı çevrelerde hayal kırıklığı ve kızgınlık yarattılar! Genç teğmenler Atatürk’e, Cumhuriyet’e sahip çıkıp, çağdaşlık yolunda Türkiye’ye umut oldular. TEBESSÜM Temel’in savaşı! Temel “Bir kahramanlık destanı yazayım” diyerek Çin’e savaş açmaya karar verip hemşerileriyle bir toplantı düzenlemiş... Fakat toplantı çok uzun sürünce bir arkadaşı salona dalarak: “Ula, Çinliler çok kalabalık diye korktunuz mu yoksa?” diye bağırmış... Temel kızmış: “Ne korkması yaa? O kadar Çinli’yi nereye gömeriz, diye yer arıyorduk!” GÜNÜN SÖZÜ Kadın denilen varlık çok yüksek, yüce bir varlıktır. (Atatürk)",https://www.sozcu.com.tr/ataturk-un-askeri-turkiye-nin-askeridir-p81301
Rahmi Turan,Eğitimsiz toplumlar yabancılara yem olur!,30 Eylül 2024,"Kahrolmamak mümkün değil! Güzel ülkemiz ne hale geldi! Uygulanan gerici eğitim sistemiyle biz maalesef Avrupa’ya değil, Afganistan’a doğru yelken açmış durumdayız! Yetişmiş parlak beyinlerimiz Batı ülkelerine göç ediyor, “Türkiye Yüzyılı Maarif Modeli” adını verdikleri, fenden ve bilimden uzak eğitim sistemiyle, İran, Afganistan modeli, “dindar ve kindar” bir gençlik yetiştirilmek isteniyor! Sanki Milli Eğitim Bakanı değil de “Dinî Eğitim Bakanı” imiş gibi davranarak tarikat ve cemaatleri eğitim sistemimize sokan, imamları okullarda ders vermeye yollayan Bakan Yusuf Tekin: “Biz sizin tarikat ve cemaat dediğiniz Sivil Toplum Örgütleri ile işbirliğine devam edeceğiz! Talep olduğu sürece imam-hatip okulu açacağız!” diyor. Oysa talep-malep yok! Zaten bugüne kadar yüzlerce lise, “imam-hatip”e dönüştürüldü. Halen 4 bin 313 imam-hatip lisesi var ve bunlar baskı yoluyla bile tam olarak doldurulamıyor! ★★★ Bakan Yusuf Tekin’in Osmanlı dönemindeki medreselere özendiği anlaşılıyor. Oysa medrese sistemi Osmanlı halkını çok cahil bırakmış, yüzde 90’dan fazla okuma-yazma bilmeyen cahil-cühela bir toplum yaratmıştı. Şimdi, Türkiye’yi de medrese sistemine sokma çabaları var! Geçmişten de ders almamışlar! Cahil toplumlar, eğitimli toplumlara yem olur. Bunu bilmiyorlar mı? Koskoca Osmanlı İmparatorluğu’nun batış sebeplerinden en önemlisinin cehalet olduğunu hâlâ anlayamadılar mı? ★★★ “Türkiye’den beyin göçü” istatistiklerinde özellikle iyi eğitimli gençlerin Avrupa ve Amerika’ya göç ettiği görülüyor. TÜİK verilerine göre geçen yıl ülkemizden Amerika, İngiltere, Almanya, Kanada gibi ülkelere giden eğitimli insanlarımızın sayısı 196 bin 86 kişi... Kendilerine rahat ve huzurlu bir hayat sağlamak umuduyla gidenler listesinde “bilgisayar uzmanı, mimar, matematik ve fizik mühendisi” gibi hemen her meslekten insan var ama “imam ve müezzin yok!” Anlaşılan onlar hayatlarından memnunlar! Devlet okullarına dayatılan “korku ve kulluğa dayalı gerici müfredat” Türkiye’yi daha da geriye götürecek! Asıl beka sorunu bu! Yazıklar olsun size! Milli Eğitim Bakanı Yusuf Tekin’in gönlü okulların pislik içinde kalmasına nasıl razı oluyor, anlamak mümkün değil! Okullar açılalı haftalar oldu ama temizlik görevlisi yok! Tasarruf nedeniyle eleman alınmamış! Nasıl bir akıl bu? Temizlikten tasarruf olur mu? Binlerce okul pislik içinde... Tuvaletler leş gibi... Her yan kir-pas içinde... İnşallah salgın bir hastalık patlak vermez! Kokmaya başlayan sınıfları öğrenci velileri temizlemeye çalışıyor. İş bilmez yöneticiler, Türkiye’yi ne hale getirdiler! Nasıl Milli Eğitim Bakanı bu? Hazret sonradan hidayete ermiş olacak ki, “30 bin temizlik görevlisi alacağız” dedi. Şimdiye kadar neden almadın beyefendi? Ayrıca... 30 bin temizlik görevlisi 54 bin okula yeter mi? İşte, koca Türkiye bu halde! Yazıklar olsun size! Bakan Tekin hemen istifa etse, Türkiye’ye çok hayırlı bir iş yapmış olur! TEBESSÜM Otomobil çarpınca... TemeL’e caddede son model, lüks bir araba çarpar. Güçlükle ayağa kalkıp üstünü başını silkerken, telaşla onun yanına koşan arabanın sahibi özür dileyerek: “Size 1000 dolar vereyim, ne olur benden şikayetçi olmayın” der. Teklifi hemen kabul eden Temel parayı cebine koyarken adama sorar: “Buradan bir daha ne zaman geçeceksiniz beyefendi?” GÜNÜN SÖZÜ Hiçbir yerde, hiçbir zulüm ve haksızlık sonsuza dek süremez!",https://www.sozcu.com.tr/egitimsiz-toplumlar-yabancilara-yem-olur-p88028
Rahmi Turan,"Yangın bacayı sarmış, “Yeni Anayasa” istiyorlar!",23 Eylül 2024,"Ülke yangın yeri gibi...  Enflasyonun hızı, bütçeleri yakıp kavuran alevlere benziyor. Fiyatlar yarış atı gibi koşuyor, tutabilene aşkolsun! İşsizlik, sığınmacı istilası, liyakatsizlik, hak, hukuk adalet... Tüm bu dertler, Türkiye’nin en temel sorunlarının başında yer alıyor... Hal böyleyken bu önemli konuların, iktidarın gündeminde hiçbir önceliği yok! İktidar, “Yeni Anayasa” diye tutturmuş, ille de Yeni Anayasa yapmak istiyor! Ülkede yoksullaşmanın nedeni olan bu yönetimin Yeni Anayasa talebi, ne yazık ki ülke gerçeklerinden çok uzak! “Neden önceliğiniz halkın geçim derdi, yarı aç-yarı tok yaşayan insanlar, derinleşen yoksulluk değil de Anayasa?” diye sorduğunuzda, “Bu anayasa, darbe anayasası, vesayet anayasası, bu anayasadan kurtulmalıyız” diyorlar. Oysa geçen yıllar içinde Anayasa’nın zaten yaklaşık yüzde 80’i değiştirildi. Hiç değişmeyen bölüm, Türkiye Cumhuriyeti’nin temelini oluşturan ve değiştirilmesi teklif bile edilemeyecek olan ilk 4 maddesi...  Yoksa ona mı gözlerini diktiler?   Kendileri böyle bir şey söylemiyor ama iktidarın ortaklarından HÜDA PAR’ın Genel Başkanı “4’üncü maddeyi kaldıralım” deyip duruyor. İlk 3 maddeyi koruyan 4’üncü madde kaldırılınca, sıra korumasız kalan o maddelere gelecek tabii ki! İktidar ortağı olan, Laik Türkiye Cumhuriyeti karşıtı HÜDA PAR, cin olmadan cin çarpmak isteyen bir parti! Aklı sıra milleti kandıracak! Bu millet, onların tahmin edemediği kadar akıllı... ★★★ İktidarın ısrarla gündemde tutmaya çalıştığı “Yeni Anayasa” talebi, aslında, bir kısım yurtsever AKP’liler arasında bile rahatsızlık yaratmış durumda... Mesela AKP eski Milletvekili Şamil Tayyar, araştırmalarda öne çıkan 4 konu başlığının: 1) Hayat pahalılığı, 2) İşsizlik, 3) Sığınmacılar, 4) Liyakat) olduğunu açıklayarak: “Yeni Anayasa talebi ilk 20’ye bile girmiyor. Gezdiğimiz, dolaştığımız her yerde ‘Yani Anayasa’ isteğinde bulunan tek kişi görmedik. Elbette, sade, demokratik bir anayasa arzumuzdur ama toplumun öncelikleri çok farklı!” dedi. Millete yoksulluk başta olmak üzere büyük sıkıntılar yaşatan AKP, sanırım “Anayasa tartışmaları” başlatarak ülkede gündem değiştirmek istiyor ama halk bunu yutmayacak! Dedik ya, memlekette “Yangın bacayı sarmış” bunlar Yeni Anayasa istiyor! Mevcut Anayasa ile yapamadıkları ne var ki? “Tek maddelik” anayasa! İktidar neden ısrarla “Yeni Anayasa” istiyor? Yeni Anayasa’nın sırrı ya da gerekçesi nedir? Bunu, mizah ustası Müjdat Gezen’in sözleriyle anlatmak, günün anlam ve önemi ile siyasetin ruhuna da uyacaktır” sanıyorum. Müjdat Gezen “Bence de anayasa değişikliği yapılmalıdır” diyor ve ekliyor: “Yeni anayasa TEK MADDEDEN oluşmalıdır: Madde 1: Baştaki kişi bildiği veya bilmediği her konuda ülkeyi yönetmekte tek yetkilidir ve sorumluluğu yoktur. Görev, baştaki kişi ölünceye kadar devam eder. Bu anayasa, bu madde dahil, tek maddeden ibarettir.” ★★★ İktidarın gönlünde yatan böyle bir anayasa mı, bilmiyoruz!  Ne diyelim? Hayırlı olsun! TEBESSÜM “Fırsatçılar, soyguncular!” Adam avaz avaz bağırıyor: “Vatandaşın rızkını çaldılar! Fırsatçılar! Soyguncular!” Hemen yakalayıp götürüyorlar.  Adamcağız yırtınıyor: “Yahu bu ülkede özgür değil miyim? Bağıramaz mıyım?” “Tabii ki özgürsün, bağırabilirsin ama bu tutuklama bağırmaktan değil...” “Ya neden?” “Devlet sırrını açığa vurmaktan!” GÜNÜN SÖZÜ",https://www.sozcu.com.tr/yangin-bacayi-sarmis-yeni-anayasa-istiyorlar-p86107
Rahmi Turan,CHP’yi bekleyen TEHLİKE!,08 Eylül 2024,"CHP’nin “Değişim” sloganıyla Ankara’da başlattığı Tüzük Kurultayı, partiye yeni bir hareket ve canlılık getirdi... Hedef: Erken seçim ve iktidar! CHP Genel Başkanı Özgür Özel kurultayda “CHP değişecek, Türkiye değişecek” dedi. Doğrudur. Şahsen ben CHP’nin şu anda “Türkiye’nin umudu” olduğunu” düşünüyorum. Bu arada şunu da belirteyim: CHP dahil hiç bir partiye mensup değilim. Bugüne kadar hiçbir siyasi parti ile organik bağım olmadı, bundan sonra da olmayacak. Hangi partinin ülkeye ve bu mazlum millete yararlı olacağını düşünüyorsam onu destekledim. Şu anda görünen tek umut CHP’dir. ★★★ İktidara aday bir partinin “Gelirde adalet” vurgusu çok önemlidir. CHP, Türkiye’yi bugünkü çaresizliğinden kurtarabilir, hukuk ve adaleti yeniden işler hale getirebilir, ekonomiyi düzeltip, sürekli yoksullaşmakta olan halkın acılarına, dertlerine çare bulabilir. Ancak... Ülkenin düzlüğe çıkabilmesi için her şeyden önce AKP iktidarının gitmesi gerekiyor. Bu iktidar devam ettikçe, Mehmet Şimşek politikalarıyla, bu mazlum millet yoksullaşmaya devam edecektir! ★★★ CHP’ye şunu hatırlatmak zorundayım: Aman ha! Anketlerde hep birinci çıkmaya bakıp sakın rehavete kapılmayın, gevşemeyin! Böyle bir duygu büyük bir tehlikedir, sonuçta hayal kırıklığı yaratır! CHP “Nasıl olsa ülke kötüye gidiyor, halk perişan, AKP eriyor, seçim olursa biz garanti kazanırız!” gibi düşünce içine saplanmamalı, hesaplarını rakibinin çöküşüne değil, kendi programına, halka umut ve güven vermesine göre yapmalı. Hiçbir seçimin garantisi yoktur! Tüm anketlerde CHP hayli önde görünüyor ama unutmamak gerekir ki, şu an seçim atmosferi içinde değiliz. Muhtemel bir erken seçimde iktidarın devletin sınırsız gücünü kullanacağını, seçim ekonomisi uygulayarak devletin tüm imkânlarını halkın önüne sereceğini unutmamak gerekiyor. Tabii, eski seçimlerde olduğu gibi, hazırlanması muhtemel düzmece, sahte videolar da cabası! ★★★ CHP’nin “Yumuşama” ya da “Normalleşme” söylemiyle iktidarın ayağına gitmesi yanlıştı... Şu saatten sonra hiç kimse Saray’dan en ufak bir yumuşama ya da normalleşme beklemesin! Kemal Kılıçdaroğlu’nun dediği gibi: “Saray’la müzakere olmaz, mücadele olur!” CHP, iktidar partisini sıkıştırdığı, bunaltabildiği oranda “Erken seçim” hedefine ulaşabilir. CHP “Nasıl olsa kazanırız” havasına girerse Özgür Özel’in “Her derdin çaresi Halk Patisi” sözleri havada kalır, ülkeye yazık olur! Yurt dışındaki Türklerden teğmenlere övgü! “Mustafa Kemal’in askerleriyiz” dedikleri için teğmenler hakkında soruşturma açılmasına, yalnız Türkiye’de değil, yurt dışında yaşayan Türkler arasında da tepkiler yükseldi. Avrupa ve Amerika’daki Türkler, siyasi bir kararla soruşturma açılmasını yanlış buluyor ve “Genç teğmenlerimizle gurur duyduk. Her Türk, Mustafa Kemal’in askeridir” diyorlar. Bu arada, Avrupa Atatürkçü Düşünce Dernekleri Federasyonu Genel Başkanı Dursun Atılgan’dan da bir mesaj geldi. Şöyle yazıyor: “Yeni mezun teğmenlerimiz ‘Mustafa Kemal’in askerleriyiz’ sözlerini haykırarak Cumhuriyet ordularına katıldılar. Bu saygın teğmenlerimiz, mezuniyet yemininde eksik olan bölümü tamamlamışlardır. Kendilerini yürekten kutluyoruz. Şu çok iyi bilinmelidir ki, yemin törenindeki Atatürk’ün evlatları, Cumhuriyet ordularını, Cumhuriyet düşmanlarına bırakmayacaklardır. Bu teğmenlerimiz, dünyanın neresinde bir Türk varsa, orada, baş tacı yapılacaklardır.” GÜNÜN SÖZÜ Cesaret, korkudan ölsen de yine devam etmektir!",https://www.sozcu.com.tr/chp-yi-bekleyen-tehlike-p82256
Rahmi Turan,Ülkemizi saran yalan rüzgârları!,29 Eylül 2024,"Türkiye bir hayaller dünyasında yaşatılmak isteniyor ama hayal ile gerçek birbirine karıştırılınca sonuç her zaman hüsran oluyor! Her seçim döneminde vaatler “arş-ı âlâya” (gökyüzünün dokuzuncu katına) çıkıyor, her şey tozpembe gösteriliyordu... Sonrası büyük hayal kırıklığı, acı ve ıstırap! Seçim öncesi “Rekor düzeyde petrol bulduk”, “Zengin doğalgaz yatakları keşfettik”, “Artık petrol ithalatçısı değil, petrol satan ülke olacağız” gibi uçuk lâflarla halk avutuluyordu... Son seçimlerde “Milli petrol müjdeleri” açıklanırken, halk inansın diye “sözde yerli ve milli doğalgaz” evlere bir ay bedava, bir yıl da indirimli dağıtılmıştı. Oysa hâlâ dışarıya milyarlarca dolar petrol ve doğalgaz parası ödüyoruz! ★★★ İktidar “İşler iyi gidiyor” derken bile halk sürekli fakirleşiyor! Emeklilere ve asgari ücretlilere, onları yoksulluktan kurtaracak ücretleri veremiyoruz ama devletteki akıl almaz savurganlık hız kesmeden devam ediyor! Bizim ekonomi yönetiminin açıkladığı ‘3 Yıllık Orta Vadeli Program’da yerli petrolün ve yerli doğalgazın yer almaması, vaatlerin büyük oranda hayal ürünü olduğunu bir kez daha gösterdi. Dışa bağımlı Türkiye’nin petrol ve doğalgaz alımları azalmadığı gibi daha da artıyor. ★★★ Her malın fiyatları tavan yaparken enflasyon rakamları iniyormuş. Öyle açıklıyorlar. Peki, nasıl oluyor bu? Tabii ki anlamak çok zor değil! Ekonomiyi en az Maliye Bakanı Mehmet Şimşek kadar bilen, Ekonomiden Sorumlu eski Devlet Bakanı Prof. Dr. Işın Çelebi, SÖZCÜ TV’deki bir programda: “Rakamları çarpıtarak enflasyonu düşürmeye çalışıyorlar. Ben buna katılmıyorum. Maliye politikalarında sınıfta kaldık!” dedi. Kibar bir insan olduğu için daha fazlasını söylemedi. Maliye Bakanı Şimşek bir falcı gibi sık sık, enflasyonun ineceği ve tek haneli rakama düşeceği tarihleri açıklıyor. Onun dediği rakamların tutacağına kesinlikle inanıyorum. Aslında enflasyon gerektiği kadar düşmeyecek ama açıklanan rakamlar Şimşek’in dediği gibi olacak! Elinde Türkiye İstatistik Kurumu (TÜİK) gibi bir kuruluş olursa, enflasyonu kâğıt üzerinde SIFIRA indirmek bile mümkün! Tabii ki, çarşı-pazardaki fiyatlar dört nala giden yarış atları gibi koşmaya devam ederken, uyduruk rakamlar hiçbir anlam ifade etmez! Ben ancak “Fiyat artışlarını durdurup, emekli, asgari ücretli, işçi ve memurların gelirlerini artırdığı vakit Mehmet Şimşek’e BAŞARILI” derim. Halen, Işın Çelebi’nin dediği gibi “Sınıfta kalmış” durumdayız! 3 ayrı karakter: Koyun Kurt ve Çoban Köpeği! “İnsan eşref-i mahlûktur” değil mi? Yeryüzündeki yaratıkların en şereflisi demektir bu... İnsan aslında sırlarla dolu bir canlı türüdür. İnsanların yüzlerini tanıyabilirsiniz ama yüreklerini asla... Kişi fazla değişmez. 7’sinde ne ise 70’inde de odur.  Bir insanı tam anlamıyla tanımak için eline güç vermelisiniz.  Zayıfken değil, eline güç geçince insanın gerçek karakteri ortaya çıkar! İnsan zalimse eğer, güç kazanınca zayıfları paspas gibi çiğner, ezer! Kişinin ne konuştuğuna, ne söylediğine, ne düşündüğüne değil, ne yaptığına bakmalıdır. Bilim adamları, yeryüzünde (ara tipler hariç) üç temel tip olduğunu belirtiyor: 1) KOYUNLAR (Yani koyun tipli insanlar. Bunlar sürüdür, yalanlara kolay inanır, aynı yerde otlarlar.) 2) KURTLAR (Bunlar akıllı, gaddar ve yırtıcı tiplerdir. Koyun sürülerine saldırıp onların varlığıyla yaşarlar.) 3) ÇOBAN KÖPEKLERİ (Bu grup, koyunları kurtlardan korumaya çalışan insanlardır. Hayatlarını fedakârlığa adamışlardır.) “Hangi gruba giriyoruz?” diye düşünüp yüzleşmek gerekiyor.  GÜNÜN SÖZÜ Bir kör, diğer bir köre yol gösterirse, ikisinin de sonu çukur olur!",https://www.sozcu.com.tr/ulkemizi-saran-yalan-ruzgarlari-p87805
Rahmi Turan,Demokles’in kılıcı ve Ekrem İmamoğlu,28 Eylül 2024,"“Ekrem İmamoğlu’nun tepesinde ‘Demokles’in kılıcı’ sallanıyor!” Bu ifade bize ait değil! Eğer bunu Abdülkadir Selvi’nin yerine başka biri iddia etseydi pek önemli sayılmazdı ama onun yazması durumu değiştiriyor, İmamoğlu’na siyasi bir kumpasın hazırlığı izlenimi veriyor! Çünkü Selvi, AKP’ye, özellikle Saray’a çok yakın yazarlardan biri. Diyor ki: “2 yıl 7 ay 15 gün hapis cezası İmamoğlu’nun kafasında Demokles’in kılıcı gibi sallanıp duruyor!” Vay canına! Sallanan kılıç düşerse, siyasette yangın başlayacak demektir. Nedir Demokles’in kılıcı? Önce onu hatırlayalım. ★★★ Eski bir Yunan efsanesinden kaynaklanan ünlü bir deyimdir bu… Efsaneye göre Siraküza Kralı Dionisyus, kral olmanın çok rahat ve güzel olduğunu savunan Demokles’e ders vermek için onu yemeğe davet eder. Demokles’i, ince bir sicimle tavana bağlanmış, ağır bir kılıcın altındaki koltuğa oturtur ve ona kral olmanın aslında büyük sorumluluk isteyen çok zor bir iş olduğunu göstermek ister. Kılıç, ip koptuğu an Demokles’in kafasına düşecektir. ★★★ İmamoğlu’nun durumu Demokles’in hali gibi… “Ahmak davası” nedeniyle verilen 2 yıl 7 ay 15 günlük hapis cezası yüksek mahkeme tarafından onaylanırsa İmamoğlu için siyasi yasak başlayacak, 5 yıl siyasetten uzak kalacak. Yani, Cumhurbaşkanı Erdoğan’ın en güçlü iki rakibinden biri olan İmamoğlu’nu seçim sandığında yenmek yerine hukuk yoluyla, yarış dışında bırakmak istiyorlar! İmamoğlu devre dışı bırakıldıktan sonra, diğer güçlü aday Mansur Yavaş’a da kim bilir ne tuzaklar hazırlanacak? ★★★ Hukuki olmayan, siyasi olduğu belli, adaletten uzak, 2 yıl 7 ay 15 günlük hapis ve siyaset yasağı kararına ilişkin dosya şimdi İstinaf Mahkemesi’nde… Karar onaylanırsa, dosya Yargıtay’a gidecek. Yargıtay da onaylarsa siyasi yasak başlayacak. Kararın kesinleşmesi için Yargıtay’ın onayı şart. CHP Genel Başkan Yardımcısı Gökan Zeybek “Kararın beraat olması lâzım. Aksine bir karar Türkiye’de telafisi mümkün olmayan çok ciddi siyasal ve ekonomik sonuçlar doğurur. Uyarıyorum, siyaset bu davadan elini çeksin” diyor. Haklıdır. İçinde adalet olmayan bu dava buram buram siyaset kokuyor! Türk tıbbının gururu… Değerli insanlarımızı neden harcıyoruz, neden hapislerde çürütüyoruz, bilemiyorum! Mesela, Türkiye’nin yüzakı Prof. Dr. Mehmet Haberal… Yok yere hayatının 4 yılını Silivri zindanında geçirdi… Oysa o süre içinde birçok hayat kurtarabilirdi. Yabancılar daha çok kıymet biliyor, bilim insanlarımıza bizden daha fazla önem veriyor. Dünyanın en seçkin, en saygın bilinen bilim ödüllerinden biri olan “Medawar Ödülü” ilk kez bir Türk bilim insanına, Prof. Dr. Mehmet Haberal’a verildi. Daha önce de çok sayıda uluslararası ödül alan Prof. Haberal, bunlara bir yenisini daha kattı. “Dünya Organ Nakli Derneği” tarafından 34 yıldır verilen “Medawar Ödülü”nü alan Haberal, tevazu içinde: “Benim için ödül, bu ülkenin varlığıdır. Sadece vatandaşlık görevimi yapıyorum. Önemli olan hasta insanlara yeniden hayat kazandırmaktır” dedi. İçtenlikle kutluyorum. TEBESSÜM İyi bir çoban ne yapar? Roma İmparatoru Tiberius, halktan alınan vergileri aşırı derecede artıran eyalet valisini hemen görevden almış. Şaşkına dönen vali boynunu bükerek “Suçum nedir efendimiz? Ben ne hata ettim?” diye sorunca, imparator: “İyi bir çoban, koyunların yününü kırpar ama derisini yüzmez!” diye gürlemiş. Günümüzde bu söz, bizim vergicilere ders olur mu acaba? GÜNÜN SÖZÜ Geçmişe üzülmenin faydası yok, biz geleceğe bakalım!",https://www.sozcu.com.tr/demokles-in-kilici-ve-ekrem-imamoglu-p87570
Rahmi Turan,İktidarın “Yeni Anayasa” takıntısı,16 Eylül 2024,"Türkiye, yeni bir anayasa yapılmasına hazırmış! İktidar söylüyor bunu ve Meclis Başkanı Numan Kurtulmuş, partiler arasında kapı kapı dolaşarak destek arıyor. Aslında bu, Numan Kurtulmuş’un görevi değil ama Saray’dan öyle talimat geldiği anlaşılıyor. İnsanlarımız şaşkın bir halde: “Nereden çıktı bu yeni anayasa gündemi?” diye soruyor. Türkiye’de her şey yoluna girdi, fukaralık bitti, aç ve açıkta insan kalmadı, işimiz bir anayasaya kaldı sanki! Sorunları çözemeyen iktidar, milletin sefaletiyle dalga geçer gibi “yeni anayasa yapalım” deyip duruyor. Ekonomik hedeflere ulaşamayınca “yeni anayasa” ile gündem değiştirip milleti oyalamak, açlığı unutturmak, çözemedikleri sorunları halının altına süpürmek istiyorlar. Allah aşkına söyleyin! Şimdiki anayasa ile ne istediler de yapamıyorlar? Hangi sorunu çözemiyorlar? Yeni anayasa ile yapmak istedikleri ne? Aslında anayasa-babayasa taktıkların yok! Zaten Anayasa Mahkemesi kararlarına uymuyorlar, saygı da duymuyorlar! “Laf olsun, torba dolsun” diye “Daha özgürlükçü bir anayasa” deyip duruyorlar. ★★★ Siz önce hukuka saygılı olun, mevcut anayasayı uygulayın, Anayasa Mahkemesi’nin “Hak ihlali” kararı verdiği insanları cezaevinde tutmayın! Mevcut anayasanın sağladığı özgürlükleri tanımayanların, “Daha özgürlükçü bir anayasa yapalım” demeleri çok tuhaf, çok garip bir manzara yaratıyor. Tam bir çelişki! ★★★ Yeni anayasayı bir yana bırakın, halka verdiğiniz sözleri tutun. Türk milletine 25 bin dolarlık milli gelir sözü vermişlerdi. Ne oldu? Hava-cıva! “Hakim ve savcılar için coğrafi teminat getiriyoruz” demişlerdi. Ne oldu? Hava-cıva! Kararları hoşa gitmeyen yargıçlar, Hakimler Savcılar Kurulu tarafından hemen başka illere sürülüyor. Enflasyonu düşürüp, pahalığı yok edeceklerdi. Ne oldu? Hava-cıva! Dünyanın en adaletsiz uygulaması olan “Mülakatı kaldıracağız” diye söz vermişlerdi. Seçim bittikten sonra bu söz de hava-cıva oldu. İktidarın “hava-cıva” olan sözleri saymakla bitmez! Siz yeni anayasadan önce, millete verdiğiniz sözleri tutun, adaleti ve kalkınmayı sağlayın, yolsuzluklar önleyin, yoklukları bitirin! Bunları yapamıyorsanız, görevi yapacak olanlara devredin! Ah Başkan! Ne yaptın sen? Ülkenin her tarafı yangın yerine dönmüş bir durumda... Tarikat ve cemaatler etrafı sarmış... Milli eğitimi, hukuku, orduyu, siyaseti dini kurallara göre şekillendirmek çabaları var... Bu gidişatı durdurmak, ülkede güven ve huzuru sağlamak lâzım ama... Siyasette de hukukta da umut kırıcı olaylar yaşanıyor! Genelkurmay Başkanlığı ve Milli Savunma Bakanlığı yapmış biri olan Hulusi Akar bile “Eğitimin amacı bilgi değil, Allah korkusu yaratmaktır.” diyerek (belki de farkına varmadan) gerici akımlara destek oluyor. Bütün bunlar yetmiyormuş gibi göreve yeni başlayan Anayasa Mahkemesi Başkanı Kadir Özkaya’nın da yemin törenindeki konuşmasını dini referanslar ve ayetler üzerine oturtması şaşırtıcı oldu ve hayal kırıklığı yarattı! Anayasa Mahkemesi’nin Başkanı, Anayasa’da “Türkiye Cumhuriyeti laik bir devlettir” diye yazıldığını bilmez mi? Tabii ki bilir ama neden dini söylemlere sarılmaya ihtiyaç duyar? Görevi, kanunların, cumhurbaşkanı kararnamelerinin anayasaya uygunluğunu denetlemek olan yüce mahkemenin başkanı olarak göreve başlayan Kadir Özkaya’nın daha ilk adımda Anayasa’nın 2’nci maddesindeki laiklik ilkesini çiğnemiş olması, çok üzücü ve laiklik ilkesini yıkıcı bir davranıştır. Hedeflerinde, (cemaat ve tarikatlar gibi) kamu alanını da dine göre düzenlemek mi var? Nereye gidiyoruz böyle? GÜNÜN SÖZÜ Gelecek karanlık görünse bile her zaman umut vardır!",https://www.sozcu.com.tr/iktidarin-yeni-anayasa-takintisi-p84243
Rahmi Turan,"BRICS, Türkiye’ye kârdan çok, zarar getirir!",15 Eylül 2024,"Nasıl bir ülke olduk? En önemli, en hayati kararları bile Ankara’dan değil, yurt dışındaki başka kaynaklardan öğreniyoruz. Mesela şu BRICS olayı! Moskova açıklamasa, haberimiz bile olmayacaktı! Meğerse, Türkiye Cumhuriyeti olarak, BRICS İttifakı’na tam üye olmak için resmen müracaat etmişiz... Moskova’dan alıyoruz haberi... Ankara’dan bir açıklama yok! Meclis’te görüşülmeden, kamuoyu ile paylaşılmadan, Tek Adam Yönetimi en hayati kararları bile alabiliyor, tek imza ile aklına gelen her şeyi yapabiliyor. Ülkede, demokrasi ve hukuk devleti kavramı bitmiş durumda... Vatandaş olan bizleri adamdan bile saymıyor olacak ki, ana muhalefet dahil, kimseye bilgi vermiyor. İstediği vakit “İstanbul Sözleşmesi” gibi uluslararası anlaşmalardan çıkıyor, canı isterse, ülkenin kaderini etkileyecek kuruluşlara katılmak için tek imzayla başvuru yapabiliyor. Allah encamımızı (işin sonunu) hayırlı etsin! Başka ne diyebiliriz ki? ★★★ BRICS nedir? Rusya ve Çin’in nüfuzu altında, demokrasi ve insan haklarına önem vermeyen, uluslararası bir ittifaktır... Brezilya, Rusya, Çin, Hindistan ve Güney Afrika’nın kurucu olduğu, İran, Mısır, Etiyopya ve Birleşik Arap Emirlikleri’nin sonradan katıldığı bir milletler ittifakıdır bu... Türkiye’nin müracaatı kabul edilirse, 10’uncu üye olacak... Cumhurbaşkanı Erdoğan’ın da katılacağı BRICS zirvesi, 22-24 Ekim tarihlerinde Rusya’nın Kazan kentinde yapılacak. AKP iktidarı “Yıllardır Avrupa Birliği’ne giremedik, BRICS ittifakına girelim bari” diye mi düşünüyor, bilmiyoruz ama BRICS ittifakına girerek Batı’dan kopmanın maliyeti Türkiye’ye çok ağır olabilir!  Eğer Türkiye, Batı ülkelerinden aldığı ve almayı beklediği yatırımları BRICS’ten almayı düşünüyorsa, çok yanlış yolda demektir. BRICS ile ticaretimizi geliştirelim ama o ittifaka üye olarak Batı’dan ve NATO’dan kopmayalım. Bugün, ihracatımızın yüzde 60’ı Batı ülkelerinedir. Hazine ve Maliye Bakanı Mehmet Şimşek’in “Avrupa Birliği ile ayrışmayı göze alamayız.” sözü unutulmamalı... Demokrasinin olmadığı ülkelerden oluşan BRICS İttifakı’na tam üye olursak, bu üyelik Türkiye’ye kârdan çok zarar getirebilir! Aman dikkat!  Atatürk ve Metin Oktay Metin Oktay, Türk futbolunun “Taçsız Kralı” idi. 6 defa “Gol kralı” olmuş, Türkiye liglerinde 217 gollük muhteşem bir rekora imza atmıştı. Yalnız futbolculuğu değil, insanlığı da üst düzeyde olan Metin Oktay’ı 13 Eylül 1991 günü İstanbul Boğaz Köprüsü yakınlarındaki bir trafik kazasında kaybetmiştik.  Henüz 55 yaşındaydı... Futbolseverler onu unutmadı. Taçsız Kral Metin Oktay, 33’üncü ölüm yıldönümünde, İstanbul Kozlu Mezarlığı’ndaki kabri başında sevgi ve özlemle anıldı. Bu anma töreni bana Metin Oktay’ın Atatürk ile ilgili sözlerini hatırlattı. Metin Oktay bir röportajında “Maçlarda hakem yazı-tura atarken ben hep ‘Tura’ derim. Benim tek derdim, Mustafa Kemal Atatürk’ün yüzü yere gelmesin.” demişti. Nur içinde yat büyük futbolcu, büyük insan... Yabancının kafası almadı!  Müjdat Gezen anlattı: Eski tarihte bir gün, yabancı konuğu Çırağan Sarayı’na davet etmişler. Yabancı, sarayda bir süre dolaştıktan sonra ‘Tuvalet nerede?’ diye sormuş. ‘Burada tuvalet yok!’ demişler. Şaşıran yabancı ‘Peki, padişah ihtiyacını nereye yapar?’ diye sorunca görevli ‘O her yere yapar, biz temizleriz!’ demiş. GÜNÜN SÖZÜ İki tavşanı birden kovalarsan, ikisi de kaçar!",https://www.sozcu.com.tr/brics-turkiye-ye-kardan-cok-zarar-getirir-p84039
Rahmi Turan,"Bağıran hoparlörler farz mı, sünnet mi?",02 Eylül 2024,"Diyanet İşleri’nin talimatıyla, Türkiye’deki 100 binden fazla caminin hoparlörleri güçlendirildi, bazılarının hoparlör sayısı arttırıldı. İmamlar eski yıllarda şerefeye çıkıp ezan okurlardı. Bu güzel, ulvî bir hava yaratır, ezan sesi insanların ruhuna işlerdi. Şimdi, hoparlörlerin çok yüksek desibeldeki mekanik sesi kulakları tırmalıyor, ezanın kutsiyetini yok ediyor!. Ezan vakitleri yer-gök inliyor, cami yakınındaki binaların camları, aşırı yüksek sesin yarattığı titreşimle zangır zangır sallanıyor. Hemen her kesimden yıllardır şikâyet yağıyor ama kimsenin aldırış ettiği yok! Birçok vatandaş “Güçlü hoparlörlerle bağırılınca ezan daha mı sevap oluyor?” diye soruyor. ★★★ Hoparlör konusunu ele alan ilk siyasi parti “ATA Parti” oldu. Genel Başkan Namık Kemal Zeybek, camilerdeki hoparlörlerin sonuna kadar açılıp, yüksek mekanik sesle ezan okunmasının vatandaşları rahatsız ettiğini söyledi. Din adamlarına “Bağıran hoparlör farz mı, sünnet mi?” diye soran Namık Kemal Zeybek: “Göreyim sizi din görevlileri! İçinizde beni duyan varsa kapatın şu ses çoğaltıcıları. Çıkın minarelere… Bir imam çıksın, bir de müezzin. Sevaba girer, çok dua alırsınız” dedi. ★★★ ATA Parti Genel Başkanı Namık Kemal Zeybek, camilerin bağıran hoparlörler konusuna, torunu ile yaşadığı bir olayı anlatarak başlayıp, şunları söyledi: “Torunum 4 yaşındaydı. Bir gün dedi ki: “Dede! Ben Allah’ı sevmiyorum!” “Neden?” dedim. “Çok bağırıyor” dedi. Bağıran müezzindi. Sesi alabildiğine açmıştı. Çocuk çok rahatsız olmuş, ezanda ‘Allah’ adı çok söylendiğinden, ‘Allah’ diye bağırmayı sevmemişti. Uyuyan hastalar var, çocuklar var. Kimin umurunda? Nasıl olsa ‘gâvur icadı’ ses büyütme gereci var. Sesini çok aç ki, uyuyanlar uyansın! Peki, sizin yüzünüzden insanların dinden soğuyacakları aklınıza gelmez mi? Öte yandan bu iş bidat değil mi? ★★★ Değerli din görevlileri! Kılmanız gerektiğine inandığınız namazı kıldırdığınız için yüksek aylık alıyorsunuz. Bir zahmet minareye çıkıp istediğiniz ölçüde bağırsanız, hem de aldığınızı biraz daha helale çevirmiş olmaz mısınız? İnsan sesinin mekanik sesten daha etkili olduğunu bilirsiniz sanırım. Bunları Diyanet İşleri Başkanı’na demek isterdim. Ancak, ondan umudum yok! O, kadınların giyimi ile uğraşıyor. Böyle konulara vakti yok! Göreyim sizi din görevlileri! Kapatın şu ses çoğaltıcıları. Çıkın minarelere. Bir imam çıksın, bir de müezzin. Sevaba girer, çok dua alırsınız.” Türkiye motosiklet terörüne teslim oldu! Ülkede “motosiklet terörü” artarak devam ediyor. Kural tanımayan, trafik işaretlerine uymayan, çılgın gibi sürüp, hem yayalar, hem de araçlar için tehlike yaratan motosikletliler genel bir şikâyet konusu. Hemen her ildeki okurlarımdan sürekli mesajlar geliyor. Rastgele seçtiğim iki iletiyi (özetle) nakletmek istiyorum: Turgut Tümer (İstanbul): “Motosiklet kullananların yüzde doksanı, yalnız trafik kurallarını değil, insanlık kurallarını da tanımıyor. Eşim kaç kez kaldırımda yürürken tehlike atlattı. Bir sürücü damadıma çarpıp kaçtı. Ne yazık ki, ülkemiz her alanda, gerekli denetimler yapılmadığı için ‘Saldım çayıra, Mevla kayıra’ hesabı, üzücü bir hale geldi.” Mesut Sipahi (İzmir-Çeşme): “Motosiklet terörü azgın bir şekilde sürüyor. Bırakın büyüklere ehliyeti, kaskı sormayı, küçücük çocuklar bile kocaman motorları yayaların arasından hızla sürüyor. Dur diyen hiçbir yetkili yok!” Şikâyetler çığ gibi ama “İlgililer ilgilenmiyor!” Birçok okurum “İçişleri Bakanlığı nerede?” diye soruyor. GÜNÜN SÖZÜ Bu devirde her türlü nankörlüğe alışmak gerekiyor!",https://www.sozcu.com.tr/bagiran-hoparlorler-farz-mi-sunnet-mi-p79750
Rahmi Turan,"Demokrasi, bir halk eğitimi sorunu!",25 Eylül 2024,"“Eğitimin amacı bilgi değildir, Allah korkusu yaratmaktır” diyen AKP’li Kayseri Milletvekili (eski Genelkurmay Başkanı) Hulusi Akar’ın sözlerini günlerdir tartışıyor, eleştiriyoruz. Hulusi Akar acaba hangi çağda yaşıyor? Demokrasinin, eğitimli ve bilgili toplumların rejimi olduğundan habersiz mi? Günümüzden 2400 yıl önce yaşayan antik Yunan filozofu Platon (Eflatun) demokrasinin bilgili toplumların yönetim şekli olduğunu söylemiş ve “Eğitimin temel amacı bilgili toplum yaratmaktır” diye kitap yazmıştı. Platon, dünya düşünce tarihinde bir dönüm noktası sayılır. Platon’un DEVLET adlı yapıtı, o çağlardan günümüze kadar dünya siyasetini etkileyen bir eser olmuştur. ★★★ Platon’a göre; Demokrasi bir halk eğitimi sorunudur. Halkın eğitimi zayıfsa... Demokrasi oligarşiye (küçük bir grubun yönetimine) döner. Yine halkın eğitimi zayıf kalırsa... Oligarşik yönetim, demagog (laf ebesi, halk avcısı) yaratır... Demagoglar, özellikle hitabet yoluyla kalabalıkların tutkularını ele geçirir... Rakip grupları günah keçisi yaparlar... Korkuları körüklemek için tehlikeleri abartır, duygusal etki için aşırı mübalağalı konuşur, bazen hayali tehlikeler yaratırlar. Muhalifleri zayıflık ve sadakatsizlikle suçlayıp, oligarşik yapıyı sürdürmek isterler... Demagoglar, tüm demokratik yönetimlerde yer almaktadır. Her demagog, demokrasideki temel zayıflıktan yararlanır ve demokrasiyi önce otokrasiye, yeterli güce ulaşınca da dikta rejimine dönüştürmeye çalışır. ★★★ Antik Yunan Filozofu Platon tüm bunları, 2400 yıldır eskimeyen ve siyaset felsefesinin başyapıtı olan DEVLET adlı eserinde anlatıyor. Adaletli bir devlet nasıl yaratılır? İdeal devlet nasıl olur? Sağlıklı ve mutlu bir toplum nasıl yaratılır? Eğitimsiz toplumlarda demokrasi sağlıklı yürüyebilir mi? Para hırsı, erdemliliğin önüne geçince ne olur? Zengin ve fakir arasında oluşan ayrım, toplumun yozlaşmasına nasıl sebep olur? Sadece paraya önem veren oligarşi, toplum içindeki erdemli davranma imkânını nasıl yok eder? Demokrasi oligarşiye, oligarşik yapı otokrasiye ve daha sonra da dikta rejimine nasıl dönüşür? ★★★ Bunlar, 2400 yıldır biliniyor ama demokrasi için, eğitimin dışında bir çözüm yolu bulunamıyor. Sağlıklı bir demokrasiye ulaşmak için, her şeyden önce, insanlara iyi eğitim vermek, bilgili bireylerle, çağdaş bir toplum yaratmak gerekiyor. Günümüzdeki devlet felsefesi üzerinde temel kaynaklardan biri olan Platon’un DEVLET adlı başyapıtını okumakta büyük yarar var. Siyasette temiz dil, kirli dil! Kendisine “Ahmak” diyen eski İçişleri Bakanı Süleyman Soylu’ya “Ahmak, seçimleri iptal ettirenlerdir” diye cevap verdiği için Ekrem İmamoğlu’na 2 yıl 7 ay hapis cezası verilerek siyasi yasak getirme isteği, yabancı ülkelerde bile şaşkınlık yarattı... İmamoğlu’nun “Ahmak” sözü, siyaset alanında iktidarın kullandığı ağır hakaret ve küfürlerin yanında pek masum kalıyor! İktidar temsilcileri, siyasette temiz dil istediklerini, söylüyor, Saray’a yakın bazı yazar takımı “Siyasette hakaret olmamalı, temiz dil kullanılmalı” diye yazıp çiziyor. Biz de bunları okudukça şaşırıp kalıyoruz. Tabii ki, politikada temiz bir dil olmalı, çirkin sözlere yer vermemeli, küfürden-sövgüden kaçınmalı. Biz de siyasette kirli bir dile karşıyız. Bunlar tamam da... AKP yandaşlarına sormalı... Daha yakın zamanda şu sözleri kim kullandı acaba? - Cibilliyetsiz - Çukur - Sürtük - Alçak - Namert - Ahlaksız - Rezil - Hain - Terörist - Zürriyetsiz - Haysiyetsiz - Namussuz - Ahmak - Avanak - Bunak - Mezar soyguncusu” ve daha neler neler! Söyler misiniz, bu sözler kime ait sayın AKP’liler? GÜNÜN SÖZÜ Gelecek karanlık gibi görünse bile inancımız ve umutlarımız var.",https://www.sozcu.com.tr/demokrasi-bir-halk-egitimi-sorunu-p86686
Rahmi Turan,Diyanet İşleri’nin “talkın ve salkım” hikâyesi!,22 Eylül 2024,"Ülkede ekonominin yoluna girmesi için her şeyden önce “Kamuda tasarruf” gerekiyor. Sadece vatandaşın tasarrufu ile işler düzelmez. Ancak “Kamuda tasarruf” sadece bir masaldan ibaret... Diyanet İşleri Başkanlığı, fahiş harcamalar, beş yıldızlı otellerde toplantılar, karı-koca birlikte hac ziyaretleri, lüks makam araçları ve görkemli ziyafetlerle gündemden düşmüyor. Bastırdığı takvimde vatandaşa “Açlık ve yoksulluk imtihandır” diye nasihat eden Diyanet İşleri, bu sözlerinin aksine lüks harcamaya doymuyor! Hani “Âleme verir talkını, kendi yutar salkımı” diye ünlü bir söz vardır ya... Diyanet İşleri’nin durumu da öyle... Diyanet İşleri Başkanı Ali Erbaş’ın 3 adet Mercedes, 1 adet Mercedes Vito ve 1 adet de TOGG olmak üzere 5 adet makam aracı var. “Tasarruf” Ali Bey için sadece lügatte bir kelime! Bu arada Ali Erbaş’ın muhterem eşi Seher Erbaş’ın bir değil, üç değil, tam 5 defa kurasız bir şekilde hacca gittiğini de belirtelim! Ne diyebiliriz ki? “Devlet malı deniz” nasıl olsa! ★★★ Diyanet İşleri Başkanı Ali Erbaş, oturduğu koltuğun sorumluluğu gereği, son günlerde etrafta yoğun bir şekilde dolaşan iddialara da mutlaka bir açıklama getirmeli.  1) Diyanet İşleri Başkanlığı’nın Amerika’da 11 villası var mı? 2) Diyanet’in toplam 88 milyon mal varlığı olduğu iddiaları doğru mu? 3) Her sabah Diyanet’ten iki görevli konuta giderek binanın temizliğini yapıyor mu? 4) Beş defa hacca giden Seher Erbaş’ın beraberinde, ona hizmet etmeleri için villada temizlik yapan işçileri de götürdüğü doğru mu? 5) Konutun elektrik, su, internet ve telefon gibi giderleri Diyanet bütçesinden mi karşılanıyor? ★★★ “Kılıçlı” Diyanet İşleri Başkanı Ali Erbaş, şimdiye kadar bu sorulara bir açıklama getirmedi. Geçtiğimiz hafta içinde Diyanet İşleri’nde, basın mensuplarıyla yapılan toplantıya, SÖZCÜ muhabirleri alınmadı. Başkan Ali Erbaş, kendisine bu soruların sorulmasından endişe ettiği için mi SÖZCÜ muhabirlerini Diyanet’in kapısından geri çevirdi? ★★★ Maliye Bakanı Mehmet Şimşek “Kamuda tasarruf” diye, ne kadar yırtınırsa yırtınsın, başta Diyanet İşleri Başkanlığı olmak üzere devlet kurumları tasarrufa yanaşmayıp aşırı harcamalara devam ederlerse, tüm yük yine fakir-fukara halkın sırtına biner ve ekonomide beklenen düzelme hayal olur! “Öyle zaman gelecek ki!” Değerli tıp adamlarımızdan Prof. Dr. Necati Tolun’dan ilginç bir mesaj aldım. Tolun Hoca “20’nci Yüzyıl İngiliz edebiyatının önde gelen isimlerinden İngiliz yazar George Orwell, 1948 yılında yazdığı ünlü ‘1984’ adlı eserinde bakınız ne söylüyor?” diyor ve onun şu sözlerini ekliyor: “Öyle zaman gelecek ki, bazı ülkelerde, bazı yöneticiler, halklarını kendi istediği şekil ve inançlara eviremeyeceklerini anlayıp, dışarıdan kendilerine uyan başka toplumları getirip onlara vatandaşlık vereceklerdir!”  Orwell’in 76 yıl önce yazdıkları günümüzde sizlere bir şey hatırlatmıyor mu? Bölükbaşı’dan bir anı! Türk siyasetinin en renkli kişilerinden biri olan rahmetli Osman Bölükbaşı’dan (1913-2002) bir anı... Bölükbaşı, Diyarbakır’da, meydanda toplanan büyük kalabalığa soruyor: “Bunlar milleti soydu, doğru mu?” Halk cevap veriyor: “Dogridir.” “Halk aç ve sefil, doğru mu?” “Dogridir.” “Bunlar vatanı satıyorlar, doğru mu?” “Doğridir.” “Ben, bunları yüzlerine karşı söylediğim için bana ‘deli’ diyorlar...” Soru yok ama halk yine cevap veriyor: “Dogrudir!” GÜNÜN SÖZÜ Dünyada en ucuz şey hayallerdir. Çünkü hepsi bedavadır!",https://www.sozcu.com.tr/diyanet-isleri-nin-talkin-ve-salkim-hikayesi-p85892
Rahmi Turan,HÜDA PAR rezaleti!,18 Eylül 2024,"HÜDA PAR diye bir parti var. Seçimde aldığı oy oranı “yüzde bir” bile değil, sıfıra yakın! Bu partinin Türkiye Cumhuriyeti Devleti’ne ve Anayasa’ya karşı olduğu biliniyor. Aslında çok önemsiz olan bu küçük parti, günümüzde büyük önem kazandı! Neden? Cumhurbaşkanı Erdoğan, HÜDA PAR’ın elinden tutup, seçimde Cumhur İttifakı’na alarak Meclis’e sokunca bu parti önemli hale geldi. İşin daha da üzücü yanı, Türk milliyetçisi diye bilinen MHP’nin Genel Başkanı Devlet Bahçeli’nin, Cumhuriyet karşıtı olan ve Hizbullah Terör Örgütü ile ilişkisi olduğu belirtilen bu partinin Genel Başkanı Zekeriya Yapıcıoğlu ile el ele tutuşup aynı fotoğraf karelerine girmesi! ★★★ Anayasa karşıtı HÜDA PAR Genel Başkanı Zekeriya Yapıcıoğlu, ağzındaki baklayı çıkararak: “Ahmaklara anlatır gibi anlatıyorum. Biz Anayasa’nın 4’üncü maddesi olmasın diyoruz. Anayasa’nın 4’üncü maddesini, yani ilk üç maddeyi koruyan maddeyi kaldıralım!” dedi. Anayasa’yı savunanlara “Ahmak” demek ve Türkiye Cumhuriyeti’nin temelini oluşturan Anayasa’nın ilk 4 maddesini kaldırmak istemek, tam bir kepazelik! HÜDA PAR’ın çarpık görüşüne MHP’den bir tepki gelmedi ama eski MHP’li olan Demokrat Parti İstanbul Milletvekili, gerçek yurtsever Cemal Enginyurt çok sert tepki gösterdi. Enginyurt, milli konularda çok hassas, sözünü esirgemeyen, özü-sözü doğru bir siyaset adamı... Zekeriya Yapıcıoğlu’na, tüm yurtseverleri memnun eden şu sert cevabı verdi: “Anayasa’nın 4’üncü maddesi üzerinden şark kurnazlığı, tilki kurnazlığı yapıyorsun. Dördüncü madde değişsin istiyorsun ya, kendini akıllı zannetme, aklımızla oynama! Anayasa’nın ilk 4 maddesi ve 66’ncı madde asla değiştirilemez. Sen ve senin gibiler Türk düşmanısınız. Türkiye Cumhuriyeti Devleti düşmanısınız.  Türk bayrağı düşmanısınız. Türk milletine ve Mustafa Kemal Atatürk’e düşmansınız. Bunu delikanlı gibi söyleyin. Tek derdin Türkiye Cumhuriyeti Devleti’ni yıkmak. Anayasa’nın ilk 4 maddesini değil sana, kralına değiştirtmeyiz. Can verir, yine değiştirtmeyiz. Yaşasın Türkiye Cumhuriyeti Devleti” ★★★ Gerçek yurtsever Cemal Enginyurt sözlerini şöyle bitirdi: “Ahmak sözünü kullandı diye Ekrem İmamoğlu’na 2 yıl 7 ay hapis cezası verenlere çağrıda bulunuyorum; Anayasa’ya sadakat sözünü yerine getirmeyen HÜDA PAR kapatılmalı, partinin başkanı Zekeriya Yapıcıoğlu tutuklanmalıdır!” “Derhal istifa etmeli!” AKP Kayseri Milletvekili Hulusu Akar’ın “Eğitimin amacı bilgi değildir, Allah korkusu ve kuldan utanmaktır” şeklindeki sözlerine Avrupa Atatürkçü Düşünce Dernekleri Federasyonu’ndan da tepki geldi. Genel Başkanı Dursun Atılgan yaptığı açıklamada (özetle) şu görüşlere yer verdi: “Hulusi Akar’ın sözleri boş ama sakıncalı... Belli ki, dini siyasete âlet etmek için egzersizler yapmaya çalışan bir kimsenin Çağdaş Türkiye Büyük Millet Meclisi’nde yeri yoktur. Derhal istifa etmelidir! ‘Mustafa Kemal’in askerleri’ için önemli olan, Atatürk’ün insanlığa gösterdiği aydınlatıcı, çağdaşlık ve uygarlık yoludur: ‘Hayatta en doğru yol gösterici, bilimdir, fendir.’ Ve şu da yine Atatürk’ün sözüdür: ‘Eğer bir gün benim sözlerim bilimle ters düşerse, bilimi seçin!’ Yaşasın Mustafa Kemal Atatürk, yaşasın onun askerleri.” TEBESSÜM Futbolcu ve politikacılar... Ünlü bir futbolcu, büyük paralarla transfer edilir. TV’de kendisiyle bir söyleşi yaparlar. Sunucu sorar: “Açıklanan rakamlardan anladığımıza göre siz, tüm politikacılardan daha çok para kazanıyorsunuz, öyle değil mi?” Futbolcu “Tabii kazanacağım” der “Başka türlü düşünülemez. Çünkü ben hepsinden daha iyi kıvırıyorum!” GÜNÜN SÖZÜ Geçmişi değil geleceği düşünelim, çünkü hep gelecekte yaşayacağız!",https://www.sozcu.com.tr/huda-par-rezaleti-p84826
Rahmi Turan,Kılıçların çekilişinde tehdit mi var?,10 Eylül 2024,"Askeri liseleri kapattılar… Harp okullarını değiştirdiler… Fakat istedikleri hedefe ulaşamadılar! Olmadı ve olmuyor! Yeni mezun teğmenlerin hâlâ “Mustafa Kemal’in askerleriyiz” diyerek Cumhuriyet’e bağlılıklarını göstermeleri, iktidar çevrelerini fena halde kızdırmışa benziyor! Cumhurbaşkanı Erdoğan’ın “O kılıçları kime çekiyorsunuz? Oradaki birkaç tane kendini bilmez de temizlenecek. Bunlar kaç kişi olursa olsun ordumuzda bulunması mümkün değildir. Bunların süratle temizlenmesi için adımlarımızı atacağız!” diye teğmenleri hedef alması olayı siyasal platforma çekiyor. 22 yıldır, iktidarın büyük çabalarına rağmen, milletin Atatürk’e olan bağlılığı yok edilemiyor. Durum böyle olunca da, rahatsızlık büyüyor! ★★★ Cumhurbaşkanı Erdoğan’ın konuşmak için 8 gün beklemesi, Cumhur İttifakı’nın ortağı Devlet Bahçeli’nin bu konuda ne düşündüğünü, ne söyleyeceğini duymak istemesinden kaynaklanıyor olabilir. Bu süre içinde AKP Sözcüsü Ömer Çelik tutarlı davranarak teğmenleri savunmuş, fakat Erdoğan’ın suçlayıcı, sert açıklamasından sonra o da ağız değiştirmek zorunda kalmıştır. Aynı ters düşme MHP için de geçerlidir… Genel Başkan Yardımcısı İbrahim Özdemir teğmenlere sahip çıkmış, ancak Genel Başkan Devlet Bahçeli’nin suçlayıcı konuşmasıyla durum tersine dönmüştür. Ortada gerçekten garip bir durum var. Milliyetçi parti MHP’nin lideri Devlet Bahçeli’nin, “Mustafa Kemal’in askerleriyiz” sözlerinden rahatsız olması şaşırtıcıdır! Teğmenler kimin askerleri olacaklardı ki? İktidar kanadının, yeni mezun teğmenlerin yurtsever davranışlarına ve kılıç kaldırıp yemin etmelerine neden başka anlamlar yüklenmek istediğini anlamaya çalışıyoruz. Kılıç kaldırıp subaylık yemini etmek geleneksel bir törendir, ülkenin savunmasının bir güvencesidir. Fakat iktidar yandaşları nedense öyle düşünmüyor! İşin daha da tuhafı, hiç görevi olmadığı halde Diyanet İşleri Başkanı’nın kılıç kuşanmasına iktidar tarafından kimse bir şey demiyor, üstelik destekleniyor! ★★★ AKP’lileri en çok rahatsız eden, sanırım, 22 yıldır iktidarda olmalarına rağmen, diledikleri kadar muktedir olamamaları, Mustafa Kemal Atatürk’ün hâlâ “Başkomutan” olarak kabul edilmesi ve Türk ulusunun onu çok sevip, büyük saygı göstermesidir. “O kılıçları kime çekiyorsunuz?” sorusunun cevabına gelince… Kılıçların kime çekildiği zaten yeminin içinde vardır. Yeni mezun teğmenler kılıçlarını “Laik Demokratik Türkiye Cumhuriyeti’nin bağımsızlığına ve aziz vatanın bir karış toprağına el uzatanlara” çekmişlerdir. Buna itirazı olan var mı? Yoksa amaç başka mı? Başta ekonomi olmak üzere, hemen her alanda zor durumda olan iktidar “tehdit altında” olduğu izlenimi yaratıp gündemi değiştirmek mi istiyor? “AH ATATÜRK AH! Atatürk’ü sevenleri ben de çok seviyorum. Bunlardan biri de Doğru Parti Kurucu Genel Başkanı Rifat Serdaroğlu’dur. Atatürk için şöyle diyor: “Ah Atatürk ah! Bir insan bu kadar mı uzak görüşlü olur? Bir insan yüz sene sonrasını bu kadar mı net görür? Bir insan, vatanını, milletini, tarihini bu kadar mı sever? Bir insan, tüm dünya milletlerinden bu kadar mı saygı görür? Bir insan, dünyayı dize getirecek kadar yürekli ve bilgili mi olur? Bir insan, tek kuruşa dahi tenezzül etmeyecek kadar mı dürüst olur? Ah Büyük Atatürk ah! Sen bu Türk askerini arkadan vuran Arap milliyetçilerini çok iyi tanımışsın. Burası ‘Dar-ül harp’ kabul edilen bir ülkedir ve soyulması caizdir’ deyip, neden sen de vatanı soymadın? Neden ülkenin borcunu 15 senede (1923-1938) dört kat arttırmadın? Üstelik sen ne yaptın? Osmanlı’nın borcunu son kuruşuna kadar ödedin ve 15 senede ülkeyi fabrikalarla donattın. Sana kızmayalım da kime kızalım be mavi gözlüm?” GÜNÜN SÖZÜ Özgürlük olmayan bir ülkede ölüm ve çökme vardır (Atatürk)",https://www.sozcu.com.tr/kiliclarin-cekilisinde-tehdit-mi-var-p82724
Rahmi Turan,“Gel de kahrolma!”,27 Ekim 2024,"Bir zamanlar Bebek Katili Öcalan’ın asılması için kürsüden urgan atan Devlet Bahçeli’nin herkesi şaşırtan bir dönüşle onu Meclis’te konuşma yapmaya davet etmesi en çok kimi memnun emiş olabilir? Tabii ki, 25 yıldır İmralı Cezaevi’nde yatan Abdullah Öcalan, buna en çok sevinen insandır. Yeğeni olan DEM Milletvekili Ömer Öcalan aracılığıyla Bahçeli’ye olumlu yanıt veren terörist başı “Koşullar oluşursa, bu süreci çatışma ve şiddet zemininden, hukuki ve siyasi zemine çekecek teorik ve pratik güce sahibim” demiş. “Koşullar oluşursa” ifadesi “Tecridi kaldırın, beni serbest bırakın ki, terörü hukuki ve siyasi zemine çekeyim” anlamına geliyor. Gelişmeler, dipsiz bir kuyuya atılan taşa benziyor! Milletin tepkisini hiçe sayıp 40 bin kişinin katilini Meclis’te konuştursunlar, sonra da onun serbest kalması için “Umut Hakkı Yasası”nı çıkartsınlar bakalım. Türk halkı böyle bir şeyi kabul eder mi? Seçim zamanı geldiği vakit, bunun hesabını sormaz mı? ★★★ Eğer, kamuoyunun tepkilerine aldırış etmeyip Öcalan’ın tecridi kaldırılır da Meclis’te konuşturulursa ne olacak? Bu, dünyada bir ilk olacak! Çünkü daha önce hiçbir hukuk devletinde, kanlı bir teröristin Millet Meclisi’nin onurlu kürsüsüne çıkartılıp konuşturulduğu görülmemiştir! İktidar ortağı Devlet Bahçeli’nin “Abdullah Öcalan Meclis’e gelsin, DEM Grubu’nda konuşma yapsın, terör örgütünü lâğvettiğini açıklasın! Biz de onun için ‘Umut Hakkı Yasası’ çıkartalım” şeklindeki sözlerinin, on binlerce şehit ailesini yüreklerinden yaraladığı anlaşılıyor! Tepkiler gerçekten büyük! “Evlatlarımız boşuna mı şehit oldu? “Duygularımız hiçe sayıldı!” “Gel de kahrolma!” diye gözyaşı döken şehit aileleri olduğunu duyuyoruz. ★★★ İktidar ortağı Devlet Bahçeli’nin o sözlerini bir başkası (mesela bir CHP’li ya da başka bir partili) söyleseydi, savcılar hemen harekete geçer, “Teröre destek olduğu” gerekçesiyle o kişiyi tutuklatıp içeri attırırlardı. Yasalara aykırı bile olsa, iktidar kanadı söyleyince akan sular duruyor, her türlü ifade mübah (sakıncasız ve serbest) oluyor! Memleketimizin adaletinde gelinen nokta bu! Hukukta böyle “çifte standart” olmaz ama ülkemizde oluyor işte! İmralı “VARIM” demiş ama… İYİ Parti Genel Başkanı Müsavat Dervişoğlu’nun “Atatürk’ün kurduğu Meclis’in kürsüsünden, terörist başları ve yardakçıları değil, ancak Mustafa Kemal’in mirasçıları konuşabilir. Herkesin maskesini indireceğiz” şeklindeki sözlerini okurlarımın önemli bir kısmı çok beğendi. Devlet Bahçeli’nin çağrısını samimiyetsiz bulan CHP Genel Başkanı Özgür Özel’in “Sorun çözülecekse, tüm partilerin içinde olduğu ve Meclis’in yönettiği masada konuşulur. Erdoğan’ın sorununu (4’üncü defa aday olup seçime girmesi) çözmek için kurulmuş bir plan gibi. Bu yüzden kötü kokuyor!” şeklindeki sözleri de destek buldu. Öcalan’ı hapisten çıkartmayı düşünmek bile şehitlerimizin aziz hatıralarına ağır bir darbe sayılıyor. Yeğeni Ömer Öcalan’ın söylediğine göre Abdullah Öcalan, Bahçeli’nin teklifi için “Varım” demiş ama PKK’nın merkezi Kandil ve Suriye’deki uzantısı olan PYD onu dinleyecek mi? İşler o noktada karışıyor! Halkın gözü açılırsa… 32’nci Osmanlı Padişahı Sultan Abdülaziz bir gün Mustafa Fazıl Paşa’ya sorar: “Verdiğimiz hürriyet ve eğitim sayesinde milletin gözü açılırsa ne olur?” Mustafa Fazıl Paşa şöyle cevap verir: “Ne olacak hünkârım, o zaman millet bizim cehaletimizi ve çektikleri ıstırabı daha feci şekilde anlar!” GÜNÜN SÖZÜ Kışın güneşine, teröristin gülüşüne güven olmaz!",https://www.sozcu.com.tr/gel-de-kahrolma-p98043
Rahmi Turan,Türkiye’yi anlattı Nobel’i kazandı!,21 Ekim 2024,"Herkes Daron Acemoğlu’ndan bahsediyor. Kimi övüyor, kimi eleştiriyor! Gerçek olan şudur: Bir Türkiye Cumhuriyeti vatandaşının NOBEL Ekonomi Ödülü’nü kazanması, ülkemiz adına övünülecek bir durumdur. Nobel Kimya Ödülü’nü kazanan Aziz Sancar gibi Daron Acemoğlu da Türkiye topraklarına doğmuş, Amerika’da dünya çapında başarıya ulaşmış özbeöz bizim insanımızdır. Onun, “Siyasal gücün dar bir çerçevede ele geçirilmesi ve bu şekilde yoğunlaşması yoksulluğun nedenidir.” şeklindeki sözleri Türkiye’nin gerçeğini yansıtıyor! Ülkemizin gururu olan Ermeni kökenli vatandaşımız Acemoğlu’nu eleştirenler onun “Liberal bir Anti Kemalist” olduğunu ileri sürüyorlar. Öyle midir? Bence değil! Daron Acemoğlu “Why Nations Fail” (Ulusların Düşüşü) adlı kitabında: “Türkiye’de Atatürk döneminde yapılan tüm devrimler halkın rızasıyla değil, dayatmayla gerçekleştirildi” derken, akademisyen olarak bir saptama yapıyor. Atatürk, devrimleri yaparken elbette ki, halka sormamıştır. Sorsaydı hiç bir devrimi gerçekleştiremezdi! O sadece Kurtuluş Savaşı’nı kazanmamış, genç bir devlet kurmuş, bir ihtilal, bir devrim yapmıştır. Rejimi değiştirirken, yüzde 94’ü okuma yazma bilmeyen bir toplumda referandum yapabilir miydi? Yapsa da başarıya ulaşabilir miydi? Bu mümkün değil! Tarih boyunca tüm ihtilaller böyle olmuştur. Bence, Daron Acemoğlu, kitabında bunu anlatmak istiyor. “Atatürk devrimleri, yapılan halk oylamaları sonucu halkın rızasıyla gerçekleşti” diye yazsaydı doğru mu olurdu? Hem yalan, hem yanlış olurdu! Benim yorumum şu: Acemoğlu Türkiye’yi anlattı, Nobel’i kazandı! ★★★ Nobel Akademisi “Ekonomi bilimlerinde bu yılın ödül sahipleri, uluslararası refah farklılıklarını anlamamızda yardımcı oldular” diye açıklama yaptı. Türkiye’de çöken kurumlarla sefaletin aynı paralelde gitmesi Daron Acemoğlu’nun “Kurumlarla refah arasındaki ilişkiyi” anlatan teorisinin doğruluğunu ortaya koyuyor. Acemoğlu bu toprakların insanı... Bizden biri... Onun tespitleri, bizim iktidara yol gösterir mi, bilemiyorum. AKP iktidarı inadı bir yana bırakıp, Nobel ödüllü vatandaşımız Daron Acemoğlu’nun fikirlerinden faydalansa iyi olur diye düşünüyorum. Acemoğlu’na göre “İktidarların yurttaşlarına karşı sorumlu, duyarlı olması refaha ulaşmanın anahtarıdır.” Bizdeki yoksulluğun sebebi, durumun bunun tam tersi olmasıdır! Numan Bey’in niyeti! Anayasa’nın 3’üncü maddesinin değiştirilmesini istediği için ağır eleştirilere uğrayan Meclis Başkanı Numan Kurtulmuş’un davranışını farklı yorumlayanlar da var. Ankara’da siyaseti çok yakından izleyen gazeteci bir arkadaşım şöyle bir mesaj yolladı: “Herkes Numan Kurtulmuş’un niyetini konuşuyor, tartışıyor. Olaya bir de tersten bakmak lâzım. Eğer niyeti gerçekten 3’üncü maddeyi değiştirmek olsaydı, Numan Bey gibi siyasette çok deneyimli bir kişi, uluorta o lâfı eder miydi? Bana kalırsa Numan Bey o sözü söyleyerek “Yeni Anayasa” çalışmalarını zora soktu! Tayyip Bey’in hiç istemediği bir şey bu... Numan Kurtulmuş’un birkaç gün önce Saray’a çağrıldığını duydum. Sert bir şekilde uyarılmak içindir sanıyorum!” TEBESSÜM Kaybolan köpek... Temel, arkadaşı Dursun’a dert yanar: “Hani benim beyaz tüylü güzel, küçük bir Kaniş köpeğim var ya...” “Evet, var!” “İşte o iki gün önce kayboldu, bir türlü bulamıyorum!” Dursun “En iyisi, sen hemen gazeteye bir ilan ver” der. Bu öneriye kızan Temel: “Salak salak konuşma lan!” der “Benim zavallı köpeğim okuma bilmez ki!” GÜNÜN SÖZÜ Ülkemiz dikenli ama dikenler arasından güller de yetişiyor.",https://www.sozcu.com.tr/turkiye-yi-anlatti-nobel-i-kazandi-p96315
Rahmi Turan,Numan Bey’den Anayasa’ya hançer!,16 Ekim 2024,"Meclis Başkanı Numan Kurtulmuş çam mı devirdi, yoksa bilinçli olarak mı Anayasa’nın 3’üncü maddesinin değiştirilmesini istedi? Belki de zemin yoklamasıydı bu... Tepkiler üzerine sonradan çark etti, geri adım attı, büyük bir dönüş yaptı ama ne çare? Testiyi kırdı bir defa! Kırılan testi tamir edilemez! “Sözlerim yanlış anlaşıldı” demesi bir şey ifade etmiyor! Mevcut Anayasa’ya göre Meclis Başkanı olan Kurtulmuş’un onu koruyacağı yerde, tam tersine 3’üncü maddede yer alan “Devletin ülkesi ve milletiyle bölünmez bütünlüğü tabirinin değişmesini” istemesi suçtur, en azından ayıptır! Atatürk ve Cumhuriyet karşıtı (hatta düşmanı) olduğu bilinen HÜDA PAR adlı partinin genel başkanı Zekeriya Yapıcıoğlu da Anayasa’nın ilk 3 maddesini koruyan 4’üncü maddenin değiştirilmesini istiyor! Cumhuriyet düşmanlarına destek olmak, ılımlı kişiliğiyle tanınan Numan Kurtulmuş’a yakıştı mı? Hayır! Hiç yakışmadı! ★★★ Anayasa’nın 4’üncü maddesi Türkiye Cumhuriyeti’nin sigortasıdır. O madde kaldırılmadan, 3’üncü maddede değişiklik yapılması mümkün değildir. Numan Bey 3’üncü maddenin değiştirilmesini isterken, dolaylı olarak, 4’üncü maddenin de yok edilmesini istemiş oldu. Eski yıllarda, 40 bin kişinin katili Teröristbaşı Abdullah Öcalan da bunu istemişti... HÜDA PAR ve ÖCALAN ile aynı paralelde olmak, yalnız Numan Kurtulmuş’a değil, hiçbir vatandaşa yakışmaz! Numan Kurtulmuş bunu kendine nasıl yakıştırdı, şahsen anlamış değilim! Meclis Başkanı olarak Anayasa’ya en çok sahip çıkması gereken siyasetçi Numan Bey olmalıydı ama o bunun tersini yaptı. Büyük bir ihtimalle, AKP’nin açıklayamadığı gizli niyetini ifşa etti. ★★★ Aylardan beri  “Yeni Anayasa yapalım” diye partilerin kapılarını aşındıran Numan Kurtulmuş’un “Sivil Anayasa” diye nasıl bir anayasa hayal ettiğini artık anlamış bulunuyoruz. Muhalefet partileri, iktidarın “Yeni Anayasa” istemini artık samimi bulmayacak, buna göre değerlendirerek destek olmayacaktır. CHP Genel Başkanı Özgür Özel’in Numan Kurtulmuş’un sözlerine gösterdiği şu tepki, milletin büyük bir çoğunluğunun duygularını yansıtıyor: “Numan Bey aklı sıra HÜDA PAR’ın alanını genişletecek. Anayasa’nın ilk 4 maddesine el uzatanın elini kıracağız. Biz hep beraberiz. Bayrağımız, başkentimiz, kurucumuz belli. Bunlarla sorunlu olanlar da belli... Türkiye Cumhuriyeti devletiyle, milletiyle, ülkesiyle bölünmez bir bütündür. NOKTA!” Numan Bey bunu iyi okusun! 3’üncü Madde, Türkiye’nin parçalanmasını önlüyor! Meclis Başkanı Numan Kurtulmuş’un yanlış yolda olmasına ve HÜDA PAR gibi Cumhuriyet düşmanlarıyla aynı görüşleri paylaşmasına, eski Devlet, Milli Savunma ve Adalet Bakanı Prof. Dr. Hikmet Sami Türk’ten de tepki geldi. Numan Kurtulmuş’un değişiklik yapılmasını istediği Anayasa’nın 3’üncü maddesi şöyle: “MADDE 3) Türkiye Devleti, ülkesi ve milletiyle bölünmez bir bütündür. Dili Türkçedir. Bayrağı, şekli kanunda belirtilen, beyaz ay yıldızlı al bayraktır. Millî Marşı ‘İstiklâl Marşı’dır. Başkenti Ankara’dır.” 3’üncü madde, diğer iki maddeyle birlikte Türkiye’nin temelini oluşturuyor. Prof. Hikmet Sami Türk diyor ki: “3’üncü maddedeki hüküm, Türkiye Devleti’nin özerk bölgelere ayrılmasını, giderek bölünmesini, parçalanmasını önlemeye yöneliktir. Türkiye Cumhuriyeti’nin sonsuza dek yaşamasını sağlamak için Anayasa’ya konulmuştur.  Anayasa’nın ilk 3 maddesinde sıralanan ‘değiştirilemeyecek hükümleri’ kaldırmak değil, korumak zorundayız. Yeni Anayasa yapmak, devletimizin anayasal temelleri niteliğindeki bu hükümleri Anayasa’dan çıkartma gerekçesi olamaz!” GÜNÜN SÖZÜ Cumhuriyet, ahlaka, fazilete dayanan bir idaredir. (Atatürk)",https://www.sozcu.com.tr/numan-bey-den-anayasa-ya-hancer-p94857
Rahmi Turan,Cumhuriyet sevdamızın adıdır!,29 Ekim 2024,"Ulusumuzun uygarlık yolunda attığı dev bir adım olan Cumhuriyet’in 101’inci yıl dönümüdür bugün... “Bitti, yok oldu” denilen bu millet, Cumhuriyet’le birlikte ayağa kalkmış, gelişmiş güçlenmiştir. Cumhuriyet, kazanılan şanlı bir Kurtuluş Savaşı’ndan sonra Türk milletinin giydiği şerefli bir taçtır. En büyük bayramımızdır bugün... 29 Ekim Cumhuriyet Bayramı’nı, yüreklerimizde büyüyen bir coşku ile kutluyoruz. ★★★ 101’inci yılda içimizde bir burukluk da hissediyoruz. Çünkü güzel ülkemizde Cumhuriyet’in değerini kavrayamamış, çağdaşlıktan uzak kalmış kafalar bulunuyor. Bu kafaların sadece geri vitesi var ve Cumhuriyet değerlerini yok edip Türkiye’yi uygarlığın gerisine, karanlık çağlara götürmeye çalışıyorlar! Büyük Atatürk, bugünlerin gelebileceğini 97 yıl önce, 1927 yılında yazdığı NUTUK adlı ünlü eserinde haber vererek ulusumuzu tehlikelere karşı uyarmıştı... Haklı çıktı. Şimdi ülkemizde hemen her gün Cumhuriyet’e karşı yeni bir düşmanlık, kin ve öfke sergileniyor. Fakat kim ne halt ederse etsin, yüreğimizdeki bu aşk, bu sevda hiçbir zaman bitmeyecek. Günümüzde Atatürk ve Cumhuriyet karşıtı davranışlar ihanetin geldiği son noktadır ve gerçek Türk yurtseverleri olarak bizler (gericilere ve sahte milliyetçilere inat) Cumhuriyet’i daha büyük bir coşku içinde kutlamaya devam edeceğiz! ★★★ İçimizde dönekler, güce tapanlar, yalakalar, her renge bürünen işbirlikçiler var. Bunlar eskiden de vardı, şimdi de var ama hızla üreyip çoğaldılar. Şimdi devrimlere saldırıyor, Anayasada devletin temeli olan ilk 4 maddeyi tartışmaya açmaya çalışıyorlar. Büyük Atatürk gençliğe hitabesinde:  “Ey yükselen yeni nesil... İstikbal sizsiniz... Cumhuriyet’i biz kurduk, onu yükseltecek ve yaşatacak olan sizsiniz” demişti. Bu sözler, Ata’mızın, Türk ulusuna vasiyetidir. Genç kuşağın, Cumhuriyet’in değerini herkesten çok daha iyi bildiği inancındayım. ★★★ Cumhuriyet, aydınlanma, bilim, çağdaş yaşam ve uygarlığın adıdır. Aradan geçen 101 yılın son dönemi bizi maalesef ileriye değil, geriye götürdü. Bugün demokrasi, hukuk ve adaletten yoksun olmanın sıkıntılarını yaşıyoruz, fakat... Hiç kimse bizi Cumhuriyet sevdasından vazgeçiremez. Atatürk’ün dediği gibi “Türk milletinin karakterine ve adetlerine en uygun olan rejim Cumhuriyet idaresidir.” Bu sevda asla bitmez! Milli bayramlarımızı istedikleri kadar savsaklamaya çalışsınlar... Gönüllerimize zincir vuramazlar ve yüreğimizde yanan ateşi asla söndüremezler!  Andımız’ı kaldırsalar, Nutuk’u okutmasalar, Cumhuriyet’i kuranlara “İki ayyaş” deseler de biz tüm milli bayramlarımızı beynimizle, yüreğimizle, ruhumuzla kutlamayı, Mustafa Kemal Atatürk ve kahraman arkadaşlarının aziz ruhlarını şad etmeyi sürdüreceğiz. Büyük Atatürk’ün şu sözleri rehberimizdir: “Hiç şüphe yok, devletimizin ebedi müddet (sonsuza dek) yaşaması için... Memleketimizin kuvvetlenmesi için... Milletimizin refah ve mutluluğu için... Hayatımız, namusumuz, şerefimiz, geleceğimiz için...  Bütün kutsal kavramlarımız ve nihayet her şeyimiz için... Mutlaka en kıskanç hislerimizle, bütün uyanıklığımızla ve bütün kuvvetimizle milli egemenliğimizi muhafaza ve müdafaa edeceğiz!” TEBESSÜM Nasıl geldik bu günlere? Bugün Cumhuriyet Bayramı ve aynı zamanda Müjdat Gezen’in doğum günü... Sanatçı Cumhuriyet’in 101’inci yılı ile birlikte kendisinin 81’inci yaş gününü kutluyor. 29 Ekim 1943’te doğan Müjdat Gezen’in mesajı, onun ülkemizin hal ve gidişinden hiç de mutlu olmadığını gösteriyor. Sanatçı şöyle diyor: “Modern felsefenin kurucusu olan Descartes ‘Düşünüyorum öyleyse varım’ demiş... ‘Düşünüyorum öyleyse vurun’, ‘Düşünüyorum öyleyse durun’ gibi çeşitlemeleri vardır bu sözün... Ben düşünüyorum, taşınıyorum işin içinden çıkamıyorum. Ülke olarak nasıl geldik bu günlere yahu?” GÜNÜN SÖZÜ Cumhuriyet, rüşvet, soygun ve vurgun değil, ahlâk ve fazilet rejimidir!",https://www.sozcu.com.tr/cumhuriyet-sevdamizin-adidir-p98624
Rahmi Turan,MHP oyları eriyor!,28 Ekim 2024,"MHP lideri Devlet Bahçeli, kendi partisine darbe vurdu galiba! Onun, 40 bin kişinin ölümünden sorunlu Bebek Katili Abdullah Öcalan’a el uzatıp “Gel Meclis’te konuş, terör örgütünü lağvettiğini açlıkla” diyerek teröristbaşının özgürlüğüne yeşil ışık yakması, MHP’nin aleyhine oldu. Toplumda tepki dalga dalga büyürken THEMİS Araştırma Şirketi’nin yaptığı kamuoyu anketi ortaya ilginç sonuçlar çıkarttı. Genel seçimde yüzde 10 olan MHP’nin oy oranı baraj altı bir rakama, yüzde 4’e düştü. Ankette, daha da ilginç olan sonuç, Zafer Partisi’nin oylarının büyük oranda artarak yüzde 7’ye fırlamasıdır. Yüzde 7 seçim barajını aşan önemli bir oy oranıdır. ★★★ Diğer bir kuruluşun (Toplum Çalışmaları Enstitüsü’nün) anketine göre Zafer Partisi’nin oyları yüzde 8.4’e yükselirken MHP oyları yüzde 7.5’a düştü. MHP’nin daha önceki ankette oy oranı yüzde 11.7 idi. Böylece Zafer Partisi iki ayrı kuruluşun anketine göre de ilk kez MHP’yi geçerek en yüksek milliyetçi seçmen desteğine sahip parti konumuna yükseldi. ★★★ Zafer Partisi, sığınmacı karşıtı politikasıyla kamuoyunda zaten ciddi bir destek görüyordu... Öcalan olayı bu desteği daha da arttırdı! Devlet Bahçeli’nin, yüzbinlerce şehit ailesinin yüreğini yakan ve toplumu derinden yaralayan “Öcalan çıkışı” nedeniyle MHP seçmeninin de çok rahatsız olduğu anlaşılıyor. MHP oylarının Zafer Partisi’ne yönelmesinin nedeni budur. Durum böyle devam ederse, siyasetteki dalgalanmalar büyür, ülke politikasındaki tüm dengeler önemli oranda değişir, Türkiye açısından belki de hayırlı olur. ★★★ Gelişmeleri yakından takip eden Zafer Partisi Genel Başkanı Prof. Dr. Ümit Özdağ, milliyetçi kitlelere hitap ederek “Görüyoruz ki, bazıları teröristbaşı Abdullah Öcalan’la birlikte Türkiye Cumhuriyeti haritası üzerinde ameliyat yapmayı düşünüyor” dedi ve ekledi: “Buradan onlara sesleniyor ve uyarıyoruz: Aklınızdan dahi geçirmeyin! Gazi Mustafa Kemal Atatürk’ün büyük Türk milletine armağan ettiği Türkiye Cumhuriyeti’ni, Türk milleti sonuna kadar savunma kararlılığı içindedir. Bizi başkalarıyla karıştırmayın! Türk milleti bu coğrafyada bağımsız, onurla yaşamak uğruna yeni şehitler ve yeni gaziler vermeye, yeni şehitlikler oluşturmaya kararlıdır. Bir daha açılım-saçılım rezaleti istemiyoruz! ...Ve Terörist başı Abdullah Öcalan da kendisini İmralı Cezaevi’nde ölmeye hazırlamalıdır!” Otopark soygunu! Otopark ücretleri gemi azıya aldı! Bodrum’da saati 200 liradan başlayan otopark ücretlerinden şikâyet eden edene... Yalnız Bodrum değil tabii ki... Hemen her yer öyle! Okurum Prof. Dr. Nurdan İnan’dan şu şikâyet geldi: “Fethiye Spor Kulübü Derneği’nin işlettiği bir otopark var. Arabamı 4 gün oraya bıraktım. Otopark denilen yer, park çizgisi bile olmayan, yol kenarında açık bir mekân. Girişte ücret tabelası yok. Çıkarken ödeme noktasında bir kâğıt üzerine elle yazılmış ‘Günlük 750 lira’ yazısını görünce şoke oldum. Mecburen kredi kartıyla 3.150 lirayı ödedim. Soygun düzeni bu! Vatandaş yolunacak kaz! Kime şikâyet edeceksiniz? TEBESSÜM “Allah rızası için…” İstanbul’un göbeğinde Temel’in karşısına çıkan yırtık pırtık elbiseli bir sığınmacı, kolunu uzatıp avucunu açarak bozuk bir Türkçe ile: “Beyim, Allah rızası için bir ekmek parası ver... Çoluk çocuğum evde üç gündür aç...” diye yalvarır. Adama acıyan Temel üzgün bir sesle: “Şansın yokmuş be arkadaş... Valla hiç bozuk param yok. Olsa verirdim” der. Adam pişkin bir şekilde: “Üzülme sen beyim” der “Paranı bozar, üstünü veririm!” GÜNÜN SÖZÜ Ahmakça davranışların ve salakça soruların bir yanıtı yoktur!",https://www.sozcu.com.tr/mhp-oylari-eriyor-p98281
Rahmi Turan,Milletimiz bunu affetmeyecek!,26 Ekim 2024,"Terör keşke bir kişinin konuşmasıyla bitseydi! Biter mi dersiniz? Bitmez! Devlet Bahçeli’nin Terörist başı Apo için “Abdullah Öcalan Meclis’e gelsin, DEM grubunda konuşma yapsın, terör örgütünü lağvettiğini açıklasın, biz de onun için umut hakkı yasasını çıkartalım” diyerek onun  serbest bırakılmasına ışık yakması tüm yurtseverlerin yüreklerini dağladı ama... Diyelim ki, Öcalan, Bahçeli’nin dediğini yaptı, Meclis’e geldi, PKK terör çetesine “Örgütü lağvettim, silahları bırakın” dedi. Terör bitecek mi? PKK’nın dağ kadrosu “Emredersin” diyerek kuzu kuzu teslim mi olacak? Bu pek mümkün görünmüyor. Bunun ilk işareti, o sözlerden bir gün sonra Ankara’da Türk Havacılık ve Uzay Sanayii TUSAŞ’a yapılan hain ve kanlı saldırıdır! ★★★ PKK’yı besleyen Amerika ve bazı Avrupa devletleridir. Amerika istemeden PKK silah bırakmaz! Onlar para veriyor, silah veriyor, istihbarat desteği sağlıyor ve bu yüzden PKK, 40 yıldır Türkiye’nin başına dertler açmaya devam ediyor! Abdullah Öcalan ve diğer PKK’lılar, Amerika’nın maşalarıdır! Amerika, Suriye topraklarında bir Kürt Devleti kurdurmaya çalışıyor ve bunun için PKK’nın Suriye’deki uzantısı PYD’yi besliyor! Kürtlerin Ortadoğu’da İsrail’e destek olmalarını isteyen Amerika, PYD/PKK’ya milyarlarca dolarlık ağır silahlar, füzeler, zırhlı-zırhsız araçlar, bol mühimmat yağdırdı ve yağdırmaya devam ediyor! ★★★ Devlet Bahçeli’nin, 40 bin kişinin katili Abdullah Öcalan’ı Meclis’te konuşmaya davet etmesine tepkiler devam ediyor. Bahçeli Bey, bu çıkışı yaparken gözü yaşlı şehit ailelerine, hayatları kararan terör gazilerine, “Gözlerimi, kim geri verecek?” diyen Gazi Hüseyin Özlük’e sordu mu? Onların duygularını, acılarını öğrendi mi? Aslında bu acayip çıkış, Anayasa değişikliği ve seçim taktiği! İktidarın hedefi; Kürt oylarını alarak Anayasa’yı değiştirip Cumhurbaşkanı Erdoğan’ın seçimlerde dördüncü defa aday olmasını sağlamak!  ★★★ Bana gelen mesajlarda okurlarım diyorlar ki: “Apo, Meclis’te konuşturulursa Milletimiz bunu asla affetmeyecektir!” “Apo’nun kapısını çalmak utanç vericidir!” “Bu kadar mı güçsüzleştik? Bu kadar mı çaresiz kaldık? Yazık!” “Hani PKK’lı teröristlerin ayakkabı numaralarını bile biliyorduk? Hani dağlarda sadece 50 – 60 kadar terörist kalmıştı?” vs... Okurlarımın hatırlattığı “50-60 terörist” ve “Ayakkabı numaralarını bile biliyoruz” sözleri Eski İçişleri Bakanı Süleyman Soylu’ya aittir. Ne oldu? O açıklamalar hep yalan mıydı? Ey Süleyman Bey! Palavracı bir İçişleri Bakanı olmadığını göstermek için vatandaşların sorularına cevap vermeli, sözlerine açıklık getirmelisin! TEBESSÜM    Limon gibi sıkılmak!  Mahallede çok güçlü bir pehlivan varmış. Taşı sıkar, suyunu çıkartırmış! Bir lokantaya gitmiş çorbanın yanında limon istemiş, iyice sıkıp çorbayı içmeye başlamış. Bu sırada lokantaya orta boylu, biraz zayıfça, halim-selim bir adam girmiş. O da, çorbasına limon isteyince garson: “Çok özür dilerim efendim, limonumuz kalmadı. Son limonu şuradaki pehlivana verdik” demiş. Adam: “Öyleyse o sıkılmış limonu getir” diye emretmiş. Zayıf adam garsonun getirdiği sıkılmış limonu alıp öyle bir sıkmış ki, çorba kâsesi taşmış! Olayı gören pehlivan şaşkın bir şekilde adamın yanına gelip merakla sormuş: “Sen kimsin arkadaş? Bu sıkılmış limondan benden fazla su çıkarttın? Adın ne senin?” Adam “Adım Mehmet Şimşek… Ben Maliye Bakanı’yım!” demiş! Bu öykü, limon gibi sıkılan milletin, bir kez daha nasıl sıkıldığını anlatıyor! GÜNÜN SÖZÜ Özgürlük her nerede yaşıyorsa işte orası benim ülkem (Benjamin Franklin)",https://www.sozcu.com.tr/milletimiz-bunu-affetmeyecek-p97802
Rahmi Turan,Millet 3 buçuk yıl daha bu travmaya dayanamaz!,06 Ekim 2024,"İktidarın şunu hesapladığı anlaşılıyor: “Önümüzde genel seçime kadar daha 3 buçuk yıllık uzun bir süre var. Bu süre içinde ben istediğimi yaparım. Zamları yağdırırım, milletvekillerini de kürsüde döverim, sokak röportajlarında konuşanları da hapse atarım, kimsenin gözünün yaşına bakmam. Var mı bana yan bakan?” Ülkemizde yaşanan can sıkıcı olaylardan böyle üzücü bir yorum ortaya çıkıyor. İktidarın ekonomiyi düzeltip halkı rahata kavuşturmak gibi bir gündemi yok... Olsa zaten, asgari ücrete bir kuruş zam yapmadan (elektriğe, doğalgaza, akaryakıta, köprü ve otoyollara) acımasız zamları peş peşe bindirmezdi! ★★★ Halkımızın büyük bir kısmı, bir dilim ekmeğe muhtaç olmuş, kimin umurunda! Ülkedeki mutsuzlar kervanına çiftçiler de katılmış bulunuyor. Binlerce çiftçi, üretim maliyetlerini karşılayamaz hale geldikleri için yollara döküldü, dertlerini anlatmak için eylem yaptı, yolları traktörleriyle kapatıp, “Ülkede üreten de aç, tüketen de!” diye bağırdı ama ne çare, hiçbir sonuç vermedi! Ürünler tarlada çürürken, vatandaş marketlerde pahalılık nedeniyle filesini dolduramıyor. Mazottan tohuma kadar adeta çıldıran maliyetler nedeniyle üreticiler “Bu gidiş böyle devam ederse, ülkede üretim biter, millet yiyecek bulamaz hale gelir!” diye feryat ediyor. Sorumluluk hisseden bir iktidarın bu çığlıklara kulak vermesi lazım ama pek öyle olmuyor!  Tarım Bakanlığı’nın üreticilerin dertleriyle ilgilendiğini, onlara kol-kanat gerdiğini söyleyemeyiz. Çiftçiye de ülkeye de yazık! ★★★ Rating (derecelendirme) kuruluşları... Dünya Bankası... Bloomberg... Venedik Komisyonu’nun hukuki raporları... Avrupa İnsan Hakları Mahkemesi’nin kararları...  Tüm bunlar, ülkemizin durumunun hiç de parlak olmadığını, çağa ayak uyduramadığımızı anlatıyor ama iktidarın uyarılara aldırış ettiği yok! İktidar ve yandaşları “Dış mihrakların verdiği notların bizim için hiçbir kıymeti harbiyesi yok! Biz kendi notumuzu kendimiz veririz! Her şeye hakimiz, ekonomi düzeliyor, enflasyon düşüyor.” iddiasındalar. Fakat... Ekonomi yönetimi “Enflasyon düşüyor” dedikçe, tam tersine fiyatlar şaha kalkıyor! Toplum olarak eziyet sarmalında kıvranıyoruz maalesef... Millet 4 yıl daha bu travmaya (psikolojik ve fiziksel sarsıntıya) dayanamaz! Erken seçim tek çare! Skandalı örtbas etmeyin!  Hafta içinde skandal bir olay yaşandı! Bursa polisi, hakkında yakalama kararı olduğu iddiasıyla gazeteci Elif Çakır’ı kaldığı otelden alıp apar topar Emniyet’e götürdü. Elif Hanım’ın anlattığına göre kendisine kötü muamele yapıldı, kapatıldığı odada istediği bir bardak su bile verilmedi! Gazeteci “Ben suçsuzum, hata yapıyorsunuz” demesine rağmen polisler, “Biz gazeteci filan anlamayız. Sen siber suç işlemişsin. Hakkında iki tutuklama kararı var” diye onu terslediler! Sonra ne oldu? Elif Çakır’ın TC kimlik numarası incelenince “isim benzerliği” olduğu anlaşıldı ve “Pardon, yanlışlık olmuş, hadi git” denildi. Neresinden bakarsanız bakın, suçsuz birini yakalayıp, TC numarasını incelemeden gözaltına alarak suçlu muamelesi yapmak skandaldır. Durum medyaya yansıyınca Bursa Emniyeti “Gözaltı işlemi yapılmadı, şahsı davet ettik, geldi. Nezaket çerçevesince davranıldı!” diye açıklama yaptı. Emniyet Genel Müdürlüğü de iki gün geçtikten sonra özür diledi. Gazeteci Elif Çakır’ı bir cani gibi, 5 polis nezaretinde hastaneye götürüp sağlık kontrolü yaptırılması da mı yanlışlıktı? Elif Hanım, iktidarı eleştiren bir yazar... “Acaba bu yüzden mi kötü davranıldı? Gözdağı mı verilmek istendi?” diye düşünmeden edemiyor insan... Sayın İçişleri Bakanı Ali Yerlikaya... Türkiye bir hukuk devletiyse ve siz de adaletten yanaysanız bu skandalı örtbas etmemeniz gerekiyor! GÜNÜN SÖZÜ Bazıları büyük doğar, bazıları büyüklüğü kazanır, bazıları da büyüklük taslar!",https://www.sozcu.com.tr/millet-3-bucuk-yil-daha-bu-travmaya-dayanamaz-p89831
Rahmi Turan,O kadar kolay bir lokma mıyız?,08 Ekim 2024,"Çarşı-pazar cayır cayır yanıyor, fiyatlar bütçeleri paramparça ediyor! Millet ağlamaklı! Ülkeyi yönetenlerin bu duruma acil bir çözüm bulması, insanlarımızı biraz olsun rahatlatması gerekir değil mi? Hayır, onların gündemi başka! Halkın karnını doyurmayacak işlerle uğraşıp şöyle diyorlar: 1) Bu anayasa işimize yaramaz, vesayet anayasasından kurtulalım, yeni anayasa yapalım!” 2) Özgürlükleri kısıtlayan yeni yargı paketini Meclis’ten geçirelim. 3) İsrail’in topraklarımızda gözü var. Saldırgan İsrail’in, Gazze ve Lübnan’dan sonra hedefi Türkiye! Vay canına! Gel de şaşırma! O kadar kolay bir lokma mıyız biz? Evet, İsrail işgalci, yayılmacı, kural tanımayan haydut bir devlet! İsrail Başbakanı Netanyahu, 21’inci Yüzyıl’ın Hitler’i... Tam bir soykırımcı... Peki, İsrail gerçekten Türkiye’ye saldırabilir mi? Sıkar biraz! O kadar güçsüz, küçük bir ülke miyiz ki, İsrail gözünü topraklarımıza diksin? 10 milyonluk bir ülke, 86 milyonluk koca Türkiye’ye saldırma deliliğini göze alabilir mi? Netanyahu katil bir siyasetçidir, ahlâksız, gaddar ve zalimdir ama akılsız değildir! Türkiye’ye saldırmaya kalkarsa başına neler geleceğini bilir. Netanyahu, Ortadoğu’da dişini geçirebileceğini bildiği Filistin (Gazze), Lübnan gibi ülkelere karşı terör ve soykırıma devam edecektir. İsrail, bir devlet gibi değil, vahşi, gözü dönmüş bir terör örgütü gibi davranıyor. Dünyanın bu kontrolsüz vahşete “Dur” demesi gerekiyor ama tam tersine Amerika haysiyetsiz bir kararlılıkla İsrail’i destekliyor, diğer büyük ülkeler de tribündeki seyirciler gibi sadece seyrediyor. Amerika, katillerden yana... Peki, İngiltere, Fransa, Almanya, Rusya, Çin gibi büyük devletler nerede? ★★★ Günümüzün dünyasında ‘insanlık’ kavramı küçüldü, hatta öldü! Bu devran tabii ki, böyle gitmeyecek! Hitler bozması Netenyahu’nun uluslararası bir mahkemede “savaş suçlusu” olarak yargılanacağı günler de gelecektir. Hiçbir zalimin yaptığı yanında kâr kalmamalı, kalmayacak! Ayrıca... Bizim iktidar da “Biz büyük bir devlet miyiz, yoksa 10 milyonluk bir ülkenin bile topraklarımıza göz dikebileceği kadar güçsüz bir ülke miyiz?” konusunda bir karar vermeli! Evet, hangisiyiz? Paramızın acı hali! Türk Lirası o kadar eridi ki, artık madeni 5, 10 ve 25 kuruşların hiçbir değeri kalmadı. İnsan yerde bulsa almaz! 50 kuruşlar kısmen kullanılıyor. Kâğıt 5 liralıkların yerine piyasaya madeni 5 liralıklar sürülüyor. Darphane, bu yılın ilk 9 ayında tedavüle 25 kuruşluk hiç para vermedi. 5 ve 10 kuruşlar zaten ortadan kaybolmuştu... Buna karşılık, ilk 9 ayda tedavüle çıkartılan madeni 5 liraların sayısı 121 milyonu geçti. Bu enflasyon fırtınasında bir süre sonra 10 liralık kâğıt paraların da madeni bozuk paraya dönüşeceği kesin! Paramız maalesef acınacak halde! TEBESSÜM Yunan diplomata tokat! Türk-Yunan heyetlerinin bir toplantısında bizim yetkili birden, Yunanlı diplomatın suratına şiddetli bir tokat atar! Neye uğradığını şaşıran adam: “Neden vurdun bana?” diye inler. Bizim yetkili “Nedir sizden çektiğimiz? Karasularımızı ihlal ettiniz, Yunan Sahil Güvenlik Botu Bodrum’un dibine kadar geldi, Lozan anlaşmasını çiğneyip Ege’deki adalarımızı işgal ettiniz!” diye bağırır. Yunanlı diplomat “Ohoo” der... “Biz bunu 20 yıldır yapıyoruz. Sizin adalarda mangal partisi bile yaptık! Yıllarca ses çıkartmadınız da şimdi bunun için mi bana vurdunuz?” Bizim yetkili “Olsun!” der “Ben yeni duydum!” GÜNÜN SÖZÜ Bilgisiz bir kimse bir davula benzer, sesi çok, ama içi boş!",https://www.sozcu.com.tr/o-kadar-kolay-bir-lokma-miyiz-p90383
Rahmi Turan,Affedilemeyenler!,23 Ekim 2024,"Kan dondurucu olaylar bitmiyor! Nasıl korkunç bir toplum haline geldik? Nedir insanları böyle kan içici yaratıklar haline getiren? En gaddar, en vahşi, en korkunç olaylar ülkemizde yaşanıyor. Çürüyen bir toplum olduk! Hele sağlıkta tam anlamıyla dökülüyoruz! Peki, sorumlu kim? Özel sağlık kuruluşlarının para basan birer ticarethane haline gelmesine izin veren ve denetim yapmayan Sağlık Bakanlığı, yani devlet sorumludur.    ★★★ Ülkede her gün yeni bir vahşet yaşanırken, bu defa “Hastanelerdeki bebek cinayetleri” ortaya çıktı. Sosyal Sigortalar Kurumu’ndan ve ailelerden daha fazla para alabilmek için, yeni doğan bebekleri gereksiz yere yoğun bakım servislerinde tutan ve uyguladıkları kötü tedaviyle 12 bebeğin canına kıyan çete ele geçti! Doktor Fırat Sarı adında birinin kurduğu “Yenidoğan Çetesi” ve onun hastanelerdeki suç ortakları, yoğun bakımda kalma süreleri uzatılan her bebek için günde 8 bin lira fazla ücret alıyordu. Bu yüzden kötü bakım ve yanlış tedavi yapıyorlardı. Dolandırılan Sosyal Sigortalar ve ailelerdi. 12 talihsiz aile hem dolandırıldı, hem de bebeklerini kaybetti! ★★★ Vahşete adı karışan 19 özel hastaneden 10’unun ruhsatları iptal edildi Şüpheliler arasında olan Hakan Taşçı adlı hastabakıcının anlattıkları, bu işe çok fazla hastanenin ve sağlık görevlilerinin karıştığını gösteriyor. Taşçı: “Ambulans şoförü Mert Özdemir’i CİMER’e ben şikâyet ettim. Şikâyet sebebim, bebek tüccarlığı yapmasından dolayıdır… Birçok özel hastane ile iş yapar. Genelde hastanelerde başhekimlerle, hastane müdürleriyle, anlaşarak bebek ticaretinden çok kâr ediyordu. Sadece para kazanmak için bebeklerin canını tehlikeye atıp hastanelere sevkini yapıyordu” diyor. ★★★ “Yenidoğan Çetesi”nde, doktor, hemşire, hastabakıcı, ambulans şoförü, hastane müdürü, vs, 47 sanık var. Bunların 22’si tutuklandı! İnsanların canlarını emanet ettiği hastanelerde böyle insanlık dışı olayların yaşanması ülkemizin ne hale geldiğini, nasıl çürüdüğümüzü gösterdi. Bunda Sağlık Bakanlığı’nın, dolaysıyla iktidarın büyük sorumluluğu olduğunu, fakat bugüne kadar tek kişinin bile istifa etmediğini hatırlatalım. Ancak… Toplum onları affetmeyecek! Yaşanan olaylar karşısında “Vicdansızlık” kelimesi bile çok hafif kalıyor! Devlet, görevlerine ihanet eden, vicdanlarını değil, cüzdanlarını doldurmaya bakan bu tür özel hastanelerin sorumlularını en ağır şekilde cezalandırıp, hastaneler dahil, kanlı parayla elde edilen tüm mallarına el koymalı! Bugünleri anlatan kitap “Sağlıkta hapı yuttuk!” Coşkun Bel, sağlık konusunda uzmanlaşmış araştırmacı bir gazeteci arkadaşımızdır. Bir dönem, eski CHP Genel Başkanı Kılıçdaroğlu’nun Sağlık Politikaları Danışmanlığı’nı yapan Coşkun Bel bugüne kadar sağlık konusunda birçok kitap yazdı. Ben, onun kitaplarının hepsini okudum. Eğer Sağlık Bakanlığı yetkilileri de o kitapları okusalardı, sağlığımız bugünkü hazin duruma düşmezdi. Coşkun Bel’in “Sağlıkta Kırmızı Alarm” ve “Sağlıkta Hapı Yuttuk” adlı kitapları 4-5 yıl önce yayınlandı. “Hapı Yuttuk” kitabı âdeta bu günlerin geleceğini anlatıyordu. Ona öldürülen bebekleri sordum “Bunlar sadece buzdağının görünen kısmı. Olaylar çok daha derin. Ne yazık ki, iktidarın yanlış sağlık politikaları neticesinde bu noktalara geldik!” dedi. Çözüm yolları onun kitaplarında var. Coşkun Bel, Kılıçdaroğlu döneminde CHP’ye 110 sayfalık bir sağlık raporu vermişti. CHP Genel Başkanı Özgür Özel’e o raporu ve Coşkun Bel’in en son kaleme aldığı “Sağlık Sorunları ve Çözüm Yolları” adı kitabını okumasını tavsiye ederim.   GÜNÜN SÖZÜ Başını acemi berbere teslim eden sonucuna katlanır!",https://www.sozcu.com.tr/affedilemeyenler-p96892
Rahmi Turan,"Yaz saati, kış saati hani bunun ilk saati?",13 Ekim 2024,"YAKLAŞAN kışla birlikte, karanlık günler de başlıyor. İktidarın “Kalıcı yaz saati” uygulamasıyla 9 yıldır halkımıza layık gördüğü “Sabahın kör karanlığında yola çıkmak” işkencesi bu yıl da devam edecek. Kış aylarında devam ettirilen yaz saati, yıllardan beri milletin (özellikle öğrenci yavrularımızın) canına okuyor. Tüm öğrenciler karanlıkta uykulu gözlerle okula gitmek zorunda kalıyor. Faydasını soruyorsanız, hiç yok! Ürküttüğü kurbağaya değmez bir uygulama! Hangi akla hizmet ediliyor, anlamak mümkün değil! Bu konuda çok şikayet mektubu geliyor. Zaman zaman bunları naklediyorum ama aldırış eden yok! Kış aylarında işkence haline gelen bu uygulama 2016 yılından beri acımasızca sürdürülüyor! Halkın saçma bulduğu “Kalıcı yaz saati” 14 Mayıs seçimlerinde cumhurbaşkanı adaylarının “bu uygulamayı kaldırma vaatleri” arasında yer almıştı. Bu konuda gelen çok sayıdaki tepki mektuplardan biri, okurum Avukat Ahmet Erdem Akyüz’e ait ve diğer mesajlardaki kanaatler de yaklaşık böyle... Fikir vermek için naklediyorum. Okuyalım. ★★★ “Saatleri, bir ileri aldılar, bir geri aldılar. Hangisinin doğru saat olduğunu şaşırdık! Şu anda uygulanmakta olan saat doğru saat midir? Yoksa iki ileri-bir geri adım atılarak üzerinde oynanan saat midir? Senelerdir uygulanmakta olan saat, doğru saat değildir. Üzerinde oynanan saat dilimidir. Yaz aylarında belki az elektrik kullanmaya neden olabilir. Ama kışın erken kalkınca daha fazla elektrik tüketiliyor. İnsanlar, memurlar, işçiler, öğrenciler sabahın kör karanlığında, soğukta sokağa çıkmak zorunda kalıyorlar, iş verimi ve eğitim düzeyi düşüyor. Yarın havalar kararıp, soğuduğu zaman bunları yaşayacaksınız. Aslında amaçlardan biri, bu sistem ile daha fazla elektrik tüketerek, şirketlere daha fazla para kazandırmak! Normal saati, yani kış saatini uygulayan dünya ve Avrupa ile ilişkiler kopuyor. Bunun neden böyle yapıldığı anlaşılmış değildir! Konu anlaşılamadığı için, değişik ve uçuk gerekçeler ileri sürülmektedir. Bu uçuk gerekçelerden biri, aynı saat dilimini uygulayan “Katar, Mekke, Medine” gibi Arap kentlerinde saat farkı olmadan aynı saati yaşamak olarak gösterilmektedir. Eğer gerçek sebep bu ise Mekke ile beraber yatıp, beraber kalkmak yeterli bir gerekçedir. Başka sözümüz yoktur!” Türk hukukunun sınavı! Ekrem İmamoğlu, Cumhurbaşkanı Erdoğan’ın en güçlü iki rakibinden biri...  İktidar onu hukuk yoluyla devre dışı bırakmak istiyor! Yerel mahkemenin “Ahmak davası” nedeniyle verdiği 2 yıl 7 ay 15 gün hapis ve siyaset yasağı cezası onaylanırsa, halkın umut bağladığı Ekrem İmamoğlu 5 yıl siyasetten uzak kalacak! Neresinden bakarsanız bakın adaletsiz bir ceza bu... Avrupa İnsan Hakları Mahkemesi bile, bir davada “Salak” sözünü hakaret değil “Yergi” olarak değerlendirmiştir. Hukukçular “Salak” sözü bir yergi olduğuna göre, aynı anlamdaki “Ahmak” sözü de “Yergi” olarak kabul edilmelidir” diyor. Kaldı ki İmamoğlu o sözü iddia edildiği gibi Yüksek Seçim Kurulu’na değil, kendisine “Ahmak” diyen eski İçişleri Bakanı Süleyman Soylu’ya cevap olarak söylemiştir. İmamoğlu’nun avukatı Kemal Polat “Hiçbir ciddi hukukçunun böyle hukuk dışı bir karara imza atamayacağı kanaatindeyim.” diyor. Bebek konuştu!  Adam işten eve dönünce, karısı onu kapıda kucağında küçük çocuğu ile karşılamış. “Müjde kocacığım, müjde!” “Ne müjdesidir bu, n’oluyor?” “Bebek bugün ilk defa konuştu...” “Maşallah... Maşallah... Ne dedi?” “Parktan geçiyorduk... Çingenenin biri de ayı oynatıyordu. Bebeğimiz ayıyı görünce sevinçle ‘Buba, Buba’ diye bağırmaz mı?”  GÜNÜN SÖZÜ İnsanları sevmeyen kişi, fenerle arasa bile bir dost bulamaz!",https://www.sozcu.com.tr/yaz-saati-kis-saati-hani-bunun-ilk-saati-p91925
Rahmi Turan,Kim daha fazla Türk milliyetçisi?,01 Ekim 2024,"İki parti lideri arasındaki “Türklük tartışması” dikkatimi çekti. Kim Türk, kim değil? Ya da, kim daha fazla (öz be öz) Türk? Büyük Birlik Partisi Genel Başkanı Mustafa Destici: “Ben Türk oğlu Türk’üm. Ümit Özdağ Türk müdür, tartışılır. Almanya’da uzun süre kaldığı için Neo Nazilerden etkilenmiş olabilir. Dedesinin dedesinin mezarını gösterebilir mi?” dedi. Zafer Partisi lideri Ümit Özdağ ona şu cevabı verdi: “Ben, iki dedemin de mezarını gösteririm. Başka bir şey daha gösteririm. İstiklal Harbi Beratı... Sen dedenin İstiklal Harbi Beratı’nı gösterebilir misin? Türklük benim hem amacım, hem kanımdır!” ★★★ Tartışma (özetle) böyle... Ben Ümit Özdağ’ın sözlerine inanıyorum. Mustafa Destici’ye karşı ne yazık ki, aynı duyguyu hissetmiyorum. Neden? Mustafa Destici, Türk milliyetçisi olduğunu söylüyor ama sözleriyle davranışları birbiriyle çelişiyor! Gerçek bir Türk milliyetçisi, “Her türlü milliyetçiliği ayaklarımızın altına aldık” diyen AKP gibi bir parti ile işbirliği yapıp onun değirmenine su taşır mı? Hayır, taşımaz! ★★★ İktidar partisi AKP, okullardan “Türk’üm, doğruyum, çalışkanım” diye başlayan ‘Andımız’ı kaldırdı, milliyetçilik yerine ümmetçiliği teşvik eden adımlar attı ve atmaya devam ediyor.     Büyük Birlik Partisi Genel Başkanı Mustafa Destici de tüm gücüyle AKP’yi destekleyip Cumhur İttifakı içinde olmaktan gurur duyuyor... O ittifakın içinde HÜDA PAR gibi Türklük karşıtı, hatta Türklük düşmanı denilebilecek parti ve partililer de var! Bunlarla aynı çatı altına giren Mustafa Destici’nin, gerçek bir Türk milliyetçisi olduğuna inanmak mümkün mü? Milliyetçilik sözde değil, özde olur. İnsanlar davranışlarıyla belli ederler kimliklerini... Bu nedenle Mustafa Destici, Ümit Özdağ’la kıyaslanamaz diye düşünüyorum. Zafer Partisi lideri Özdağ, Atatürk’çüdür ve “Ne mutlu Türk’üm diyene” sözünü ilke olarak kabul edip  Ata’mızın yolunda kararlılıkla yürüyen yurtsever bir siyasetçidir. Ne mutlu Türk’üm diyene! Bağıran hoparlörler! Ezan sesi güzeldir, ulvîdir, yücedir... Fakat günümüzde bu güzel ses hoparlörlerle aşırı derecede yükseltilince bozuluyor, rahatsız edici hale geliyor. Müezzinler, caminin şerefesine çıkıp ezan okumaya üşendikleri için, mikrofonu çalıştırıp ezanı hoparlörlerden bağırtıyor ve tüm güzellik kayboluyor, madenî yüksek ses insanları yerinden hoplatıyor. Bu konuda okurlarımdan çok sayıda tepki mesajı geldi. Trabzon Ortahisar’dan yazan Yusuf Timur adlı okurumun gönderdiği mesaj hayli ilginç... Başına geleni şöyle yazıyor: “Kızımın ataması Trabzon’a yapılınca ev kiralamamız gerekti. Kiralayacağımız konut için iki kriterimiz vardı: Birisi, iş yerine yakın olması, diğeri de cami hoparlörlerinden uzak olması...     Kızım gece çalışacağı için, gündüz uyuması gerekiyordu. Aklımızca, bu şartlara uygun bir evi kiraladık. Fakat aynı sabah, çok yüksek volümlü ezan sesiyle yataklardan fırladık. Görünürde sesin kaynağı yoktu. Hava ışıyınca ne görelim? Hemen evin önündeki direğin tepesinde iki adet hoparlör... Sanki ağaç dallarının arasında bizim için saklamışlar!” TEBESSÜM Temel’in gazetesi... Her gün koltuğuna kurulup saatlerce gazetesini okuyan Temel’e, karısı Fadime bağırır: “Uyy herif... Senin böyle gazete sevdanı görünce hep aklıma geliyor. Keşke ben de gazete olsaydım... O zaman bütün gün elinde tutar, beni bir an bile bırakmazdın!” Temel içini çekerek başını sallar: “Ah ah, keşke öyle olsaydı, ben de her gün bir yenisini alırdım!” GÜNÜN SÖZÜ Aldanmak insan halidir, fakat sürekli aldanmak ahmaklıktır!",https://www.sozcu.com.tr/kim-daha-fazla-turk-milliyetcisi-p88306
Rahmi Turan,Bodrum’dan gelen ilginç mektup!,09 Ekim 2024,"Sonbahar geldi, bu yıl da Bodrum’a veda ettik ama Türkiye’nin incisi olan kentin sorunlarıyla ilgilenmeye devam ediyoruz. Türkiye Futbol Federasyonu’nun eski başkanlarından Mustafa Kemal Ulusu sonbaharda da Bodrum Gündoğan’da yaşamaya devam eden yazlıkçılardan... Ulusu’dan ilginç bir şikayet mektubu aldım... Genç ve eğitimli olduğu için, Bodrum’un büyüyen sorunlarını çözmesi konusunda umut bağladığımız Belediye Başkanı Tamer Mandalinci’nin ilgisizliğinden yakınıyor. Mustafa Kemal Ulusu’nun gönderdiği mektup (özetle) şöyle: ★★★ “29 Ekim Cumhuriyet Bayramı yaklaşıyor. Bu en büyük bayramımızı Gündoğan’da, Atatürk’ümüze karşı çok büyük bir ayıp olan izbe yerde kutlayacağız. Orada Ata’mın heykelini ara ki, bulasın! Heykelin biraz ön kısmında, deniz kıyısına yakın yerde leş gibi kokan bir bölüm var. Tuvaletler, pis su arıtması ve belediyenin, çöpleri yerlere kadar dökülen, üsteleri açık, büyük çöp kutuları... Ve burası Bodrum’un Gündoğan mahallesi! Ben bunlar gibi birçok çirkinliği ve bakımsızlığı görmesi için Sayın Belediye Başkanı’mızı 3 ay önce Gündoğan’a davet ettim. Tamer Mandalinci bey bana “15 Eylül’de yanınızdayım sevgili başkanım. Beraber dolaşıp tek tek sorunları tespit ederek hepsini çözeceğiz.” diye söz vermişti. Bunu Gündoğanlı kardeşlerime söylediğimde güldüler ve ne dediler biliyor musunuz? “Gelirse Arap olayım!” “Sen de inandın mı buna?” “Bizim başkanlarımız söz verip de yapmayan cinsten oluyor...” Onlara karşı çıktım ve “Hayır gelecek ve siz de mahcup olacaksınız” dedim. Fakat, bir süre sonra Başkan’dan şu mesaj geldi: “Davetine gelme durumum maalesef çok zor abi!” Böylece “Gelmez” diyenler haklı çıktı ve ben, Gündoğanlılara karşı mahcup oldum. İyi eğitimli, doğma büyüme Bodrumlu ve Atatürkçü olarak bilinen, genç bir Başkan görüp tanıyınca çok ümitlenmiştim doğrusu... Yanılmışım! Artık tüm umudumu kaybederek köşeme çekildim, Bodrum, Gündoğan ve Küçükbük için yoğun çalışmalarıma son verdim. Bodrum, ülkenin tümü gibi, neye layıksa öyle yönetiliyor! Bu yüzden de hep geriye doğru gidiyoruz! (Mustafa Kemal Ulusu) Bahçeli doğru söyledi, fakat... MHP Genel Başkanı Devlet Bahçeli’ye bir şeyler oldu... O eski sertliği, yıkıcı, incitici sözleri gitti, (sanırım geçici olarak) uzlaşmacı bir kimliğe büründü. Dün Meclis grup toplantısında konuşan Bahçeli: “DEM sıralarına gidip uzattığım el ‘Gelin Türkiye partisi olun, gelin teröre cephe alın, temenni ve teklifidir. Biz durduk yere el vermeyiz!” dedi. Bunlar doğru sözlerdir ama... İnsanın aklına Bahçeli’nin daha önceki zehir zemberek ifadeleri geliyor. Bahçeli, DEM Partisini, terör destekçisi olmakla suçlamış ve kapatılmasını istemişti. DEM’i kapatmayan Anayasa Mahkemesi’nin kapatılmasını isteyen de o idi... Tüm bunlardan sonra Bahçeli’nin, DEM’e el uzatması birçok kişinin aklına “İktidara destek sağlamak için mi böyle yapıyor?” sorusunu getirdi. Bahçeli öyle düşünenlere kızıp “Uzattığım eli, yeni anayasa için cephe genişletme çabası olarak görenler, mayın tarlasında söğüt gölgesi arayan biçarelerdir!” dedi. Hangisi doğru, tabii ki zaman gösterecek! TEBESSÜM Kaplan avcısı! İş ve işçi bulma kurumuna giden Temel “Bana işsizlik yardımı yapın” der. Memur, onu tepeden aşağıya süzdükten sonra sorar: “Mesleğin nedir ahbap?” Temel “Ben kaplan avcısıyım!” diye cevap verir. Memur fena halde kızar: “Ulan Trabzon’da kaplan ne gezer be adam?” Temel cevaplar: “İşte ben de bu yüzden işsizim ya!” GÜNÜN SÖZÜ Ülkemize yatırım bekleyen, Taksim’de vapur bekler (Cem Toker)",https://www.sozcu.com.tr/bodrum-dan-gelen-ilginc-mektup-p90697
Rahmi Turan,Toplum olarak gülmeyi unuttuk!,02 Ekim 2024,"Yolda yürürken çevreme bakıyorum; hep asık suratlı insanlar. Gülen yok! “Toplum olarak gülmeyi mi unuttuk yoksa?” diye düşünüyorum! Gazeteleri okuyor, TV haberlerini dinliyorum... Hep kavga, dövüş, karşılıklı hakaretler, cinayetler, kadına şiddet! Ne kadar çok öfke ve kin birikmiş insanlarımızda... Siyasiler dahil, hemen herkes birbirlerinin gözünü oymaya çalışıyor. Bu arada “İdam isteriz!” diye bağıranlar da az değil! Neden bu hale geldik? Nedir kavgaya, şiddete bu tutku? ★★★ Devleti yönetenler Anayasa’yı hiçe sayıyor, Anayasa Mahkemesi’nin kararlarını dinlemiyor... Ee, öyle olunca da “Balık baştan kokar” misali vatandaş da yasaları hiçe saymaya başlıyor! Ülkede din istismarı ve cehalet diz boyu... Dini referans yapıp bir takım hurafeler uydurarak halkı aldatmaya çalışan sahtekârlar var. Cennette arsa bile pazarlıyorlar! Devleti borç batağına gömerek Duyun-u Umumiye gibi, alacaklı ülkelerin kurduğu yüzkarası bir kuruluşun elinde oyuncak olan ve Osmanlı ülkesine 1,5 milyon kilometrekare toprak kaybettiren 2. Abdülhamit’i vatan kahramanı ilan eden, tarih bilgisi kıt valilerimiz var. Milletin aklıyla dalga geçen bu tür sözde ulemalar, insanı dinden imandan çıkartıyor! ★★★ Daha da hazin olanı, dünyada çocuk yoksulluğunda 2’nci sırada olmamız... Enflasyonda 1’inci, yoksullukta 2’nci olmanın itibarı ne kadardır acaba? UNICEF (Birleşmiş Milletler Çocuklara Yardım Fonu) verilerine göre çocuk yoksulluğunda dünya 1’incisi Kolombiya, dünya 2’ncisi ise Türkiye... OECD (Ekonomik İşbirliği ve Kalkınma Örgütü) verilerine göre de (topluluğa üye olan 38 ülke arasında) yüzde 58.9 enflasyonla ilk sıradayız. Açıklanan 2023 verilerine göre Türkiye’de 7 milyon 600 bin çocuk yoksulluk sınırının altında yaşıyor. Her 5 çocuktan biri okula aç gidiyor. Ülkemizin geleceği olan gençlerimiz işsizlikle boğuşurken, çocuklarımız da açlığın pençesinde kıvranıyor. Çocuk sağlığı uzmanları “Birçok çocuğumuz, açlıktan kaynaklanan zihinsel ve fiziksel gelişimlerinde yavaşlama yaşıyor, öğrenme güçlüğü çekiyor” görüşünde! Sormak lazım: Bu hazin durumdan sorumlu olanların vicdanları biraz olsun sızlıyor mu? Utanma duyguları var mı? Yoksa “Saldık çayıra, Mevlam kayıra” mı diyorlar? Metin Yılmaz’a veda... Her ayrılık üzücüdür... Sevilen kişilerin ayrılışı ise daha da üzücü! Dün SÖZCÜ’de hepimize hüzün veren bir veda mektubu yayınlandı. 17 yıl bu gazeteyi başarıyla yöneten Genel Yayın Yönetmeni’miz Metin Yılmaz, yazdığı ayrılık yazısında: “Çok sevdiğim gazetemle yollarımı ayırıyorum. Bana bu yolu açtıkları ve özgürce yayın yapmamı sağladıkları için rahmetli büyüğüm, ağabeyim, dostum Ertuğrul Akbay ve Sayın Burak Akbay’a teşekkür ederim. Çalışma arkadaşlarıma ve bizi 1’inci gazete yapıp zirveden indirmeyen okurlarımıza hoşça kalın diyorum.” diyerek gazeteye veda etti. Yaklaşık 40 yıldır tanıdığım ve bu süre içinde birçok gazetede beraber çalıştığım Metin kardeşime yeni hayatında da başarı, sağlık ve esenlik diliyorum. TEBESSÜM “Rüşvet almayan şerefsizler!” LDP eski Genel Başkanı Cem Toker’den fıkra gibi bir (X) mesajı: “Yıllar önce Washington’da bir ülkenin diplomatı anlatmıştı: ‘Rüşvet Endeksi’ yayınlanıyordu... Baktık, en çok rüşvet alıp/veren ilk 3 ülke arasında çıkıyoruz. Araştırma yapan kuruma rüşvet teklif ettik! ‘Bizi ilk 3’ten çıkarın’ diye... ‘Kabul etmedi şerefsizler!” GÜNÜN SÖZÜ Kısmetse gelir Hint’ten Yemen’den, değilse ne gelir elden?",https://www.sozcu.com.tr/toplum-olarak-gulmeyi-unuttuk-p88622
Rahmi Turan,Zalimler de ölür!,22 Ekim 2024,"Bugüne kadar, sevsem de sevmesem de, düşmanım dahi olsa, her ölenin arkasından “Allah rahmet eylesin” demişimdir... Dün “Fethullah Gülen’in öldüğü” haberi geldi. Ne yalan söyleyeyim, ona rahmet okumak içimden gelmedi! Türkiye’yi mahvetmek için her melaneti yapan karanlık bir örgütün liderine nasıl rahmet okunur ki? “Rahmet” Allah’ın tüm canlılara merhamet etmesi anlamında kullanılan Arapça bir sözcüktür. “Allah rahmet eylesin” demek, Allah’tan onu bağışlamasını ve ona lütufta bulunmasını istemek demektir. “FETÖ” gibi sinsi, kanlı bir örgütün liderini bağışlamasını nasıl dileyebiliriz ki? Öyle yaparsak, Allah da, kul da bizi affetmez! ★★★ Fethullah Gülen, yaptığı kötülüklerle anılacaktır. Yabancı istihbarat örgütlerine hizmetleri... Ülkeye yaptığı hainlikler...  Kumpaslar ve iftiralarla kararttığı hayatlar... Cumhuriyeti yıkmak için giriştiği 15 Temmuz Darbe teşebbüsü... İftira, montaj ve sahte belgelerle mahvettiği insanlar... Uyguladığı sahtekârca yöntemler unutulmayacak! ★★★ “Gerçekten samimi bir Müslüman mıydı?” diye düşünüyorum. Hakiki bir Müslüman, bu kadar fesat karıştırır, böylesine kötülükler yapar mı? Yeryüzünde en çok Müslüman öldüren devlet Amerika’dır. ABD, sadece Irak’ta bir milyondan fazla Müslüman’ın canına kıymıştır! Fethullah Gülen, Türkiye’den kaçtığı vakit bir İslâm ülkesine değil, Müslüman katili Amerika’ya gitmiş, Pensilvanya’daki görkemli çiftliğinde, kaynağı belli olmayan milyonlarca dolara hükmederek Türkiye’nin kuyusunu kazmaya çalışmıştı. Beyinleri yıkanmış, robot gibi programlanmış kulları ile 8 yıl önce giriştiği “15 Temmuz Darbe Teşebbüsü” başarısız olunca, yakalanan tüm FETÖ’cüler belâlarını bulmuştu. Yakalanmayanlar ise hâlâ firarda! FETÖ’nün kötülüklerini artık herkes biliyor. Bunları yeniden anlatmaya bu sütun yetmez! ★★★ Ekonominin bozulmasında ve Türkiye’nin yoksul kalmasında da FETÖ’nün rolü büyüktür! Merak ettiğim şu: Sağlığında Fethullah Gülen’den nemalanan, ona yalakalık yapıp alkışlayarak göklere çıkaran, bir fotoğraf karesinde beraber görünmek için taa Amerika’ya gidip hatıra resmi çektiren siyasiler, şimdi ona rahmet mi okuyacaklar, yoksa tersini mi yapacaklar? Hayat fani... Kimse “Ne oldum” dememeli... Şah da olsa,  padişah da olsa, dünya kimseye kalmaz! Zalimler de ölür! Afgan’a var, bizimkilere yok! DP İstanbul Milletvekili Cemal Enginyurt’un, etkili bir muhalefet yaptığını zaman zaman yazıyorum. Aynı görüşü paylaşan okurum Tarık Karslı da gönderdiği mesajda: “Cemal Enginyurt bence de çok güzel muhalefet yapıyor. Keşke bu milletvekili CHP’nin içinde olsaydı... Cemal Bey televizyonda Diyanet İşleri Başkanı’na seslenerek, Afganlı 5 bin aileye Diyanet’ten yardımlar yapıldığını ama bizim muhtaç halkımıza bir şey yapılmadığını haykırdı! Enginyurt bence CHP’den daha etkili muhalefet yapıyor” diyor. Tarık Bey bu konuda yalnız değil. Çok kişi onun gibi düşünüyor! TEBESSÜM Temel Amerika’da! Turistik gezi için New York’a giden Temel, ünlü Central Park’ta dolaşırken, azgın bir köpeğin küçük bir çocuğa saldırdığını görür, hemen atılır, köpeği boğup, çocuğu ölümden kurtarır. Olayı duyan gazeteciler hemen koşup gelirler: “Kahraman Amerikalı genç, küçük çocuğu azgın bir köpekten kurtardı!” diye yazabilir miyiz?” diye sorarlar. Temel “Ben Amerikalı değil, Türk’üm” der. Ertesi gün New York gazetelerinde haber şöyle çıkar: “Bir Türk, parkta zavallı bir köpeği boğarak öldürdü. Olaya el koyan FBI, terör bağlantısını araştırıyor!” GÜNÜN SÖZÜ Bazıları büyüklüğü kazanır, bazılarına da büyüklük yakıştırılır!",https://www.sozcu.com.tr/zalimler-de-olur-p96603
Rahmi Turan,AKP gölge etmesin yeter!,14 Ekim 2024,"Sinoplu filozof Diyojen’in ünlü bir lâfı vardır ya... Kendisine “Dile benden ne dilersen” diyen Büyük İskender’e “Gölge etme, başka ihsan istemem” demiş... Şimdi, Türkiye voleybol camiası da AKP iktidarına “Gölge etme, başka ihsan istemeyiz” diyor. Ülkede, AKP’nin el atıp da bozmadığı bir voleybol kalmıştı. Şimdi onu da perişan etmek için kollar sıvandı! Tüm dünyada bu spor dalının en iyileri arasındayız. Özellikle kız takımlarımız dünya çapında başarılar elde etti. Kulüpler arasında Avrupa Şampiyonluğu finalini iki Türk takımı oynar hale geldi. Avrupa birincisi de, Avrupa ikincisi de Türk takımları oldu. Başta Federasyon Başkanı Mehmet Akif Üstündağ olmak üzere Türk voleybolunu başarıyla yönetenleri desteklemek gerekiyor ama... İktidar öyle düşünmüyor, iyi giden bu spor dalına el atıp, yürüyen tekere çomak sokmak istiyor! Yazık! ★★★ Bu cuma günü Türkiye Voleybol Federasyonu’nda seçim var. AKP’liler, Mudanya Belediye Başkan adayı olup seçimi kaybeden bir adamlarını ödüllendirmek için Voleybol Federasyonu Başkanlığı’na aday gösterdi. Gökhan Dinçer adında genç bir AKP’li bu... “Madem seçimi kaybettin, federasyon başkanı ol bari” dediler! AKP’nin ağır topları, voleybol ile fazla ilgisi olmayan bu genci başkanlığa aday gösterdi. Kimler bunlar? AKP’li eski Sanayi Bakanı Mustafa Varank ve eski Spor Bakanı Mehmet Kasapoğlu... ★★★ Gelen haberler bir garip... Bu efendiler, delegeleri etkilemek için Cumhurbaşkanı Erdoğan’ın adını kullanıyor, “Reis böyle istiyor” diyorlarmış! Aday gösterilen Gökhan Dinçer nasıl biridir diye araştırma yapanlar şaşırdı kaldı. Mudanya Belediye seçimini kaybeden bu arkadaş, Bursaspor Basketbol Kulübü İcra Kurulu Başkanlığı görevini yürütmüş ve yaptığı en önemli icraat “Kız Voleybol Takımını” kapatmak olmuş!  Federasyon başkanı olursa “Kadınların voleybol oynaması günahtır” diyerek orada da aynı işlemi yapar mı acaba?   Dedik ya...  AKP’liler, ehliyet ve liyakatı bir yana bırakıp, hemen her alanda kendi adamlarını göreve getirmenin sonucu işler nasıl sarpa sardı, Türkiye ne hale geldi, hâlâ görmüş-anlamış değiller.  Yazık değil mi bu ülkeye? Mandalinci söz verdi Bodrum’un Belediye Başkanı Tamer Mandalinci, Gündoğan mahallesinde, izbe bir yerde bulunan Atatürk heykelini, Ata’mıza lâyık bir meydana taşıyacağına söz verdi. Genç ve umut verici bir başkan olan Tamer Mandalinci ile kısa bir telefon görüşmesi yaptık. Gündoğan’ın meydan projesinin hazır olduğunu, araziyle ilgili mülkiyet sorunlarının giderilmesinden ve bakanlığın imar planını onaylamasından sonra projenin derhal hayata geçirileceğini söyleyerek “Diğer mahallelerimize de, Cumhuriyet değerlerimize yakışan meydanlarımızı ve Atatürk anıtlarımızı kazandıracağız.” dedi. “Gündoğan Meydanı” haline getirilecek (halen otopark olan) arazinin mülkiyet sahiplerinden olan Muhammed Karapınar da “Bizler kanunlara saygılıyız ve Gündoğan’a Atatürk heykelinin bulunduğu güzel bir meydan kazandırmak için Belediyemizle ortak bir çalışma içindeyiz. İşin sonuna geldik.” dedi. Bu vaatler, dilerim en kısa zamanda gerçekleşir. TEBESSÜM Temel’in oğlu! Temel, meyhaneye girip bağırır: “Baba oldum, baba! Bizim hanım 10 kiloluk bir tosuncuk doğurdu...” Herkes Temel’i tebrik eder. Aradan birkaç hafta geçer... Temel yine meyhaneye geldiğinde sorarlar: Senin oğlan şimdi kaç kilo oldu?” “7 kilo” der. “Nasıl olur? Doğduğunda 10 kilo değil miydi?” Temel gururla cevap verir: “Sünnet ettirdim de!” GÜNÜN SÖZÜ İş, ehil olmayanlara verildiğinde kıyameti bekle (Hz. Muhammed)",https://www.sozcu.com.tr/akp-golge-etmesin-yeter-p92218
Rahmi Turan,Kabahat gelin olmuş kimse almamış!,12 Ekim 2024,"“Terör, uyuşturucu, alkol bağımlılığı, sapkın akımlar, suç çeteleri ve kaybettiğimiz her gencin vebali hepimizin üzerindedir!” Bu sözler, AKP Genel Başkanı ve Cumhurbaşkanı Erdoğan’a ait! Neden vebal hepimizin olsun? Şahsen benim itirazım var! Suç çeteleri gemi azıya almışsa... Gençler gençleri öldürüyorsa... Kadınlar sokakta, evde, işyerinde, çarşıda katlediliyorsa... Narin kızların, Sıla bebeklerin canına kıyılıyorsa... İki genç kızın başları kesilip surlardan aşağı atılıyorsa... Kadın polis vurulup öldürülüyorsa... Cinayetler her geçen gün daha da korkunçlaşan bir vahşet haline dönüşüyorsa... Uyuşturucu çeteleri her yanı sarmışsa... Organize suçlarda tüm Avrupa ülkeleri arasında ilk sıradaysak... İnsanlar cinayet makinesine dönüştüyse... Ülkede gerilim ve kutuplaşma ürkütücü boyutlara vardıysa... Ekonomi yerlerse sürünüyorsa... Türkiye toplumsal bir çürüme içindeyse... Yetişmiş doktorlarımız ve parlak zekâlı gençlerimiz kısmetlerini başka ülkelerde arıyorsa... Asgari ücretliler, emekliler açlık sınırında yaşıyorsa... Milli Eğitim başta olmak üzere hemen her alanda çöküş devam ediyorsa... Ülkede tüm bunlar yaşanmaktaysa... Neden suç hepimizin olsun? Ülkeyi biz mi yönetiyoruz? Türkiye’yi yıkan kararları biz mi alıyoruz? Sayın Cumhurbaşkanı Erdoğan, kadına şiddeti önlemeyi amaçlayan uluslararası İstanbul Sözleşmesi’ni tek imza ile iptal ederken bize mi sordu? Ekonomide ve siyasette hedefler tutmadıysa, enflasyon hayatı karartıyorsa sorumlu biz miyiz? ★★★ AKP iktidarının 22 yılın sonunda Türkiye’yi getirdiği nokta gerçekten çok üzücü! Bu içler acısı durumun tek sorumlusu iktidardır! Ülkeyi “Tek Adam” olarak yöneten, her alanda yetkili olan Sayın Cumhurbaşkanı Erdoğan, neden kullandığı yetkiler gibi, sorumluluğu da tek başına üstlenmiyor? Neden, “Kötü gidişin vebali hepimizin” diyor? Her şeyi yapmaya yetkili ama sorumluluğu yok! Olur mu böyle şey? Hiç kimse kusura bakmasın, benim böyle bir yönetim tarzına aklım ermiyor! Şu atasözü ülkemizdeki durumu gayet güzel özetliyor: “Kabahat gelin olmuş, kimse almamış!” 500 ton at, eşek, domuz etini kime yedirecekler? Sudan’dan 500 ton at, eşek ve domuz eti ithal edilecek ve bundan hiç vergi alınmayacak! Dışişleri Komisyonu’nda kabul edilen anlaşmayla getirilecek at, eşek, domuz etlerini kim yiyecek? Tabii ki vatandaşlar yiyecek bu etleri... Bilmeden, istemeden, sığır eti niyetine yiyecekler belki de! Dindar bir yönetim döneminde nasıl oluyor bu? Yazık değil mi millete? İstanbul Planlama Ajansı Başkanı Dr. Buğra Gökçe, Dışişleri Komisyonu’nda kabul edilen yasa önerisini şöyle eleştirdi: “Bu anlaşmayı hayret ve şaşkınlıkla karşılıyorum. At, eşek ve domuz ithalatına kadar ulaşan, sayfalarca süren gümrük indirimleriyle Sudan çiftçisi kazanırken, ne yazık ki bizim çiftçilerimiz kaybedecek! Meclis’in bu teklifi reddetmesini diliyorum!” TEBESSÜM Bayrakla örtülen suç! Meslektaşımız Barış Pehlivan, ülkemizin halini özetleyen ilginç bir anısını şöyle yazdı: “Açık cezaevinde sohbet ettiğim bir hükümlü anlatmıştı: Uyuşturucu transferi yaptıkları arabayı, 15 Temmuz Darbe Girişimi sonrası Türk bayrağı ile donatmışlardı. Böylece, uyuşturucu taşımalarına rağmen hiçbir polis tarafından çevrilmemiş, hatta kendilerine yol verilmişti. Kıssadan hisse; suçun üstünü örtenlere, size gösterilene değil, daha derine bakın!” GÜNÜN SÖZÜ Malum partiye uyarı: Türk düşmanlığı yaparak Türkiye partisi olunmaz!",https://www.sozcu.com.tr/kabahat-gelin-olmus-kimse-almamis-p91691
Rahmi Turan,İsrail saldıracakmış! Gelsin vergiler!,15 Ekim 2024,"ARTIK hiçbir şeye şaşırmaz olduk! Bu duygumuz dumura uğradı. Yani köreldi! Memleketimizde yaşanmayan garabet yok! İşte, bunlardan biri de kredi kartlarından “limit vergisi” almak… Kredi, borç demek. Borçtan vergi alınır mı mübarekler? Hiç insafınız yok mu sizin? AKP, dünyada borçtan vergi alan ilk ve tek iktidar olarak tarihe geçecek! “Kredi kartı limit vergisi”nin mucidi Maliye Bakanı Mehmet Şimşek olsa gerek! Hazırlanan yeni pakette, yalnız kredi katları değil, otomobil ve emlak satışları başta olmak üzere daha bir sürü vergi kazığı var! Niçin bu vergiler? İktidar “İsrail bize saldıracak” diye korku yaratmaya çalışıyordu ya… Meğerse bu, yeni vergilerin altyapısını hazırlamak içinmiş… Toplanan paralarla savunma sanayimizi güçlendireceklermiş! Yapılan yanlış uygulamaların bedeli hâlâ, yıllardır yoksullaştırılan halka ödetiliyor. ★★★ 9 buçuk milyonluk İsrail’in, 86 milyonluk Türkiye’ye saldıracağı iddiasına aklı başında olan hiç kimse inanmadı ama bu “pür-hayal” yani aslı olmayan ve akıldan geçen saldırı fikri nedeniyle “Savunma sanayiine destek” diye yeni vergiler hazırlandı! Kamuda ciddi bir tasarrufa yönelmeyen iktidarın tasarruftan anladığı şey, emekliye, asgari ücretliye zam yapmamak, okullardaki temizlik işçilerini, hademeleri azalıp, minik yavrularımızı hijyenden uzak, leş gibi pislik yuvalarında bırakmak! ★★★ İktidarın harcamalarına para yetişmediği için Maliye Bakanı Mehmet Şimşek, kapı kapı dolaşıyor, ona-buna el açıyor ama yeterli parayı bulamıyor. O zaman ne oluyor? Şimşek Bey halkın boğazına sarılıyor! Eziliyoruz, çiğneniyoruz ama yine de güzel memleketimizi seviyoruz. Ah, bir de vatandaşını bölmeyen, insanları kutuplara ayırmayan, iyi, güzel, insan haklarına saygılı, gerçek demokrat, adil bir yönetime kavuşsak… İşte o zaman bu sıkıntılar biter, ülkemiz cennet olur!  TEBESSÜM Adaletinizle yaşayın siz! Ülkedeki acayip vergileri eleştirmek için anlatılan bir fıkra var. Hazinede para kalmadığını gören Padişah, Sadrazamı çağırıp: “Tez para bul” demiş. Sadrazam boynunu bükmüş: “Ne yapmamızı emredersiniz yüce hünkarım?” “Tavuk satan her köylüden 10 akçe vergi alın.” “Bu yetmez haşmetli hünkarım.” “O halde adı İBİŞ olan herkesten de 10 akçe vergi alın.” “Bu de yetmez hünkarım.” “Öyleyse karısından korkan kılıbıklardan da 10 akçe vergi alın.” “Yüce padişahım, bütün bunlar, inanınız ki, dişimizin kovuğuna bile yetmez!” “Tamam… Etkin bir vergi daha buldum… Ülkedeki bütün kellerden de 10 akçe kellik vergisi alın.” Kesin emir üzerine vergiciler ülkenin dört bir yanına dağılmış. Tahsile çıkan memurlardan biri çarşıda tavuk satan bir köylü görünce: “Padişahımızın emriyle 10 akçe vergi vereceksin” demiş. Köylü şaşırmış: “Alt tarafı küçük bir tavuk yahu… Bunun vergisi mi olur?” Konuşmaya tanık olan diğer köylü: “İbiş hemşerim, padişahın buyruğuna karşı gelirsen başın derde girer” diye onu uyarmış. Vergi memuru “Nee? Adın İbiş mi senin? Öyleyse 10 akçe daha vergi vereceksin!” diye bağırmış! Köylü, başlamış ağlamaya: “Yapma ağam, etme paşam! Ben eve gidince karıma nasıl hesap vereceğim?” “Nee, bir de kılıbıksın ha? 10 akçe de kılıbıklık vergisi ödeyeceksin!” İyice bunalan köylü o hırsla takkesini başından çıkartıp yere çalınca, kafasının keli ortaya çıkmış. Vergici: “Vay uyanık vay” demiş “Şimdiye kadar kelini saklıyordun ha? Takke düştü, kel göründü, ver 10 akçe daha!” Köylünün düşüp bayılmadan önceki sözleri şu olmuş: “Beni soydunuz, soğana çevirdiniz be yahu! Adaletinizle yaşayın siz, e mi?” GÜNÜN SÖZÜ İstersen yavaş yürü ama asla geriye doğru yürüme!",https://www.sozcu.com.tr/israil-saldiracakmis-gelsin-vergiler-p92538
Rahmi Turan,"İsrail, bir gece ansızın gelebilir mi?",04 Ekim 2024,"Cumhurbaşkanı Erdoğan Meclis’i açış konuşmasında: “İsrail yönetiminin Filistin ve Lübnan’dan sonra gözünü dikeceği yer bizim vatan topraklarımız olacaktır. Şu anda bütün hesap bunun üzerindedir” dedi. İnandınız mı? Benim aklım almadı doğrusu! Değerli dostum Müjdat Gezen’in de aklını almamış olacak ki, şöyle dedi: “İsrail’in hedefi Türkiye’ymiş, EYVAH… Artık pahalılığı, enflasyonu, adaletsizliği, eğitimsizliği, her şeyi unutun… Bütün ilgi alanınız ‘Acaba İsrail bize saldıracak mı? Olsun bakın… Biz de bunu YEDİK” ★★★ Türkiye gibi güçlü bir ülkenin Cumhurbaşkanı, sanki endişe içindeymiş gibi “İsrail bize saldıracak” der mi?  Dememesi, tam tersine millete moral vermesi gerekir. Öyle diyeceğine “Biz bir karış toprağımıza göz dikenlere gereken dersi verir, hadlerini bildiririz. Hele bir denesinde de, Türk milletinin, Türk askerinin gücünü görsünler” şeklinde konuşması gerekirdi. Ayrıca… Ortada çelişkili bir durum var. Erdoğan, geçtiğimiz aylarda düzenlenen Büyük Filistin Mitingi’nde İsrail’e gözdağı vererek: “Biz gece ansızın gelebiliriz” dememiş miydi? Şimdi, ne oldu da bunun tam tersini söylüyor? İsrail ile hayali bir savaştan bahsederek halk üzerinde endişe yaratıp, insanları kendisinin arkasında toplanmasını mı amaçlıyor, bilemiyorum! Hangi düşünceyle hareket ederse etsin, önce “Bir gece ansızın gelebiliriz” diye İsrail’e posta koyup daha sonra İsrail’in saldıracağından bahsetmesi yanlıştır! Büyük Türk milleti olarak o kadar çaresiz miyiz ki? Evet, İsrail saldırgan, haydut bir devlet ama… Türkiye’ye saldırmak gibi bir deliliğe cüret ederse “Evelallah, Türk’ün gücünü gösterir, doğduklarına pişman etmesini biliriz!” Siyaset tiyatrosu! Millet geçim derdinde canını dişine katarak ayakta kalmaya çalışırken, siyasetçilerin derdi başka… Onları izlerken kendimizi bir tiyatro oyunu seyrediyormuş hissine kapılıyoruz.    MHP Genel Başkanı Devlet Bahçeli, partisinin grup toplantısında CHP Genel Başkanı Özgür Özel’e çok sert sözlerle saldırarak: “Özgür Özel, sana diyorum, iddiaların aynen şahsın gibi çürüktür. Bastığın yaş tahta, bindiğin patlak lastikli dolmuş, tutsağı olduğun tezvirat cambazlığı seni hiç bir yere götürmeyecektir. Herkes haddini bilsin. Kapımızın önünde baykuş öttürmeyiz, kanat çırpan akbabaların da kanatlarını yolar kopartırız!” dedi. Sonra ne oldu? Aynı akşam Meclis Resepsiyonu vardı. Devlet Bahçeli, salondaki kalabalığı yarıp yanına gelen CHP Genel Başkanı Özgür Özel’e: “Üzülmüyorsunuz değil mi? Bazen siyaset gereği konuşuyoruz” dedi. Ağır hakaretlere uğramış olan Özgür Özel, bunu sineye çekerek, Devlet Bahçeli’nin önünde saygılı bir tavırla hafifçe eğilip nazik bir sesle: “Olur mu öyle şey? Herkes düşündüğünü söyler. Aslolan sevgi ve saygıdır” diye cevap verdi. Nedir bu? Tiyatro oyunu mu? Özgür Özel, siyasette “yumuşama, normalleşme” diyerek, AKP Genel Başkanı ve Cumhurbaşkanı Erdoğan’ın karşısında da böyle davranmıştı… Duyduğu ağır sözler hoşuna mı gidiyor, nedir, anlamak mümkün değil! TEBESSÜM Halinden memnun olan kim? 32’nci ABD Başkanı Franklin Roosevelt’e (1882-1945) sormuşlar: “Sayın Başkan, sizce akıllı kimdir?” “Herkesten öğrenendir” demiş. “Güçlü kimdir?” “Hırslarını yenebilendir!” “Zengin kimdir?” “Halinden memnun olandır.” “Peki, o kimdir?” Roosevelt gülmüş: “Hemen hemen hiç kimse!” GÜNÜN SÖZÜ Akıllı olmak yetmez, daha önemlisi, aklı yerinde kullanmaktır!",https://www.sozcu.com.tr/israil-bir-gece-ansizin-gelebilir-mi-p89599
Rahmi Turan,“Savaş tehlikesi var pamuk eller cebe!”,20 Ekim 2024,"Milyonlarca insanımız, işçi, memur, emekli, çiftçi, esnaf, “Geçinemiyoruz” diye haykırırken, bizim iktidar bunlara kulak tıkamış “Yeni Anayasa yapalım” diye tutturuyor! Sanki her dert bitti, sıra anayasaya geldi! Millet aç beyler, Yeni Anayasa karın doyuracak mı? Önce ekonomiyi iyi bir yola sokun siz! Milleti rahatlatın! Fakat hayır! İlle de anayasa! Sanki Anayasa’ya ve Anayasa Mahkemesi’nin kararlarına “Saygı duymuyoruz” diyen siz değilsiniz! Bu yetmiyormuş gibi, bir dış düşman yaratıp, dertli insanların seslerini bastırmak ve yeni vergilerle vatandaşı biraz daha yolmak isteyen de bu iktidar değil mi? Çevreme bakıyorum... İktidarın yaratmak istediği “İsrail’in topraklarımızda gözü var, bize saldıracak!” korkusuna aldırış eden yok! Kimse inanmıyor bu hikâyeye... Hatta “Nasıl olur bu yahu? Bir tilkinin, bir kaplana saldırmasına benziyor bu iddia!” diyenler var. İsrail’in nüfus kapasitesi ve asker sayısı böyle bir saldırıya yetmez! ★★★ Bizim iktidar sık sık, askeri ve teknolojik olarak gücümüzün üst düzeyde olduğunu söyleyerek, yerli İHA’lardan, SİHA’lardan övgüyle bahsetmiyor muydu? Savunma sanayiinde kendi ihtiyacımızı karşılamanın ötesinde, İHA’lar, SİHA’lar, Akıncı’lar, kara araçları, deniz platformları başta olmak üzere 170 ülkeye savunma sanayi ürünleri ihraç edebilen bir ülke değil miydik? Ne oldu? Birden bire durum değişti, acze mi düştük? Hayır! Durum böyle olduğu halde toplumda endişe yaratabilecek ısrarlı açıklamaların amacı nedir? Ülkeyi saran yoksulluğu, kadın cinayetlerini, işçilerin, emeklilerin, dramını, asgari ücretlilerin çilesini, milli eğitimdeki kepazeliği konuşturmamak, milleti “Savaş tehlikesi var” diye oyalamak mı amaç? Sanırım öyle! ★★★ 22 yıldır ülkeyi yöneten AKP, “İsrail saldıracak” korkusu yaratarak, iktidara yönelik tepkileri bastırmayı amaçlıyor. “İsrail bize saldıracak!” “Vay canına! Ne yapsak acaba?” “Güçlenmemiz lâzım!” “Nasıl güçleneceğiz?” “Gelsin yeni vergiler! Pamuk eller cebe!” Milletin aklıyla dalga geçiyorlar! Siyasete SMAÇ “AKP gölge etmesin yeter!” diye yazmıştım. Gölge etmeye çalıştı ama başaramadı! Voleybol Federasyonu Başkanı Mehmet Akif Üstündağ, AKP’nin adayı Gökhan Dinçer’i yenerek üçüncü defa başkan seçildi. İktidar, Türkiye’nin en başarılı federasyonu olan Voleybol Federasyonu’na göz koymuş, Mudanya Belediye Başkanlığı seçimini kaybeden bir AKP’liyi Federasyon Başkanlığı’na aday göstermişti. Siyasi baskı ters tepti ve voleybol camiası genel kurulda siyasete âdeta ders verdi. 218 oyun 121’ini Mehmet Akif Üstündağ, 95’ini AKP’li Gökhan Dinçer aldı, 2 oy boş çıktı. Kazanan voleybol oldu, Türkiye oldu... Genel Kurul üyeleri oylamadan sonra “Alınan sonuç siyasete SMAÇ’tır!” dediler. Bilindiği gibi SMAÇ, topu rakip yarı alana yüksekten ve çok sert vurmaktır, voleybol maçlarında sayı kazanmak için çok etkili hücum tekniğidir. TEBESSÜM Dalkavuk her devirde aynıdır! Osmanlı Sadrazamı Ali Paşa, Boğaz’daki muhteşem yalısına her gün üç çifte kayıkla gidip gelirdi... Paşanın dalkavukları da, başka bir kayıkla arkasından onu takip ederlerdi... Bir gün yine işe giderken paşanın kayığı karaya oturdu. Kayığın hareketsiz kaldığını gören dalkavuklar merakla seslendiler: “Ne oldu efendimiz, ne oldu?” Paşa “Ne olacak, oturduk!” diye cevap verdi. Dalkavuklar hep bir ağızdan haykırdılar: “Güle güle oturun paşam, güle güle oturun!” GÜNÜN SÖZÜ Geçmişten ders alalım ama geçmişte yaşamayalım!",https://www.sozcu.com.tr/savas-tehlikesi-var-pamuk-eller-cebe-p96089
Rahmi Turan,17 Bakan’dan kaçını tanıyoruz?,19 Ekim 2024,"Altan Öymen, Ayşegül Dora ve ben sohbet ederken, Cumhurbaşkanlığı Hükümet Sistemi’nden söz açıldı. Babıâli’nin en deneyimli, en usta gazetecilerinden olan bu iki meslektaşıma sordum: “Bugün Türkiye’de uygulanan bu sistemde kaç bakanın adını biliyorsunuz?” İkisi de “Üçü-dördü geçmez” dedi. Doğrudur. Ben de çoğunun ismini bilmiyorum, bilme gereğini hissetmiyorum! Neden? O eski yılların haşmetli, güçlü bakanları değil bunlar... Günümüzde “Tek Seçici”nin görev verdiği memurlara “Bakan” deniliyor. Ülkemizde bakanların fazla önemi yok, çünkü sistem ‘Tek Adam’a bağlı! Bu yüzden de ne yazık ki, işler ters gidiyor! Bakanlar, sadece Cumhurbaşkanı’nın emirlerini uygulayan, istifa etmelerine bile izin verilmeyip, sadece boyun büküp “Görevden affını” isteyebilen kişiler! “Gel” deyince koşa koşa göreve gelen, “Git” deyince “Emredersiniz” deyip başını eğerek giden devlet memurları sadece... ★★★ Cumhurbaşkanı Erdoğan bir süre önce işareti verdi. Hükümetteki bakanların bazıları değişecek! Peki, önemli mi? Hiç sanmıyorum! “Cumhurbaşkanlığı Hükümet Sistemi” adı verilen “Tek Adam Sistemi” değişmedikten sonra bakanlar değişmiş, ne yazar! Ha Ali, ha Veli... Ali gider, Veli gelir, devran aynen devam eder! Önemi olan zihniyetin değişip değişmediği! Şimdiki kabinede 17 Bakan var. Bunların birkaçı gidecek, yerlerine yeni memurlar atanacak. Hepsi bu! “Tek Adam” sisteminde her şey Cumhurbaşkanı’nın iki dudağı arasından çıkacak söze bağlı. Hiçbir Bakan, Cumhurbaşkanı’nın onaylamadığı bir icraatı gerçekleştiremez! “Tek Adam” sistemi değişmediği sürece, kabinede değişiklik olsa da, olmasa da, fazla bir şey fark etmez. ★★★ Cumhurbaşkanı Erdoğan 2018 yılında “Verin bu kardeşinize yetkiyi, ondan sonra faizle, şunla-bunla nasıl uğraşılır göreceksiniz” demişti. İnsanlarımız verdi yetkiyi ama göremedi etkiyi! Hayal kırıklığına uğradılar! Bir insan “Süpermen” olsa bile tek başına Türkiye’nin büyüyen sorunlarının altından kalkamaz! Türkiye 7 yıldır “Tek Adam” sistemi ile yönetiliyor. Bugün kaç kişi “Halimizden memnunuz” diyebilir? Geldiğimiz nokta ortada! Bakan Tekin affını istemeli! Milli Eğitim Bakanı Yusuf Tekin’in “Tarikat ve cemaatleri” savunan sözlerine tepkiler yağmaya devam ediyor. Tepkilerden biri de Avrupa Atatürkçü Düşünce Dernekleri Genel Başkanı Dursun Atılgan’a ait... Bakan Yusuf Tekin’in icraatlarının Laik Türkiye Cumhuriyeti’ne zarar verdiğini belirten Dursun Atılgan gönderdiği mesajda “Bakan Bey, laik, bilimsel ve millî eğitim yerine ‘gerici eğitimi’ tercih ediyor” diyerek onu istifaya davet etti. Eski İçişleri Bakanı Sadettin Tantan da bir süre önce Bakan Yusuf Tekin’i sert sözlerle eleştirerek: “Bakan Tekin’in, STK olarak tanımladığı kurumların araştırılması gerekiyor. Millî İstihbarat’ın, Bakan Tekin’in ‘STK’ olduğunu söylediği yapıların iç yüzünü soruşturması kaçınılmaz bir hal almıştır” demişti. Sadettin Tantan boş konuşmaz. Onun uyarıları çok önemlidir, araştırmak gerekir. TEBESSÜM Karısını seven adam... Adam, karısını o kadar çok seviyormuş ki, her gece yatarken ellerini yalvarırcasına yukarı açıp şöyle dua ediyormuş: “Allah’ım... Karımın başı ağrımasın, benimki ağrısın! Sakın onun bir yeri kırılmasın, incinmesin, kırılacaksa benimki kırılsın... O asla üzülmesin, ben üzüleyim...” Adam, duanın son bölümünde de şöyle diyormuş: “Yüce Allahım... Ne olur karımı dul bırakma, beni bırak!” GÜNÜN SÖZÜ Bizde siyaset eğri! Eğri cetvelden doğru çizgi çıkar mı?",https://www.sozcu.com.tr/17-bakan-dan-kacini-taniyoruz-p95840
Rahmi Turan,“ANIYORUZ ARIYORUZ”,30 Ekim 2024,"Büyük Atatürk’ün önderliğinde kurulan ve Türk ulusunun en büyük eseri olan Türkiye Cumhuriyeti’nin 101’inci yıl dönümünü dün coşkuyla kutladık ve: “Türkiye Cumhuriyeti ilelebet payidar kalacaktır” diye bir kez daha yemin ettik. Dün Cumhuriyet kutlamalarını izlerken, bandoların milli marşları çaldığı, Türk bayraklarının dalgalandığı yollarda yürüyüş yapmayı da ihmal etmedim. Yürüyüş arkadaşım, deneyimli siyaset adamı İbrahim Çetinkaya idi. 1967 – 1972 yılları arasında Adalet Partisi Gençlik Kolları Başkanı olarak görev yapmıştı. Hem bayramı kutladı, hem de anlattı: “Adalet Partisi İstanbul Gençlik Kolları’nda 1961-1980 arasında görev almış partililer olarak, 9’uncu Cumhurbaşkanımız Süleyman Demirel’i 100’üncü doğum gününde anmak için SÖZCÜ Gazetesi’ne ‘Anıyoruz – Arıyoruz’ diye reklam vermeyi planladık. İki gün sonra (1 Kasım Cuma günü) Demirel’in 100’üncü doğum günü... Onu büyük bir özlemle anacağız”” ★★★ 9’uncu Cumhurbaşkanı Süleyman Demirel’i yakından tanıyan bir gazeteciyim. Cumhuriyet sevdalısı bir devlet adamıydı. Meslek hayatımda onunla defalarca sohbet ettim, davetlerde, gezilerde birlikte oldum. Onun ağzından bizzat dinlediğin şu sözleri hâlâ kulaklarımda çınlıyor: “Rahmi Bey kardeşim... Ben bir Cumhuriyet çocuğuyum. Cumhuriyet’i kuran Atatürk’ün kalbimde özel bir yeri vardır. Ben İslâmköy’de doğdum. Köyde doğan bir çocuk, Başbakan, Cumhurbaşkanı olabilir mi? İşte Cumhuriyet idaresi sayesinde bu olabiliyor.  Devlet okullarında okudum. Cumhuriyet’in sağladığı imkânlardan faydalandım... Devlet sayesinde Amerika’ya gidip eğitim yaptım. Türkiye Cumhuriyeti’nde bir köy çocuğunun okuyup genel müdür, parti başkanı, Başbakan ve Cumhurbaşkanı olabileceğinin canlı timsaliyim ben... Tüm bunlar Atatürk devrimleri ve Cumhuriyet sayesinde oldu. Milletimiz, Cumhuriyet’i kuran Mustafa Kemal Atatürk’e çok şey borçludur.” Aynen böyle demişti Demirel... Bence o, Atatürk ve İsmet İnönü’den sonra en büyük devlet adamıdır. ★★★ Cumhuriyet’in ilanından 1 yıl 2 gün sonra, 1 Kasım 1924 günü doğan Demirel, 40 yaşında parti başkanı, 41 yaşında Başbakan olarak “En genç başbakan” unvanıyla Türkiye tarihine geçti. 1965-1993 yılları arasında kurduğu 7 ayrı hükümette toplam 10 yıl 5 ay görev yapan Demirel, 1993 yılında Cumhurbaşkanı seçildi ve bu kutsal görevi 2000 yılına kadar sürdürdü. Demirel, 7 yıllık Cumhurbaşkanlığı döneminde hep Anayasa’ya sadık kaldı, tarafsız ve âdil, mükemmel bir yönetim sergiledi. O gerçek devlet adamını 17 Haziran 2015 günü 90 yaşında kaybettik. Demirel hayatta ve görevde olsaydı kriz yaşanır mıydı? Ülke olarak zor günlerden geçiyoruz... Ekonomi kritik bir noktada... İnsanlar büyük sıkıntılar içinde... Peki, Cumhuriyet’le yaşıt olan, Cumhuriyet idaresinde yetişmekle gurur duyan Süleyman Demirel hayatta ve yönetimde olsaydı, Türkiye bu hale düşer miydi? Bir siyaset adamı olarak Demirel’i yakından tanıyan İbrahim Çetinkaya’ya bunu sordum. Hiç tereddüt etmeden dedi ki: “Demirel hayatta ve yönetimde olsaydı, inanıyorum ki, son yıllarda ülkemizin içine düştüğü krizler yaşanmazdı. 1 Kasım 1924 Demirel’in doğum günüdür. Cumhuriyet’ten bir yıl sonra doğmuştur. Bu nedenle Cumhuriyet’le yaşıt sayılır. O, askeri müdahaleler karşısında milli iradeyi, demokrasiyi savunan bir liderdir. Süleyman Demirel gibi bir siyaset adamının yokluğu daima hissedilecektir. 100’üncü doğum yıldönümüne onu saygıyla, özlemle anıyoruz. Yalnız biz değil, bütün Türkiye’nin onu çok özlediği ve aradığı inancındayım.” GÜNÜN SÖZÜ Cumhuriyet, adalet özgürlük, kültür ve uygarlığın iklimidir.",https://www.sozcu.com.tr/aniyoruz-ariyoruz-p98894
Rahmi Turan,Hayatı zindan eden yanlışlık!,07 Ekim 2024,"Türkiye’de yaşanan garip olaylar ve yanlışlıklar sanıyorum başka hiçbir ülkede yoktur! Dün, gazeteci Elif Şafak’ın Bursa polisi tarafından, doğru dürüst kimlik tespiti yapılmadan nasıl apar-topar gözaltına alındığını, hiçbir suçu olmadığı halde, nasıl bir cani gibi muamele edildiğini, yanlışlık anlaşılınca özür bile dilenmeden serbest bırakıldığını anlatmıştım. Şimdi bahsedeceğim konu da bir yanlışlık olayı ama insanın hayatını karartan çok daha vahim bir yanlışlık bu... ★★★ 3 Ekim 2024 tarihli Resmi Gazete’de Ankara 4. Ağır Ceza Mahkemesi’nin müthiş bir kararı yayınlandı. Bu karar, nasıl bir “Yanlışlıklar ülkesi” olduğumuzu bir kez daha gözler önüne serdi. Olay şu: Yüce devletimiz 2021 yılında Mustafa Yılmaz adında bir şahsın PKK’lı teröristlerle iltisaklı (bitişik, yan yana) olduğu gerekçesiyle bütün mal varlığının dondurmuş... Hazine ve Maliye Bakanlığı Mali Suçları Araştırma Kurulu Başkanlığı’nın talebi ile mahkeme Mustafa Yılmaz adlı kişinin Türkiye’deki tüm varlıklarını dondurduktan sonra, karar Bakanlar Kurulu da görüşülerek onaylanmış! Vatandaş bir anda parasız-pulsuz, malsız-mülksüz, çaresizlik içinde kalmış! Feci bir durum! Sonra ne olmuş? Suçsuz vatandaş Mustafa Yılmaz, hayatını karartan bu yanlışlığı düzeltmek için 3 yıl uğraşmış, anasından emdiği süt burnundan gelmiş! ★★★ Bütün malları ve hesapları dondurulduğu için acı günler yaşayan vatandaş Mustafa, tüm uğraşılarının sonunda kendisinin 1989 Halfeti (Şanlıurfa) doğumlu olduğunu, PKK terör örgütü ile ilişkili olarak aranan Mutafa Yılmaz’ın ise 1982 Tronche (Fransa) doğumlu olduğunu, farklı ana-babadan doğduğunu kanıtlayarak yanlışlığın düzeltilmesi talebinde bulunmuş... Ankara 4. Ağır Ceza Mahkemesi, mal varlığının dondurulması kararında isim benzerliği nedeniyle hata yapıldığını, kararın yanlış veya eksik kimlik bilgileri nedeniyle alındığı sonucuna varmış ve yanlışlığı düzeltmiş. ★★★ Karar 3 Ekim günü Resmi Gazete’de yayınlandı. Devlet böylece mağdur vatandaşa “Pardon” dedi. Ya çekilen çile ne olacak? İstanbul Bakırköy’de banyo malzemeleri satan bir firmanın sahibi olduğu belirtilen Mustafa Yılmaz’ın kâbus dolu ıstıraplı günleri geride kaldı ama acı dolu günlerin izleri hiçbir zaman silinmeyecek! 21’inci Yüzyıl’da Türkiye bu halde mi olmalıydı? Bu işte bir gariplik var! Meclis Başkanı Numan Kurtulmuş bir yandan, Adalet Bakanı Yılmaz Tunç diğer yandan “Yeni Anayasa” için yoğun bir çaba içinde çabalayıp duruyorlar. Mevcut anayasa askerin darbe anayasasıymış, vesayet anayasası imiş, Türkiye’ye sivil bir anayasa gerekiyormuş, vesaire... Bunlar, inanın ki boş laflar... Çünkü 1982 Anayasası’nın, yani mevcut anayasanın zaten 177 maddesi 184 defa değiştirildi! Değişmeyen ilk 4 madde var... Buna mı gözünüzü diktiniz birader... O ilk 4 madde, bu ülkenin temeli, varlık sebebi, yaşam güvencesi... Onları değiştirmeye kimsenin gücü yetmeyecek! Adalet Bakanı Yılmaz Tunç partilere uzlaşma çağrısı yaptı? Neyin uzlaşması bu? Bunu da bir anlatsa, iyi olacak! Bakan Bey “Darbecilerin yazdığı bir anayasa değil de milletin temsilcilerinin Meclis’te uzlaşarak bir toplumsal sözleşme hüviyetinde yeni bir anayasayı yapmak, milletimize olan borcumuzdur.” diyor. Anayasa Mahkemesi’nin kararlarına uymayan, “Saygı da duymuyoruz” diyen bir iktidarın yeni anayasa yapma çabaları gerçekten şaşırtıcıdır. “Anayasa’ya uymadıktan, saygı da duymadıktan sona neden yapıyorsunuz?” diye sormak hakkımız değil mi? İktidarın yeni anayasa istemi merak ve kuşku uyandırıyor! GÜNÜN SÖZÜ Herkes alkışlıyorsa ortada yalakalık gibi sorun var demektir!",https://www.sozcu.com.tr/hayati-zindan-eden-yanlislik-p90080
Rahmi Turan,Emekli Albayın ıstırap dolu çığlığı!,24 Kasım 2024,"“Selam olsun teğmenlerim size! Kara Harp Okulu mezuniyet töreninde kılıçlarını çekerek Atatürk’ün askerleri sloganını atan, içimizdeki sevgi ve saygı duygularını doğaçlama olarak gösteren teğmenlerim! Sağ olasınız, var olasınız. Atatürk’ün izinde, geleceğimizin teminatı sizlersiniz. Yemin ettiniz, canınız pahasına söz verdiniz, ant içtiniz. Ben de ‘Atatürk içimizde’ diye haykırmak istiyorum.” ★★★ Sevgili okurlar... Yukarıdaki sözler, 9’uncu Cumhurbaşkanı Demirel döneminde Çankaya Köşkü’nde “Alay Komutanı” olarak görev yapan Emekli Albay Tahsin Ataizi’ne ait. Yarın toplanacak Yüksek Disiplin Kurulu tarafından haklarında karar verilecek olan yeni mezun teğmenlere yöneltilen haksız suçlama, Emekli Allbay Tahsin Ataizi’ni o kadar çok etkilemiş ki, telefonla beni arayıp bana bir mektup gönderdiğini söylerken ağlayacak gibiydi. İlk satırlarını yukarıda naklettiğim mektup şöyle devam ediyor: ★★★ “Amacım kimseyi provoke etmek değil. Teğmenlerin ihraç sürecinin başlatıldığı haberleri üzerine ‘Bizler de emekliyiz ama emeklemiyoruz’ diyerek Atatürk’ümüzün içimizde olduğunu haykırıyoruz. Emeklemek ne kelime? Düşmana karşı kılıçla değil, canımızla, topumuzla, tüfeğimizle (asker, sivili muvazzafı, yedek subayı ile) hücum etmeye hazır kıtalarız. 2024 yılı Kara Harp Okulu mezuniyet töreninde ‘Mustafa Kemal’in askerleriyiz’ sloganını atan, ant içme töreninde vatan için canı pahasına, ölümüne yemin eden teğmenlerimizin ordudan ihraç sürecinin başlatılmasının, kamuoyunda nasıl karşılandığı biliniyor. Eğer vatan için ölmeye ant içmek, kılıçlarını çekerek bayramları kutlamak ‘Atatürk’ün askerleriyiz’ demek suç ise, ben de Mustafa Kemal’in bir askeri olarak aynı düşüncelerle, aynı sözleri haykırıyorum. Fakat... Atatürk’ün izinde olmak için sadece asker veya asker kökenli olmaya gerek yok. Çünkü ‘Her Türk asker doğar. ‘Ne mutlu Türk’üm’ diyerek, Atatürk ilke ve inkılapları doğrultusunda, devletimiz içim ‘Hazır kıtayız’ âdeta... Demokratik ülkemizde adalet ve demokrasi inancındayız.” “Keşke CHP’li olsalardı” dediğim 3 siyasetçi “Keşke CHP’li olsalardı” dediğim üç siyaset adamı var. Onları okurlarım da beğeniyor. Demokrat Parti’den istifa eden İstanbul Milletvekili Cemal Enginyurt, İYİ Parti Balıkesir Milletvekili Turhan Çömez ve son genel seçimlerden önce İYİ Parti’den istifa eden eski İzmir Milletvekili Aytun Çıray’dan bahsediyorum. Gördüğüm kadarıyla üçü de arı gibi çalışıyor, etkili muhalefet yapıyorlar. Karşı karşıya hiç gelmediğim, fakat çalışmalarını dikkatle takip ettiğim Cemal Enginyurt ile Turhan Çömez’in ve iyi tanıdığım Aytun Çıray’ın çok etkili bir muhalefet sergilediklerini yalnız ben söylemiyorum, birçok okurum da bana aynı mealde mesajlar gönderiyor. Üç siyasetçi de bilgileri ve devlet tecrübeleriyle gerçekleri araştırıp gözler önüne seriyorlar. Yazları Antalya’da, kışları Kanada’da yaşayan ve Türkiye’deki her olayı saati saatine dikkatle takip eden okurum Tarık Karslı, özellikle Cemal Enginyurt ve Turhan Çömez’in hayranı... Ona gönülden hak veriyorum. TEBESSÜM Evlenme zamanı! Temel, sevgilisi Fadime ile uzun süredir birlikte yaşadığı halde evlilikten hiç söz etmemektedir. Fadime düşünür-taşınır, konuyu Temel’e açmaya karar vererek: “Uy Temel’ciğum” der “Artık evlenme zamanımız gelmedi mi?” Temel soruya düşünceli bir halde cevap verir: “Haklısın Fadime... Doğru söylüyorsun ama bizi kim alır ki?” GÜNÜN SÖZÜ Bilge kişi konuşmaz, akıllı kişi konuşur, aptal kişi ise tartışır!",https://www.sozcu.com.tr/emekli-albayin-istirap-dolu-cigligi-p107129
Rahmi Turan,Yurttaşın sırtına binecekler yine!,13 Kasım 2024,"İktidar, 2025 yılında 12 trilyon 600 milyon lira vergi geliri bekliyor! Toplanacak bu müthiş para nasıl harcanacak? Yine tasarruftan uzak kalıp har vurup harman mı savrulacak? Malûm şirketlere ve yandaşlara mı dağıtılacak? Bol keseden sığınmacılara mı harcanacak? Ya da “İtibardan tasarruf olmaz” denilerek bol bol makam araçları mı alınacak? “Millete verirler talkını, kendileri yutar salkımı!” Ülkede “Talkın-salkım” hikâyesi geçerli olduğu sürece ulus olarak bizim iki yakamız bir araya gelmez! ★★★ İktidar yurttaşa “Kemer sıkın, sabredin” derken,  kendisi milletin vergilerini bol keseden savuruyor. “Ülkede tasarruf lâzım” deniliyor ama sadece temizlik işçilerinden, hademelerden, kâğıttan-kalemden tasarruf yapılıyor. Saray’ın harcamaları aşırı yüksek... Diyanet’in bütçesi 6 önemli bakanlığın bütçesini geçti. 468 aracı olan Cumhurbaşkanlığı’na yeni yılda 20 araç daha alınacak. Diyanet’in araç filosuna 6 yeni araç daha eklenecek... Şirketlerin milyonlarca liralık vergileri silinirken bütün yük yine vatandaşın sırına bindirilecek. “Yeni vergi” demeye utandıkları için yurttaştan “Katılım payı” adı altında para toplamaya çalışan yönetimin, dev şirketlerin ödemeleri gereken milyarlarca lira vergiden vaz geçmesi, ağır vergi yükü altında kamburlaşan vatandaşa yapılan haksızlık değil mi? 2025’te toplanacak ağır vergilere rağmen devlet bütçesinin yine de 1 milyar 900 milyon lira açık vereceği hesaplanıyor! Yazık değil mi bu millete? ★★★ Maliye Bakanımız Mehmet Şimşek Bey ne âlemde? Göreve geldiği günden beri vatandaşın hayrına önemli bir iş yaptığı görülmeyen Mehmet Şimşek, hâlâ milletten sabır ve tahammül istemekle meşgul! Çalışandan, garson bahşişlerinden, maaşlardan, primlerden vergi toplayan Şimşek, milyonluk- milyarlık şirketlere nedense hiç bulaşmamış ama son olarak “Vergi kaçakçıları” diye fırıncıları suçlamıştı! İYİ Parti Balıkesir Milletvekili Turhan Çömez, “Siz hiç, 5 şirkete 240 milyar dolarlık ihale verip, sonra bunlara 130 kez vergi indirimi yapan bir iktidar gördünüz mü?” diye soruyor. Gerçekten, bizim iktidardan başka bunu başaran (!) olmadı.     Derin yoksulluğu, facia oldukça hatırlıyorlar!  Türkiye’yi yönetenler, ülkeyi saran korkunç fukaralığı ya görmüyor ya da görmezlikten gelip lâfla karın doyurmaya çalışıyor. Milyonlarca ailenin derin bir yoksulluk içinde olduğu, meydana gelen tüyler ürpertici facialardan sonra hatırlanabiliyor. İki gündür, İzmir’in Selçuk ilçesindeki yangın felaketinde yanan 5 küçük çocuk konuşuluyor, tartışılıyor. Babaları hapiste olan, anneleri de hurda toplamaya giden 1 ile 5 yaşları arasındaki kardeşler, ev bile denilemeyecek kulübede yalnız kalıyor, elektrik sobasının devrilmesiyle çıkan yangında beşi de hayatlarını kaybediyor. “Devlet, annelerinin bakamadığı bu 5 küçük yavruya neden sahip çıkmadı?” diye tartışılıyor. Devlet hangi çocuğa sahip çıktı ki? İktidar, 4 milyon 950 bin yoksul aileye sosyal yardım yapmakla övünüyor ama o yoksul ailelerin çocuklarının nasıl yetiştiği ile ilgilenmiyor. Yapılan yardım ayda 850 lira ile 1250 lira arasında değişiyor. Bu parayla 5 çocuklu aile değil, çocuksuz aile bile geçiremez. Sosyal bir devlet doğan her çocuğun yetişmesinden sorumludur. Yasalara göre o yoksul ailelerin çocuklarının alınıp devlet tarafından yetiştirilmeleri gerekiyor ama bu yapılmıyor. Her faciadan sonra bu hatırlanıp aynı şeyler konuşuluyor. Ne yazık ki, sosyal devlet olmaktan çok uzağız! “Saldık çayıra, Mevla kayıra!” GÜNÜN SÖZÜ Güneş elmayı tatlı yaparken, biberi acı yapar, kabahat güneşte değil, karakterdedir!",https://www.sozcu.com.tr/yurttasin-sirtina-binecekler-yine-p103966
Rahmi Turan,Mansur Yavaş’ın metro hatları,26 Kasım 2024,"Mansur Yavaş bugün Türk halkının umutla sarıldığı iki siyasetçiden biri... Diğeri de tabii ki, Ekrem İmamoğlu... İleride onlardan biri Cumhurbaşkanı adayı olacak. İkisi de belediye başkanı olarak çok başarılı... Bu durum iktidarı korkutuyor, “Onları nasıl devre dışı bırakabilirim” hesapları yapmasına sebep oluyor. CHP’nin içini karıştırma, Mansur Yavaş ile İmamoğlu’nu birbirine düşürme çabaları da dikkati çekiyor. Lider kumaşı olan iki başkanın da, iktidarın tuzaklarına düşmeyeceği inancındayım. ★★★ Mansur Yavaş, şeffaf ve akılcı yönetimiyle Ankara’ya çok şeyler kazandırıyor. Mamak metrosu 575 milyon Euro’ya yapılacaktı. Mansur Yavaş buna razı olmadı, ihale kısa bir süre önce yeniden yapıldı. İkinci ihalede 187 milyon Euro daha az teklif alındı. Böylece Ankara’lılar 187 milyon Euro zarardan kurtulmuş oldu. Mansur Yavaş, Ankara’lıların haklarını savunurken AKP ve MHP’liler onu yıpratmak için “Mansur Yavaş bugüne kadar Ankara’da hiç metro yapmış değil. Ulaşımda yaya kalmış durumda!” diye onu suçluyorlar. Oysa durum hiç de öyle değil. İhalesi yeni yapılan Mamak metrosunu bir yana bırakalım... Mansur Bey gerçekte Ankara’da en az 6.5 kilometre metro hattı yapmış durumda... Nasıl mı? Anlatayım: ★★★ Ankara’nın eski Belediye Başkanı Melih Gökçek, başladıktan sonra yarım bırakıp yıllarca toprak altında beklettiği metro inşaatlarını Ulaştırma Bakanlığı’na devretmişti. Bakanlık da inşaatları bitirdi, üç metro hattı devreye girdi. Anlaşmaya göre Bakanlık, Ankara Büyükşehir Belediyesi’nin işleteceği metroların parasını, metro gelirlerinin yüzde 15’i olarak her ay kesecekti... O tarihte belediye AKP’li olduğu için Bakanlık 2019’a kadar bir kesinti yapmadı. 2019’da seçimi kazanan Mansur Yavaş, 8 Nisan’da mazbatasını aldı, üç gün sonra bir Cumhurbaşkanlığı Kararnamesi yayınlandı. Bu kararnameye göre metro gelirlerinin yüzde 15’i değil, belediyenin tüm gelirlerinin yüzde 5’i gibi çok büyük bir meblağ ödenecekti. Amaç, belediye gelirlerini budayıp, Mansur Yavaş’a iş yaptırmamaktı. Mansur Yavaş, metro gelirlerine göre yaklaşık 90 yılda ödenecek borcu 4.5 yılda ödeyip bitirdi. Bugüne kadar ödenen 2 milyar 400 milyon lira, Mansur Yavaş tarafından yeni yaptırılacak olan 7.43 kilometrelik Dikimevi-Natoyolu metro hattının 6.5 kilometresinin maliyetine denk geliyor. Metro hatlarını inşa etmek demek, ihaleyi yapıp yandaş müteahhide vermek demek değildir. Önemli olan metro hattının yapım bedelini ödemektir. Ankara’daki 6.5 kilometre metronun parasını son kuruşuna kadar Mansur Yavaş’ ödemiştir. Ankara metrolarının önemli bir bölümü Mansur Yavaş’ın eseridir. Kararsızların oyları tüm partilerden daha yüksek! “Fakir yaşamak mı, zengin ölmek mi iyidir?” İşte size bir bilmece... Fakirliğe övgüler düzerek saf kitleleri aldatıyorlar! “Bu dünya bir imtihan sahasıdır... Yoksulluğa, acılara dayananlar, öbür dünyada rahat ve huzur içinde yaşayacaklar. Hatta peygamberimize komşu olacaklar” diyor, insanlarımızın beyinlerini yıkıyorlar... “Emeklimizi işçimizi enflasyona ezdirmeyeceğiz!” deniliyor ama durmaksızın artan fiyatlar halkı silindir gibi eziyor. Durum böyleyken, anketlerde “Kararsızların” oranı partilerden daha yüksek çıkıyor. PİAR Şirketi’nin son araştırmasında seçmenlerin yüzde 24.2’si “Bu pazar seçim olsa, oy vermeyi düşündüğünüz parti hangisidir?” sorusuna “Kararsızım” cevabını vermiş... Aynı araştırmaya göre, kararsızlar dağıtılmadan önce CHP’nin oyu yüzde 23.3, AKP’nin oyu yüzde 22.8... Fark yüzde yarım! Yaşanan tüm olumsuzluklara rağmen insanlarımızın önemli bir kısmı hâlâ nasıl kararsız kalabiliyor? Onlar bu ülkede yaşamıyor mu? GÜNÜN SÖZÜ Devlet hazinesinin dibi delikse, çuvallarla para döksen de dolmaz!",https://www.sozcu.com.tr/mansur-yavas-in-metro-hatlari-p107724
Rahmi Turan,Oylar eridikçe iktidar sertleşiyor!,30 Kasım 2024,"İktidar, yoksulluk ve yolsuzlukla değil, sadece muhalefetle mücadele ediyor... Seçilmiş belediye başkanlarını görevden alıp yerlerine kayyum atıyor, sandıkta kaybettiği belediyeleri, devlet gücünü kullanarak metazori geri alıyor. CHP’li belediyelerin açtığı kreşler bile iktidara dert oldu. Valiliklere emir gönderilerek bundan sonra belediyelerin kreş açması yasaklandı. Yani iktidar “Ben yapamadım, başkasına da yaptırmam” diyor! “25 Kasım Kadına Yönelik Şiddeti Mücadele Günü”nde binlerce polisin yolları kapatması, yürüyüş yapmak isteyen kadınları şiddet kullanarak durdurması da iktidarın, hak arayan kadınlara bakış açısını gösteriyor! İktidar, en masum yürüyüşlerden bile korkuyor ve korktukça sertleşiyor! Neden? Altlarındaki koltuk sallanıyor da ondan... Fakat... Tüm bu yapılanlar iktidarı kurtaramaz! AKP ve ortağı MHP’nin oyları, güneş altında kalan karlar gibi eriyor. İnsanların yanan bütçelerinin sıcağına kar dayanmaz! ★★★ Aslında AKP’nin asli görevi, ekonomiyi düzeltip ülkedeki açlığı bitirmek ama bunu yapamıyor! CHP ile uğraşıp her gün yeni bir gündem yaratıyor. Son kreş olayları da gösterdi ki, Saray’ın, Ekrem İmamoğlu ve Mansur Yavaş’ı yıpratma çabaları sertleşerek devam edecek. Yapılan siyasi oyunların, hukuk zorlanarak muhalefete yöneltilen karalamaların, milletin açlığına hiçbir faydası yok! Bu kavgalar kimseyi doyurmaz, insana açlığını unutturmaz! Her şeyden önce hukuk ve ekonomi geliyor... Hukukla birlikte ekonomi düzeltilip insanlar huzur ve refaha kavuşturulmadıkça AKP’nin yeniden iktidar olması mümkün görünmüyor. Kediler trafoya girerse, mühürsüz oylar geçerli sayılırsa, atı alan Üsküdar’ı geçerse, o başka tabii ki... Fakat öyle saçma olayların bir daha yaşanmayacağını düşünüyorum. ★★★ Vatandaşlardan gelen ıstırap dolu mektupları okudukça inanın ki, ağlayasım geliyor. Nasıl bir dert sağanağıdır bu? 86 milyon insanımızın büyük bir çoğunluğu ezilmiş, yıkılmış, umutlarını kaybetmiş durumda... 12 bin liraya ölmemeye çalışan emekliler... 17 bin liraya yarı aç yarı tok yaşayan asgari ücretliler... Çöplüklerden atık toplayan yoksullar... Bu görüntüler koca Türkiye’ye hiç yakışmıyor! Fakat ne yazık ki, ülkemizin gerçeği bu! AKP nasıl kurtulur? Koltuğu sallanan AKP iktidarı, kaybettiği oyları yeniden toparlamak istiyorsa, toplumun içinde bulunduğu bunalım ve çaresizliği görüp bu dramı bitirmesi gerekir... Geçim sıkıntısı, işsizlik ve gelir dengesizliği büyüdükçe, toplumu yapay gündemlerle oyalama çabaları sökmez! İktidarın, sorunları çözme yeteneğini önemli ölçüde kaybettiği görülüyor. Sivil anayasa söylemleri, yeniden başlatılmak istenen çözüm süreci, Öcalan vakası, İstanbul ve Ankara belediyeleri için açılan soruşturmalar, seçilmiş belediye başkanlarının yerine kayyum atamalar, kadın yürüyüşlerinin orantısız şiddetle engellenmesi, cezaevine tıkılan aydınlar, kısıtlanan özgürlükler, hiçbir şey yoksulların açlığını bastıramaz! Peki, kötü gidişata çare ne? AKP nasıl kurtulur? İnanın ki, tek çare erken seçimdir! Düzlüğe çıkmanın başka yolu yok! Tebessüm Balıklar taze mi? Yaşlı bir kadın, balıkçı tezgâhının önüne durup kovanın içinde yüzen balıklara bakarak sorar: “Balıkçı bey evladım. Bu balıklar taze midir?” Balıkçı biraz bozularak cevap verir: “Görmüyor musun hanım teyze? Balıklar suyun içinde canlı canlı dolaşıyor.” “A evlâdım, ben sana canlı mı diye sormadım ki? Taze mi dedim? Bak, ben de canlıyım ama taze miyim?” GÜNÜN SÖZÜ  Akıllı direnişe “Azim” denir. “İnat” ise akılsız direnişin adıdır!",https://www.sozcu.com.tr/oylar-eridikce-iktidar-sertlesiyor-p109002
Rahmi Turan,"İktidarın, CHP’yi yıpratma savaşı!",17 Kasım 2024,"AKP, 22 yıl önce neler vaat ederek iktidara gelmişti, bir hatırlayalım... “3 Y” demişlerdi... Yani, “Yolsuzluk, Yoksulluk ve Yasaklar.” Ülkede bunları yok edip vatandaşa huzur ve refah getireceklerini vaat etmişlerdi, öyle değil mi? Peki, ne oldu? Ne yaptılar? Her şey, dediklerinin tersi oldu... Yolsuzluklar arttı... Yoksulluk derinleşti... Yasaklar ürkütücü bir hal aldı. Ülkeyi içinden çıkılması zor sorunlara mahkûm ettiler. ★★★ Acımasızca artan fiyatlar... Dayanılmaz hale gelen geçim sıkıntısı... Büyüyen işsizlik... Gelir dağılımındaki adaletsizlik... Zenginle yoksul arasındaki büyüyen uçurum... İktidar, halkın yaşadığı güçlükleri geri plana iterek bunlarla uğraşmayı bıraktı, CHP’li belediyelere yoğun bir hücum başlattı. İstanbul ve Ankara Büyükşehir belediyelerinin konser harcamaları tartışma konusu olunca Cumhurbaşkanı Erdoğan’ın “Kamunun hakkını hoyratça yandaşlarına sermaye edenlerin hesabını hukuk önünde sorarız” demesi bir işaret fişeği gibi oldu. İçişleri Bakanlığı ve savcılıklar aynı gün harekete geçti. ★★★ Mesele gerçekten milletin parasını harcayanlardan hesap sormak olsaydı, AKP’li belediyelerin yıllardır usulsüz yaptıkları iddia edilen bir sürü harcamaları da incelenmez miydi? Devletin hemen her kademesinde görülen savurganlıklara “Dur” denilmez miydi? Mesele başka... Amaç, birinci parti durumundaki CHP’yi yıpratmak ve... Cumhurbaşkanlığı yarışında en güçlü iki isim olan Ekrem İmamoğlu ve Mansur Yavaş’ı halkın gözünden düşürmek... ★★★ Hesap yalnızca CHP’li belediyelerden mi sorulur? Haklarında bir sürü iddialar bulunan AKP’li belediyelerin de soruşturulması gerekmez mi? İstanbul ve Ankara başta olmak üzere, diğer birçok il ve ilçe belediyelerinde AKP dönemiyle ilgili usulsüzlükler, kamuyu zarara uğratma, görevi kötüye kullanma gibi iddialar için bir inceleme yapıldı mı? Neden yapılmıyor? İktidara mensup belediye ve kurumların “Hesap vermek” gibi bir yükümlülükleri yok mu? Sadece CHP’li belediyeleri kıskaca almak iktidarı temize çıkarmaz! CHP Genel Başkanı Özgür Özel, iktidarın ilgili makamlara “Araştırın, karıştırın, bunları suça bulaştırın” talimatı verdiğini söylüyor. Özgür Bey, bu iktidarla yumuşama ya da normalleşme olmayacağını artık anlamıştır sanırım! Kimin suçu varsa cezasını çekmelidir! Yıllardır AKP’li belediyelere tek müfettiş yollanmadı... Bu, iktidar belediyelerinin ak pak olduğunu mu gösteriyor? Hayır! Haklarında bir sürü iddia var, fakat incelenmiyor, araştırılmıyor. Ekrem İmamoğlu, İstanbul’da görevi devraldıktan sonra, AKP dönemiyle ilgili usulsüzlük ve görevi kötüye kullanma, yolsuzluk gibi iddiaları inceletmiş, bunlarla ilgili 36 dosya hazırlatmıştı. AKP döneminde İstanbul’da 13 milyar liralık bir kamu zararından söz ediliyordu... Dönemim İçişleri Bakanı dosyalara el koydu, iddiaları bakanlığın araştıracağını söyledi. Peki, ne oldu? O gün, bu gündür, dosyalardan haber yok! Mansur Yavaş, Ankara’da görevi devraldığı vaki, AKP’li Gökçek döneminde Ankapark’ta milletin 800 milyon dolarının savrulup heba edildiğini tespit ederek, AKP’li Belediye Başkanı’nı açıkça suçladı. Ne oldu? Harekete geçildi mi? Herhangi bir dava açıldı mı? Hayır! En babayiğit Belediye Başkanı Mansur Yavaş çıktı, mert bir şekilde kamuoyuna kalem kalem hesap verdi ve “Suçu olan varsa cezasını çekecektir” dedi. İktidar da kendine güveniyorsa, Mansur Yavaş gibi kalem kalem hesap vermeli! Hesap, yalnız CHP’li belediyelerden sorulacak bir şey değildir! GÜNÜN SÖZÜ Yenilik ve değişim faydalıdır. Yeni süpürge pisliği daha iyi temizler!",https://www.sozcu.com.tr/iktidarin-chp-yi-yipratma-savasi-p105129
Rahmi Turan,"İktidarın, barış iklimi diye bir derdi yok!",05 Kasım 2024,"Ülkede barış iklimi, kayyum atamalarıyla oluşturulamaz! Halkın oyları hiçe sayıldıkça moraller bozulur, gerginlik daha da artar! Hiç kimse kendini aldatmasın! Bu iktidarın ülkede barışı sağlamak gibi bir niyeti olmadığı anlaşılıyor. Eğer gerçekten barış istenseydi, hukuk zorlanarak “Kayyum atamaları” devam ettirilmezdi! Sanki özellikle gerginlik yaratılmak isteniyormuş gibi, seçilmiş belediye başkanları peş peşe görevden alınıp yerlerine, AKP’ye yakınlığıyla bilinen kayyumlar tayin ediliyor. ★★★ CHP’li Esenyurt Belediye Başkanı’ndan sonra dün de üç yeni kayyum ataması yapıldı. Halkın yüksek oranda oy vererek seçtiği DEM Partili üç belediye başkanı (Mardin, Batman ve Halfeti, Belediye Başkanları) görevden alınarak onların yerine iktidarın sözünü dinleyecek kayyumlar atandı. AKP, sandıkta kaybettiğini kayyum tayinleriyle geri alıyor! “Böyle demokrasi olmaz!” diyorsunuz                   değil mi? Ee, ülkemizde demokrasi böyle işte! “Biz bize benzeriz” derler ya... Demokrasimiz de bize benziyor!  ★★★ Bölge halkları seçimde, Mardin Belediye Başkanı Ahmet Türk’ü yüzde 57.40...… Batman Belediye Başkanı Gülistan Sönük’ü yüzde 64.52,… Şanlıurfa Halfeti Belediye Başkanı Mehmet Karayılan’ı yüzde 39.45 gibi yüksek oy oranlarıyla seçmişti. Şimdi bütün o oylar ÇÖP oldu. AKP’nin demokrasisi böyle! ★★★ İktidarın ortağı Devlet Bahçeli “Teröristbaşı Abdullah Öcalan Meclis’e gelsin, DEM Grubu’nda terör örgütüne silah bırakması çağrısında bulunsun, biz de onun ‘Umut hakkı’ içim olumlu adımlar atalım” demişti. Cumhurbaşkanı Erdoğan da “Devlet Bey, tavır, konuşma ve siyasetiyle, cesur çıkışlarıyla daima tarihe not düşen, istikamet çizen bir lider” diye onu övmüş, ülkede barışa tarihi bir pencere açıldığını söylemişti.    Ne oldu o sözlere? Birden bire fikir değişikliği mi oldu? ★★★ Son günlerde yaşadıklarımız, Devlet Bahçeli’nin, Abdullah Öcalan’a yaptığı çağrının fazla bir anlam taşımadığını gösteriyor. Anlaşılan o ki, ülkede seçmenin iradesinin hiçe sayılıp baroların “Hukuk dışı” bulduğu uygulamalar devam edecek!  Devlet Bahçeli’nin “Öcalan açılımı” böylece havada kalmış oldu. İktidar kanadının ülkede ekonomik çöküşün yarattığı derin sıkıntıların konuşulup tartışılmasını önlemek için gündem değiştirmeye çalıştığı anlaşılıyor. Özel’in iddiası: “Sertliğin beş katını yapabilirim!” CHP Genel Başkanı Özgür Özel bir televizyon söyleşisinde: “Ben o sert yap diyenlerin dedikleri sertliğin beş katını yapabilirim, hiç sorun yok!” demiş... Bir değil, üç değil, beş kat! Biraz yüksekten uçmuş! Sevgili Özgür Bey... Sana “Beş kat sertlik yap” diyen yok! Sadece “Etkili muhalefet yap, projelerini anlat, halkımıza, insanlara umut ve güven ver. İnandır onları. Tarihi fırsatı kaçırma!” diyen var. Unutmayalım: Bu ülkenin başına neler geldiyse, sertlikten geldi! Adama sormuşlar: Adın ne?” “Mülâyim” demiş... “Sert olsan ne yaparsın ki?” demişler... Tabii ki, mülayim de olma, sert de olma! Fakat gülle gibi ağır ol, etkili ol, güçlü ol! Anlık tepkiler ve sert çıkışlar muhalefet yapmak değildir. “Ben dedim, o dedi” falan filan… İnsanlar bundan sıkılıyor… Kayıkçı kavgasına benziyor bu tür tartışmalar... Halka gelecek aylar, yıllar için güven verici plan ve programlar önemlidir. Milletin umudu CHP’dir. Bunu unutmamak gerekir! GÜNÜN SÖZÜ Gericiliğin olduğu bir ülkede, bilimde ilerlemek hayaldir!",https://www.sozcu.com.tr/iktidarin-baris-iklimi-diye-bir-derdi-yok-p101540
Rahmi Turan,Eğer adalet buysa istemez eksik olsun!,20 Kasım 2024,"Ülkeyi teslim alan öldürücü bir nefret fırtınasının pençesinde gibiyiz... Son derece yetenekli, eğitimlerini birincilikle bitirmiş, istikbal vaat eden gencecik insanlarımız harcanıyor ya da harcanmak isteniyor. Neden? Sadece “Mustafa Kemal’in askerleriyiz” diye slogan attıkları için! Bir de ülkemizde “adalet” olduğunu iddia ediyorlar! Nasıl adalet bu? Eğer adalet buysa, istemez eksik olsun! Yeni mezun teğmenler mezuniyetlerini kutlarken kılıçlarını neden ve kime karşı kaldırmışlar? Ben bu soruyu şaşkınlıkla karşıladım? Mustafa Kemal’in askerleri düşmandan başka kime karşı kılıç kaldırır? Mustafa Kemal yüz yıl önce yurdumuzu işgal eden düşmanlara kılıç kaldırıp onları denize döktüyse, onun bugünkü askerleri ve subayları da sadece düşmana kılıç kaldırırlar! Bunu başka şekilde yorumlamak gerçekçi değildir, zorlamadır! ★★★ Yurt sevgisi ve düzgün yorumlarıyla tanıdığımız Dr. Naim Babüroğlu emekli bir generaldir. SÖZCÜ TV’ye konuşan Babüroğlu, Atatürk yemini eden teğmenlerin ihracının istenmesinin, “Tarihe kara bir leke olarak geçeceğini” söylemekte haklıdır. O teğmenler Atatürk’ün askerleridir. Bu ülkede Atatürk’e bağlılık sunmanın “disiplinsizlik ve ihraç nedeni”  sayılması toplumu yürekten yaraladı, maneviyat yıkıcı bir etki yarattı! Gelen tepkilerden bunu kolayca anlamak mümkündür. Hukukçular, ihraç talebinin bir hukuk faciası olduğunu söylüyor ve bunun “Türkiye Cumhuriyeti’nin kurucusu olan Atatürk’ü ve onun yarattığı Cumhuriyet ilke ve inkılaplarına dayalı devlet yapımızı hedef aldığı” yorumlarını yapıyor. ★★★ Ne yazık ki, “Adalet ve demokrasi iklimi” bozulmuş, hukukun üstünlüğü yerle bir olmuş durumda... Ülkede birlik ve beraberlik isteniyorsa, bu yanlış yoldan dönülmesi gerekiyor. E. General Dr. Naim Babüroğlu: “Millî Savunma Bakanı Yaşar Güler de dahil olmak üzere silahlı kuvvetlerin tüm üst kademesinden Cumhurbaşkanı Erdoğan’ı, bunun bir suç olmadığına yönelik ikna edici yönde bir hareket tarzı beklerdim” diyor. Doğru olan, kararın yeniden değerlendirilmesidir. Eğer adalet ve hukuk dışı bir ceza verilirse, toplumda derin yara açılacak, çağdaş olamamanın utancını yaşayacağız! Dayısı olan kazanıyor! AKP döneminde uygulanmaya başlayan “Mülâkat ayıbı” olanca hızıyla devam ediyor. Cumhurbaşkanı Erdoğan’ın seçim öncesi “Liyakate göre atama yapılacak, mülakat kaldırılacak” sözleri seçimden sonra unutuldu. O günden bu yana yaklaşık bir buçuk yıl geçti ve son verileceği vaat edilen mülakat, daha da yaygın hale geldi. Kamuda görev yapacak kadrolarda olması gereken ehliyet ve liyakat ölçüleri tamamen devreden çıkmış bulunuyor. Yazılı sınavlarda yüksek not alan binlerce aday, mülakatta düşük puan verilerek eleniyor ve onların yerine dayısı olanlar kazanıyor. Sınavlarda birinci olanların, mülâkatta elenmeleri artık sıradan olay haline geldi. “Ülke niye geriye gidiyor?” diye sormanın bir anlamı yok. Ehliyet ve liyakate önem verilmeyen ülkeler hep geriye gider! TEBESSÜM Tek maddelik anayasa! Yeni anayasa tartışmalarına katılan Müjdat Gezen diyor ki: “Bence de anayasa değişikliği yapılmalıdır.  MADDE 1) Baştaki kişi bildiği veya bilmediği her konuda ülkeyi yönetmekte tek yetkilidir ve sorumluluğu yoktur. Görev, baştaki kişi ölünceye kadar devam eder. Bu anayasa, bu madde dahil, tek maddeden ibarettir.” GÜNÜN SÖZÜ Ancak hak ve adaleti her şeyin üstünde tutan yönetimler saygı kazanır!",https://www.sozcu.com.tr/eger-adalet-buysa-istemez-eksik-olsun-p105988
Rahmi Turan,Şaka değil bu! Hepimiz “Casus” olabiliriz!,12 Kasım 2024,"Öyle bir yasa çıkartılıyor ki, Türkiye’de artık herkes casus diye suçlanıp içeri tıkılabilecek! AKP ve MHP oylarıyla komisyondan geçen yasa teklifi bu hafta Meclis Genel Kurulu’nda görüşülecek. “Etki Ajanlığı” denilen tasarının AKP ve MHP oylarıyla kabul edilip kanunlaşacağı kesin! Bu yasa ile iktidar herkesi CASUSLUKLA suçlayabilecek! Teklifte yer alan “Stratejik çıkar”, “Talimat”, “Organizasyon” ve “Devletin iç ve dış siyasi yararları” gibi muğlak ifadeler, insanları keyfi olarak suçlamanın önünü açıyor. Hukuktan ve demokrasiden uzak olan bu çağ dışı yasanın yürürlüğe girmesi halinde; *Toplumun haklarını savunan, ezilen insanların acılarını haber yapan gazeteciler... *Haksızlıkları dile getiren yazarlar... *İnsan hakları savunucuları ve sivil toplum örgütleri... Akademisyenler... *Ve, iktidarın canını sıkan her şey ve herkes hedef alınabilecek! ★★★ Mayıs ayında ilk defa gündeme geldiği vakit tepkiler üzerine geri çekilen yasa teklifi, ufak değişiklikler yapılıp yeniden pişirilerek Meclis’e getirildi.  Düzenlemede “Casusluk ve ajanlık” tanımının kapsamı genişletiliyor, muğlak ifadeler ve belirsiz kavramlar, istenen herkesin “Etki ajanı”, “Casus” olarak yaftalanmasına imkân veriyor. 23 maddelik yasa önerisinde hangi fiillerin suç oluşturacağına dair net kriterlerin olmaması, tasarıyı “keyfiliğe ve kötü niyetli kullanıma açık” hale getiriyor. “İfade özgürlüğü” hakkının da risk altına girdiği düzenlemede, uzun süreli hapis dahil ağır cezalar öngörülüyor. ★★★ Türkiye’de halen 406 cezaevi var ve hepsi lebalep dolu... “Etki ajanı” olarak tutuklanacaklara yer yok. Beki de bunun için 36 yeni cezaevi yapılıyor! 8 milyar 713 milyon lira harcanarak inşa edilmekte olan 36 yeni cezaevinin sonuncusu 2025 yılının aralık ayında bitecek. “Etki ajanı” ya da “Casus” olarak tutuklanacaklara bol bol yer olacak! İktidar “Etki ajanlığı” inadından vazgeçmeyeceğe benziyor! Peki, CHP Genel Başkanı Özgür Özel ne yapıyor? Henüz sesi soluğu çıkmıyor! “Her zorbalığa müsait!” Meclis’te görüşülen “Etki ajanlığı” tasarısı kabul edilip kanunlaştığı zaman hemen herkes tehdit altında olacak! Mesela, Türkiye’den İsrail’e mal götüren gemiler nedeniyle iktidarı protesto ettiniz diyelim. “Devletin iç veya dış yararlarına zarar verdiğiniz gerekçesiyle” mahkemeye sevk edilebilir, “Etki ajanı” olduğunuz gerekçesiyle tutuklanıp hapsi boylayabilirsiniz. “Malatya Kürecik’teki Amerikan üssü İsrail’e istihbarat sağlıyor” diyerek kapatılmasını istediniz... Yine “Etki Ajanı” olarak suçlanabilirsiniz. Diyelim ki, “AİHM kararına uyun, Osman Kavala’yı serbest bırakın” dediniz, “Etki ajanı” olarak suçlanabilirsiniz. Bu örnekler arttırılabilir. DEVA İstanbul Milletvekili Mustafa Yeneroğlu “Etki ajanlığı” tasarısını şöyle eleştirdi: “Yargı bağımsızlığı, Anayasa Mahkemesi ve Avrupa İnsan Hakları Mahkemesi içtihatlarının geçerliliği olmadıktan sonra kanunlar istenilen her türlü zorbalık için müsaittir!” TEBESSÜM Eşeğin akıllısı! Bir vekil adayı seçim nedeniyle köyün birini gezerken, bağlı olduğu değirmeni döndüren bir eşek görmüş. Yanındaki köylüye sormuş; “Bu eşeğin boynundaki zil ne işe yarıyor?” “Efendim, o zil sustuğunda eşeğin durduğunu anlıyorum. Müdahale edince tekrar harekete başlıyor.” “Peki, ya eşek olduğu yerde durup başını sağa sola sallarsa nereden anlayacaksın durduğunu? “Anlayamam ama sizin gibi akıllı eşek ne gezer buralarda...” GÜNÜN SÖZÜ Hekimi ve hâkimi olmayan bir ülkede yaşamak azaptır!",https://www.sozcu.com.tr/saka-degil-bu-hepimiz-casus-olabiliriz-p103657
Rahmi Turan,Ülkede bir oyun mu sergileniyor?,06 Kasım 2024,"“Kürt kardeşlerimiz...” Evet, bu ifadeyi MHP lideri Devlet Bahçeli dün partisinin grup toplantısında konuşurken kullandı ve “Türkiye’de Kürt sorunu yoktur” dedi. İyi de, iktidarın büyük ortağı AKP’nin Devlet Bahçeli’ye pek aldırış etmediği görülüyor. İktidar, onun “Kardeşlerimiz” dediği ve bölge halklarının büyük oy farkıyla seçtiği Belediye Başkanları’nı neden görevden alıp yerlerine “Kayyum-Kayyım” tayin ediyor? Neden Kürt kardeşlerinin iradesine saygı göstermiyor? Lâfla kardeşlik olmaz! Gerçekçi olalım... Tüm Türkiye ‘çözüm’ beklerken Kürt seçmenin kullandığı oyların çöpe atılması ve seçtiği Belediye Başkanları’nın görevden alınması, başlı başına bir “Kürt sorunudur!” Hal böyle olunca, “Bize saygı duymuyorsanız neden seçim yapıyorsunuz?” diye sormak Mardin, Batman, Şanlıurfa Halfeti seçmenlerinin hakları oluyor. İstanbul’da hapse atılan Esenyurt Belediye Başkanı Prof. Dr. Ahmet Özer de Kürt kökenlidir. ★★★ MHP lideri Devlet Bahçeli’nin “Öcalan gelsin, Meclis’te konuşsun” çağrısıyla başlayan “çözüm süreci beklentisi” kayyum atamalarıyla rafa kaldırıldı. Görevden alınan Mardin Belediye Başkanı Ahmet Türk aslında barışı savunan, bilge bir kişi olarak tanınıyor. Daha bir hafta kadar önce, Cumhurbaşkanı Erdoğan’ın yardımcısı Cevdet Yılmaz ile Ahmet Türk, Diyarbakır’da “Yıldız” ve “Şenyaşar” aileleri arasındaki husumeti bitirmek için el ele verip “Barış elçiliği” yapmışlardı. Ahmet Türk, yaklaşık bir hafta önce “Cici” idi, bir hafta sonra “Öcü!” oldu! ★★★ Devlet Bahçeli dün de grup toplantısında “Sözümün arkasındayım. Öcalan gelsin Meclis’te konuşsun” dedi. Bir teröristin Meclis’te konuşma yapma düşüncesi bile rahatsız edici. Ciddi ve güçlü bir devlet, 40 bin kişinin katili olan kanlı bir teröristi, Millet Meclisi’nde konuşturmaz! “Acaba iktidar ve ortağı, dikkatleri dağıtmak, büyük ekonomik sıkıntılar içindeki millete, çektiği acıları unutturmak için bir oyun mu sergiliyor?” diye düşünmeden edemiyoruz. “Kan beynime çıkıyor!” Pazartesi günkü yazımda Engin Alan’ın “Abdullah Öcalan şu anda zavallının biridir” şeklindeki sözlerini naklederken ondan “Emekli Tümgeneral” diye bahsetmişim. Engin Alan, terörist başı Öcalan’ın Kenya’da yakalandığı 1999 yılında tümgeneral rütbesiyle Özel Kuvvetler Komutanı idi… 2000 yılında “Korgeneral” oldu ve 2005 yılında “Korgeneral” rütbesiyle emekliye sevk edildi. Engin Alan emekli olduktan sonra, FETÖ’cü savcıların açtığı davada önce 18 yıl hapis cezasına çarptırıldı, sonra yeniden yargılanarak beraat etti. 2011 yılında MHP’den milletvekili seçilen Engin Alan o tarihte cezaevinde yatıyordu. Ancak 2014 yılında yemin ederek Meclis çalışmalarına katılabildi. Dönem sonunda bir daha aday olmayıp köşesine çekildi. PKK ile dağlarda mücadele ettiği yıllarda yakın silah arkadaşlarını kaybeden Engin Alan Paşa “Ben Türk milliyetçisiyim, Atatürk milliyetçisiyim. Meclis’ küründe ‘Kürdistan’ ‘Sayın Öcalan’ diye konuşanları gördükçe, beynime kadar kan çıkıyor” diyor. TEBESSÜM “Zaten yaşamıyoruz ki!” Temel, arkadaşı Dursun’a “İnan ki, bu enflasyon beni hiç korkutmuyor!” der. Dursun şaşkın bir şekilde: “Enflasyondan korkulmaz mı yaa? Hepimizi mahvediyor!” diye itiraz edince Temel: “Bak arkadaşım” der “Zaten yiyemiyoruz, içemiyoruz, giyinemiyoruz, gezemiyoruz, ısınamıyoruz, barınamıyoruz, yaşamıyoruz! Enflasyondan neden korkayım ki?” GÜNÜN SÖZÜ Ülkede gidişat iyi değil ama umutlarımız hiçbir zaman bitmemeli!",https://www.sozcu.com.tr/ulkede-bir-oyun-mu-sergileniyor-p101894
Rahmi Turan,Türk futbolunun acınacak hali!,23 Kasım 2024,"Sevgili okurlar... Ülkede vahşi çığlıklar arasında sesimizi duyurmaya çalışan karıncaya benziyoruz. Ne kadar yazsak-çizsek yeteri kadar duyuramıyoruz. Geri kalmışlığımızın bir sebebi de okuma ve öğrenme, bilgi edinme alışkanlığı zayıf olan bir toplum olmamız... Hemen her alanda, ekonomide, eğitimde, sporda, perişanlığı yaşıyoruz. Salı gecesi Milli Futbol Takımı’mızın, Avrupa’nın en zayıf birkaç takımından biri olan Karadağ karşısında hezimete uğrayışını seyrederken inanın ki, utandım! Tel tel dökülüp perişan olduğumuz maçta yediğimiz üçüncü golden sonra televizyonu kapattım. Sinirlerim daha fazla bozulmasın diye maçın gerisini izlemedim. Daha sonra maçı 3-1 kaybettiğimizi öğrendim. ★★★ Türk futboluna büyük emekleri geçen eski federasyon başkanlarından Mustafa Kemal Ulusu, maçtan sonra bana gönderdiği mesajda şöyle diyor: “Türk Milli Takımı, Avrupa’nın çok zayıf takımı Karadağ karşısında hezimete uğradı ama bence daha önemlisi “U-19 ve U-20” Ümit Milli takımlarımızın da perişan durumu! Neden böyle? Türk futbolunun alt yapısını bitirdiler de ondan! Nerede o Fenerbahçe’nin, Beşiktaş’ın, Galatasaray’ın Trabzonspor’un ve diğer tüm takımların süper gençleri? Onların yerine bir alay Afrikalıyı ve diğer yabancıları doldurdular. Onlara milyon dolarları verdiler. Sonunda kulüplerin hemen hepsi mali yönden krize girdi! Bu ülkede Spor Bakanı ve Türkiye Futbol Federasyonu Başkanlığı ehil ellere teslim edilmediği sürece, yüz kızartıcı başarısızlıklar devam edecektir. Türk futbolunun nasıl kurtulacağını yıllardır yazıyor ve söylüyorum. İstenirse formülünü de verebilirim ama kime, kimlere?” ★★★ Mustafa Kemal Ulusu haklı... Ülkede Bakan’ı da, Federasyon Başkanı’nı da Türk futbolundan çok kendi koltuğunu düşünüyor! Bütün dertleri bu... Federasyon Başkanı İbrahim Hacıosmanoğlu geçenlerde birtakım açıklamalar yapmıştı. Benim en çok ilgilendiğim sözleri “Süper ligde, yabancı futbolcu sayısını serbest bırakacağız!” demesi oldu! Yani, bir takım 11 yabancı futbolcuyla sahaya çıkabilecek! İnsafınız kurusun! Böyle bir durum, zaten topallayan Türk futboluna saplanan yeni bir hançer olacak! Şu anda zaten her takımda, çoğu Afrikalı, 8 yabancı futbolcu oynuyor. Takımlarda yer alan Türk futbolcuların sayısı ise sadece 3... Bu 3 futbolcu da mı battı size? Ayıptır yaa! Ülkede doğru olan ne var ki, Futbol Federasyonu doğru olsun? Devenin öyküsü gibi... “Sırtın eğri” demişler, “Nerem doğru ki?” demiş... Bizimki de o hesap! Yusuf Kenan Küçükaslan Türkiye’nin ilk doktor terzisi olan Yusuf Kenan Küçükaslan’a önceki gün veda ettik. İstanbul-Yeniköy mezarlığında toprağa verilen Yusuf Kenan, hayatı boyunca iğne ile ipliği dans ettirerek binlerce elbise dikmişti. Müşterileri arasında Cumhurbaşkanları, Başbakanlar, Bakanlar ve Türkiye’nin en ünlü işadamları vardı. İngiltere’de “Tailor And Cutter” akademisinde doktora düzeyinde eğitim alarak Türkiye’nin ilk doktor terzisi unvanını kazanmıştı. Malatya’da bir kabak tarlasında doğan, 6 aylık bebek iken babasını kaybeden Yusuf Kenan’ın hayat hikâyesini anlattığı “İğne İle İpliğin Dansı” adlı kitabı, basıldığı tarihte büyük ilgi görmüştü. Kitabın tüm gelirlerini doğduğu yer olan Malatya’da Eğitim Vakfı’na bağışlayan Yusuf Kenan, ayrıca kendi adını taşıyan “Yusuf Kenan Anadolu Lisesi”ni yaptırmış ama bu ona yetmemişti... Ülkenin eğitimle kalkınabileceğini bildiği için Malatya’da ikinci okulu annesi Nazife Küçükaslan ve babası Mustafa Küçükaslan adına yaptırmıştı. Büyük bir yurtsever ve gönlü zengin bir hayırseverdi. Eşi Filiz Hanım ve evlatları Kerem, Aslı ve Seda’da ile tüm yakınlarına baş sağlığı diliyorum. Allah rahmet eylesin ve mekânı cennet olsun. GÜNÜN SÖZÜ Hayat bir merdiven. Kimi yukarıya çıkar, kimi aşağıya iner!",https://www.sozcu.com.tr/turk-futbolunun-acinacak-hali-p106892
Rahmi Turan,“İnsan 130 yaşına kadar yaşayabilir!”,25 Kasım 2024,"17 Kasım günü 110 yaşında kaybettiğimiz Muazzez İlmiye Çığ, Türkiye’nin aydınlanma mücadelesinde önde gelen Cumhuriyet kadınıydı. Büyük bir Atatürkçü idi. Ona “Sümer Kraliçesi” diyorlardı. Hayatı boyunca Sümer, Asur ve Hitit uygarlıkları üzerine çalışmış, 5000 (Beş bin) yıllık Sümer tabletlerinin çözümlenmesi ve yayınlanmasında önemli katkılarda bulunmuştu. Dile kolay... Tam 110 yıl yaşadı ve arkasında çok sayıda eserle birlikte onurlu bir isim bıraktı. ★★★ Muazzez İlmiye Çığ’ın uzun yaşamı bana, Cumhuriyet döneminin en önemli iş adamlarından biri olan rahmetli Nejat Eczacıbaşı’nı hatırlattı. 31 yıl önce (1993 yılında) 80 yaşında kaybettiğimiz Nejat Eczacıbaşı zaman zaman bizleri Boğaziçi’ndeki deniz manzaralı, görkemli köşküne davet eder, genç gazetecilerle sohbet etmeyi severdi. Kültürlü, bilgili, nazik bir iş adamıydı. Şimdi “Nejat Bey’in, Muazzez İlmiye Çığ’ın ölümüyle ne ilgisi var?” diyeceksiniz. İlmiye Çığ hanımefendinin 110 yıl yaşaması, Nejat Eczacıbaşı’nın ilginç sözlerini hatırlattı bana... Nejat Bey bir sohbet sırasında “Biliyor musunuz çocuklar, bir insan 110 yaşına kadar, hatta daha fazla yaşayabilir” demiş ve “Ben şahsen insanların 130 yaşına kadar yaşayabileceğine inanıyorum” diye eklemişti. Merakla “Nasıl?” diye sormuştuk, şunları anlatmıştı: ★★★ “Allah, yarattığı her canlıya bir ömür biçmiştir. Şöyle ki: At 30 yıl, kedi-köpek 15 yıl, fil 80 yıl, kaplumbağa 150 yıl yaşar. Allah insana da bir ömür biçmiştir; 130 yıl... Ben her insanın da 130 yıllık bir ömürle dünyaya geldiğine inanıyorum. Unutmayın! 130 yıl, hatta daha fazla yaşayan insanlar da vardır. Ancak... İnsan ömrünü dış etkenler azaltıyor. Örnek olarak, sigara, içki... Hava kirliliği, gürültü, stres, kötü beslenme, fazla kilo... En önemli etkenlerden biri de hareketsizliktir. Ne yapıyoruz biz? Sabah kalkıp otomobile biniyoruz... İşyerimizde akşama kadar oturarak çalışıyoruz. Daha sonra, yine otomobille eve dönüp televizyonun karşısına kuruluyoruz. İnsan ömrü de bu yüzden kısaldıkça kısalıyor!” ★★★ Nejat Eczacıbaşı’na göre genç kalarak uzun yaşamanın sırrı spor yapmakta ve yemeye-içmeye özen göstermekte yatıyor. Büyük bir iş adamı olduğu kadar, gerçek bir bilge kişi olan Nejat Bey’i rahmetle anıyorum. Muhteşem Cumhuriyet kadını Muazzez İlmiye Çığ hanımefendiye de Allah’tan rahmet iliyorum. Nur içinde yatsınlar.  Müjdat Gezen’den AKP’ye: “Beni korkutamazsınız!” Müjdat Gezen hem üzgün, hem de biraz kızgın... “Ben, ikinci partinin davalarıyla yılmam” diyor. Usta sanatçının “İkinci parti” dediği AKP tabii ki... İktidar partisi Müjdat Gezen’in AKP’ye hakaret ettiği iddiasıyla 50 bin liralık tazminat davası açmış, dava ilk duruşmada, bir dakika bile sürmeden karara bağlanıp sanatçı 50 bin lira tazminat ödemeye mahkûm edilmişti... AKP, kısa bir süre önce ikinci davayı açtı. Bu defa istenen tazminat 250 bin lira! Peş peşe açılan davalara sert tepki gösteren Müjdat Gezen şöyle diyor: “Ey Adaleti Kaldırma Partisi bana 50 bin liralık dava açmıştınız. Sizi kesmemiş olacak ki, aynı meseleden dolayı 250 bin liralık bir dava daha açmışsınız... Tabii ki, bu parayı size ödemeyeceğim! Okuluma hacze geleceksiniz ve kara tahtaları, öğrenci sıralarını haczedeceksiniz. Ama size hak veriyorum. Ben bir halk sanatçısıyım. Siz halktan da, benden de korkuyorsunuz. Ama halk da, ben de sizden korkmuyoruz. En son seçimlerde bunu anlamış olacaksınız ki, hâlâ uslanmıyorsunuz. Hodri meydan... Çünkü sizden korkmuyorum!” GÜNÜN SÖZÜ Hayat, en güçlü kişileri bile öğüten bir değirmendir!",https://www.sozcu.com.tr/insan-130-yasina-kadar-yasayabilir-p107415
Rahmi Turan,Kayyum ayıbı!,02 Kasım 2024,"Ülke nüfusunun en az yarısı aç... İktidara yıllardır oy verenler bile artık yılmış, bezmiş, umutlarını kaybetmiş durumda! İnsanlar yoksulluk içinde kıvranırken, büyüyen, gelişen yerlerimiz de var! Mesela, hapishanelerimiz büyüyor! Adalet Bakanlığı harıl harıl yeni cezaevi inşa ettirmekle meşgul... Halen 403 cezaevimizde 342 bin hükümlü ve tutuklu yatıyor. Fakat sığmıyorlar. Bu nedenle 2026 yılına kadar 34 yeni cezaevi açılacak... Yoksulluk arttıkça suç oranları da büyüyor ve cezaevleri yetmez hale geliyor. Başta ekonomi olmak üzere, ülkenin artan sorunlarına çözüm getiremeyen iktidar, milleti suni gündemlerle oyalıyor, sandıkta kaybettiklerini yargıyla geri almaya çalışıyor! “Hukuk mu? Demokrasi mi?” dediniz. Çok beklersiniz! Unutun onları artık... Hele Meclis komisyonlarında görüşülen bir yasa tasarısı var ki, evlere şenlik! Siyasi çevrelerin “Etki Ajanlığı” dediği yasa çıktıktan sonra görün siz... Yapılmakta olan 34 yeni cezaevi de yetmeyecek, yeni yeni cezaevlerinin inşası hızla devam edecek! AKP iktidara geldiğinde tutuklu ve hükümlü sayısı yaklaşık 52 bin idi. Bugün bu rakam yaklaşık 6 kat artarak 342 bine yükselmiş durumda! ★★★ Önceki gün Silivri Cezaevi, yeni bir misafirini ağırlamaya başladı. PKK terör örgütüne üye olduğu iddiasıyla CHP’li Esenyurt Belediye Başkanı Prof. Dr. Ahmet Özer tutuklanıp içeri atıldı! Özer, 31 Mart seçimlerinde, Türkiye’nin en kalabalık ilçesi İstanbul Esenyurt’ta halkın yarısının oyunu alarak belediye başkanı seçilmişti. Savcılık ona “Temiz kâğıdı” vermiş, seçime katılmasında yasal bir engel görmeyen Yüksek Seçim Kurulu da mazbatasını vermişti. Ne olduysa, nasıl olduysa, seçimden 7 ay sonra “Yahu bu adam terör örgütü üyesi. Atalım içeri” dediler. 7 ay önce tertemizdi, şimdi mi kirlendi? ★★★ PKK terör örgütü üyesi olduğu iddiasıyla tutuklanıp hapse atılan Prof. Dr. Ahmet Özer’in yerine, İçişleri Bakanlığı “kayyum” olarak hemen İstanbul Vali Yardımcısı Can Aksoy’u atadı. Bu olayın, İstanbul Büyükşehir Belediye Başkanı Ekrem İmamoğlu’na bir gözdağı olduğunu iddia edenler de var. Kayyum atanan Can Aksoy aslında Beyoğlu Kaymakamı idi. Ahmet Özer’in tutuklanmasının ardından bir gecede “Vali Yardımcısı” yapıldı ve oradan da Esenyurt’a “Kayyum” atandı. Başkanlık koltuğuna oturarak göreve başlayan Can Aksoy, sosyal medyada Cumhurbaşkanı Erdoğan’la çektirdiği fotoğrafını göstererek, “Devletimizin emrindeyiz, Erdoğan’ın yanındayız” notu paylaştı. AKP, seçimde kaybettiği Esenyurt Belediyesi’ni böylece geri almış oluyor. Bunun da adına “Demokrasi, hukuk, adalet” diyorlar! Ne diyelim? Bizdeki adalet böyle işte! Özgür Özel nihayet anladı! CHP’li Esenyurt Belediye Başkanı Ahmet Özer’in yerine “Kayyum” atanması, ona oy veren halkın iradesinin yok sayıldığını gösteriyor! Hukuk konusunda ne yazık ki kan kaybetmeye devam ediyoruz. İktidar, bir yandan Bebek Katili Abdullah Öcalan’ı Meclis’te konuşmaya davet ediyor, bir yandan da, millet iradesiyle seçilen bir belediye başkanı tutuklanıp hapse atılıyor! Doğal olarak, bu duruma CHP Genel Başkanı Özgür Özel de, İstanbul Büyükşehir Belediye Başkanı Ekrem İmamoğlu da sert tepki gösterdi. Sırada İmamoğlu’nun olduğu söylentileri de var. Siyasi kulislerde “Ahmet Özer’in tutuklanması, İmamoğlu’na gözdağıdır. Onun 2 yıl 7 aylık hapis cezası onaylanacak ve siyaset dışı kalması sağlanacak. Böylece 2028 seçimlerinde Cumhurbaşkanlığı’na aday olamayacak.” yorumları yapılıyor. Esenyurt’ta düzenlenen mitingde konuşan CHP Genel Başkanı Özgür Özel: “Burada darbe yapıldı. Bu kirli oyuna karşı İstanbulluların iradesini savunacağız.” dedi. Özgür Özel, kısa bir süre önceye kadar siyasette “yumuşamayı, nomalleşmeyi” savunuyordu. Yanıldığını ve bu iktidarın lügatında “yumuşama” diye bir sözcük olmadığını nihayet anlamış olmalı! GÜNÜN SÖZÜ Tarih, iktidarların tarihten bir türlü ders almadığını gösteriyor!",https://www.sozcu.com.tr/kayyum-ayibi-p100708
Rahmi Turan,“Alınlarını karışlarız” demek yetmez!,03 Kasım 2024,"İktidarın vaat ettiği “Türkiye Yüzyılı” bu mu? Bir yanda korkunç pahalılık, açlık ve sefalet var. Diğer yanda ise anayasa ve demokrasinin tüm değerleri bir bir yok ediliyor! “Türkiye Yüzyılı” dedikleri buysa “İstemez, eksik olsun!” İktidar, seçimde kaybettiği Esenyurt belediyesini, kayyum atayarak geri aldı. Bunun bağımsız bir soruşturma ve yargılamadan çok, siyasi bir hesaplaşma olduğunu artık sokaktaki çocuklar bile biliyor! Ekonomide çaresiz kalan ve sorunları çözmek için bir şeyler üretemeyen MHP destekli AKP iktidarı şimdi eski taktikleri uyguluyor: “Böl-parçala-yönet” CHP böyle hizaya getirilmek isteniyor. Özgür Özel, Ekrem İmamoğlu ve Mansur Yavaş üçlüsünü birbirine düşürerek ana muhalefet partisini “yumuşak bir muhalefete dönüştürme” çabalarının devam edeceği anlaşılıyor. CHP kurmayları, iktidarın ilan ettiği “Türkiye Yüzyılı”nın artık “Kin ve İntikam Yüzyılı”na dönüştüğünün farkında... Esenyurt Belediye Başkanı’nın tutuklanmasından sonra sıranın Ekrem İmamoğlu’na geldiğini iddia edenler var. Özgür Özel bu iddialara “Alınlarını karışlarız!” diye tepki gösterdi ama bu yetmez! Hukuk dışı oyunlara yönelen rakiplerine karşı akılcı olmak, “A ve B” hatta “C” planları yapmak gerekir. CHP her ihtimali hesaplamalı, oyuna düşmemeli, diri olmalı, iri olmalı! Özgür Özel, “Ben Cumhurbaşkanlığı’na aday olmayacağım” diye net ve kesin açıklama yaptı. Bu iyi ama kim aday olacak? Parti içindeki çekişmelerin bitmesi, birliğin sağlanması için bunun belirlenmesinde fayda var. ★★★ Özgür Özel, 31 Mart Belediye Seçimleri’nde büyük başarı kazandı. Fakat seçimi takip eden aylar hatalarla geçti. Millet ondan “Erken seçim” için hemen baskı kurup iktidarı zorlamasını bekliyordu. O ise tam tersini yaptı. “Normalleşme” diye boş yere AKP Genel Başkanı’nın peşine takıldı, rakibine zaman kazandırdı. Özgür Özel’in artık tüm hatalarını anlamış olması gerekiyor. Bu iktidarla “yumuşama” ya da “normalleşme” olmaz! Meclis’te “Etki ajanlığı” denilen “antidemokratik” bir yasa tasarısı var. Bu tasarı kanunlaştıktan sonra işler daha da sertleşebilir ve tutuklamalar artabilir! Özgür Özel, AKP için “Alınlarını karışlarım” demekle yetinmemeli, her şeyi göze alan iktidarın hamlelerine ve İmamoğlu’nu siyasetten tasfiye operasyonuna karşı akılcı planlar yapmalı! CHP’de “vefa” nereye gitti? CHP yönetiminin, eski Genel Başkanı Kemal Kılıçdaroğlu’nun “AKP iktidarı ile müzakere edilmez, mücadele edilir” sözünü dinlemesi gerekirdi. Dinlemediler ve yerel seçimlerde aldıkları yüksek oy oranının hakkını vererek etkili bir muhalefet yapmak yerine, Saray’la el sıkışıp iktidara zaman kazandırdılar. CHP yönetimi yanlışta devam ediyor ve uyarılarını dinlemediği Kılıçdaroğlu’nu bir hasım gibi görüyor nedense... Kılıçdaroğlu’nun şoförlüğünü yapan personelin mesai ücretinin kesilmesi ve korumaların yemek parasının ödenmeyeceğine karar verilmesi küçük hesaplardır ve Kılıçdaroğlu’nun emrindeki iki otomobili CHP Genel Merkezi’ne iade etme kararı alması bunun sonucudur! Eski bir Genel Başkan’a saygı göstermek gerekmez mi? Nerede kaldı vefa, nerede kaldı CHP’nin büyüklüğü? Cevabı zor sorular! İsviçre’deki uluslararası bir toplantıda, misafir Dışişleri Bakanı, İsviçreli Bakan’a: “Merak ettim ekselans” der “Sizin deniziniz de, gemileriniz de yok. Neden Denizcilik Bakanlığı’nız var?” İsviçreli Bakan gülümser: “Olabilir dostum. Sizde de adalet olmadığı halde neden Adalet Bakanlığı var?” GÜNÜN SÖZÜ Adaletsizliğin olduğu bir ülkeye huzur ve refah uğramaz!",https://www.sozcu.com.tr/alinlarini-karislariz-demek-yetmez-p100960
Rahmi Turan,Teğmenler olayı!,19 Kasım 2024,"Yağmur gibi tepki yağıyor! Hiç böylesini görmemiştim... İnsanlarımız çok kızgın, burunlarından soluyor gibi... “Mustafa Kemal’in askerleriyiz” diye Ata’ya bağlılıklarını bildiren yeni mezun teğmenlerin “Ordudan ayırma cezası verilmesi istemiyle” Yüksek Disiplin Kurulu’na sevk edilmesi kamuoyunda öfke yarattı! ★★★ Haksızlığa uğrayan teğmenler konusunda beni telefonla arayanlardan biri, büyük bir yurtsever olarak tanıdığım Emekli Albay Tahsin Ataizi idi... Telefonda konuşurken sesi titriyordu. Ağlamamak için kendisini güç tuttuğunu anlıyordum... “Emekliyim ama emeklemiyorum ve inan ki, çıldırmak üzereyim… Mustafa Kemal’in askerleriyiz’ demek ne zamandan beri suç oldu üstadım?” diye sordu. Sesim boğazımda düğümlendi, cevap veremedim. Ülkemizde böyle bir suç ilk defa icat edildi ne yazık ki... Milletin sevgiyle bağrına bastığı bu teğmenler aslında ülkeyi yönetenler tarafından da takdir edilmesi gerekirdi. Fakat bu olmadı. Cezalandırma yolunu seçtiler. “Mustafa Kemal’in askerleriyiz” diyen dönem birincisi Teğmen Ebru Eroğlu ile Teğmen İzzet Talip Akarsu’ya “Türk Silahlı Kuvvetleri’nden ayırma istemiyle” Disiplin Kurulu’na sevk edildiklerine ilişkin tebligat gitti. Son kararı 25 Kasım’da Yüksek Disiplin Kurulu verecek. Dilerim aklıselim (sağduyu) galip gelir. ★★★ “Tepki yağıyor” demiştim... Bunlardan birkaç örnek vermek istiyorum. Şöyle diyorlar: “Ayıptır, yazıktır, günahtır!” “Bu karar, tüm Atatürkçü gençliğin yüreğinde derin bir yara açacaktır!” “Yurtsever teğmenlere reva görülen bu hukuksuz, zulmedici davranıştan utanıyoruz!” “Toplumun moral gücüne, maneviyatına indirilen bir darbedir bu!” “Türk ulusunun Atatürk sevgisine karşı böyle tahripkâr davranmanın zararı büyük olacak!” ★★★ Gerçekten insanların yüreklerinde öfke kıvılcımları yaratmanın kime ne faydası var? Devlet kademelerinde böyle bir kararın yaratacağı zararları düşünen kimse yok mu? Mesela Milli Savunma Bakanı Yaşar Güler... Daha önce Genelkurmay Başkanlığı yapmış emekli bir orgeneral... Bakan Bey’in, teğmenlerin “Mustafa Kemal’in askerleriyiz” demelerinin suç olmadığını Cumhurbaşkanı Erdoğan’a ve teğmenlere karşı tepkiyi tetikleyen Devlet Bahçeli’ye anlatması ve onları ikna etmesi gerekirdi... Fakat o bunun tam tersini yaptı, “Disiplin her şeyden önce gelir” diyerek teğmenlere sahip çıkmadı. Kim bilir? Belki de makamını kaybetme endişesiyle yaptı bunu... Bir generalin, istikbal vaat eden yurtsever gençlere karşı şefkatli olması gerekirdi, diye düşünüyorum. Teğmenler “Biz Erdoğan’ın askerleriyiz” deseler ne olurdu? Kara Harp Okulu Mezuniyet Töreni, sonrasında kılıç çekerek “Mustafa Kemal’in askerleriyiz” sloganı atıkları için Yüksek Disiplin Kurulu’na sevk edilen dönem birincisi Teğmen Ebru Eroğlu ve Teğmen İzzet Talip Akarsu aslında hiçbir suç işlemiş değil... Onlar ve diğer tüm yeni mezun teğmenler, sadece milli duygularını ve Atatürk’e bağlılıklarını dile getirdiler... Fakat “Türkçü ve Atatürkçü” olduğunu söyleyen MHP Genel Başkanı ve iktidar ortağı Devlet Bahçeli’nin teğmenler aleyhindeki sert sözlerinden sonra olay tersine döndü, teğmenler disiplinsizlikle ve “Darbe teşvikçisi olmakla” suçlandı, haklarında soruşturma başlatıldı! Bir okurum, gönderdiği mektupta: “Teğmenler Mustafa Kemal’in askerleriz’ yerine ‘Erdoğan’ın askerleriyiz’ diye slogan atsalardı yine ordudan atılmaları için disipline sevk edilecekler miydi?” diye sordu. Gerçekten ilginç bir soru. Buna teğmenleri disiplinsizlikle suçlayan eski Genelkurmay Başkanı Emekli Orgeneral ve şimdiki Millî Savunma Bakanı Yaşar Güler’in cevap vermesini bekliyorum! Olaya “Disiplinsizlik” diyebilecek miydi? GÜNÜN SÖZÜ İktidar sahiplerinin hakkaniyet bilincinin adına “Vicdan” denir!",https://www.sozcu.com.tr/tegmenler-olayi-p105701
Rahmi Turan,Fazla sabır insanı çatlatır!,16 Kasım 2024,"Ekonomik çöküntüyü önleyemeyen, enflasyonla baş edemeyip halkı yoksulluğa sürükleyen iktidar, ülkenin gündemini değiştirmek için çareyi hukuk dışı yollarda arıyor! Enflasyonu durduramıyor ve halkı yoksulluktan kurtaramıyorlar ama muhalefeti yıldırmak, milleti susturmak için her şeyi yapıyorlar! Halkın iradesine de saygı gösterdikleri yok! Seçilmiş belediye başkanlarını görevden alıp yerlerine Kayyum (Kayyım) atamak, Teröristbaşı Öcalan’ı Meclis’te konuşmaya davet etmek, “Etki Ajanlığı” diye bir yasa tasarısı düzenleyip, yeni yeni suçlar icat etmek... Bunlar hep iktidarı kaybetme korkusuyla yapılan antidemokratik işler... Şimdi de İstanbul ve Ankara Büyükşehir Belediyeleri ile Beykoz Belediyesini kıskaca aldılar. CHP Genel Başkanı Özgür Özel, iktidarın bu tutumunu eleştirirken “İçişleri Bakanlığı’na, Adalet Bakanlığı’na, Çalışma Bakanlığı’na ‘Gidin, suç bulun, bulamazsanız bir şey uydurun!’ talimatı verildiğini biliyoruz!” dedi. Çok ciddi bir iddia ve vahim bir durum! ★★★ Gelelim, iktidara muhalif olan herkesi “Sen etki ajanısın, casussun” diye sindirip baskı altında tutmayı amaçlayan korkunç tasarıya... Kamuoyunda yoğunlaşan tepkiler üzerine “Etki Ajanlığı” yasa teklifi “ikinci defa” Meclis’ten geri çekildi, fakat... Bir süre sonra aynı tasarı ufak tefek değişikliklerle yeniden pişirilip “üçüncü defa” önümüze sürülebilir! Türkiye, ne yazık ki, halkın iradesine dayalı, özgürlükçü bir hukuk devleti olmaktan uzaklaştırılarak AKP iktidarının siyasi çıkarlarına göre şekillendirilmek isteniyor! ★★★ Ekonomiyi yönetenler bile, enflasyonun tek haneli rakama düşeceği tarihin 2026 yılı ortaları ya da sonları olduğunu belirtiyor. Peki, bu kesin mi? Hayır, hiç bir garantisi yok! İktidarın “Evdeki hesapları çarşıya uymayabilir!” Önüne geleni ezen, yutan bir canavara benzeyen enflasyonu önleyemeyen iktidar sürekli olarak halktan “SABIR” istiyor. Sabır iyi de, nereye kadar? İnsanlar çok fakir... Dayanılmaz sıkıntı içindeler... İktidar her defasında vatandaştan sabır istiyor.Fakat unutmamak gerekir: Çok sabır, sonunda insanı çatlatır! Toplum neredeyse o noktaya geldi! Alnı secdeye düşenlerin iktidarında yaşananlar! Başbakanlığı döneminde yaptığı hatalar nedeniyle Gelecek Partisi lideri Ahmet Davutoğlu’na soğuk bakarım. Fakat, İzmir’deki yangında hayatlarını kaybeden beş masum yavru için yaptığı konuşmayı beğendim. En küçüğü bir, en büyüğü beş yaşında olan talihsiz beş kardeşin ölümüyle ilgili olarak duyarsız bir açıklama yapan AKP’li Özlem Zengin’e tepki gösteren Davutoğlu’nun sözleri, en katı yürekli siyasetçilerin bile kafalarına dank edecek nitelikte! “Alnı secdeye düşenlerin iktidarında bunları mı yaşayacaktık?” diyen Davutoğlu şöyle devam ediyor: “Çocuklarımızı koruyamadık! Allah’ın bu millete ve hepimize emaneti olan beş can... İsimleri bile sanki kaderin onlara yaşattıklarıyla uyumlu: Nefes, Peri, Miraç, Masal ve Bulut... Siyasetimiz demek güçlü değildi ki, bu masumlara sahip çıkamamışız! Meclis’te bir ses ‘Her şeyi paraya bağlıyorsunuz, bunun arkasında başka sebepler var’ diyor, yakışmıyor. Neyse sebep izah edin ama böyle demeden önce acıyı yüreğinizde hissedin. Bir damla gözyaşı dökün! ‘Eksik yaptık’ demiyorlar, her zaman bir mazeretleri var. Bu beş canın hesabını nasıl vereceğiz? Efendim, paraymış mesele! Siz hiç aç yatan çocukları gördünüz mü? Ne zamandan beri varoşlara gittiniz?” Davutoğlu haklı. İktidar millete “En az 3 çocuk, 5 çocuk yapın” diyor ama o çocuklara nasıl bakılacağını maalesef düşünmüyor. “Saldım çayıra, Mevlam kayıra!” Kayırmıyor işte! GÜNÜN SÖZÜ Aç kalan kuş gafil olur, gafil kuşun ise avcısı çoktur!",https://www.sozcu.com.tr/fazla-sabir-insani-catlatir-p104846
Rahmi Turan,"""Milli Eğitim Bakanı Tekin’in notu: SIFIR""",27 Kasım 2024,"Milli Eğitim Bakanı Yusuf Tekin’in “Camilerin kapısına kilit vurmak, camileri ahıra çevirmek, vatandaşın Kuranı Kerim öğrenmesini yasaklamak. Sizin laiklikten anladığınız şey bu!” şeklindeki sözleri hâlâ tartışılıyor... Bakan’ın bu lâflarının hiç biri doğru değil... Sallamış kafadan... Demokratik toplum örgütleri, Bakan Yusuf Tekin hakkında suç duyurusunda bulundu. Neden? Okullara cemaat ve tarikatları soktuğu, bilimsel ve nitelikli bir eğitim sağlayamadığı, öğrencilere gerici müfredatı dayattığı, büyük bir haksızlık olan mülâkatı kaldırmadığı, okullarda temizlik ve hijyen sağlayamadığı için... Bakan Tekin şimdi “Belediyeler kreşleri bize devretsin” diyor. Bu sözlere gülmek mi lâzım, ağlamak mı? Ya beyefendi! Siz daha okulları temizleyemiyorsunuz, öğrenciler perişan, ilkokulların tuvaletlerine bir kalıp sabun koyamıyorsunuz? Kreşlerde minik yavrulara nasıl bakacaksınız? Zafer Partisi Genel Başkanı Prof. Dr. Ümit Özdağ, Milli Eğitim Bakanı Tekin’in icraatlarını değerlendirdikten sonra, bir hoca olarak “Hadi oradan! Otur! Sıfır aldın!” dedi. Atatürk devrimlerini ve Laik Cumhuriyet ilkelerini savunanlar, Bakan Tekin’e SIFIR veren Prof. Özdağ’ı alkışladılar! ★★★ Tarikatlara kucak açan Milli Eğitim Bakanı Yusuf Tekin, daha önce de Meclis’te “Biz, sizin tarikat ve cemaat dediğiniz STK’larla işbirliğine devam edeceğiz, onlarla protokoller imzaladı, daha da imzalayacağız” diyerek gerici eğitimi savunmuştu. Tarikat mensupları okullarda ders verecek! Cumhuriyet’in 101’inci yılında böyle bir şey nasıl olur? Oluyor işte! Kafa bu! Bu tamamen Anayasa’ya aykırı. Bakan, açıkça suç işliyor!    ★★★ 677 Sayılı Devrim Kanunu’na göre kapatılan bütün tekke, zaviye ve tarikatların yasa dışı olduğunu ve Anayasa’nın 42’nci maddesini Yusuf Tekin’e bir kez daha hatırlatmakta yarar var. MADDE 42- Kimse, eğitim ve öğrenim hakkından yoksun bırakılamaz. Eğitim ve öğretim, devletin başta gelen ödevlerindendir. Eğitim ve öğretim, Atatürk ilkeleri doğrultusunda, çağdaş bilim ve eğitim esaslarına göre, devletin gözetim ve denetimi altında yapılır. Bu esaslara aykırı eğitim ve öğretim yerleri açılamaz.” Buna aykırı hareket edenlerin 3 aydan az olmamak üzere hapis ve para cezalarına çarptırılmasına dair hüküm var. Bu eğitim sistemiyle ülkenin geleceği tehlikede! Bakan Tekin, 15 Temmuz hain darbe teşebbüsünden de mi ders almadı? Enflasyonun yarattığı yıkım: Boşanmalar tavan yaptı! Ağırlaşan hayat şartlarının toplum olarak aile yapımızı sarstığı görülüyor. Geleceğimizin teminatı olan çocuklarımızın sayısında bile azalma var! Aileler çocuk yapmaktan kaçınır hale geldi! TÜİK verilerine göre, boşanmalar (özellikle büyük şehirlerde) hızla artıyor. Bunun başta gelen sebebi ekonomik güçlüklerin yarattığı aile içi kavgalar! 2023 yılında Türkiye’de 171 bin 881 çift “şiddetli geçimsizlik” nedeniyle boşandı. En çok boşanma, enflasyonun etkilerinin daha yüksek olduğu İstanbul’da görüldü. Bir yılda 33 bin 297 çiftin boşandığı İstanbul’u, 14 bin 345 boşanma ile Ankara, 13 bin 639 boşanmayla İzmir izledi. 171 bin boşanmadan sadece 6 bin 830’unun zina, evi terk, cana kast gibi sebeplerden, 165 bin 51 boşanma ise şiddetli geçimsizlikten... 5 bin 126 çiftin evlendikten sonra daha bir yıl bile dolmadan birbirleriyle kanlı-bıçaklı olarak mahkemeye koşmaları, parasızlığın yarattığı geçim derdinin toplum psikolojisi üzerindeki yıkıcı etkisini gösteriyor! Enflasyon halkı kasırga gibi vurmaya devam ediyor.  GÜNÜN SÖZÜ Umutlarını yitiren insanlar daha hızlı yaşlanırlar!",https://www.sozcu.com.tr/milli-egitim-bakani-tekin-in-notu-sifir-p108049
Rahmi Turan,“Atatürk’ü sevmek ibadettir”,10 Kasım 2024,"Ata’mızı bugün ölümünün 86’ncı yılında, büyük bir özlem, sınırsız bir sevgi, derin bir saygıyla anıyoruz. Türk ulusu her şeyini Büyük Atatürk’e borçludur. Daha önce de yazmıştım: Atatürk’ü sevmeyen kim olursa olsun, ben de onu sevmem. Okurlarımdan sürekli şikâyet mesajları alıyorum: Diyanet İşleri Başkanı Ali Erbaş hutbelerinde Atatürk’ü hiç anmıyor, onu sevmiyormuş! Varsın sevmesin! Yel kayadan ne alır ki? Biz de Ali Erbaş’ı sevmiyoruz! Devletin parasıyla yaptığı yurt dışı gezilerini ve devlet kesesinden gerçekleştirdiği büyük harcamalarını eleştiriyoruz. Bu mazlum halk devlete ödediği vergileri “Ali Erbaş dış gezilerde yesin” diye mi veriyor? ★★★ Türkiye’nin 3’üncü Cumhurbaşkanı rahmetli Celal Bayar “Atatürk’ü sevmek ibadettir” demişti. Bu tarihi sözü 38 yıl önce, vefatından 4 ay evvel, bizzat Celal Bayar’ın ağzından duymuştum. Celâl Bayar’ın Kadıköy Çiftehavuzlar’daki köşkünde, rahmeti Turizm Bakanı Barlas Küntay ile birlikte Bayar’la konuşuyorduk... Hiç unutmam, 103 yaşındaki Celal Bayar’ın “Atatürk’ü sevmek ibadettir” sözleri üzerine Barlas Küntay da “Atatürk’ü sevmek millî ibadettir” diye ekleme yapmıştı. ★★★ Atatürk’ü ulusça sonsuzluğa uğurlayışımızın 86’ncı yılındayız. Bir asıra yaklaşan bu zaman dilimi içinde onun gibi bir lider daha dünyaya gelmedi. Türk ulusunun hemen her şeyini kaybettiği, tüm yurdun düşman istilası altında kaldığı, inanlarımızın umutlarını kaybettiği dönemde Mustafa Kemal Atatürk’ün yıldız gibi parlayıp Kurtuluş Savaşı’nı başlatması bir mucizedir. Atatürk, Türk ulusu için Allah’ın bir lütfudur. Ne yazık ki, ülkemizde onun kıymetini bilmeyen birtakım kişilerin bulunması üzücüdür. ★★★ Bugün Beşiktaş Tüpraş Stadı’nda Atatürk’ü anmak için “Atatürk’ün Kütüphanecisi Nuri Ulusu’nun oğlu Mustafa Kemal Ulusu bir söyleşi yapacaktı. Beşiktaş Kulübü Başkanı Hasan Arat’ın düzenlediği ve saat 11.00’de yapılacağı bildirilen bu anma toplantısına ben de davetliydim. Mustafa Kemal Ulusu, her zaman, her yerde (öldüğü güne kadar) Atatürk’ün yanı başında olan babası Nuri Ulusu’nın anılarını anlatacaktı. Ne oldu bilmem, son anda, Beşiktaş Kulübü Başkanı Hasan Arat’ın söyleşiyi iptal ettirdiği haberi geldi. Tüm Beşiktaşlıların “Atatürk sevdalısı” olduğunu gayet iyi biliyorum. Buna rağmen 10 Kasım günü “Atatürk’ü anma söyleşisi” neden iptal edildi? Birilerinin etkisi altında mı kalındı, ne oldu? Başkan Hasan Arat’tan bunu açıklamasını beklemek hakkımızdır. Atatürk’ün, Yugoslav Kralı’na verdiği ders! 30 Ağustos 1922 Zaferi’nden sonra genç Türkiye Cumhuriyeti kuruldu ve tüm dünyada büyük saygı gördü. İngiltere Kralı, İran Şahı, Japonya Prensi, İsveç veliahdı gibi çok sayıda önemli devlet adamı Atatürk’le görüşmek için Türkiye’yi ziyaret ettiler. Yugoslav Kralı Aleksandar Karacorcevic 1933’te eşi Mari ile birlikte İstanbul’a geldi. Atatürk, Kral ve Kraliçe’yi Dolmabahçe Sarayı’nda kabul etti. Yugoslavya’daki Müslüman Türklerin durumu, Balkan Paktı’nın kurulması gibi konular görüşüldü. Atatürk, Kral ve Kraliçe’nin onuruna Dolmabahçe Sarayı’nda bir davet verdi. Kral bir ara, Atatürk’e doğru eğilerek: “Ekselans, İngiltere Başbakanı Llyod Gerorge, İngilizlerin desteğiyle Anadolu’nun işgal edilmesini, Yunanistan’dan önce bize teklif etti ama ben böyle bir işgali reddettim” dedi. Kral Karacorcevic, Atatürk’ten bir takdir ve teşekkür bekliyordu. Atatürk hafifçe gülümseyerek ona şöyle dedi: “Geçmiş olsun majesteleri... Çok büyük bir tehlike atlatmışsınız!” GÜNÜN SÖZÜ “Söz konusu vatansa gerisi teferruattır” (M. Kemal Atatürk)",https://www.sozcu.com.tr/ataturk-u-sevmek-ibadettir-p103100
Rahmi Turan,"Lâf çok, iş yok!",18 Kasım 2024,"“Siz bu kardeşinize verin yetkiyi, ondan sonra faizle, şunla bunla nasıl uğraşılır göreceksiniz.” demişti... Yıl 2018 idi... Verdiler yetkiyi... Aradan 6 yıl geçti. O tarihten bu yana, Tek Adam Sistemi’nde, enflasyon yüzde 215 arttı. 5 lira civarında olan dolar kuru 34 liraya yükseldi... ★★★ Derinleşen ekonomik krizin hesabını yapan CHP Aydın Milletvekili Süleyman Bülbül: “Altı yılda dolar yüzde 624, Euro yüzde 565, benzin yüzde 586, motorin yüzde 657, enflasyon yüzde 215 arttı” diyerek içler acısı tabloyu gözler önüne serdi. Ekonomiyi böylesine tahrip edip çıkmaza sokanlar şimdi “Ekonomiyi biz düzeltiriz” diyorlar. Nasıl inanalım? Düzeltecek gücünüz olsa memleketi bu hale getirir miydiniz? Ortalıkta sadece lâf çok, iş yok, ne yazık ki! ★★★ Şimdi Maliye Bakanı Mehmet Şimşek Bey çıkmış ortaya, göstergelerin olumlu gidişata işaret ettiğini iddia ediyor ve: “Son beş ayda yıllık enflasyon 26.9 puan azalarak yüze 48.6’ya geriledi.” diyor. Yeme bizi Mehmet Bey! TÜİK’in bu rakamına gerçekten inanıyor musun? Tarafsız araştırma kuruluşu ENAG “Enflasyon yüzde 89.77” diyor! Sen ne diyorsun? ★★★ Mehmet Şimşek’e göre “Ülkemizde vergi yükünün yüksek olduğu algısı gerçeği yansıtmıyormuş!” Şimşek Bey “Toplam vergi yükü sıralamasında yüzde 20.8 ile 38 OECD ülkesi arasında en düşük vergi yüküne sahip üçüncü ülkeyiz. Vergi yükü ortalaması OECD’de yüzde 34, Avrupa Birliği’nde ise yüzde 41.2 seviyesindedir” diyor ama halkın ödediği KDV ve ÖTV gibi yüksek orandaki dolaylı vergilerden hiç bahsetmiyor. Bu ülkede verginin bile vergisi alınıyor beyefendi? Dünyada verginin de vergisini alan başka bir ülke var mı? Bu, Türkiye’ye özgü parlak (!) bir vergilendirme şekli! ★★★ Mehmet Şimşek, ortalama orandan bahsediyor. Devlet, şirketlerden ve kurumlardan, Avrupa’ya göre daha az vergi alıyor ama vatandaşın ödediği dolaylı vergilere acımasızca bindiriyor! Yediğimiz, içtiğimiz, kullandığımız her şeyin üzerine yüklenen dolaylı vergilerin oranı yüzde 65, yüzde 70 arasında... Şirketlerin ve kurumların ödediği vergi oranı ise, toplam vergi içinde yüzde 30, yüzde 35 dolayında...     Batı ülkelerinde ise durum bunun tam tersi... Halkın ödediği dolaylı vergiler yüzde 30, yüzde 35 arasında... Yediğimiz, içtiğimiz, kullandığımız tüm ürünlerin pahalı olmasının bir nedeni de üzerine bindirilen dolaylı vergilerdir! Adalet mi bu? İktidarın bir kazığı daha! Karar Resmi Gazete’de yayımlanarak yürürlüğe girdi. Herkes hazır olsun! Yeni yılda vatandaşı elektrik çarpacak! Elektriğe devlet desteği kalkıyor! 1 Ocak 2025’ten itibaren geçerli olacak yeni düzenlemeyle, konut aboneleri için yıllık 5 bin kilovatsaat limit belirlendi. Bu, ayda 417 kilovatsaate denk geliyor. O miktarı aştınız mı, elektrik faturalarınız yaklaşık ikiye katlanacak! Çünkü devlet sübvansiyonu kaldırıyor. Adı zam değil ama bir çeşit GİZLİ ZAM bu! Zaten ödediği dolaylı vergilerden kamburu çıkan halka ağır bir yük daha getiriliyor. Yaz aylarında evleri soğutmak için kullanılan klima nedeniyle tüketilen yüksek orandaki elektrik tüketimi bütün yılı etkileyecek, yılın geri kalan aylarında ne yapılırsa yapılsın, 5 bin kilovatsaatin üzerine çıkma riski artacak. Türkiye’de yaklaşık 45 milyon konut elektrik abonesi var. 10 milyon dolayında konutun (kurnazca yapılan bu gizli zamdan) etkileneceği belirtiliyor. Elektrik Mühendisleri Odası (EMO) Başkanı Mahir Ulutaş “Düzenleme kamu yararı taşımıyor. Her vatandaş yüksek faturalarla karşı karşıya kalacak. Biz EMO olarak hukuki yollara başvurup dava açacağız” dedi. Yeni yılda ülkemizde hayat, diğer zamlarla birlikte, çok daha pahalı hale gelecek! Allah vatandaşın yardımcısı olsun! GÜNÜN SÖZÜ Ülkede yapılan bir haksızlığa susmak yalanın bir çeşididir!",https://www.sozcu.com.tr/laf-cok-is-yok-p105394
Rahmi Turan,Atatürk’e lâyık olabildik mi?,11 Kasım 2024,"Dün Ata’mızı ulusça bütün yurtta ve Anıtkabir’de saygı duruşunda bulunarak sevgi, özlem ve minnetle andık. Büyük Atatürk’ü kaybedişimizin 86’ncı yılında kendi kendimizi bir kez daha sorguladık: Ata’mızın bizlere emanet ettiği Türkiye Cumhuriyeti’ni, gerektiği gibi koruyup, onun emanetine lâyık olduk mu? Atatürk, 1925 yılında tekke ve zaviyeleri kapatıp, tarikatları yasakladıktan sonra “Efendiler! Biz tekke ve zaviyeleri din düşmanı olduğumuz için değil, bilakis, bu tip yapılar din ve devlet düşmanı olduğu, Osmanlı’yı bu yüzden batırdığı için yasakladık!” demişti. Cumhuriyet’in kuruluşu ile birlikte tekke, zaviye ve tarikatlar amaçlarından sapmış, yenilik karşıtlığının simgesi olmuşlardı. Dinsel sömürüyü kullanmaya başlayan tekke ve zaviyeler, Cumhuriyet’e karşı isyan başlatmak için insanların beyinlerini yıkayan kuruluşlar haline gelmişlerdi. Bu yüzden, 30 Kasım 1925’te 677 sayılı kanunla tekke ve zaviyeler tamamen kapatıldı, tüm tarikatlar yasaklandı. Şeyhlik, dervişlik, seyitlik gibi unvanlar kaldırıldı. Böylece ülkeye zarar veren kişilerin yapacağı isyanlar büyümeden bastırılmış oldu. Atatürk “En hakiki tarikat, medeniyet tarikatı, en hakiki mürşit (doğru yolu gösteren rehber) ilimdir.” dedi ve Türkiye Cumhuriyeti, milletiyle birlikte çıktığı akla ve bilime dayalı uygarlık yolculuğunda ilerledi ★★★ Aradan 99 yıl geçtikten sonra bugün tarikat ve cemaatlerin milli eğitimimize hâkim olmaya başladığını görüyoruz. İleri vitesimiz yok olmuş gibi hep geriye doğru gidiyor, çağdaş eğitimden ve bilimden uzaklaşıyoruz. Cumhuriyet ilkeleri bir bir yok ediliyor! Milli Eğitim Bakanı Yusuf Tekin’in, “Sizin tarikat ve cemaat dediğiniz, bizim ‘Sivil Toplum Kuruluşları’ dediğimiz yapılarla 10 tane protokolümüz var. Onlarla protokol yapmaya devam edeceğiz” demesi, eğitimimizin geldiği hazin noktayı gösteriyor. Atatürk’ün emanetine bu iktidar döneminde maalesef yeteri kadar sahip olamamanın utancını duyuyoruz. Ulusça bu ayıptan kurtulmak ve çağdaş eğitime dönmek zorundayız! Atatürk’e saygı Allah’ın emri Ölümünün 86’ncı yılında dün Anıtkabir ziyaretçilerde doldu taştı. Bazı yobaz kafalar “Anıtkabir’de saygı duruşu dine aykırıdır” diyorlar. Acaba öyle mi? Ülkemizin önemli ilahiyatçılardan olan (kısa bir süre önce kaybettiğimiz) yazar Nazif Ay’a sağlığında bunu sormuştuk. Aynen şöyle demişti: “O tür diyaloglar, düşünceler anlamsızdır, saçmadır. İyi kişilerin kabirlerinde ayakta saygı duruşu Allah’ın emridir. İslâm’ın temel kaynağı olan Kur’an, mezar başında ayakta durma konusunda yasak değil, tam tersine açıklık getirmiş, bir de zımnen emir vermiştir. Kur’an’da ‘Tevbe Suresi’nin 84’üncü ayetinde “İyi kişilerin ardından dua edebilirsiniz. Onların alamet-i farikasını ve örnek kişiliklerini öne çıkartmak adına onların mezarları başında ayakta durun” denilmektedir. Atatürk, yaşantısıyla saygıya en lâyık şahısların başında gelmektedir ve ona saygı, hem ulusunun vefası, hem de Allah’ın emridir.” Yüzyılların nadir yetiştirdiği dâhi İngiliz Hükümeti’nin tüm gücüyle desteklediği Yunan ordusu savaşı kaybedip İzmir’de denize dökülünce Başbakan Lloyd George İngiltere’de ağır eleştirilere hedef olmuştu. Kendisini savunmak için parlamentoda konuşan Lloyd George’un: “Hesaplarımız doğruydu. Yunan ordusu Anadolu’yu zapt edecekti. Fakat, yüzyıllar nadir dâhi yetiştirir. Şu talihsizliğimize bakın ki, o büyük dâhi çağımızda Türk ulusuna nasip oldu. Mustafa Kemal’in dehası karşısında elden ne gelirdi?” sözleri tarihe geçti. GÜNÜN SÖZÜ “Hürriyet ve bağımsızlık benim karakterimdir.” (Mustafa Kemal Atatürk)",https://www.sozcu.com.tr/ataturk-e-layik-olabildik-mi-p103366
Rahmi Turan,“Öcalan şu anda zavallının biri”,04 Kasım 2024,"Engin Alan, emekli bir tümgeneraldir... Tanıdığım özü-sözü doğru, yurtsever insanlardan biridir. Bir dönem MHP milletvekili olarak görev yapan Engin Alan’ın, MHP lideri Devlet Bahçeli’nin terörist başı Abdullah Öcalan hakkındaki sözlerinden sonra, sosyal medya hesabında yaptığı paylaşım gazetelerde pek yer bulmadı. Aslında çok önemli bir mesajdı bu. İktidarın ortağı Devlet Bahçeli’nin “Teröristbaşının tecridi kaldırılırsa, gelsin Meclis’te DEM Parti Grup Toplantısı’nda konuşsun, terörün tamamen bittiğini ve örgütün lağvedildiğini haykırsın. Bu olursa, Öcalan’a af getirecek düzenlemenin önü de ardına kadar açılsın” şeklindeki sözleri üzerine, 40 bin kişinin katili Öcalan da, terörü bitirecek gücü olduğunu söylemişti. Gerçekten Öcalan’ın böyle bir gücü var mıydı? ★★★ Yıllarca karda-kışta, dağda-bayırda “Özel Kuvvetler Komutanı” olarak PKK’lı teröristlerle mücadele eden E. Tümgeneral Engin Alan, üstlendiği görev gereği o katilleri iyi tanıyan bir komutan... Engin Paşa’nın, teröristbaşı Abdullah Öcalan hakkındaki görüşleri, Devlet Bahçeli’nin tam tersi... İktidar, PKK terörünü bitirmek için, Abdullah Öcalan’a umut bağlarken, Engin Alan bunun faydasız olduğu görüşünde... ★★★ Abdullah Öcalan’ı, 25 yıl önce Kenya’nın başkenti Nairobi’de yakalandıktan sonra Türkiye’ye getiren Özel Kuvvetler’in komutanı olan Engin Alan “Abdullah Öcalan şu anda zavallının biridir!” dedi. Engin Alan Paşa’nın, sosyal medya hesabından yaptığı açıklama şöyle: “Yeni bir dünya düzeni kuruluyor. Türkiye bu sürecin önemli aktörlerinden biri... Şayet ülke içinde, başta siyaset olmak üzere birbirimizle didişmeye devam edersek, tarihi bir fırsatı kaçırıp oyuncu olmak yerine figüran olmaya dahi razı olabiliriz. Yazdığımı iyi anlayın. APO şu anda hiçbir kıymeti harbiyesi olmayan zavallının biridir!” ★★★ E. Tümgeneral Engin Alan’ın paylaşımından, terörü bitirmek için Bebek Katili Abdullah Öcalan’a güvenmenin yanlış olduğunu anlıyoruz. Doğru olan, Türkiye’nin katillere değil kendi gücüne güvenmesidir. İmamoğlu kolay lokma değil! İktidarın hedefinde Ekrem İmamoğlu’nun olduğunu söyleyenler haksız değil. İmamoğlu şu anda, Cumhurbaşkanlığı seçiminde en güçlü iki adaydan biri olarak görünüyor. CHP’li Esenyurt Belediye Başkanı Ahmet Özer’in tutuklanıp Silivri Cezaevi’ne atılmasının İmamoğlu’na gözdağı vermek olduğu şeklindeki yorumlar tabii ki, sebepsiz değil! İmamoğlu da bunun farkında ve kendisi için de bir takım oyunlar düzenlediğini hissediyor. İmamoğlu, Ahmet Özer için “Benim yıllardır tanıdığım, bu memleketin yetiştirdiği bir profesörü uyduruk sebeplerle tutuklayıp Esenyurt’u kayyuma emanet ettiler. Bu utanç verici uygulamaların altında kalacaklar. Bunlar yalanı, iftirayı yemek gibi yiyorlar. Söz veriyorum. Bu kötülükle mücadeleyi büyüteceğiz. Cumhuriyetin ve demokrasinin çürütülmesine asla seyirci kalmayacağız!” dedi. Halktaki karşılığı büyük olan İmamoğlu, iktidarın kolay yutacağı bir lokma değil. Kılçık gibi boğazına takılabilir! TEBESSÜM Siyasetçinin itirafı! Önemli bir siyasetçi demiş ki: “Koltuğa oturmakla, resmi plakalı araçlara binmekle kimse devlet adamı olmaz. Milletin gönlüne girilmeden hakiki devlet adamı olunmaz!” Tabii ki, doğrudur bu sözler... Milletin gönlüne girmek önemlidir. Ünlü siyasetçi o sözleriyle kendisinin neden devlet adamı olmadığını itiraf mı etmek istedi acaba? GÜNÜN SÖZÜ Anayasa’yı çiğnemek “Ananı al da git” demek gibi bir şey!",https://www.sozcu.com.tr/ocalan-su-anda-zavallinin-biri-p101238
Rahmi Turan,"Bunlar, milletten uzak milletten kopuk!",22 Aralık 2024,"Günümüzde milletten uzak ve milletten kopuk kurumlar geleceğimizi karartıyor! Diyanet İşleri Başkanı, bir kısım din görevlileri, Milli Eğitim Bakanı, Milli Eğitim Müdürlükleri, vs...  Milletten o kadar kopuklar ki, üzerimizde kara bulutlar dolaştırıyorlar! Oysa Cumhurbaşkanı Yardımcısı Cevdet Yılmaz’ın sözleri çok aydınlatıcı ve son derece uyarıcı... Cevdet Yılmaz (özetle) “Milletten uzak, milletten kopuk yaşayan bir din görevlisi düşünülemez. Toplumun dertlerinin iyi analiz edilmesi gerekir. Usul ve üslup çok önemlidir” diyor. Diyanet İşleri Başkanı Ali Erbaş’ın, Cevdet Yılmaz’ın bu doğru sözlerine kulak vermesini, hatta konuşmayı banttan bir kez daha dinlemesini tavsiye ederiz. ★★★ “Bana bir Audi’yi bile çok gördüler” diye dert yanan, şatafatlı yaşamı, masraflı yönetimi ve dünya gezileriyle ün yapan Diyanet İşleri Başkanı Ali Erbaş, tüm camilerde okunan son cuma hutbesinde  “Yılbaşı kutlamaları inancımıza aykırı, helal ve meşru değildir!” iddiasını tekrarladı. Diyanet’e göre; 31 Aralık gecesi yeni yıla mutlu gitmek umuduyla kutlamalar yaparsanız “günah” işlemiş olacaksınız! Diyanet’in hutbesinde: “İslam dışı figürlere özenmek, onlar gibi giyinmek, onlar gibi hediyeler dağıtmak, inancımıza aykırıdır, yanlıştır” diyor. O zaman Ali Erbaş’a  “Neden onların ürettiği Audi’ye biniyor, onların ürettiği cep telefonunu kullanıyor, onların ürettiği uçağa binip dünyayı geziyor?” diye sormazlar mı? ★★★ Milli Eğitim’imiz de bir âlem... Millilikten çıktı “Dinî Eğitim”e doğru koşuyor. Tarikat ve cemaatlerle anlaşmalar yapan, okullara imamlar yollayan bir Milli Eğitim Bakanı var ya... Adı Yusuf Tekin... İşte onun talimatıyla Milli Eğitim Müdürlükleri’nin okullara gönderdiği genelgeyle, “Yılbaşı kutlamaları” engellendi. Yeni yıl kutlamaları, İran’daki, Afganistan’daki okullarda olduğu gibi yasaklandı. Anlaşılan, Milli Eğitim o ülkelerin “Orta Çağ” yaşamına özeniyor! ★★★ İmamlık saygın bir meslektir ama imamların görevleri camilerdedir. Fakat... Diyanet İşleri Başkanlığı imam hatiplere artık yalnız camilerde değil, her yerde görev vermek istiyor. Türkiye Cumhuriyeti, demokrasiden uzaklaştırılıp “İmamokrasi”ye dönüştürülmeye çalışılıyor. Bu, Anayasa’mızın “Laiklik” ilkesine aykırıdır ama artık Anayasa’yı dinleyen kalmadı! Anayasa Mahkemesi’nin kararlarını yerel mahkemeler de Yargıtay da uygulamıyor, iktidar da yüce mahkemenin kararlarına saygı duymuyor! Demokrasiden kopup “İmamokrasiye” doğru gittiğimizi söyleyen Prof. Dr. Emre Kongar’a hak vermemek mümkün değil! Diyanet’in Amerika sevdası! Diyanet İşleri Başkanlığı’nın, Türk milletinin paralarıyla Amerika’da lüks tesisler yaptırması haklı eleştirilere yol açtı. Millet ülkede derin bir yoksulluk yaşarken Amerika’da bu şatafat niye? Washington’da şirketleşen “Diyanet-USA”nın mal varlığı 90 milyon doları aşarken, değeri milyonlarla ifade edilen villalar, konukevi ve lüks otel dikkati çekiyor. Amerika’daki Diyanet Merkezi’nin yerleşkesinde cemiyet binası, hamam, konferans salonu yer alıyor. Merkez’deki 879 metrekarelik camide 3 bin kişi ibadet edebiliyor. Bu bilgileri açıklayan İYİ Parti Balıkesir Milletvekili Turhan Çömez: “Diyanet, Amerika’da neden villa, otel, hamam ve havuz sahibi olur? Nihayetinde harcanan Türk milletinin parası... Türkiye’de insanlar aç ve sefil iken neden milyon dolarlar harcayıp burayı yaptılar? Neden milletin parası çarçur ediliyor? Nedir bu Amerika sevdası?” diye sordu. Gerçekten ülkemizde her şey için para var ama konu asgari ücret, emekli ve memur maaşları olunca para yok! Bu durum hiç kimseye itibar kazandırmaz! GÜNÜN SÖZÜ Sorgulamayan toplumların geleceği asla parlak olmaz!",https://www.sozcu.com.tr/bunlar-milletten-uzak-milletten-kopuk-p118278
Rahmi Turan,Halk düşmanları!,21 Aralık 2024,"Satılan alkoller sahte ama ölümler gerçek! Devletin, alkollü içkilere yaptığı ağır zamlar, sahte veya kaçak alkolden meydana gelen ölümlerin artmasına sebep oluyor. Tanımadığınız, bilmediğiniz, güvenmediğiniz yerlerden sakın alkol almayınız. Alkollü içkilere bindirilen ağır zamların fiyatları aşırı yükseltmesi, kaçakçılar için bayram oluyor, piyasayı sahte ya da kaçak içkiler dolduruyor. İstanbul Valiliği, son bir ayda sahte içkiden zehirlenen çok sayıda kurbandan 37’sinin hayatını kaybettiğini, yakalanan 36 zanlıdan 14’ünün tutuklandığını açıkladı. Bazı talihsizler, ölümden kurtulsalar bile, bu defa gözlerini kaybediyorlar. Sahte alkol, göz sinirlerini tahrip ediyor! Sahte içki sadece İstanbul’un sorunu değil tabii ki... 81 ilde eş zamanlı düzenlenen operasyonlarda 40 bin 388 litre sahte alkol ve metil alkol ele geçirildi, 45 şüpheli üretici yakalandı. ★★★ Ele geçirilen binlerce şişe sahte rakı, sağlık açısından nasıl bir tehlike içinde olduğumuzu gösteriyor. Kaçak içkiler lokantalara, barlara, gece kulüplerine satılıyor, oralardan da müşterilere servis ediliyor. Kaçakçılar hem ahlâksız ve vicdansız, hem de halk düşmanı! Peki, kaçak ve sahte alkolü ucuz diye satın alıp müşterilerine satanlar pek mi ahlâklı? Onlar daha da ahlâksız, daha da vicdansız! Para için bile bile insanları zehirliyorlar! Sigara ve alkollü içkilere yapılan zamlar, devletten çok kaçakçıların işine yarıyor. Aşırı yükselen fiyatlar, kaçakçılığın cazibesini arttırıyor. Her zamda bayram yapan sahte içki imalatçıları ve kaçakçılar, zamları yağdıran devlete şükredip duruyor. Bu bakımdan, sahte alkol nedeniyle ölümlerde devletin de sorumluluğu var! Üretim fiyatı ile piyasa fiyatı arasındaki makas artınca kaçakçıların kazancı da artıyor. Bu da, kaçakçılığı çok kârlı bir hale getiriyor! Yapılan zamlar alkol tüketimi ve sigara içimini azaltmadığı için, kaçakçılık ve kayıt dışı işlemler artıyor, sonunda devlet daha fazla kazanayım derken kaybediyor! Kazanan kaçakçılar ve sahte içki imalatçıları oluyor! İçkinin azı karar, çoğu zarar! Dünya Sağlık Örgütü WHO’nun raporlarına göre, dünyadaki ölümlerin sadece yüzde 4’ü alkolle bağlantılı. Alkolden en çok meydana gelen ölümler trafik kazalarında oluyor. Ayrıca alkol, kalp ve damar hastalıkları, kanser ve siroza da yol açabiliyor. Alkolün zararları büyük. Ancak, her kötülüğü alkole bağlamak doğru değil. Gerçi kimse “Alkol faydalıdır, herkes içsin” filan demiyor ama “Alkol tüm kötülüklerin anasıdır” sözü de çok abartılı. Eğer gerçekten öyle olsaydı bütün dünya ülkelerinin alkolü “esrar, eroin, kokain” gibi “Yasa dışı” ilan etmesi gerekirdi. Elbette ki her şeyin fazlası gibi, alkolün de fazlası zararlıdır. Sağlık açısından büyük zararları olduğu gibi, toplumda da tahribata yol açabilir. Alkollü araç kullanmak tehlikeli olduğu için her ülkede yasaklanmış, ağır cezalar konulmuştur fakat alkol almak yasaklanmamıştır. Sosyal şartları yok sayarak “boşanmaları, aile içi şiddeti, cinayetleri, tecavüzleri ve buna benzer tüm suçları” sadece alkole bağlamak, toplumsal sorunları görmemek demektir. Dilimizde alkol için söylenen güzel bir söz vardır. İçkinin kuralı o olmalı: “Azı karar, çoğu zarar!” Orhan Ayhan’ın acı günü… Ünlü atasözümüzdür: “Kadın, erkeğin eşi, evin güneşidir” denir. Değerli arkadaşım, meslektaşım Orhan Ayhan evinin güneşini kaybetti. Dün Zincirlikuyu Camii’nde hazin bir cenaze töreni vardı. Orhan Ayhan’ın sevgili eşi, THY 23. Dönem Kabin Amiri Selma Ayhan’ı ebediyete uğurladık. Orhan Ayhan ve ailesine başsağlığı, Selma Ayhan hanımefendiye Allah’tan rahmet diliyorum. Nur içinde yatsın, mekânı cennet olsun. GÜNÜN SÖZÜ Toplumda birçok kişi eğri bir odun gibidir, onlardan düzgün tahta çıkmaz!",https://www.sozcu.com.tr/halk-dusmanlari-p117988
Rahmi Turan,Sayın Erdoğan! Alın şu garibi AKP’ye!,24 Aralık 2024,"Ah Ahmet Davutoğlu! Ne yaptın sen? “Tam iyi muhalefet yapıyor, AKP’nin halkı nasıl ezdiğini bir bir anlatıyor, iktidarı eleştirerek doğru yolda gidiyor” derken... Sabah oldu erken! Davutoğlu’na inanan saf insanlar da böylece uyandı! Adam, aşk ilan edercesine “Ruh bakımından Ak Parti’den hiç kopmadım. Sayın Cumhurbaşkanı çağırırsa giderim, elimden gelen her desteği veririm” diyerek gerçek yüzünü gösterdi. Ona güvenenler uyanırken Kemal Kılıçdaroğlu da seçimde CHP listelerinden Davutoğlu’na 10 milletvekili vermekle ne kadar hata ettiğini anlamıştır sanırım. Davutoğlu, takiyye yaparak CHP sayesinde elde ettiği o milletvekillerini şimdi AKP Genel Başkanı ve Cumhurbaşkanı Erdoğan’ın hizmetine sunmak için ondan izin bekliyor! Türkiye’de siyaset işte böyle kaypak ve kaygan bir zemin üzerinde icra ediliyor ve menfaatler ön plana çıkıyor! Sonra da “Halk için çalışıyoruz” diye nutuk atıyorlar! İşin en hazin tarafı bizim saf insanlarımızın bu masallara inanmasıdır! ★★★ Ey Davutoğlu! Kılıçdaroğlu’nun kurduğu “6’lı Masa”da boy gösterirken nasıl da esip gürlüyor, nasıl da yükseklerden uçuyordun? - Hani “Tek Adam Sistemi”ne karşıydın? - Hani amacın “Güçlendirilmiş Parlamenter Sisteme” geçmekti? - Hani AKP ekonomiyi batırıyor, halkı perişan ediyordu? - Hani bu iktidar ülkeyi dış politikada itibarımızı sarsmıştı? Bu soruları on misli, yirmi misli çoğaltabiliriz? ★★★ Bu satırları yazarken aklıma Selahattin Pınar’ın Kürdilî Hicazkâr şarkısı geldi:    Ne demiştin, niçin caydın sözünden? Hevesin bir an mıydı? Sözlerin yalan mıydı? Ah vefasız anlıyorum gözünden, O bakış bir an mıydı? O gülüş yalan mıydı? Seni hercai seni, Hangi kara kedi ayırdı bizi? Bu şarkı sözleri Davutoğlu’na çok uyuyor! ★★★ Gelecek Partisi Genel Başkanı Ahmet Davutoğlu, partisinin geleceğinden umudunu kesmiş olmalı ki, sığınacak bir liman arıyor, Erdoğan’dan davet almak için dil döküyor. Zafer Partisi Genel Başkanı Prof. Dr. Ümit Özdağ, Ahmet Davutoğlu’nun videosunu yayınlayarak ilginç bir tespitte bulundu ve Cumhurbaşkanı Erdoğan’a şöyle seslendi: “Sayın Erdoğan, alın şu garibi. Çok istekli, fazla üzmeyin. Daha ne desin? Yanındaki 10 milletvekilini de, Kılıçdaroğlu’ndan hediye olarak kabul edin!” Akşener AKP yolunda mı? Ahmet Davutoğlu “Ne olur beni AKP’ye alın” dercesine acıklı konuşmalar yaparken İYİ Parti’nin eski genel başkanı Meral Akşener’in de AKP saflarına katılması için çalışmalar yapılıyor. AKP’nin önde gelen isimlerinden, eski Merkez Karar Yönetim Kurulu üyesi Mücahit Birinci, Meral Akşener’e açıkça “Senin yerin bu çınarın altı. AKP’ye gel” çağrısında bulundu. Peki, Akşener gider mi? Bir zamanlar halkın umutla baktığı Meral Akşener, inişli-çıkışlı yanlış politikalarıyla büyük hayal kırıklığı yarattı ve halkın gönlünden silindi. Şimdi Meral Hanım, Mücahit Birinci’nin “AKP’ye gel” çağrısına uyabilir. Çünkü bundan sonra onun kaybedecek bir şeyi ve gidecek başka yeri yok! TEBESSÜM Aziz Nesin’den bir anı... 1995 yılında 80 yaşındayken kaybettiğimiz dünya çapındaki mizah yazarımız Aziz Nesin, ölümünden bir süre önce, ülkemizin durumunu şu kısa fakat anlamı derin notla özetlemişti: “Bir gün bu memleketin yanağına bir öpücük, başucuna da şöyle bir not bırakıp gideceğim: ‘Öyle güzel uyuyorsun ki, uyandırmaya kıyamadım!” (Aziz Nesin) GÜNÜN SÖZÜ Bir konuda herkes aynı fikirde ise, o işte bir yanlışlık var demektir!",https://www.sozcu.com.tr/sayin-erdogan-alin-su-garibi-akp-ye-p118862
Rahmi Turan,Bir gecelik mutluluğu bile çok gördüler!,31 Aralık 2024,"Hayatımızdan bir yıl daha eksildi... Bu gece saat 00.00’dan sonra 2025 yılına giriyoruz. Diyanet İşleri Başkanlığı “Yılbaşı şenlikleri haramdır, günahtır... Bu tür kutlamalar yapılmasın!” gibisinden bir takım fetvalar vermiş... Gerçekten şaşılacak bir şey! Noel ile yılbaşı kutlamalarının hiçbir ilgisi yoktur. Katolik ve Protestanlar, Hz. İsa’nın doğum günü kabul ettikleri Noel’i, 25 Aralık’ta, Ortodokslar ise 7 Ocak’ta kutlarlar. Roma’lıların günümüzden 2070 yıl önce kabul ettiği Jülyen Takvimi’ne göre 31 Aralığı 1 Ocak’a bağlayan gece yılbaşıdır... Ve yılbaşı kutlamaları Hz. İsa daha doğmadan 46 yıl önce başlamıştır... ★★★ Cehennem gibi bir yıl geçiren, bir sürü üzücü olay yaşayan, ekonomik krizin pençesine kıvranan insanlarımıza “Noel cehaleti” yüzünden “Bir gecelik mutluluk” bile çok görülüyor! Ne olursa olsun, halkımızın bu gece yeni yıla “Güzel bir yıl olması umuduyla” coşkulu bir şekilde gireceğini düşünüyorum. Laik bir ülkede, hiçbir kurum, hiç bir din adamı, insanların inançlarına karışamaz! Bir takım çevrelerin Türkiye Cumhuriyeti’ni, İran, Irak, Suudi Arabistan, Afganistan gibi demokrasiden uzak bir din devletine dönüştürme çabaları suçtur. ★★★ 2024, hemen her kesim için acı bir yıl oldu. Ulus olarak büyük sıkıntılar çektik. İktidar “Türkiye Yüzyılı” “Emekliler Yılı” gibi söylemlerle halkı oyalamaya çalıştı. 86 milyon nüfusun yarısından çoğunun yoksulluk, bir kısmının da açlık sınırında yaşadığı bir ülkede, ne kadar şatafatlı lâflar ederseniz edin, kimseyi inandıramazsınız. Her yeni yıl insanlarda, yeni umutlar yaratır. Umutsuz yaşanılmaz ve hayat oldukça umut da vardır. Ancak... Önce aklımızı kullanmalı, ulus olarak seçimlerimizi doğru yapmalıyız. “Her toplum, lâyık olduğu şekilde yönetilir” sözünü hiç unutmamak gerekir. Yeni yılda, fazla olmasa da, bazı umutlarımız var. Ben, ulusumuzun bir daha, 2024 yılı gibi kâbus dolu, acı bir yıl yaşamayacağını ümit etmek istiyorum. Bugün nüfusumuzun en az yarısı “Nasıl bu hale düştük?” diye soruyorsa, ortada hazin bir durum var demektir. Alttaki yazıda, 2024’te yaşadığımız olaylardan çok kısa bir hatırlatma yapmayı faydalı buldum. Bu kadar mı çürüdük? 2024 yılında Türkiye, halkın iradesine dayalı bir hukuk devleti olmaktan çıkarılarak siyasi iktidarın menfaatleri doğrultusunda şekillenecek bir devlete dönüştürülmek istendi... Yargı siyasi baskı altına alındı. Tutuklamalarla medyaya gözdağı verilmek istendi... Ekonomik zorluklar milletin belini büktü... Vahşi, ürkütücü, tiksindirici olaylar yaşandı... Bebek tecavüzleri… Yeni doğan yavruların hastanelerdeki trajedisi... Öldürülen çocuklar... Kadın cinayetleri ve şiddet olayları... Narin ve Sıla Bebek cinayetleri Hayvanlara zulüm... Köpek katliamları... Kendini asan insanlar... Maden faciaları… Kendi kafalarına kurşun sıkanlar, vs... Toplum ne zaman bu hale geldi? Eskiden de bu tür olaylar vardı ama çok azdı... Son dönemde toplum âdeta çöktü. Baskıcı sistemin sonuçları bunlar... Tek çare seçim... Hem de, erken değil, derhal seçim... TEBESSÜM Temel kaç yaşında? Kahvehanede, siyasetten, ekonomiden sonra “Yaş sohbeti” başlar: “Yaşın kaç? Kaç yaşındasın? Hiç o kadar göstermiyorsun” vs... Sıra Temel’e gelir: “Yahu Temel, sen kaç yaşındasın?” Temel dudak büker: “Bilmem ki...” “Nasıl bilmezsin?” Temel omuz silker: “Nasıl bileyim ki? Her sene değişiyor!” GÜNÜN SÖZÜ Akıllı toplumlar kendi mutluluklarını kendileri yaratırlar.",https://www.sozcu.com.tr/bir-gecelik-mutlulugu-bile-cok-gorduler-p121248
Rahmi Turan,Vay canına! Yoksulluk günleri geride kalmış!,18 Aralık 2024,"AKP’nin en başta gelen yöneticilerinin demeçlerini okurken şaşırıp kalıyorum. Meğerse Türkiye artık “Eski Türkiye” değilmiş! AKP döneminde büyük işler yapılmış! İnsanlarımızın ötekileştirildiği günler bitmiş! Yokluk ve yoksulluğun olduğu “o eski günler” artık tamamen geride kalmış! Gerçeklerle bağdaşır yanı olmayan bu iddialı sözleri TV’lerde ve gazetelerde izlerken “Acaba biz başka bir ülkede mi yaşıyoruz?” diye düşünmeden edemiyorum. ★★★ Hızını alamayan AKP Sakarya Milletvekili Lütfü Bayraktar, tüm AKP’lilerden ileri gitmiş ve Sakarya’daki bir toplantıda vatandaşlara: “AK Parti iktidarı olmasaydı 20 yıl siz yiyecek ekmek bulamazdınız” demiş ve “20 yıldan bu yana savunma sanayiini geliştirmeseydik bugün sizin vatanınız bile yoktu!” diye eklemişti. Bu sözlere güler misiniz, ağlar mısınız? Ne kafadır bu? AKP iktidarı olmasa millet ekmek bile bulamayacakmış! Nasıl da uçuyor bunlar? ★★★ Onlar işkembeden atıp dururken millet bin bir sıkıntıyla boğuşuyor.     Ne yazık ki, ülkemizin üçte ikisi (57 milyon kişi) yoksulluk içinde... Orta halli sayabileceğimiz 17 milyon kişi kimseye muhtaç olmadan yaşayabiliyor. En tepedeki 12 milyon kişi ise hiçbir para sorunu olmadan refah içinde yaşıyor. Ülkede lokantaları, otelleri dolduranlar, özel araçlarla yolları, lüks yatlarla denizleri dolduranlar ve sefa sürenler bu varlıklı gruptan çıkıyor. Toplam nüfusumuzun sadece 7’de biri! Fakat, iktidara göre “Yokluk ve yoksulluk günleri geride kalmış!” Onlar böyle söylerken ülkede 17 milyon vatandaşın sosyal yardımla yaşadığını, asgari ücretli milyonlarca insanımızın açlık ve yoksulluk sınırı içinde kıvrandığını, emeklilerin içler acısı halini görmek istemiyor! Sonuçta, partinin oyları erimeye devam ediyor! Bu nedenle iktidar “erken seçim” isteklerine kulak tıkamaya devam edecek! İktidar, halkın seçimde verdiği mesajı hâlâ anlamadı! Ülkemizde zenginlik ve yoksulluk arasındaki uçurum iyice derinleşti... Hal böyleyken iktidar “85 milyon olarak birbirimize her zamankinden sıkı kenetlendik. 85 milyon biriz, beraberiz, tek yüreğiz” diyor. Bu sözlere acaba kendileri inanıyor mu? Ülkede ekonomi ıstırap verici bir halde... İşsizlik ve pahalılık ateşten çember gibi insanlarımızı sardı. Maliye Bakanı Mehmet Şimşek, ekonomiyi düzeltme iddiasıyla yoksul kesime yüklenmeye devam ediyor. Tarım ve Orman Bakanı, orman yangınlarına ve yollara dökülüp protesto gösterileri yapan çiftçilerin sorunlarına aldırış etmeyip: “Eski Türkiye’de, başörtülü anneler çocuğunun okuduğu okulun bahçesine giremiyordu” gibi lâflar ediyor. Bu sözlerin yanan ormanlarla, perişan çiftçilerin dertleriyle bir ilgisi var mı? AKP, 31 Mart yerel seçimlerinde halkın sandıkta verdiği mesajı hâlâ anlamamış görünüyor! Neticede, vatandaşın uyarı mesajını anlamayan iktidar kendi sonunu, kendi hazırlıyor! TEBESSÜM Melekler uçar mı? Çocuk durup dururken sorar: “Anne melekler uçar mı?” “Tabii uçarlar evladım” “Bütün melekler mi?” “Eveet! “Peki, bizim hizmetçi kız neden uçmuyor ki?” “Hizmetçi neden uçsun ki evladım?” “Şey… Babam her zaman ona ‘Meleğim benim!’ diyor da...” Kadın öfkeyle ayağa fırlar: “Yaaaa! Demek baban öyle diyor ha? Öyleyse o da öyle bir uçacak ki, görürsün!” GÜNÜN SÖZÜ Sorumsuzluk, insanın hem kendisine, hem başkalarına zarar verir!",https://www.sozcu.com.tr/vay-canina-yoksulluk-gunleri-geride-kalmis-p116926
Rahmi Turan,Bülent Eczacıbaşı siyasete neden girmiyor?,01 Aralık 2024,"Bülent Eczacıbaşı... Eczacıbaşı Holding Yönetim Kurulu Başkanı... İş hayatının ellinci yılında kitaplarına bir yenisini daha ekledi. Hem, Türkiye’nin en büyük holdinglerinden birini yönetiyor, hem de güzel kitaplar yazıyor... “Biraz Daha Düşününce” adını verdiği kitap son iki yılda yazdığı 40 kısa denemeden oluşuyor. Bu yeni kitap, iki yıl önce basılan “Aklımızda Bulunsun” kitabının devamı niteliğinde... Eczacıbaşı, kitabının önsözünde “Evrenin sonsuzluğu karşısında düşünmenin ve öğrenmenin amacı biraz daha aydınlanmaktan, bilincimizi ve duyarlılığımızı arttırmaktan, işimizi daha iyi yapmaktan başka ne olabilir?” diyor. Bülent Eczacıbaşı’nın yayınlanan beşinci kitabı bu... Daha önce 4 kitabı yayınlanmıştı: 1) İşim Gücüm Budur Benim (2018) 2) Yoldan (2020) 3) Aklımızda bulunsun (2022) 4) Dönüşümden Yansımalar (2022) Dördü de büyük emek verilen dikkate değer çalışmalar olan kitaplara 5’inci kitap olarak “Biraz Daha Düşününce” eklendi... Herkesin (özellikle iş dünyasının) yararlanabileceği pusula kitaplar... ★★★ “Aklımızda Bulunsun” kitabında liderlikten iş ahlâkına, sıra dışı saptamalar, anlamlı sorular, kışkırtıcı görüşler var. İş dünyası meselelerinin can alıcı noktalarına değiniyor. Hedef, ülkemizde “Çağdaş, kaliteli, sağlıklı yaşamın öncüsü” olmak... Biraz derine inip “Bu nasıl olur?” diye sorduğunuzda kendinizi siyasi tartışmaların içinde buluyorsunuz. Hepimiz “Daha iyi bir yaşam için” çalışıyoruz ama daha iyi yaşamın tanımı herkes için değişiyor ve tamamen siyasi oluyor. Kimlik temelli siyasetler ve kutuplaşma tüm dünyada yükselirken, hem kişiler, hem kurumlar için siyasetin dışında kalmak imkânsızlaşıyor. Bülent Eczacıbaşı: “Bana, niçin siyasete girmiyorsun? diye soranlara asıl vermem gereken yanıt şu: ‘Biz zaten siyasetin içindeyiz, bu kadarı yetiyor.’ Ama kimse ‘İşte, iş insanlarının siyasete karıştıklarını itiraf etti’ demesin diye bu yanıtı veremiyorum.” diyor. ★★★ İki cennet, iki cehennem! Bülent Eczacıbaşı “Aklımızda Bulunsun” kitabında, büyük bir işadamı olan babası Nejat Eczacıbaşı’ndan da bir anı anlatıyor: “İlham kaynağımız yine Nejat Eczacıbaşı... Nejat Bey: “Öteki dünyayı bilmem ama bu dünyada cennetin ve cehennemin bulunduğuna inanırım” derdi. “Hem de birer tane değil, ikişer tane... Yani, iki cennet ve iki cehennem! Birinci cennet sabahları koşa koşa gittiğiniz işiniz, ikinci cennet ise akşamları yine koşa koşa döndüğünüz evinizdir. Sabahları istemeye istemeye işe gidiyorsanız, işyeriniz bir cehennemdir. Aynı şekilde akşamları ayağınız geri geri giderek eve dönüyorsanız eviniz de sizin için bir cehennem olmuştur.” Mutlu bir hayatımızın olması için yaşamımızda iş cenneti ile ev cennetine ulaşmamız gerekiyor. TEBESSÜM İhale nasıl kazanılır? Kentin birinde belediye meclisinin kapısı bozulmuş. Tamir için hemen iki marangoz çağırıp ihaleyi açmışlar. Yönetici ilk marangoza sormuş: “Bu kapıyı kaça yaparsın?” Marangoz tetkik ettikten sonra: “4 bin liraya yaparım” demiş. Yönetici ikinci marangozun yanına gitmiş: “Kapıyı gördün. Sen bunu kaça yaparsın?” İkinci marangoz kafasından bazı hesaplar yaptıktan sonra: “12 bin liraya yaparım” cevabını vermiş. Yönetici şaşırmış: “Nasıl yani? Sen üç misli fazla istiyorsun yahu!” İkinci marangoz tatlı bir sesle izah etmiş: “Sayın yönetici... Hesap çok basit... 4 bin lira ben alacağım, 4 bin lira siz alacaksınız. 4 bin lira da o marangoza verip kapıyı yaptıracağız!” Bu mülâkat sonucu, işi ikinci marangoz almış! GÜNÜN SÖZÜ: Kaybetmeyi göze almadan hiç bir şey kazanamazsınız!",https://www.sozcu.com.tr/bulent-eczacibasi-siyasete-neden-girmiyor-p109278
Rahmi Turan,Kelepçe takılan Özlem’in suçu ne?,23 Aralık 2024,"Akıntıya kürek çekiyor, boşuna demokrasiden, insan haklarından, düşünce ve fikir özgürlüğünden bahsediyoruz! AKP iktidarı özgürlüklere inanmıyor, vatandaşlar üzerinde de medya üzerinde de uyguladığı ağır baskıyı her geçen gün biraz daha artırıyor. Dünyadaki tüm basın kuruluşları artık Türkiye’nin demokratik ve özgür bir ülke olduğuna inanmıyor. Uluslararası Sınır Tanımayan Gazeteciler (RFS) Örgütü’nün Dünya Basın Özgürlüğü endeksinde 180 ülke arasında 165’inci sırada olmamız, hali pür melalimizi (acınacak halimizi) gözler önüne seriyor. ★★★ Özlem Gürses başarılı bir kadın meslektaşımız... Sevilen bir gazeteci ve TV sunucusu... Laik Cumhuriyet ve Atatürk ilkelerinin savunucusu... Özlem Gürses’in başına gelenleri hiçbir demokratik ülkede görmek mümkün değildir... Baskıcı, antidemokratik rejimlerde böyle hukuk dışı olaylara rastlanır. Özlem Gürses, YouTube kanalındaki bazı sözleri gerekçe gösterilerek, bir ödül töreni için gittiği Ankara’da yaka paça gözaltına alındı, kelepçe takıldı, avukatıyla görüştürülmesine izin verilmeden üç polisin arasında İstanbul’a getirildi. Özlem Gürses terörist mi, adam mı öldürdü, banka mı soydu, ne yaptı? YouTube’deki kanalında sürçü lisan etti, sonradan düzeltti, hatta özür bile diledi. İfade vermesi için savcılığa çağırılsa hemen giderdi ama yakalayıp kelepçeleyerek götürmeyi tercih ettiler! Amaç, medyaya gözdağı! ★★★ Savcılık, Özlem Gürses’in ağzından istem dışı çıkan sözleri bağlamından koparıp çok ağır bir suç (!) sayarak “Tutuklanması” talebiyle mahkemeye sevk etti. Mahkeme, savcılığın tutuklama istemini kabul etmedi ama Özlem Gürses’in “Evde hapsine” karar verdi ve ayrıca yurt dışına çıkma yasağı koydu. Dünya kamuoyu artık bizi Afganistan, İran, Suudi Arabistan gibi demokrasinin uğramadığı ülkelerle aynı kategoride görüyor! Böyle hukuksuz olayların yaratılması Türkiye’ye kötülüktür! ★★★ Bugün ilginç bir olaya tanık olacağız. Ev hapsinde olan Özlem Gürses, SÖZCÜ TV’deki “Para Politika” programını canlı yayın olarak evinden yönetecek. Dünyada ilk defa bir TV sunucusu mesleğini “Hapis tutulduğu” evinden yapıyor. “Para Politika” programı sabah 8.45’te başlayıp saat 12’ye kadar devam edecek. Meslektaşımıza “Geçmiş olsun” diyoruz. Türkiye Spor Yazarları’na “Kayyum” atama rezaleti! AKP iktidarı CHP’li ve DEM Partili belediyelere KAYYUM atarken, hızını alamadı Türkiye Spor Yazarları Derneği’ne de kayyum (kayyım)  atadı. Gazetecilere kelepçe takmak, gözaltına almak da tatmin etmiyor iktidarı... Çok sayıda gazetecinin üye olduğu Spor Yazarları Derneği’nin yönetimine de el koydu. Spor Yazarları Derneği adı üstünde sporla uğraşır, siyasetten uzaktır. AKP iktidarı sudan bahanelerle Türkiye Spor Yazarları Derneği’nin, kongrede büyük oyla seçilmiş başkanı Oğuz Tongsir’i görevden alıp, yerine kayyum atadı. Böyle bir olay, sanıyorum dünyada ilktir! Bu tür ilk ve garip olaylar sadece bizde yaşanıyor! Oğuz Tongsir, düzgün, dürüst bir meslektaşımızdır. Acaba onun Atatürkçü oluşu mu iktidarı rahatsız etti? İktidar, “Mustafa Kemal’in askerleriyiz” diyen teğmenleri nasıl cezalandırıyorsa Oğuz Tongsir’e de öyle ceza veriyor. Demokrasi, hukuk bunun neresinde? Türkiye Gazeteciler Cemiyeti Başkanı Vahap Munyar, “Spor Yazarları Derneği yönetimine el konulması, demokratik toplum düzeninin gereklerine aykırıdır, kabul edilemez” diye açıklama yaptı, kayyum kararının geri alınmasını, genel kurula gidilmesini istedi. Derneğin geleceğine AKP iktidarı değil, üyeler karar vermelidir. GÜNÜN SÖZÜ Söyleyecek bir yalanı kalmayan siyasetçilerin son çaresi gerçeği itiraftır.",https://www.sozcu.com.tr/kelepce-takilan-ozlem-in-sucu-ne-p118534
Rahmi Turan,Şişedeki ölüm!,07 Aralık 2024,"Ulusça zor günlerden geçiyoruz. İktidar tasarrufa yanaşmıyor, kamuda israf arttıkça, bütçe açık veriyor. O zaman ne oluyor? Devlet hemen her ürünün vergilerine ağır zamlar bindiriyor! Alkollü içkilerden cep telefonlarına, doğalgazdan elektriğe kadar hemen her şeyin üzerinde ağırlaşan vergilerle hayat daha zor hale geliyor. Gerçek fiyat ile vergili fiyat arasındaki makas arttıkça birçok insan ucuz diye kaçak mallara yöneliyor. Alkollü içkilere yapılan ağır zamlar, insanları ucuz kaçak alkole yöneltiyor. Sonra facialar başlıyor! İstanbul’da son günlerde kaçak içkiden zehirlenen 46 kişi hastaneye kaldırıldı, bunların 22’si hayatını kaybetti. 7 kişi kurtarıldı, 17 kişinin tedavilerine devam edildiği bildirildi. Vahşi, gaddar, ahlâksız kaçakçılar insanları bile bile ölüme götürüyor! Nasıl bir vicdan bu? ★★★ Bir vakitler, sürekli içtiğini gördüğüm birine merakla sormuştum: “Neden bu kadar fazla içiyorsun?” Acı acı gülümsemiş, hararetli bir sesle: “İçmeyip de ne yapayım? Bu ülkede hayat başka türlü çekilmez ki!” demişti. Ben ona hayatın güzel yanlarını görmeye çalışması gerektiğini söyleyince daha da hararetlenmişti: “Söyle bana, güzel olan ne var? Ekonomi mi güzel? Adalet, özgürlükler, insan hakları mı güzel? Ağzını açanı içeri tıkıyorlar yahu! Ben kafayı çekip bağırıyor, içimi dışarı döküyorum. Sarhoş diye kimse bana dokunmuyor. Bu şekilde rahatlıyorum.” Bazı insanlarımıza acı haberler, kaçak içkiden ölenler de ders olmuyor. ★★★ Ülke dertler yumağı halinde... Hayat zor ve acımasız! İnsanlarımızın önemli bir bölümü teselliyi alkolde arıyor! Gerçeği ile sahtesi arasındaki fiyat farkı büyük olunca, kaçak içki dar gelirli ve düşüncesiz yurttaşlar arasında cazip hale geliyor. İstanbul’da Şişli, Beyoğlu, Bakırköy, Üsküdar, Fatih, Kağıthane, Esenyurt ve Ümraniye ilçelerinde sahte içki satan ve 22 kişinin ölümüne sebep olan 19 şüpheli yakalandı. Kolay para kazanmak için iğrenç, karanlık, utanç verici işleri yapıp insanların hayatlarıyla oynayan bu şüpheliler, Yargıtay’ın “Ölümcül olduğunu bile bile sahte içki atıp ölüme sebep olanlar ‘Kasten adam öldürme’ suçu işlemiş olurlar” şeklindeki içtihat kararına göre 24 yıla kadar hapis istemiyle yargılanacaklar. İnsanları vicdansızca ölüme götüren ahlâksızlar için istenen bu ceza az bile! Enflasyon bilmecesi! Maliye Bakanı Mehmet Şimşek çok memnun... TÜİK’in açıkladığı yıllık enflasyonun yüzde 47.09 olduğuna işaret edip, mayıs ayına göre gerilemenin 28.4 puan olduğunu vurgulayarak: “2021 Kasım ayından bu yana enflasyon en düşük seviyesinde gerçekleşti, önemli mesafe kat ettik” dedi. Oh oh, ne güzel! Fakat acaba gerçek öyle mi? TÜİK’in rakamlarına kimse inanmıyor ki... Aklı başında insanlar, tarafsız bir kuruluş olan ENAG’ın açıkladığı enflasyon rakamlarına itibar ediyorlar. ENAG, yıllık enflasyonun yüzde 86.76 olduğunu açıkladı. Çarşı-pazardaki fiyatlar da ENAG’ın rakamlarını doğruluyor. TÜİK devlet kurumu... Bir devlet kurumuna inanılmaması üzücüdür ama ne yazık ki, gerçek öyle... “Enflasyon düştü” diye yeni yılda asgari ücrete ve emekli maaşlarına düşük zamlar yapılacağı anlaşılıyor. Yanlış enflasyon rakamlarının en üzücü yanı bu! Tebessüm Dilencinin duası... Dilencinin biri Eminönü meydanında el açmış, gelenden geçenden dileniyor: “Allah rızası için bir sadaka verin dualarım sizinle olsun.” Temel adama acıyor, cebinden elli lira çıkartıp ona veriyor ve: “Al bu parayı ama benim için dua etme” diyor. Dilenci şaşırıyor: “Niye benim duamı istemiyorsun?” “Ulan senin duan işe yarasaydı böyle dilenir miydin?” GÜNÜN SÖZÜ Bizdeki siyaset anlayışı, söz verip tutmamaktır!",https://www.sozcu.com.tr/sisedeki-olum-p113307
Rahmi Turan,Toplumsal hayatımız korku filmi gibi!,04 Aralık 2024,"Düşünüyorum da, milletçe hayatımızın heyecan, endişe ve acı dolu bir roman ya da bir korku filmi gibi olduğunu görüyorum. Binbir sorunumuz var. Yıkıcı sorunlar sarmalı içindeyiz, fakat... Çözümlenmesi gereken ilk sorun, toplumda giderek derinleşen yoksulluk! Enflasyon, hayat pahalılığı ve zamlardan kurtulmadıkça gün yüzü görmeyeceğimiz kesin! Siyasilerin “Türkiye Yüzyılı”, “Emekliler Yılı”, “Ekonomimiz büyüdü, büyüyor” gibi propagandaya yönelik sözleri bir anlam ifade etmiyor. ★★★ Yoksulluk yalnız Türkiye’nin sorunu değil... Bugün, dünya genelinde aşırı yoksulluğun ve gelir eşitsizliğinin giderek derinleştiği görülüyor. Dünyada nüfusun yüzde 8.5’ini oluşturan 892 milyon insan, aşırı yoksulluk içinde yaşarken Türkiye’de de 50 milyon insanımız bundan nasibini alıyor! TÜRK-İŞ’in 2024 Eylül verilerine göre ülkemizde dört kişilik bir ailenin sadece gıda harcamaları için yapması gereken aylık asgari tutar 19 bin 830 lira. Diğer temel ihtiyaçlar (eğitim, sağlık, ulaşım, kira, vs.)  için gereken toplam gelir tutarı ayda 64 bin 595 lirayı buluyor. Asgari ücrettin 17 bin 2 lira olduğu Türkiye’de kaç aile ayda 64 bin 595 lira kazanıyor? Ülke nüfusumuzun yüzde 60’ından fazlası yoksul maalesef! ★★★ Toplumun, çözümlenmesi gereken ilk sorunun derin yoksulluk olduğunu düşünüyorum. Enflasyon, zamlar, dolaylı ve dolaysız vergiler âdil bir şekilde dengelenmeli, devlet harcamalarında tasarrufa gitmeli... Oysa siyasiler ne yapıyor? “İtibardan tasarruf olmaz” diye, savurganlığa devam ediyor. Bu toplumun, alnının teriyle elde ettiği gelirlerinden ödediği vergiler iktidarın harcamalarına yetmiyor, bütçe sürekli açık veriyor, iç ve dış borçlarımız hızla büyüyor. Artan yoksulluk, varlıklı, zengin kesimin de keyfini kaçırdığı toplumsal huzursuzluklara yol açıyor. İçinde bulunduğumuz yönetim anlayışıyla Türkiye’nin düzlüğe çıkması mümkün görünmüyor! Çare, aklın yolundan şaşmamak ama siyasette herkes kendini çok akıllı görüp “Benim yolum doğru” dediği için sağlıklı çıkış yolunu bulmakta zorlanıyoruz! “Toplumsal cinnet” riski! Küresel yoksulluk, gelir eşitsizliği ve iklim değişikliği arasındaki ilişkinin ele alındığı Dünya Bankası’nın 2024 “Yoksulluk, Refah ve Gezegen Raporu” çarpıcı veriler ortaya koydu. Rapor, dünya genelinde aşırı yoksulluğun ve gelir dengesizliğinin giderek derinleştiğini gösteriyor. Refahın dar bir zümrede yoğunlaştığını belirten raporu Türkiye açısından değerlendiren Toplum Çalışmaları Enstitüsü Genel Sekreteri Çiğdem Gizem Okkaoğlu’na göre “Toplumun daha iyi bir geleceğe sahip olabilmesi için, kapsayıcı politikalarla yoksulluğu ve gelir eşitsizliğini azaltmak zorunlu. Aksi takdirde, sosyal ve ekonomik dengeler bozulmaya devam edecek, toplumsal huzursuzluklar giderek derinleşecek ve ‘Toplumsal cinnet’ kaçınılmaz olacak!” TEBESSÜM Tembele akıl öğretilmez! Dedesi, sık sık işten kaçıp çoğu zaman çalışmayan delikanlıya sormuş: “Evlâdım, ben bu yaşta çalışıyorum, sen neden çalışmıyorsun?” “Çalışınca ne olacak?” “Çok çalışıp çok para kazanacaksın!” “Para kazanıp ne yapacağım?” “Biriktireceksin...” “Peki, biriktirip de ne olacak?” “O paralarla ileride hiç çalışmadan yaşayacaksın be evladım...” Tembel delikanlı gülmüş: “Ben zaten şimdi de çalışmadan yaşıyorum dedeciğim!” GÜNÜN SÖZÜ: Gerçek dostluk fosfor gibidir, çevreyi karanlık sarınca iyice parlar!",https://www.sozcu.com.tr/toplumsal-hayatimiz-korku-filmi-gibi-p112275
Rahmi Turan,"Suriye’nin bir Atatürk’ü yok ki, onu kurtarsın!",14 Aralık 2024,"Hiç darılmayalım, gücenmeyelim! Dünya artık bizi bir Orta Doğu ülkesi olarak görüyor. AKP, 2002 yılında iktidara geldiği vakit bir Avrupa ülkesi gibiydik. Başlangıçta AKP de bunu savunuyor, gerçek düşüncesini gizleyerek Avrupa Birliği’ne üye olmamızın gayreti içinde görünüyordu.  2002 yılında bu yana adım adım bir Orta Doğu ülkesi olma yolunda ilerledik. AKP iktidarı, geçen zaman içinde Türkiye’yi usul usul Orta Doğu bataklığına doğru sürükledi. AKP yönetimi, Arap ülkeleri ile bir arada olmayı o kadar arzu etti ki, Türkiye’nin saat dilimini bile Arap coğrafyasına göre ayarladı. 2016 yılından bu yana 8 yıldır, kış aylarında da kalıcı yaz saati uygulaması devam ediyor. Bu nedenle İngiltere ile aramızda 3 saat, Avrupa ülkeleriyle 2 saat fark oluştu. Arap sevdası, kış aylarında minik yavrularımızın, sabahın kör karanlığında, uykulu gözlerle okullarına gitmelerine sebep oldu. Küçük öğrenciler, okullarından soğudular! ★★★ Avrupa Birliği ülkeleri, bir Orta Doğu ülkesi olarak gördükleri, Türkiye’yi aralarına almak istemiyor. Hele Almanya... Kesinlikle bize karşı! Onların istediği, sadece Avrupa kapılarının koruyucusu olmamız ve sığınmacıları ülkemizde tutarak Avrupa’yı mülteci akınından kurtarmamız... Doğrusu bu görevi, hakkıyla yapıyor, Avrupa’nın rahatını sağlıyoruz. Ülkemizdeki sığınmacıların (Suriyeli, Iraklı, Afganistanlı ve Afrikalı) toplam sayısı 10 milyon mu, daha fazla mı, bunu devlet bile doğru dürüst bilmiyor! ★★★ Şimdi, tam bir Orta Doğu ülkesi olmasak da Arap ülkelerinden oluşan bataklığa çok yakınız. Politik olarak Suriye’nin toprak bütünlüğünü savunuyoruz. Türkiye’nin çıkarları açısından doğru olan budur ama tamamen bir hayaldir bu! Suriye paramparça zaten... Çoktan bölündü. “Suriye’nin toprak bütünlüğüne saygılıyız, parçalanmasına izin vermeyiz” gibi sözler, laf olmaktan öteye geçemez! Önümüzdeki dönemde, kargaşalara, iç savaşlara, çıkar çatışmalarına açık bir Suriye olacak. En kuvvetli yapıştırıcı bile o parçaları bir araya getirip yapıştıramaz artık! Suriye’nin bugünkü acıklı hali, 100 küsur yıl önce, emperyalist ülkeler tarafından parça parça edilen Osmanlı Devleti’ne benziyor. Ülkemizi Büyük Atatürk kurtarmıştı... Suriye’nin bir Mustafa Kemal Atatürk’ü yok ki, onu kurtarsın! Türkiye için büyük tehlike ne? Suriye’nin kuzeyi, tamamen Amerika Birleşik Devletleri’nin taşeronluğunu yapan terör örgütlerinin işgali altında... Ülkenin yaklaşık yüzde 35, yüzde 40’ı, PKK’nın Suriye’deki uzantıları olan PYD / YPG örgütlerinin elinde... Amerika “Onlar bizim Suriye’deki kara kuvvetlerimiz” diyor ve teröristlere ağır silahlar, cephane ve savaş araçları veriyor, para yardımına devam ediyor. Amerika o bölgede, İsrail’in güvenliği için bir Kürt devleti kurma peşinde! Türkiye için yakın gelecekte en büyük tehlike budur! PKK’nın uzantısı PYD /YPG gibi Amerika destekli kukla bir Kürt devleti ile sınır komşusu olmak, bizim için sürekli bir “Baş ağrısı” yaratır! O bölgenin hemen yanındaki Suriye topraklarında (İdlip, Afrin, Tel  Rıfat, Azez, Cerablus gibi bölgelerde) Türkiye’nin varlığı güçleniyor. Türkiye’nin Suriye’den çekilmesi ulusal güvenliğimiz açısından sakınca yaratır. O bölgelerde askeri varlığımızı sürdürmek zorundayız. Fırsatçı İsrail, Suriye’nin güneyinde, stratejik önemi olan Golan Tepeleri’nin tamamını işgal etti, başkent Şam’a 20 kilometre yaklaştı. Amerika da İsrail’de ele geçirdikleri bu bölgelerden artık geri çekilmezler. Böyle parçalanmış bir Suriye’de toprak bütünlüğünün sağlanması, “Olmayacak duaya amin” demek gibi bir şey oluyor! Aklı olanlar için Suriye’de yaşananlardan alınacak çok ders var. GÜNÜN SÖZÜ: Her insan şerefiyle doğar, önemli olan onu kaybetmemektir!",https://www.sozcu.com.tr/suriye-nin-bir-ataturk-u-yok-ki-onu-kurtarsin-p115671
Rahmi Turan,"Tüm ülke tek ses, tek yürek olmalı!",28 Aralık 2024,"Asgari ücrete yapılan  zammın âdil ve yerinde olduğunu iddia eden iktidar diyor ki: “Bu rakam 2024 yılına göre net yüzde 30 artışa tekabül ediyor. Çalışanlarımızı enflasyona ezdirmeme sözünüze bir kez daha sadık kaldık” İyi ki sadık kalmışlar! Ya kalmasalardı? Bu iktidarın halktan iyice koptuğu, çile çeken insanlardan uzaklaştığı anlaşılıyor. Çalışanlarımıza karın tokluğuna bile yetmeyen maaşı reva görenler, yoksullukla boğuşan talihsizleri hayali vaatlerle teselli etmeye çalışıyorlar. Bunun son örneği Cübbeli Ahmet Hoca’nın lâfları... Fukaralığı öven Cübbeli Ahmet: “Fakirler, zenginlerden 500 sene evvel cennete girecek!” demiş. Böyle bir hadis varmış! Fakir hayat meğerse kutsal bir hayatmış! Öyleyse yaşasın fakirlik! Cennet onların ayaklarının altında demek ki... Saf insanları böyle aldatıyorlar işte! Gerçek ise başka... O tür hadisler, uydurma hadislerdir! ★★★ Çalışma ve Sosyal Güvenlik Bakanı Vedat Işıkhan hafta içinde, sadakaya benzeyen asgari ücret zammını açıklarken konuşmasına Hz. Muhammed’in sözleriyle başladı: “Peygamber efendimiz ‘İşçinin alın teri kurumadan hakkını verin’ öğüdü, medeniyetimizin de özünü yansıtan güçlü bir erdem çağrısıdır” dedi. Peki, Peygamber efendimizin bu tavsiyesi yerine getirildi mi? Çalışanlara alın terlerinin hakkı verildi mi? Çalışma Bakanı Işıkhan “Verildi” diyorsa, kendi kendini aldatıyor demektir. Akıl sağlığı yerinde olan hiç kimse buna inanmaz! ★★★ 22 bin 104 liralık asgari ücret, daha açıklandığı gün, açlık sınırının altında kaldı. Birleşik Kamu-İş Federasyonu’na göre, 2024’ün son ayında açlık sınırı 23 bin 256, yoksulluk sınırı 71 bin 48 lira oldu. Tez-Koop İş Sendikası Genel Başkanı Haydar Özdemiroğlu: “Açlıktan ölmek istemiyoruz!” diye haykırarak tüm sendikalara büyük bir miting çağrısında bulundu. İstanbul Milletvekili Cemal Enginyurt “Muhalefet olarak Türkiye’nin her vilayetine, her ilçesinde, yarından tezi tok ‘Hükümet istifa!’ diye mitinglere başlamalıyız” dedi. İşçinin sesini duyurmak, gücünü göstermek gerekiyor. Bugün Ankara Tandoğan Meydanı’nda, 70’e yakın kuruluşun bir araya gelerek düzenlediği büyük bir protesto mitingi var. CHP’nin de desteklediği bu büyük miting, haksızlıklara karşı yüreklerde dalga dalga büyüyen tepkisel duyguların dışavurumu olacak, insanlar “Hakkımızı istiyoruz!” diye haykıracaklar! Tüm ülkede tek ses, tek yürek olmalı. Mitingler yalnız Ankara’da değil, Türkiye’nin her kentinde devam etmeli... Ta ki, “Erken seçim” kararı alınıncaya kadar! Bakan Bey masal anlatıyor! Ülkemizde gerçekten üzücü, umut kırıcı bir hava var. Çağdaşlıktan uzak bir eğitim sistemiyle gerisin geriye gidiyor, şeriatçı ülkelere doğru sürükleniyoruz. Konya’da Tahir Büyükkörükçü Anadolu İmam Hatip Lisesi’nde, “Arapça Günü Etkinlikleri” kapsamında, öğrencilerin İŞİD militanı gibi giydirilip ellerine oyuncak tabancalar verilerek gösteri yapılması Milli Eğitim Bakanı Yusuf Tekin’e soruldu. Bakan Bey, okulları tarikatlara ve cemaatlere bizzat kendisinin açtığını unutarak “Bize bağlı 65 bin tane okul var. Bu 65 bin okulun her birisinde her gün bizi rahatsız eden olaylarla karşı karşıya kalabiliriz. Bir tane okuldaki olayın, 65 bin okula mal edilmesi doğru değil. Bu tür haberler bize ulaştığı vakit gerekli il müdürlüklerimiz üzerinden incelemeyi başlatıyoruz. Teftişe dönüşmesi gerekirse bakanlık müfettişleri gidiyor, gereğini yapıyor!” dedi. Peki, gereği yapılıyor da ne oluyor? Bugüne kadar okullarda gerici faaliyetlerde bulunan hiçbir kişiye ceza verildiğini duyduk mu? Cemaat ve tarikatları okullara sokan Bakan Tekin, aksini iddia ediyorsa kamuoyuna açıklama yapmak zorundadır! GÜNÜN SÖZÜ Yoksul toplumlar acıkınca kurt masalı dinlemeyi severler!",https://www.sozcu.com.tr/tum-ulke-tek-ses-tek-yurek-olmali-p120292
Rahmi Turan,Esad’ın çöküşünden ders almak lâzım!,11 Aralık 2024,"Bütün diktatörlerin sonu birbirine benzer!  Tarih boyunca hep görülmüş ama ders alınmamıştır!   Ah şu ihtiras! Ah şu güç zehirlenmesi! Uzaklara gitmeye gerek yok! Yakın tarihte neler olmuştu? Hafızamızı şöyle bir yoklayalım: Romanya’da Çavuşesku ve karısı kurşuna dizilmişti… Libya’da Kaddafi, kendi halkı tarafından parçalanmıştı… Irak’ta Saddam usulen yargılanarak idam edilmişti… Esad da, sarayını, görkemli yaşamını bırakıp Suriye’den kaçmasa, aynı akıbete uğrayacaktı! Son anda ailesiyle birlikte Rusya’ya kaçıp canını kurtardı! ★★★ Suriye’de heykeller yıkıldı, insanlar sevinçle göbek attı, her yanı zafer coşkusu sardı. Suriyeliler yaşadıkları sevinci fazlasıyla hak ettiler ama… Ülkeleri kurtuldu mu? Evet, Esad gibi zalim bir diktatörden kurtuldular ama bundan sonra rahat, huzur görecekler mi? Gerçek anlamda bir demokrasiye kavuşacaklar mı? Bu çok şüpheli, hatta bana göre mümkün değil! Hangi Arap ülkesinde demokrasi var ki, Suriye’de olsun? ★★★ Demokrasi, gelişmiş, aydın toplumların yönetim tarzıdır. Geri kalmış, cahil, bağnaz toplumların değil!     Birçok okurum sordu: Esad Rejimi’ni yıkan HTŞ nedir? Kimdir? Kimlerin ortağıdır? HTŞ’nin açılımı Arapça “Heyet-u Tahriri’ş Şam”dır. “Şam Kurtuluş Heyeti” anlamına geliyor. HTŞ’nin demokrasi ile uzaktan yakından hiçbir ilgisi yok. Suriye’yi İslâmî bir Emirlik” haline getirme hedefini sürdürüyor. Uluslararası toplumların çoğu HTŞ’yi bir terör örgütü olarak görüyor. Türkiye de 2018 yılında HTŞ’yi bir terör örgütü olarak kabul ettiğini açıklamıştı. Altı yıl önce terör örgütü olduğunu ilan ettikleri halde bugün bizimkilerin HTŞ’nin zaferini coşkun bir şekilde alkışlamaları ilginçtir. ★★★ HTŞ, kimlerin planını uyguluyor? Bu durum henüz belirsizliğini koruyor. Suriye’de, bütün kesimlerin temsil edildiği âdil bir düzen kurulacak mı? Yoksa kaos mu olacak? Şimdi Suriye’nin en zor dönemi başlıyor. Sınır komşumuz olan Suriye’nin çöküşü Türkiye için kazanımlar da, kayıplar da yaratabilir. Önemli, olan sağlıklı politikalar izlemek ve aklın yolundan şaşmamaktır! Yoksulluk ve yasaklar saltanatı bitirdi! Zafer sevinci, özgürlüğe kavuşmanın yarattığı bayram havası, hepsi tamam ama aslında şimdi Suriye’nin en zor dönemi başlıyor. Ülkenin yüzde 40’ı Amerika’nın desteklediği PKK/PYD örgütünün elinde… Amerika, Suriye’nin kuzeyinde, İsrail’e destek olması için, bir Kürt Devleti kurmak istiyor. PKK/PYD işgal ettiği topraklardan çıkmayacağına göre, Suriye kesin bölündü demektir. ★★★ Millî hasılası 10 milyar dolar olan Suriye’nin 140 milyar dolar dış borcu var. Bu borçların tamamına yakını Rusya ve İran’a… Devrik diktatör Esad bu paraların çoğunu silah alımına, kendine yaptırdığı saray ve köşklere ve aldığı süper lüks uçaklara, korumalara ve yandaşlarına harcadı. Halk müthiş yoksullaştı, bir memur ya da subay ayda 13 dolar (yaklaşık 450 lira) maaş alır hale geldi. Milyonlarca Suriyeli, ülkesinden kaçtı. 13 dolar gibi komik bir maaş aldıkları için aç kalıp hayatlarından bıkan Suriyeli subaylar ve askerler vuruşmayıp geri çekildi ve ülkeyi HTŞ’ye teslim etti. Her diktatör gibi, Esad’ın görkemli saltanatı da bitti! Adaletsizlik, yoksulluk, yobazlık, mezhep çatışmaları, yolsuzluk ve yasaklar Esad’ı yıktı! ★★★ Bu öyküden alacağımız derslerden biri de, ülkede demokrasi, huzur, barış ve beraberliğin ne kadar önemli olduğudur. Büyük Atatürk’ün “Yurtta barış, dünyada barış” prensibini unutmamamız, ülke olarak macera aramayıp akılcı politikalardan asla ayrılmamamız gerekiyor. GÜNÜN SÖZÜ Utanacak yüzleri olmayan kişilerin vicdanları da olmaz!",https://www.sozcu.com.tr/esad-in-cokusunden-ders-almak-lazim-p114530
Rahmi Turan,Karakolda değil savcılıkta bitecek!,09 Aralık 2024,"Çapsızlık, aptallık, mantıksızlık... Ne ararsanız var günümüzde! Bir fikri, fikirle yenemiyorlarsa, sahibini hapse tıkıp mı yenecekler? Bu çağda var mı böyle bir dünya? Başta siyasiler olmak üzere, hiç kimsenin yapılan eleştirilere kızmaması gerekir. Eleştiri “ağrı” gibidir. Ağrı da, eleştiri gibi aynı işi görür, vücutta bir arıza olduğunu haber verir. Ülkede, siyasetten futbola kadar her şeyimiz ters gidiyor ne yazık ki... Futbol dünyamız, karmakarışık! ★★★ Türkiye’de futbol hiç bu kadar kavgalı hale gelmemişti... Benim spor yazarlığı yaptığım dönemlerde sevgi vardı, saygı vardı, dostluk vardı... Rekabet mertçe, yiğitçe yapılırdı... Şimdi öyle mi? Türkiye Futbol Federasyonu ile kulüpler birbirlerinin can düşmanı sanki... Karşılıklı ağır suçlamalar, öfke ve hakaret dolu sözler, mafya benzeri tehditler! Ne oluyoruz böyle? ★★★ Türkiye Futbol Federasyonu önemli, ciddi bir kuruluştur. Bunun başkanı olan kişi kalkıp da, kulüp başkanlarıyla kavga eder mi? Onlara tehditler savurur mu? Böyle bir kargaşa ortamında Türk futbolu nereye gider? İlerler mi? Gelişir mi? Futbol Federasyonu Başkanı ile Galatasaray Kulübü Başkanı arasındaki “çirkin söz düellosunu” izledikçe utanç durmamak elde mi? Ya savcılığa kadar intikal eden tehditler? Bir Futbol Federasyonu Başkanı’na yakışır mı? ★★★ Türkiye Futbol Federasyonu’nun önceki unutulmaz başkanlarından Mustafa Kemal Ulusu’dan “Türk futbolu adına eski bir TFF Başkanı olarak hicap duyuyorum” diye üzüntülü bir mesajı aldım. Ulusu (özetle) şöyle diyor: “Futbol Federasyonu Başkanı’nın, Galatasaray Kulübü Başkanı’nı alenen tehdit etmesi, onun da bizzat savcılığa şikâyette bulunması, ülkede futbol yönetiminin ne kadar acıklı bir hale geldiğini gösteriyor. Benim başkanlığım dönemimde, Galatasaray, Fenerbahçe, Beşiktaş kulüpleri başta olmak üzere bütün kulüp başkanlarıyla ‘abi-kardeş’ gibiydik. Benden yaşça büyük olanlara ‘Ağabey’ derdim, onlar da bana ‘Kemal’ciğim, Sevgili Başkanımız’ diye hitap ederlerdi. Şimdiki tablo ne? Rezaletin şaheseri! Eskiden bir tabir vardı. Şaka yollu ‘Bu maç karakolda biter!’ denirdi. Şimdi, karakoldan geçtik, savcılıkta bitecek! Geldiğimiz nokta bu!” ★★★ Ulusu eleştirilerinde haklı... Siyasileri de uyarıyoruz! Türk futbolunu, kulüpleri, yöneticileri ve hakemleri bu hale düşürenler, eserlerinden utanç duyuyorlar mı acaba? Aynaya bakıp özeleştiri yapmalılar! “Balık baştan kokar” diye boşuna söylenmemiş! Büyüme rakamları züğürt tesellisi gibi! Uluslararası derecelendirme kuruluşu “FİTCH Ratings” Türkiye ekonomisinin bu yıl yüzde 2.3, gelecek yıl yüzde 2.6, 2026 yılında yüzde 3.5 büyüyeceği tahmininde bulundu. Bu öngörü tutar mı, bilmiyoruz. Ancak iktidar yandaşlarına bir sevinç var. “Gördünüz mü? Büyüyoruz işte!” diyorlar. Hiç büyümemekten ya da küçülmekten iyi tabii ki, ama çok yetersiz bir büyüme oranı bu... Züğürt tesellisi gibi! Türkiye ekonomisi yüzde 2, yüzde 3 büyümeyle kurtulmaz! FİTCH’in açıkladığı rakamlar gerçekleşirse, önümüzdeki iki yılda Türkiye’de işsizlik daha da artacak, ortaya yüz binlerce yeni işsiz çıkacak demektir. Türkiye ekonomisinin sağlıklı bir yapıya kavuşması için her yıl en az yüzde 5, yüzde 6, hatta yüzde 7 büyümemiz gerekiyor. İktidarın mevcut yönetim anlayışıyla bu da mümkün görünmüyor. Sözün özü, açıklanan rakamlar, gelecek yıllar için bize umut vermiyor!    Ulusça akıntıya karşı kürek çekiyoruz. Çare, yapılacak erken seçimle bu yönetimin değişmesi! GÜNÜN SÖZÜ “Aşırı hırs” kudretli olma isteminin hastalıklı halidir!",https://www.sozcu.com.tr/karakolda-degil-savcilikta-bitecek-p113867
Rahmi Turan,Fakirliğe methiye!,29 Aralık 2024,"Fakirliğin ne kadar yüce bir şey olduğunu söyleyip, fukaralığı övmüyorlar mı, tüylerin diken diken oluyor. Çok sıkıntı çeken ama sabreden fakirler, zenginlerden 500 yıl önce cennete gireceklermiş! Yoksul hayat, kutsal hayatmış! Fukaralığın çok iyi bir şey olduğunu telkin eden, bu konuda gerçek olmayan hadisler gösteren sözde din adamlarına, bir takım siyasilere ve ülkenin dinci zenginlerine sormak lâzım: Fakirlik o kadar yüce bir şeyse, sizler neden çılgıncasına para kazanmaya çalışıyor, mala mülke doymuyor, lüks içinde yaşıyorsunuz? Sizler cennete girmek istemiyor musunuz? ★★★ Asgari Ücret Tespit Komisyonu’nun, işçi sendikalarının onayını almadan “oldu-bitti” yaparak açıkladığı 22 bin 104 lira asgari ücret hiçbir çalışanın derdine merhem olmaz! Öyle olduğu halde iktidarın “Ülkemize ve milletimize hayırlı olsun” demesi, yoksulluk içinde çırpınanlarla alay etmekten farksız bir ifadedir. Sosyal Güvenlik Bakanı Vedat Işıkhan’ın, 2025 yılında uygulanacak asgari ücreti açıklarken kullandığı cümleler, “laf olsun, torba dolsun” türünden, gerçeklerden kopuk söylemlerdir. Işıkhan’ın “Peygamber efendimizin ‘İşçinin alın teri kurumadan hakkını verin’ öğüdü, medeniyetimizin de özünü yansıtan güçlü bir erdem çağrısıdır” dedikten sonra sefalet ücretini açıklaması tam bir çelişkidir. Bakan Bey elini vicdanına koyup “Gerçekten işçinin alın teri kurumadan hakkını verdik mi? Bu enflasyon yangınında, bu cehennemi pahalılıkta onların hakkı 22 bin 104 lira mı?” diye kendini sorgulamalıdır.  ★★★  Yalnız siyasilerden ve din hocalarından değil, bilim adamlarından da fakirliği övenler var. Başka ülkelerde böyle bilim adamı yoktur! Bir TV kanalında, ülkenin ekonomik sorunlarını değerlendiren bir akademisyen (adı Oytun Erbaş, unvanı Prof. Dr.) şöyle demiş: “300 metrekare evim olsun, daha şu olsun, şunu yiyeyim, bunu yapayım. Bunun sonu yok ki... Onun için mütevazı olmayı öğrenmek gerekiyor. Asgari ücret 50 de olsa, 50 verin, yine harcar insanlar. 100 verin, 100 harcarlar. Fakir hayat, ya da fakir tip hayat en sağlıklı hayattır!” Kafa bu! Fakirlik güzeldir! Fakirlik kutsaldır! Fazla para fakirlerin cennete girmesini önler... Ne saçmalıktır bu lâflar? Üstelik bu tür kandırıcı, aldatıcı sözler söyleyenlerin tamamı zengin kişiler! Bırakın bu ayakları efendiler! Dediklerinizin doğru olduğuna inanıyorsanız, siz neden fakir olmuyorsunuz muhteremler? Elinizi tutan mı var? Yoksulluk ve hadisler... Fakirliği överek, halka çektiği sıkıntıları unutturmak isteyen bazı din adamları, peygamberimiz Hazreti Muhammed’in bazı hadislerini buna gerekçe olarak gösteriyor. Mesela “Fakirlerin zenginlerden 500 yıl önce cennete gireceği, cennet ehlinin çoğunu, dünyada fakirlik sıkıntısı çekenlerin oluşturacağı” gibi hadisler... İslâm dünyasında hadisler, Hz. Muhammed’e atfedilen ya da onun tarafından onaylanan sözler ve bilgilerdir. Ancak, bu hadislerin bir kısmının uydurma olduğu kesindir. Var olan 1339 hadisten 438’i sahih, yani sıhhatli ve sağlamdır. Kalan 901 hadisten 199’u (hasen, yani sahih hadisin şartlarını sürdürmekle beraber, onun kadar güçlü değildir), 631 hadis zayıf, 99 hadis ise uydurma veya münker (tasvip edilmeyen, sıkıntı duyulan) hadis kabul edilmiştir. TEBESSÜM Meğerse küfür neymiş? Dursun “Yaa Temel’ciğim, iyisin, hoşsun, güzelsin ama çok küfür ediyorsun be” demiş... Temel “Evet edeyrum, ne olmuş ki?” deyince Dursun “Sebebi ne, söyle ben de bileyim” diye üstelemiş. Temel bilgiç bir tavırla başını sallamış: “Romalı bir filozof ne demiş biley musun?” “Bilmiyorum, ne demiş ki?” “Küfür kalbin yelpazesidir, demiş, ben de kalbimi yelpazeleyrum!” GÜNÜN SÖZÜ Sözde din hocaları balığa yüzme öğretir, fakiri cennete gönderir!",https://www.sozcu.com.tr/fakirlige-methiye-p120579
Rahmi Turan,Prangalı hayat!,10 Aralık 2024,"Çağdaş bir ülkede her şeyden önce adalet olmalı. Adalet olmadan hiçbir iş düzgün gitmez! İktidar 22 yılda bugüne kadar 9 tane “Yargı Reform Paketi” hazırlayıp hepsini Meclis’ten geçirdi. 9’uncu ve sonuncu Yargı Paketi, geçtiğimiz ay Meclis Genel Kurulu’nda görüşülerek AKP ve MHP oylarıyla kanunlaştı. Peki, bu 9’uncu paketle, ülkemizin adaletinde bir gelişme olacak mı? Üzülerek söylüyorum ki, bu ‘yargı paketleri’nin hiçbiri insanlarımıza arzu ettikleri özgürlük, huzur, güven ve adaleti sağlayamadı, sağlayamaz da... Neden? Çünkü iktidar sadece kendi işine gelen konuları yasalaştırıyor, nalıncı keseri gibi her şeyi kendine yontuyor! ★★★ 9’uncu Yargı Paketi’nin kanunlaşmasından sonra şunları sormamız gerekiyor:      - Ülkede ifade özgürlüğü güçlenecek mi? - Vatandaşlar hapse girme tehlikesi olmadan düşüncelerini açıklayabilecekler mi? - Tutuksuz yargılama esas olacak mı? - Güven veren bir adalet sistemine kavuşacak mıyız? - Hâkim ve savcılara coğrafi güvence getirilecek mi? Bunların hiçbiri olmayacak, çünkü allanıp pullanarak topluma sunulan pakette demokratik hayatın bu en önemli konuları yok! ★★★ Artık her olaya kuşkuyla bakar hale geldik! Dilimiz çok yandığı için sütü üfleyerek içmeye başladık. Görünen köy kılavuz istemez! 9 tane değil, 900 tane yeni yargı paketi hazırlansa, değişen fazla bir şey olmayacak, cezalar arttırılacak, özgürlükler daha da kısıtlanacak. Bugün Türkiye’de yediğimiz ekmek, içtiğimiz su gibi ihtiyacımız olan şey adalettir. Bir ülke yalnız adaletle kalkınır, büyür, gelişir... Haksızlıkların son bulacağına, prangalı hayattan kurtulacağımıza bir inanabilsek, öyle mutlu olurduk ki... Fakat, mevcut iktidar döneminde ulusumuzun bu evrensel hak ve özgürlüklere kavuşma ihtimali ne yazık ki, yok. Ülkede hukuk düzelmeden, ekonomi de düzelmez, yoksulluk da bitmez, insanlar umdukları refaha kavuşamaz. Her şeyden önce bir erken seçim gerekiyor. Bu iktidar değişmeden, demokratik haklara, düşünce ve fikir özgürlüğüne, rahat bir ekonomik düzene kavuşmanın hayal olduğunu görüyoruz. Umutlar erken seçimde... Fakat erken seçim ise Kaf Dağı’nın ardında! Sığınmacılar vatanlarını gerçekten seviyor mu? Türkiye’deki Suriyeli sığınmacılar, ellerinde Türk ve Suriye bayraklarını dalgalandırarak günlerdir bayram yapıyor, Suriye’de Esad Rejimi’nin çöküşünü kutluyor. Sığınmacılar, vatanlarını seviyor mu? Gerçekten seviyorlarsa artık ülkelerine dönebilirler ama dönmek isteyen de var, istemeyen de... Dileriz ülkelerini seven Suriye’lilerin sayısı fazla olur ve giderler. Türkiye de önemli bir dertten kurtulur. Ahmed El Mahmud adındaki bir Suriyeli “Esad gitti ve artık ülkemize dönmek istiyorum. Orası bizim vatanımız. Türkiye’ye çok teşekkür ediyorum” dedi. Yasin El Hüseyin adında başka bir Suriyeli sığınmacı “Suriye kurtuldu, özgür bir ülke oldu. Artık yurdumuza dönebiliriz” diye konuştu. Suriyeli sığınmacılar dileriz bu isteklerinden vazgeçmez ve bir an önce çekip giderler! Esad Rejimi’nin çöküşü, Türkiye’nin sığınmacı yükünden kurtulması için bir şans olabilir. TEBESSÜM Ballı maaşlar... Tapu dairesinde çalışan Temel, mesai dönüşü arkadaşı İdris ile bir kahvehanede buluşmuş... İktidarın yeni yılda yapacağı zamlardan bahsederken İdris: “Yahu Temel” demiş “Elimize, Bakan’ların, Bakan Yardımcıları’nın, Saray’lıların ballı maaşları geçseydi ne yapardık?” Temel düşünceli bir şekilde: “Onu bilmem ama” demiş “Onların eline bizim maaşlar geçseydi ne yaparlardı, onu çok merak ediyorum!” GÜNÜN SÖZÜ Bazı insanlar kendi öz vatanlarında bile vatansız gibi yaşarlar",https://www.sozcu.com.tr/prangali-hayat-p114211
Rahmi Turan,"Ah Bakan bey, ah!",02 Aralık 2024,"Uluslararası alanda ülkemizin durumu içler acısı... Hukuk, adalet, düşünce ve fikir özgürlüğü gibi alanlarda ne yazık ki, çok gerilerde yer alıyoruz! 21’inci Yüzyıl Türkiye’si böyle mi olmalıydı? Her fırsatta “Türkiye Yüzyılı” diye propaganda yapan AKP iktidarının gerçekte ülkemizi getirdiği nokta maalesef çok üzücü! Bir ülkenin huzur ve refaha kavuşması için ilk şart hukuktur. Hukuksuz bir ülkenin gelişmesi mümkün değildir. Biz ne haldeyiz? “Hukukun üstünlüğü” konusunda 142 dünya ülkesi arasında 117’nci sırada yer alıyoruz! Bu sonuç, Türkiye’de hukukun üstünlüğü olmadığı anlamına geliyor! Neden bu durumdayız? Bunu her fırsatta anlatmaya çalışıyoruz sevgili okurlar... Fakat, anlamak istemeyenlere ağzınızla kuş tutsanız bir şey anlatamazsınız! ★★★ Adalet Bakanı Yılmaz Tunç, hukukun üstünlüğü konusunda dünyada 117’nci sırada yer almamıza çok üzülmüş... “Bu haksızlıktır. Türkiye’nin gerçekleştirmiş olduğu reformları görmüyorlar. Listeye baktığımız zaman Türkiye’nin üstünde gösterilen birçok ülkede demokrasi bile olmadığını göreceksiniz” diyor. Sayın Bakan’ın bu sözlerinden Türkiye’de demokrasi olduğu, yargı reformlarıyla hukukun üstünlüğünün sağlandığı anlamı çıkıyor. Peki, gerçek öyle mi? ★★★ Şöyle bir çevremize bakıyor ve düşünüyoruz: Ülkemizde fikir ve düşünce özgürlüğü var mı? İnsanlar düşüncelerini diledikleri gibi ifade edebiliyorlar mı? Yoksa, sivri bir eleştirinin, paylaştıkları sert bir mesajın ardından hapsi mi boyluyorlar? Ülkemizin tanınmış aydınlarından olan Nasuh Mahruki, yok yere hapse atılanların son örneğidir...  Düşüncelerini sert ifadelerle açıkladı diye tutuklandı ve hâlâ hapiste... Hakkındaki suç iddiası nedeniyle tutuksuz yargılanması gerekirken, peşin peşin cezalandırılmak için hapse atıldı. Demokratik bir hukuk ülkesinde peşin ceza olmaz! Böyle uygulamalar dünyada Türkiye’nin itibarını sarsıyor ve bu nedenle, hukukta geri sıralarda yer veriliyor! Sayın Adalet Bakanı, hukukun üstünlüğünde 117’nci sırada yer almamıza üzülmeden önce aynaya bakıp gerçeği görmeli! Hukukta “peşin ceza” yoktur! Yasalara göre tutuklama istisnai bir durumdur. Belirli şartları vardır. Fikir ve düşünceyi ifade gibi suçlarda esas olan tutuksuz yargılamadır. Oysa Türkiye’de ne yapılıyor? İnsanlar tutuklanarak peşin peşin ceza veriliyor ve o kişiler yargılama sonunda beraat ederlerse, suçsuz yere hapiste yattıkları aylar, yıllar, yanlarında kâr kalıyor! Bunun son örneği, paylaştığı bir mesaj nedeniyle tutuklanan Nasuh Mahruki... Günlerdir hapiste ve ne zaman çıkacağı belli değil... “Hukukun üstünlüğü” olduğu iddia edilen ülkemizde, bunun tam tersine uygulanmayan yüksek yargı kararları hukuku tartışılır hale getiriyor. İnsan Hakları Mahkemesi ile Anayasa Mahkemesi’nin hak ihlali kararlarına rağmen Osman Kavala’nın ve Milletvekili Can Atalay’ın hâlâ inatla hapiste tutulması, aslında uluslararası alanda Türkiye’ye zarar veriyor. Hukukun üstünlüğünde dünyada son sıralarda yer almamızın en önemli sebeplerinden biri de budur! Tebessüm Temel kaplan avcısı! İşsizlikten bunalan Temel, kentin İş ve İşçi Bulma Kurumu’na gider: “İşsizim memur bey!” Görevli memur gözlüğünün üzerinden bakıp, onu tepeden aşağıya süzer: “Sen ne iş yaparsın ahbap?” Temel “Ben kaplan avcısıyım!” diye cevap verir. Bunu duyan memur fena halde kızarak “Trabzon’da kaplan ne gezer be adam?” diye bağırır. Temel sakin bir şekilde cevaplar: “Memur bey, ben de onun için işsizim ya!” GÜNÜN SÖZÜ Bir partinin ana direği eğriyse, alttaki küçük direkleri de eğri olur!",https://www.sozcu.com.tr/ah-bakan-bey-ah-p111568
Rahmi Turan,"“Umutsuzluk, öfkeye dönüştü!”",30 Aralık 2024,"“Asgari ücrete yapılan sözde zammın, hem esnaf, hem alışveriş yapan vatandaşlar tarafından nasıl karşılandığını, nasıl değerlendirme yapıldığını öğrenmek istedik. Gördük ki, sahada, pazarda büyük bir öfke var. Esnafta var bu öfke... Alışveriş yapan vatandaşta da... Hiç kimse torbasını dolduramıyor. Millet açlıkla boğuşuyor. Vatandaş umudunu “erken genel seçime” bağlamış durumda. Semt pazarlarında, asgari ücret zammı sonrası umutsuzluğun öfkeye dönüştüğünü görüyorum! Patlıcan-biber bile lüks olmuş. Vatandaş isyanda!” ★★★ Yukarıdaki sözler, Zafer Partisi Genel Başkanı Prof. Dr. Ümit Özdağ’a ait... Asgari ücrete yapılan 5 bin 104 liralık komik zam sonrasında Ankara’nın Mamak ilçesinde, Gülveren Kapalı Pazar Alanı’nı gezmiş, esnafın ve yurttaşın sesini dinlemiş... Büyük bir tepki var! Millet öfkeli... İnsanlar dokunsan ağlayacak halde... Vatandaşlarımızı bu duruma düşüren iktidar hâlâ “Ben her şeyi iyi yapıyorum. İşler iyiye gidiyor” havasında... Muhterem iktidar sahipleri, lütfen çarşıya-pazara çıksınlar da, vatandaşın acınacak halini görsünler... Yarattıkları bu hazin tablodan, eminim ki, kendileri de azap ve utanç duyarlar. Ülkemizi istila eden sığınmacılara karşı olduğu ve Suriyeli, Afganlı, Iraklı, Afrikalı, kim varsa ülkesine geri dönmesini isteyerek bu yolda mücadele verdiği için toplumda taraftarları artan Ümit Özdağ “Asgari ücretin 28 bin 500 lira olması gerekirdi. Oysa 22 bin lirada kaldı. Bu iktidar artık en ufak bir umut ışığı vermiyor” diyor. Ümit Özdağ, iktidarın bu olumsuz gidişe dayanamayacağını söylüyor ve: “2025 Haziran’ında ‘Erken Genel Seçim’ yapılacağını düşünüyorum. Bunun için biz çalışmalarımızı başlattık” diyor. ★★★ Ümit Özdağ, AKP iktidarının politikalarını da eleştirerek şu görüşleri savunuyor: “Yanlış politikalar, Türkiye’yi Orta Doğu’da ciddi bir tehlikenin içine sürüklüyor ve büyük riskler barındırıyor. Bu risklerin birincisi, Cumhurbaşkanı Erdoğan ve hükûmetin bölgeye bakışının mezhep eksenli olmasıdır. İktidar ortağı Devlet Bahçeli, Meclis’te kanlı terör örgütünün temsilcilerinin ellerini sıkmıştır. Terörist başı Öcalan’ı Meclis’te konuşmaya davet etmiştir. Bu talep büyük tepki yarattığı için bundan vazgeçilip, DEM Partililer İmralı’ya yollanmıştır.” Ümit Özdağ, izlenen yanlış politikalar nedeniyle ülkemizi bekleyen daha birçok tehlikenin var olduğunu ve mezhep ağırlıklı politikanın Türkiye’nin başına büyük dertler açacağını söyleyerek iktidarı uyarıyor. Piyangoda bize düşen “Avucumuzu yalamak!”  Ankaralı avukat okurum A. Erdem Akyüz, çok çeşitleri olan Milli Piyango’nun değişik sürümlerini titizlikle izledikten sonra yeni yıla girerken şu ilginç mesajı yolladı: “Cumhuriyet’in kuruluş yıllarında Türk Havacılığı’na katkı olması için kurulan ‘Tayyare Piyangosu’ daha sonra ‘Milli Piyango’ adını aldı. Ancak son yıllarda özelleştirilerek bir yerli-yabancı şirket ortaklığına devredildi. Birçok isim altında, en bilinenler (Milli Piyango, Çılgın Sayısal, Şans Topu, On Numara) olmak üzere çok çeşidi var. Üstelik bayiliklerin çoğu kaldırıldı. İnternet üzerinden giriş yapılıp paralar verilerek, küçük çocuklar bile kumara yönlendirildi. Hiçbir masrafı olmayan, el kadar bir kâğıda basılarak satılan bilet paralarının yarısı, bu yerli-yabancı şirket kasasına akıyor. Çekilişte çıkan numaralar tutmadığı için aylarca dağıtılmayan paralar ve faizi de bu şirket kasasında kalıyor. Üstelik çekiliş sonuçları da tartışmalara yol açtığı gibi, resmi sayfasında yer alan çekiliş bilgileri de karmakarışık. Demek ki, bize düşen şey AVUCUMUZU YALAMAK.” GÜNÜN SÖZÜ Doğru karar veremeyen insanlar da, toplumlar da hiçbir yönde ilerleyemez!",https://www.sozcu.com.tr/umutsuzluk-ofkeye-donustu-p120861
Rahmi Turan,Suriyelilere şefkat bize ise nasihat var!,16 Aralık 2024,"Herkes bunu merak ediyor: Sığınmacılardan kurtuluyor muyuz? İşte Esad kaçtı, Suriye zalim bir diktatörden kurtuldu. Peki, sığınmacılar ülkelerine dönecekler mi? Türkiye’de sağcı, solcu, milliyetçi, muhafazakâr, herkes Suriyeli sığınmacıların bir an önce ülkelerine dönmelerini istiyor... Televizyonlar sınır kapılarında canlı yayın yapıyor, muhabirler giden sığınmacılarla konuşuyor “İşte Suriyeliler akın akın ülkelerine dönüyor” diyorlar. Gerçekten öyle mi? Evet, giden var ama sayıları abartıldığı kadar çok değil! Türkiye’de, Suriyeli, Iraklı, Afganistanlı ve Afrikalı sığınmacıların sayısının 10 milyonu aştığı söyleniyor. Bunların yaklaşık yarısı Suriyeli... Almanya, ülkesine dönecek her Suriyeli’ye 1000 Euro (yaklaşık 37.000 Türk Lirası) vaat ediyor. Peki dönen var mı? Yok! Türkiye, ülkelerine dönecek Suriyelilere para filan vaat etmiyor. Üstelik Cumhurbaşkanı Erdoğan büyük bir şefkatle: “Türkiye’de kalmak isteyen Suriyelilerin başımızın üstünde yeri var” diyor. O halde Suriyeliler, buradaki rahat hayatlarını terk edip niye yıkılmış, harabeye dönmüş ülkelerine gitsinler? Gitmezler! Gitmek isteyen tabii ki var ama sayıları fazla değil! ★★★ Milyonlarca Suriyeli Türkiye’deki güvenli hayatlarından memnunlar. Burada işlerini kurmuşlar, evlerini yapmışlar. Sağlık hizmetlerinde onlara öncelik tanınmış, birçok hak verilmiş. Hastaneler bedava. Çocuk parası, kira yardımı, vergisiz ticaret, sınavsız ve parasız okul, eğitim, hep onlar için... Böyle beleş yaşamı neden bıraksınlar? Neden gidip Suriye bataklığında çırpınsınlar? Ayrıca, orada ne olacağı henüz belli değil! Suriye’de yönetimi ele geçiren HTŞ’nin lider kadrosunun nasıl bir rejim kuracağı bilinmiyor. ★★★ Türkiye ekonomisi, milyonlarca sığınmacının yükünü taşıyamıyor ve bunun ağır sıkıntısını Türk halkı çekiyor. “Ekonomi düzelecek” diye insanlarımızdan sürekli SABIR isteniyor. Sabır iyi de nereye kadar? Sayıları 10 milyonu aşan sığınmacı kamburu, zaten güçsüz olan ekonomimizin belini daha çok büküyor! Herkes konut sıkıntısından, kira artışlarından şikâyet ediyor. Ülkemizdeki 10 milyon sığınmacı sokakta yatmadığına, aileler evlerde barındığına göre, kiraların ürkütücü boyutlara ulaşmasını, konut sıkıntısının büyümesini normal karşılamak gerekiyor. Ülkemizde sığınmacılara şefkat, vatandaşlarımıza ise nasihat var! Ulus olarak nedense silkelenen hep biz oluyoruz! Türk vatandaşlarına vize işkencesi! Avrupa ülkelerinin mayasında Türk’e düşmanlık var! Vatandaşlarımıza vize işkencesi çektirmekten âdeta zevk alıyorlar! İnsanlarımız artık “Lanet olsun Avrupa’ya... Alsınlar vizelerini başlarına çalsınlar!” diye tepki gösteriyor. Avrupa’ya seyahat için Schengen vizesi almak bir ıstırap haline geldi. Türkiye yüzde 16.1’lik ret oranı ile Schengen vizesi başvurularında İran’dan sonra en çok reddedilen ikinci ülke oldu. Avrupa Birliği, dünyada adı-sanı olmayan ülkelerin vatandaşlarına bile vizeyi kaldırdı ama bize eziyete devam ediyor. Evet, Avrupa ülkelerine kızıyor, lânet ediyoruz ama aslında kendimize kızmamız lâzım! Ey “İtibardan tasarruf olmaz” diyerek yaptığı harcamalarla Türkiye’yi borç batağına gömen AKP iktidarı! İşte gör yarattığın itibarı! Yabancı ülkeler, vatandaşlarımıza vize eziyeti çektirirken, senin sesin soluğun çıkmıyor! İran’ın ardından, reddedilen ikinci ülke olmak ne kadar itibarlıdır? Buna AKP iktidarı karar versin! GÜNÜN SÖZÜ Küçük düşman yoktur. Karınca bile olsa düşmanını küçümseme!",https://www.sozcu.com.tr/suriyelilere-sefkat-bize-ise-nasihat-var-p116214
Rahmi Turan,Erdoğan’dan sonra AKP ne olacak?,25 Aralık 2024,"Son günlerde Gelecek Partisi Genel Başkanı Ahmet Davutoğlu sahnede çok görünmeye başladı. Partisinin gelişmesinden umudunu kesmiş olacak ki, konuşmalarında AKP Genel Başkanı ve Cumhurbaşkanı Erdoğan’a açık ve net mesajlar yollayarak “Beni çağırırsa giderim” diyor. Çok hevesli görünüyor ama Erdoğan’dan henüz bir ışık yok! ★★★ T24’ten Cansu Çamlıbel’in gündeme ilişkin sorularına cevap veren Davutoğlu şöyle dedi: “Ak Parti içinde de, dışında da ‘toparlanmaya’ varım. Ve ben, toparlanma hareketine destek vermeye hazırım. Bu Ak Parti içinde toparlanma olur, Ak Parti dışında toparlanma olur. İkisine de varım.” Daha ne desin Davutoğlu? Bir istek ancak bu kadar net söylenebilir. Peki, Davutoğlu neden AKP çatısı altına gitmek istiyor. Neden böyle sıcak, biraz da acıklı mesajlar yolluyor? ★★★ Davutoğlu’nun AKP’ye yanaşma çabaları, AKP çevrelerinde şöyle yorumlanıyor: “Kendi partisi neredeyse sıfıra yakın. Gerçi Meclis’te 10 milletvekili var ama onları CHP’nin eski genel başkanı Kılıçdaroğlu’na borçlu... Davutoğlu 65 yaşında ve en verimli çağında olduğunu düşünüyor ‘Erdoğan sonrası’na oynuyor. Son zamanlarda ‘aşk ilanı’ gibi yolladığı, sıcak, sevgi dolu mesajlarla AKP’de bir sempati körfezi yaratmak istiyor. Partiye kapağı atarsa ‘Erdoğan sonrası’ liderlik yarışında kendisinin de olacağı anlaşılıyor.” ★★★ Bu yorumlarda büyük haklılık payı var. Çünkü Davutoğlu, Cansu Çamlıbel’in “Erdoğan sonrası diye düşünülen tarih nedir?” sorusu üzerine “Her an... Allah muhafaza ben de vefat edebilirim. İnsanoğlu bu… 22-23 senelik bir dönemden sonra ne olacağı konuşulmalıdır” dedi ve “Bugün Ak Parti içinde, kapalı kapılar ardında en çok konuşulan konu ‘Erdoğan sonrası halimiz ne olacak?  Şu anda Ak Parti’in çıplak oyları yüzde 20 – yüzde 25 bandına gerilemiş durumda. Kararsızlar yüzde 40... AK Parti’nin dönüşmesi, yenilenmesi lâzım. Partinin dönüşmesi için de yeni insan ve yeni fikirlere ihtiyacı var” diye devam etti. Özetlemek gerekirse Ahmet Davutoğlu “Erdoğan sonrası yarışta ben de olacağım” diyor. Kılıçdaroğlu’nun hediyesi olan 10 milletvekili, Davutoğlu’nun elindeki en büyük koz... Ülkenin itibarı pasaportunun ve parasının gücüyle ölçülür! Soru şu: Bir ülkenin itibarı, her yere para saçmak, süper lüks uçaklarla dolaşıp, uluslararası toplantılara beş uçakla gitmekle mi ölçülür, yoksa pasaportunun, parasının gücüyle mi? Paramızın hâli malûm... Yabancı paralar karşısında yanan mum gibi eriyor! Ya pasaportumuz? Bugün Türkiye’nin pasaportu tüm Avrupa Birliği ülkelerinde, Amerika ve Kanada’da büyük güçlük çıkartılan pasaportların başında geliyor. Batı ülkelerine vize almak, bir işkence makinesinden geçmeye benziyor, vize başvuruların önemli bir bölümü reddediliyor! Bizim muhterem yöneticilerimizin anlayışı farklı! “İtibardan tasarruf olunmaz” diye, lüks yaşamda zengin ülkelerle yarış etmeyi “İtibar” sanıyor ama vatandaşlarımızın vize kuyruklarında azap çekmesini önleyemiyorlar. Pasaportumuz dünyada güçlü pasaportlar listesinde Rusya ile birlikte 46’ncı sırada, yani ortalarda yer alıyor. Avrupa’da ise ne yazık ki, sonlardayız! İtibarı hafif olan pasaportumuzun fiyatı ise çok ağır! Tüm dünyada pasaportu en pahalı ilk 10 ülke arasında yer alıyoruz. Yeni yılda 1 yıllık pasaport ücreti 4586 lira, 2 yıllık 6768 lira, 3 yıllık 9137 lira olacak. 3 yıldan fazla süreli pasaportlar için ise 12 bin 471 lira ödenecek! İtibar ne yazık ki fiyatla ölçülmüyor! GÜNÜN SÖZÜ Haris kişilerin gözleri asla doymaz, malları arttıkça hırsları da artar!",https://www.sozcu.com.tr/erdogan-dan-sonra-akp-ne-olacak-p119263
Rahmi Turan,Emperyalizmin son hedefi Türkiye!,15 Aralık 2024,"“Suriye’de yaşananlardan, bölgemizdeki ve dünyadaki son gelişmelerden alınacak çok ders olduğu açık. 2011’den itibaren uygulanan yanlış politikaların bedeli olarak, başta güneyimizdeki kukla terör devletçikleri ve demografik (nüfus) yapımızı tarumar eden milyonlarca sığınmacı olmak üzere çok ciddi bir dizi sorunla karşı karşıya kaldık. Bu sorunları, borca batmış bir hazine, üretimden kopmuş ekonomi, çökmüş bir yargı düzeni, yaralı bir demokrasi ve halkın güvenini büyük ölçüde yitirmiş bir iktidarla aşmak zorundayız.” ★★★ Yukarıdaki ifadeler Atatürkçü Düşünce Derneği (ADD) tarafından, Suriye’deki gelişmeler hakkında yapılan açıklamanın bir bölümüdür. ADD, Amerika’nın “Büyük Orta Doğu Projesi”nin adım adım ilerlediğini, Afganistan, Irak ve Libya’nın ardından Suriye’nin de halledildiğini, sıranın İran’a geldiğini, nihai hedefin Türkiye olduğunun görülmesi gerektiğini açıkladı. Bu ifadelerde büyük bir gerçeklik payı var. Cumhurbaşkanı Erdoğan belki de bu yüzden “İsrail bize saldıracak” dedi. Peki, eğer böyle bir saldırı gerçekse, Sayın Cumhurbaşkanı ne gibi bir önlem düşündü? Bu konuda bir bilgi yok! Ayrıştırıcı konuşmalar, iktidara muhalif olanlara ağır hakaretler, “Mustafa Kemal’in askerleriyiz” diyen teğmenleri darbecilikle suçlamalar, toplumu kamplara bölüp ülkeye güç kaybettiriyor! ★★★ Ben şahsen, İsrail’in Türkiye’ye saldırmak gibi bir çılgınlık yapacağına ihtimal vermiyorum. Fakat, başta Amerika olmak üzere emperyalist devletlerin Anadolu topraklarında gözleri olduğu kesin! Tarih bunu 105 yıl önce kaydetti. Mehmet Akif’in “Tek dişi kalmış canavar” dediği “sözde medenî” ülkelerin bizi yok etmek için yaptığı vahşi saldırıyı Mustafa Kemal Atatürk ve askerleri püskürtüp tüm yurdu düşman işgalinden kurtarmıştı. Benzeri bir saldırıya her an hazır olmamız, o emperyalist ülkelerin kalleş planlarını bozmamız gerekiyor. Birlik ve beraberlik içinde olmamız şart iken ne yazık ki, AKP iktidarının kutuplaştırıcı politikaları, insanlarımızı karşıt gruplara ayırıyor ve ülkemize güç kaybettiriyor. Doğru olan, liyakate, akıl ve bilime önem verip Atatürk’ün çizdiği uygarlık yolundan sapmamaktır. İktidardan bunu beklemek Türk ulusunun hakkıdır. Teğmenleri cezalandırmak yerine onlara güvenmek gerek “Dostumuz” denilen Amerika’ya aslında kesinlikle güvenilmez. ABD’nin hedefi, İsrail’in güvenliği için, Suriye’nin kuzeyinde bir Kürt devleti kurmak ve Güneydoğu’da Diyarbakır ve çevresindeki illerimizi Türkiye’den kopartıp bu KUKLA DEVLETE katmaktır. ABD’nin çirkin hayali budur. Amerika’da basılan ve o hain planı gösteren haritalar herkesin elinde… Bunlar da mı uyandırmıyor bizi? Amerika’nın dostluğuna güvenilmediği gibi, düşmanlığı da tam anlamıyla bir belâdır!  Ülkemizi yönetenler “Mustafa Kemal’in askerleriyiz” diyen teğmenleri cezalandırmayı düşünecekleri yerde, Büyük Atatürk’ün eşsiz öğütlerinden yararlanıp yurt savunması için “Mustafa Kemal’in askerlerine” güvenseler çok daha iyi olur. TEBESSÜM İlk günkü gibi… Kadın, kocasına bağırıyor: “Hiç olmazsa şu yan komşumuzdan örnek al!” “Niye? Ne olmuş ki?” “Kaç yıllık evliler ama hâlâ birbirlerine ilk günkü gibi davranıyorlar…” “Nasıl yani?” “Adam her sabah evden çıkarken karısını kapısının önünde öpüyor... Sen niye böyle yapmıyorsun?” Adam boynunu büküyor: “Valla, ben de öpmesine öperim ama kadını tanımıyorum ki!” GÜNÜN SÖZÜ Dişler yalnız çiğnemek için kullanılmaz, bazen göstermek gerekir!",https://www.sozcu.com.tr/emperyalizmin-son-hedefi-turkiye-p115927
Rahmi Turan,Türk milleti vatana ortak istiyor mu?,17 Aralık 2024,"Cumhurbaşkanı Erdoğan’ın “Türkiye’de kalmak isteyen Suriyelilerin başımızın üstünde yeri var” demesinden sonra, okurlarımdan tepki mesajları yağdı: “Sayın Erdoğan bize, yani halka sorsun. Bakalım biz istiyor muyuz?” diyor birçok okurum… Haklılar… Gerçekten Türk halkı, Suriyeli sığınmacıların ülkemizde kalmasını, vatan topraklarına ortak olmasını istiyor mu? Partili Cumhurbaşkanı’nın, halka danışmadan, milletin onayını almadan böyle bir karar vermeye hakkı var mı? Eğer “Hakkım var” diyorsa o zaman millet ne olur? Hiçbir kıymeti harbiyesi kalmaz, “Yalova kaymakamı” olur! “Yalova kaymakamı, kendini önemli sanan, aslında önemli olmayan kimse” anlamında bir deyimdir. Oysa halk asla “Yalova kaymakamı” değildir. Hayatî konularda nihaî karar onundur. Milletin iradesinin üstünde bir irade olmadığını söyleyen bizzat iktidar sahipleridir. ★★★ Millet bu ülkenin gerçek sahibidir. Duyguları, düşünceleri, kararları değerlidir. Millete danışmadan, onayını almadan bir şey yapılamaz! AKP Genel Başkanı ve Cumhurbaşkanı Erdoğan’a “Hiçbir şahıs memleketin sahibi değildir. Ülkenin sahibi millettir” diye hatırlatmak hakkımızdır. Eğer Suriye’li sığınmacılara başının üstünde yer vermek istiyorsa, bir referandum yapıp halka sormalıdır. Bakalım vatandaşlarımız sığınmacıları başlarının üzerinde taç yapmak istiyor mu? Karar yetkisi sadece milletindir. ★★★ Diğer partilerden bir ses çıkmazken, Zafer Partisi Genel Başkanı Prof. Dr. Ümit Özdağ, Cumhurbaşkanı Erdoğan’ın Suriyeli sığınmacılar için yaptığı açıklamayı sert ifadelerle eleştirdi. Prof. Özdağ bu tepkisiyle sokaktaki vatandaşın duygularını yansıttı. Esad’ın devrilmesinden sonra, yasaya göre Suriyeli sığınmacıların vatanlarına dönmelerinin zorunlu olduğunu, oysa Erdoğan’ın, Suriyeli sığınmacıları geri yollamayı hiçbir zaman düşünmediğini belirten Prof. Özdağ şöyle dedi: “Erdoğan, ‘Gitmek istemeyen Suriye’liler kalabilir, başımın üstünde yeri var’ diyor. Kalanlara vatandaşlık verecek. Türkiye’ye, vatanımıza bir başka milleti ithal ediyor. Türkiye, Türk milletinin vatanı. Erdoğan’ın babasının çiftliği değil. AKP’liler, MHP’liler, dedelerinizin kan dökerek vatan yaptığı bu topraklara başka bir milletin ortak edilmesine razı mısınız?” Doğrusu, günün sorusu bu? Mutlaka halka sormak, cevabını almak gerekiyor. İktidarın, halka lâyık gördüğü derin yoksulluk! Toplumu tahrip eden enflasyon, halkın hatası değildir… Kötü yönetim ekonomiyi çökertmiş, başımıza bu enflasyon belâsını musallat etmiştir. Önemli olan halkı fazla ezmeden bu dertten kurtulmaktır. Maliye Bakanı Mehmet Şimşek’in izlediği kemer sıkma politikaları, insanları daha da yoksullaştırıyor! Şimşek Bey, halkı aç bırakarak enflasyonu düşürse ne olur, düşürmese ne olur? 12 bin lira alan emekliler sefaleti yaşıyor, 17 bin lira alan asgari ücretliler bezgin ve bitkin bir halde yaşam savaşı veriyor. Mallara zamlar kürekle, ücretlere zamlar kaşıkla yapılıyor. ★★★ Maliye Bakanı Şimşek beyefendinin, Türkiye’de yoksul çocuk sayısının 9 milyon 590 bin olduğundan haberi var mı? Bunlar yarı aç, yarı tok yaşıyor. Vücutları gelişmiyor, kavruk kalıyorlar. Şimşek Bey elbette ki bunları biliyordur ama bilmemeyi, görmemeyi tercih ediyor. Bir TV programına dertli bir vatandaş ağlar gibi şöyle diyordu: “Gelsinler bize lâyık gördükleri sefalet maaşı ile bir gün bizim gibi yaşasınlar. Sanırım ancak o zaman yaşadığımız faciayı anlayabilirler!” Ülkeyi bu hale getirenlerin içleri sızlamıyor mu? GÜNÜN SÖZÜ Doğa yasaları gibi, millet iradesine karşı gelmek de faydasızdır!",https://www.sozcu.com.tr/turk-milleti-vatana-ortak-istiyor-mu-p116549
Rahmi Turan,Yerli ve milli neyimiz kaldı?,08 Aralık 2024,"Hâlâ “Yerli ve milli” demiyorlar mı? Gülmemek elde değil! Yerli ve millî neyimiz kaldı ki? Gerçekçi olalım: Kullandığımız hemen her şey yabancı... Cebimizdeki telefon, kolumuzdaki saat, paramızı yatırdığımız bankaların çoğu, bindiğiniz araçlar, ayak üstü yediğimiz “fast foodlar”, içtiğimiz kolalar hep yabancı markalı... “Sabah Phillips marka çalar saatin alarmını kapatıp güne başlayan.... Palmolive marka sabunla elini yüzünü yıkayan... Colgate marka diş macunu ile dişlerini fırçalayıp... Pierre Cardin marka takım elbisesini giyip... Hummer marka arabası ile Shell’den benzin alıp... Çocuğunu Amerikan Koleji’ne bıraktıktan sonra işe geçen... Fransız Saint Benoit Lisesi’ndeki yeğenini ziyaret eden... Mc Donalds’ta bir şubesinde karnını doyuran... Karsının doğum gibi için Amazon sitesinden hediye gönderen... KFC’nin (Kentucky Fried Chicken) bir şubesinde çıtır tavuk yerken içecek olarak Coca Cola söyleyen... Bu esnada hediyesinin teslim edildiğini öğrendiği mesaj üzerine iPhone marka telefonla karısını arayıp tebrik eden... Akşam eve dönerken Metro Market’e uğrayıp evin ihtiyaçlarını alan... Akşam LG marka televizyonunun karşısında oturup beIN Sports’ta süper lig maçlarını izleyenlere anlatmamız gereken şeyler var! ★★★ Limanlarımız, fabrikalarımız, dağlarımız, madenlerimiz, sahillerimiz ya satıldı, ya kiralandı... Yerli ve millî neyimiz kaldı, düşünemiyorum! Bu gidişe “Dur” demek için vakit çok geç sanırım.... Ülke uçuruma sürüklenirken, el birliği ile çözüm üretmek, iktidarın hatalardan dönmesi için demokratik yollardan çareler aramak gerekiyor. Milli duruş ve milli beraberliğimizi sığ görüşlü, hasbelkader seçilmiş siyasiler yüzünden kaybetmek üzereyiz. Belki de kaybettik! İktidar kesiminde olaylar yüzeysel, sahte milliyetçi ya da yandaş duygularla ele alınıyor, muhalefet yapanlar ihanetle suçlanıyor, Nasuh Mahruki gibi aydınlar korku yaratmak amacıyla bir sebep yaratılıp hapse atılıyor. Muhalefet yapan TV kanallarına cezalar yağdırılıyor! ★★★ Büyük bir ekonomik kriz yaşıyoruz. “Enflasyon düşüyor” diyorlar. Evet, Türkiye İstatistik Kurumu (TÜİK) enflasyonu düşürüp duruyor ama sadece kâğıt üzerinde... Gerçekte düşen bir şey yok... Millet, dörtnala giden fiyatlara yetişemiyor! Ulusça aklımızı başımıza toplamazsak, yarınımızın ne olacağı belli değil! Suçlu aramaktan, birbirimizi suçlamaktan, ayrışmaktan vaz geçip neler yapabileceğimizi konuşmamız gerekiyor ama tam tersine, iktidarın sert tutumu ülkede gerginliği her geçen gün biraz daha arttırıyor! Bu gerginlik ülkeye hayır getirmez! Bahçeli’nin “Öcalan çıkışı” iktidarın oylarını düşürdü! İktidarın ortağı MHP lideri Devlet Bahçeli, “Öcalan konuşsun, terör bitsin” deyip duruyor. Bu konuda çok ısrarlı! Cumhurbaşkanı Erdoğan’ın da ona destek verdiği görülüyor. Peki, Abdullah Öcalan konuşunca terör bitecek mi? Orası çok şüpheli! Koskoca Türkiye’nin, terörü bitirmek için Bebek Katili Öcalan’a umut bağlaması vatandaşlar arasında doğal olarak tepki yarattı. 26 kentte 3 bin 680 katılımcı ile yüz yüze yapılan anket sonuçlarına göre, Devlet Bahçeli’nin “Öcalan çıkışı” sonrası MHP’nin 1.5 puan, AKP’nin ise 2 puan oy kaybı yaşadığı ortaya çıktı. İktidarın ağır saldırılarına hedef olan CHP ise birinci parti olmayı sürdürüyor. PİAR Araştırma Şirketi’nin anketinde, CHP yüzde 23.3, AKP yüzde 22.8, MHP yüzde 6.6, DEM Parti yüzde 6.1 oy aldı. Kararsızlar yüzde 24.2 oy oranıyla en kalabalık grup oldu. Kararsızların parti tercihi yapmamaları, siyasi alandaki boşluğu göstermesi bakımından çok önemli.  GÜNÜN SÖZÜ:  Bir siyasetçinin en kolay kandırdığı kişi kendisidir!",https://www.sozcu.com.tr/yerli-ve-milli-neyimiz-kaldi-p113590
Rahmi Turan,Çalılar ve sürüler!,03 Aralık 2024,"Enflasyonu düşürmek için mücadeleyi sadece “para politikaları” ile sürdüren, fakat üretimi arttırmak için ciddi bir şey yapılmayan ülkemizde halkımızın rahat ve huzura kavuşması çok zor! Millet sadece, gerçekçi olmayan vaatlerle avutuluyor ve her defasında insanlarımızdan “SABIR” isteniyor. Çaremiz yok, sabredeceğiz ama bu sabrın sonu selamet olacak mı, orası çok şüpheli! İzlenen ekonomik politikalar, bizim ünlü Nasrettin Hoca’mızın hikâyesine benziyor... ★★★ İşler kötü gidince Nasrettin Hoca çok borca girmiş... Alacaklılar kapısına dayanmışlar: “Paramızı istiyoruz!” Nasrettin Hoca onlardan SABIR istemiş: “Hepiniz paranızı alacaksınız ama biraz sabredin!” “Yaa Hoca! Canımıza tak dedi. Daha ne kadar sabredeceğiz?” Nasrettin Hoca “Dinleyin beni” demiş ve anlatmış; “Bizim bahçenin yola en yakın yerine yol boyunca çalı tohumları ektim...” “Ektinse ektin, ne olacak ki?” “Ne olacağı var mı? Bu tohumlar ilkbaharda yeşerecek ve o kadar çok çalımız olacak ki...” “Peki, oldu varsayalım, sonra?” “Bu yoldan o kadar çok koyun sürüsü geçer ki, görseniz şaşırırsınız.” “Eee?” “Sürüler ve çalılar... İşte o koyun sürüleri geçerken, yüzlerce koyunun yünleri çalılara takılıp kalacak!” “Eee?” “Ben de yünleri toplayıp biriktireceğim...” “Uzatma be Hoca, sonra ne olacak?” “Bizim hanım bu yünleri eğirip iplik haline getirip yumak yapacak. Sonra gerisi kolay. Ben de onları pazara götürüp satacağım ve sizlere tüm paranızı geri ödeyeceğim.” Hoca’yı şaşkın şaşkın dinleyen alacaklılar, makaraları koyverip kahkahayla gülmeye başlamışlar. Onları memnun bir şekilde seyreden Hoca: “Ulan köftehorlar” demiş “Peşin parayı görünce nasıl da gülersiniz?” ★★★ Hikâye böyle...  Toplum olarak biz de Hoca’nın hikâyesindeki gibi umutla bekleyen saf insanlara benziyoruz. Bu sabrın sonunda, ulusça kaybettiğimiz mutluluğu yeniden bulabilir miyiz? Zor ama bu mümkün tabii ki... Ancak... 22 yıldır ülkemizi yönetip bu hale getirenlerin artık iktidara veda edip gitmeleri gerekiyor. Ülkeye yeni enerji, taze kan, çağdaş fikirler lâzım! Yaşadığımız günlerde mutlu olabilmek için gerçekleri görmeyip, çok, ama çok saf olmak gerekiyor! Kaybolan sığınmacılar! İçişleri Bakanı Ali Yerlikaya 150 bin 327 sığınmacının (Suriyeli, Iraklı, Afgan vs.) kaybolduğunu açıkladı. O kadar insan nasıl kaybolur? Burası Türkiye, her şey olur! Aranıyor, taranıyor, ama 150 binden fazla sığınmacının hiçbirinin izine rastlanamıyor! Nasıl sırra kadem basmış olabilirler? İçişleri Bakanı Yerlikaya, kayıp sığınmacıların Avrupa ülkelerine gittiklerinin değerlendirildiğini, bu nedenle Türkiye’deki kayıtlarının silindiğini açıkladı. İktidarın sığınmacıları geri gönderme diye bir niyeti yok. Ülkemizde halen 10 milyon dolayında sığınmacı var. Azar azar olsa bile gitmeleri faydalı. Sığınmacıların bu şekilde kaybolmaya devam etmelerini dileriz. Zararın neresinden dönsek kârdır. Fakat... Suriye’de yeniden başlayan savaş nedeniyle yeni bir sığınmacı dalgasından bahsediliyor. Eyvah ki, eyvah! TEBESSÜM Sapığın pişkinliği! Taciz suçundan yargılanan sapkın bir adam, mahkeme başkanına “Suçsuzum” deyince hâkim kızmış: “Sen önce hesap ver! Polis seni ‘sapıklık’ suçundan yakaladı. Kadın-erkek demeden dokuz insana cinsel tacizle suçlanıyorsun. Ne diyeceksin buna?” Sapık “Doğrudur” demiş “Bu durum benim insanları ne kadar çok sevdiğimi ispatlamıyor mu? Beraatimi istiyorum.” GÜNÜN SÖZÜ Eğer boğaz derdi olmasaydı, hiçbir kuş tuzağa düşmezdi!",https://www.sozcu.com.tr/calilar-ve-suruler-p111912
