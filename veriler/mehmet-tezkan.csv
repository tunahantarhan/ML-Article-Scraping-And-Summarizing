Yazar,Başlık,Tarih,Metin,URL
Mehmet Tezkan,AKP Titanik’tir!..,10 Nisan 2025 Perşembe 05:00,"Titanik filmini hatırladınız mı? Başrollerini Leonardo DiCaprio ile Kate Winslet’ in paylaştığı ünlü filmi izlemeyen yok gibidir. Titanik; lüks yolcu gemisidir. En büyük dalgalara aldırmaz, fırtınalar durduramaz, batması mümkün değil denen teknoloji harikasıdır. 1912 yılında İngiltere’den Amerika’ya gitmek için yola çıkar. Yolcuların çoğu hali vakti yerinde olan insanlardır. Yolcuların kalbur üstü olanları görkemli yemek salonunda orkestranın müziği eşliğinde akşam yemeklerini yerken Titanik buz dağına çarpar. Kaptan önemsemez ama Titanik su almaktadır. Hasar ciddidir. Bir süre sonra kaptan ve ekibi durumun farkına varır; Titanik yavaş yavaş sulara gömülüyordu. Yolcular vaziyeti anlayınca panik başlar ama görkemli yemek salonundakiler henüz durumun farkında değildir. Orkestra çalmaya devam eder… Gemi sulara gömülene kadar orkestra çalar... O sahne AKP’nin şu anki siyasi durumunu, ruh halini mükemmel anlatıyor. Bu yüzden AKP Titanik’tir dedim… Sarsılmaz, yenilmez, seçim kaybetmez denilen AKP gemisi de Titanik gibi buz dağına çarptı. Buz dağı 31 Mart seçimleriydi… Buz dağı AKP’ye tamam artık diyen seçmendi… Buz dağı hayatından memnun olmayan emekliydi, işçiydi, memurdu, esnaftı, öğrenciydi… Buz dağı rejimin değişmesini isteyen milyonlardı… Buz dağı Ekrem İmamoğlu’ydu… Özgür Özel’di… Titanik’in kaptanı gibi AKP’nin kaptanı da gemisinin aldığı hasarı önemsemedi. Onarırım yoluma devam ederim diye düşündü ama hasar onarılmayacak kadar büyüktü. Titanik’te alt kamaralarda yaşayanlar çarpmanın şiddetini anlamış kaçışmaya başlamışlardı. Devasa geminin üst katındakiler vahametin farkında değildi… AKP’de de benzer durum yaşanıyor. AKP seçmeni gemiyi yavaş yavaş terk ediyor. AKP her geçen gün eriyor… En tepede yaşayanlar, Saray’da oturanlar, AKP iktidarının zengin ettiği, AKP iktidarının makam verdiği, AKP iktidarının paye verdiği kişiler kötüye gidişin farkında değil. AKP gemisinin patronu ‘taş gibi ayaktayız, sağlamız, güçlüyüz, muhaliflerin eleştirilerine kulak asmayın, laflara aldırmayın’ diyor. Ama… AKP gemisi de Titanik gibi sulara gömülecek. Ne zaman? İlk seçimde. AKP’nin kaptanı durumun farkında. Çare arıyor ama çare yok… 2002’de halk değişim istiyordu, 23 yıl sonra halk yine değişim istiyor… Değişim talebinin önüne hiçbir güç geçemez. Tarihte örneği yok…",https://halktv.com.tr/makale/akp-titaniktir-928449
Mehmet Tezkan,Ankara kötü zamanda yakalandı. Neye diyeceksiniz?,03 Ocak 2025 Cuma 05:00,"Suriye’ye… Esad gitmekle kalmadı Suriye diye bir devlet ortada kalmadı… Ordusu dağıldı, darmadağın edildi. İsrail 400 ayrı noktaya binden fazla füze saldırısı düzenleyerek silah gücünü yok etti. İç güvenliği sağlayacak polisi kalmadı… Alt yapı kalmadı. Elektrik yok, su yok, benzin yok, gaz yok… Şam’ın durumu iyi ama Halep’te, Hama’ da Humus’ ta binaların neredeyse yarısı enkaz yığını… Yollar öyle, köprüler öyle… Kısaca yanı başımızdan her anlamda yıkık dökük bir ülke var… Bu ülkenin acilen çok ama çok paraya ihtiyacı var… Yeni bir ordu kurmak için… Güvenliği sağlamak için… Binaları ayağa kaldırmak için… Birliği bütünlüğü sağlamak için… Ülkeyi ayağa kaldırmak için… Para kimdeyse, parayı kim daha çok verirse, yeni Şam yönetimi onun sözünü dinlemek zorunda kalacak. Parayı veren düdüğü çalacak. Bu sebeple Ankara kötü zamanda yakalandı dedim… Ankara’nın siyasi gücü var. Erdoğan’ın siyasi ağırlığı var. Türkiye Suriye’deki bütün gruplara söz geçirecek kapasitede. Ama bir yere kadar çünkü Ankara’nın parası yok… Suudilerin parası var, BEA’ nın parası var onlar ne olacağını görmek istiyor, ellerini ağırdan alıyorlar. Acele etmiyorlar… Daha da ötesi Trump’ın kararını bekliyorlar… Paralı Arap dünyasının şöyle bir tavrı da var. Burası Arap yarımadası, İran ve Türkiye uzak durmalı… Türkiye elini sokmazsa para veririz diyebilirler… Tabii her şey Trump’ın ve İsrail’in tercihine bağlı. Şam’a el koyan HTŞ’ nin İsrail’le arası çok iyi… Neden mi? Çünkü… HTŞ’ nin bir numaralı düşmanı Hizbullah’ı hallaç pamuğu gibi atan İsrail… Şii milisleri kovalayan İsrail… HTŞ’nin önünü açan İsrail… Hatta İsrail’in bazı generalleri bazı subayları satın alarak Esad’ın ordusunun dağılmasını sağladığı bile söyleniyor… İsrail Golan tepelerini yuttu, HTŞ sesini çıkarmadı. Hakkıdır muamelesi yapıyor! Şöyle bir tehlike var. ABD-İsrail ikilisi yanlarına zengin Arapları, Suudileri, körfez ülkelerini alırsa Ankara Emevi Camii’nde iki rekat namaz kılıp dönmek zorunda kalabilir… Şam’ın fiili lideri Ahmet eş Şara parayı kim verirse onu dinlerim havasında. Ayakta kalmak için, iktidarını sürdürmek için, ülkeye hakim olabilmek için öncelikli ihtiyacı para… Dolar...",https://halktv.com.tr/makale/ankara-kotu-zamanda-yakalandi-neye-diyeceksiniz-902379
Mehmet Tezkan,Otelin bu haline kim göz yumdu?,24 Ocak 2025 Cuma 05:00,"Herkes Bolu Belediyesi’nin raporuna takılıp kaldı. 78 canımızı alan Grand Kartal oteli 12Aralık’ta Bolu itfaiyesine yangın denetimi için başvurmuş, denetimden geçemeyince 24 Aralık’ta başvuru dilekçesini geri çekmiş… Üç gündür konuştuğumuz mevzu bu… Buradan sorumlu/suçlu çıkarmaya çalışıyoruz… Suçlu tartışmasız otelin sahibi… Peki sorumlu kim? O da net Turizm Bakanlığı… Neden mi? Bu otel geçen yıl da tıktım tıklım doluydu… 2023 yılında da 2022 yılında da geriye doğru en az 10 yıl gidebiliriz. Soru şu; bu otele itfaiye tarağından yangın denetimi yapılıp yeterlilik belgesi en son hangi tarihte verilmiş? Hiçbir zaman mı? Biliyorsunuz o belge başvuru üzerine itfaiye tarafından veriliyor. Yani isteği bağlı. Peki o belgenin olması neden önemli. Çünkü denetim sırasında istenecek ilk belge de ondan. Denetime gelen müfettişlerin sorması/ istemesi gereken ilk evrak… Otelin denetleme yetkisi kimde? Turizm Bakanlığı’nda… Denetlemişler mi? Hayır… Sormuşlar mı? Hayır… Çünkü bu otelde hiçbir zaman ne yangın alarmı olmuş ne duman detektörü ne ötekiler. Yangın merdiveni yılların yangın merdiveni… Turizm Bakanı Ersoy denetim yapıldı diyorsa en son ne zaman yapıldı, denetim yapanlar ne rapor verdi çıkıp açıklasın… Kendisi 6 yıldır Bakan… Sahibi olduğu turizm firması oraya müşteri taşıyor… Bu otel denetlendi mi denetlenmedi mi? Şöyle de sorulabilir; bu otelin riskli olduğu bilindiği halde kayırıldı mı kayırılmadı mı? Görülen o ki; yangına karşı önlem almamasına göz yumulmuş… Hayır diyen belgesini koysun ortaya! Şimdi diyeceksiniz ki, otel uzun yıllardır bu halde işletiliyorsa neden bu yıl sezon açılırken Bolu itfaiyesine denetim için başvurmuş? Bir soru işareti de bu... Sabah gazetesinde yayınlanan habere göre üç şirket oteli sigortalamamış. Neden? Çok riskli diye… Her an yanabilir diye… Nitekim yandı ve 78 çan aldı, onlarca aileyi toprak yaptı… Acaba diyorum oteli işletenler sigorta yaptırmak amacıyla mı yeterlilik belgesi için itfaiyeye başvurdu? Herhalde öyle… Çıkan sonuç şu; bir kez daha tekrarlıyorum… Suçlu otel sahibi… Sorumlu Turizm Bakanlığı…",https://halktv.com.tr/makale/otelin-bu-haline-kim-goz-yumdu-908045
Mehmet Tezkan,Yeni Türkiye'nin yargısı,21 Şubat 2025 Cuma 05:00,"Şunu baştan söyleyelim yargı erkinin etkin gücü savcılar oldu. Eski Türkiye’de savcılar iddia makamıydı, iddialarını delillerle, tanıklarla desteklemek zorundaydılar… Hakimler kuvvetli suç şüphesi, delileri yok etme veya kaçma şüphesi varsa tutuklama kararı verirdi… Yeni Türkiye’de buna ihtiyaç duyulmuyor. Savcı ne derse hakimler genellikle o yönde karar veriyor. Savcı hem iddia makamı hem de yargılayan makam oldu… Artık hakimler savcılara itiraz edemiyor… Savcıların taleplerini (tutuklama, ev hapsi, adli kontrol, yurt dışı yasağı) sorgulama gereği dahi duymuyor. Savcıya delil veya tanık sormuyor. Daha da ötesi hangi yasaya göre tutuklanmasını istiyorsun dahi demiyorlar. (Örnek Ayşe Barım Meclis’ten geçmeyen etki ajanlığı yasasına göre de tutuklanması istendi. Olmayan yasayla) İktidar öyle muğlak yasa maddeleri çıkartıyor ki savcılar istediği yöne çekebiliyor… Ne olduğu anlaşılmayan, belge ve bilgiye dayanmayan iddialarla ceza istiyorlar! (Örnek, TÜSİD Başkanı Turan ve YİK Başkanı Aras’a yurt dışı yasağı konulması talebi) TÜSİAD’ın üst düzey iki yetkilisi ne yapmış? İçeriğini bilmediği konuda beyanda bulunmuşlar… Suçlama bu… Peki hangi konunun içeriğini bilmeden konuşmuşlar? Şimdilik bilmiyoruz. Savcı biliyor mu? Hakim biliyor mu? Hakim sorma gereği duymuş mu? Bilmem… Başka… Türkiye’nin iç ve dış güvenliğiyle ilgili gerçeğe aykırı bilgiler yaymışlar… Turan ve Aras ne dediler ki Türkiye’nin iç ve dış güvenliğini zedelediler? Hem sanayici hem işveren hem çalışan mutsuz demeleri mi güvenliği zedeledi yoksa otel yangınında 78 kişinin ölmesi faciadır demeleri mi? Başka… Savcı basından öğrendikleri bilgilerle dezenformasyon içerikli ifadeler kullanmakla da suçlamış… Basında çıkan hangi bilgiymiş? Hakim belli ki bunu da merak etmemiş! Kısaca bu üç madde… İçeriğini bilmediğin konuda konuşmak, Türkiye’nin iç ve dış güvenliği veya yararları aleyhine konuşmak, dezenformasyon içerikli ifadelerle konuşmak… Kısaca konuşmak… İktidarın hoşuna gitmediği şekilde konuşursan Her an her şey olabilir! Erdoğan partisinin grup toplantısında ne dedi? Konuşan Türkiye’nin mimarı olduklarını söyledi… Yeni Türkiye yargısında bir uygulama daha başladı. Eski Türkiye’de soruşturma açan savcılar kişileri ifade vermeye davet ederdi. O kişiler de savcıya gider sorulara yanıt verirdi… Yeni Türkiye’de durum değişti. Savcı eve polis ekibi yolluyor, iki polis koluna girerek ve medyaya fotoğraf vererek ifade vermeye getiriyor… Gözaltı kararı var mı? Yok… Yakalama kararı var mı? O da yok… Savcı böyle istedi deniliyor geçiliyor. Yeni Türkiye’de düzen bu…",https://halktv.com.tr/makale/yeni-turkiyenin-yargisi-915870
Mehmet Tezkan,Sert otoriter rejimin altyapısı hazır,04 Şubat 2025 Salı 05:00,"Belli ki siyasal iktidar seçime doğru daha otoriter, daha sert önlemler alacak. Kişiler ve kurumlar üzerindeki baskıyı arttıracak. Kimseye göz açtırmayacak. Toplantı, gösteri ve yürüyüş hakkını suç sayacak. İktidarı eleştirmek bile suç kapsamına girecek… Bunun yasal hazırlıkları tamamlanmak üzere… Yasal olmayan uygulamalar da var. Biri ifadeye gözaltına alarak bir geceyi emniyette geçirterek çağırmak. Diğeri önce tutuklamak sonra kanıt, tanık aramak… Önce tutuklamak FETÖ’cü hakim/savcı/polis çetesinin yargıya soktukları yöntem… Amaç korku toplumu yaratarak insanları diken üzerinde yaşatmak, tutukluluğu sıradanlaştırmaktı... Beş/altı yıl uyguladılar… Toplumu nefes alamaz hale getirdiler… Yargı müessesesine yaptıkları en büyük kötülük suçlanan kişinin suçsuz olduğunu kanıtlamak zorunda olmasıydı. Savcılar suçladığı kişinin suçlu olduğunu ispat etmek durumunda değildi. Suçlanan kişi masum olduğunu kanıtlamak zorundaydı!... Türkiye bu dönemi de yaşadı. Birçok insan ağır bedeller ödedi… Anında gözaltı acele tutuklama anlayışı hala sürüyor. Kaçmaya niyeti olmayan insanlar kaçacak yaftasıyla hapse atılıyor. Dahası var…Birileri bir tweet atıyor hemen hapse atılıyor; neden? Cumhurbaşkanı’na hakaretten… Hakaret varsa bırak mahkeme kararını versin, suç delili tweet apaçık ortada. Silinecek, yok edilecek hali yok. Tutuklama neden? Tutuklama adı konulmamış ceza mı? Savcılık RTÜK’ten Gezi olaylarının görüntülerini istemiş. 12 yıl önceki eylemden suçlu mu çıkartacaklar? Galiba öyle!... Ya bir sözümüz, kameraya yakalanan bir görüntümüz, attığımız slogan nedeniyle başımız derde girer mi diye binlerce kişi telaş halindedir. Binlerce kişinin uykusu kaçmıştır. Çünkü suç üretmek yargının alışkanlığı haline geldi. Yargı sopasına dönüştü… Bütün bunlar sert otoriter rejime geçtiğimizin belirtileri. Yasal düzenlemeleri de var… Mesela Devlet Denetleme Kurulu’na verilen yetki. Buna, DDK Cumhurbaşkanı’na bağlı, Cumhurbaşkanı tarafından oluşturulan kurul olduğu için tek adama verilen süper yetkiler de denebilir… DDK bakanlık, valilik, belediyeler, barolar, sendikalar, üniversiteler, ticaret odaları, kamu vakıfları üzerinde tam yetkili… İstediği kişiyi görevden alma yetkisine sahip… Baro başkanını, belediye başkanını, belediye iştirakindeki görevlileri sivil toplum kuruluşlarının yöneticilerini, sendika başkanlarını görevden alabilir… Peki gerekçe? Gerekçe yok gibi… Kişinin görevde kalmasının kamu zararına yol açabileceği düşüncesiyle veya kalmasının sakıncalı bulunması halinde görevine son verebilir… Her yöne çekilecek, muğlak ifadeler… DDK bir sivil toplum kuruluşunda hiçbir şey bulamazsa başındaki kişiyi sakıncalı buldum der kesip atar!.. Demokrasiye de Anayasa’ya da aykırı yasa… Zaten Anayasa Mahkemesi’nden iki defa döndü… İktidar üçüncüyü zorluyor… Demek ki sert otoriter rejim için gerekli… Bu kurumlar için zapturapt yasası… Bir de kişiler için getirilecek yasa var… Adı etki ajanlığı… TCK’daki casusluk tanımını genişleterek şu ifadeyi eklediler: ""Devlet güvenliği veya iç ve dış siyasal yararları aleyhine yabancı bir devlet veya organizasyonun stratejik çıkarları veya talimatı doğrultusunda suç işleyenler hakkında 3 yıldan 7 yıla kadar hapis cezası verilir"" Devletin iç ve dış yararını kim belirleyecek? Kim yabancı devletin stratejik çıkarları olduğuna karar verecek? Savcı!... Yasa TBMM’den geçmedi ama uygulamaya konuldu. Organizatör Ayşe Barım’ın etki ajanlığı nedeniyle de tutuklanması istendi. 2021’deki orman yangınlarının söndürülmesindeki aczi dillendirdi diye… Yasa çıkmadan uygulaması buysa yasa çıktıktan sonra açılacak defterleri düşünemiyorum… Etki ajanlığı yasası 12 yıl, 15 yıl önceye götürülüp yabancı güçlere hizmet ettin, talimat alarak yaptın, devletin iç siyasal yararları aleyhine söz sarfettin diye soruşturma furyası başlayabilir Veya herhangi bir olumsuzluğu dillendirenin, yolsuzluk dosyası açıklayanın, Türkiye’nin Avrupa’nın en pahalı ülkelerinden biri olduğun söyleyenin başı derde girebilir. Sert otoriter rejimin alt yapısı hazır demem bundan…",https://halktv.com.tr/makale/sert-otoriter-rejimin-altyapisi-hazir-911143
Mehmet Tezkan,TRT Kurdi Öcalan’ın açıklamasını yayınlamadı; neden?,28 Şubat 2025 Cuma 05:00,"Şimdi denilecek ki tarihe açıklamada bula bula bunu mu buldun… Evet… TRT Kurdi Ahmet Türk’ün Kürtçe okuduğu mesajı yayınlamadı. Diyarbakır’a Van’a dev ekranlar kuruldu. Binlerce insan meydanlarda toplandı ama Kürtçe yayın yapan kanal bu tarihi anı, tarih açıklamayı vermedi… Neden? Kürtçe kanal kurdum diye yıllardır övünüyorsun ama Öcalan’ın ‘PKK’yı lağvettim, tüm gruplar silah bırakmalıdır’ açıklamasını yayınlamıyorsun. Anlaşılır gibi değil… PKK’nın ana besin kaynağı, insan kaynağı Güneydoğu halkıydı. 1980’li yılların ikinci yarısında 15 yaşına gelen genç dağa çıkmanın yolunu arardı. Anneler, hapisteki çocuklarıyla Kürtçe konuşamazdı. Mahkemelerde Kürtçe ifade veremezlerdi. TBMM’de Kürtçe iki lakırdı edenin sözü kayıtlara anlaşılmaz dil diye geçerdi. Meclis’te olmasa bile Kürtçe konusunda o günleri aştık… Bunda Erdoğan’ın büyük katkısı var… 20 yıla yakın süredir terörün bitmese için yoğun çaba sarf ediyor. Kah oy kaybettiği için süreci askıya aldı. Kah oy devşirmek için süreci hızlandırdı. İnişli çıkışla yol izledi ama son tahlilde terörün bitmesi için elinden gelini yaptı. Öcalan 2014 yılının Nevruz’unda PKK’ya silah bırakın Türkiye topraklarından çıkın çağrısı yapmıştı… Kandil kabul etmedi… Suriye’deki iç savaşa dayanarak Rojava kantonunu oluştururuz hayaliyle Öcalan’ın çağrısını reddetti… Hatta Diyarbakır’ın Sur ilçesinde, Cizre’de, Nusaybin’de hendek savaşı başlattı… Gücünü yerel halktan alıyordu. Kiminin ağabeyi kiminin kardeşi kiminin amcası kiminin dayısı kiminin babası dağdaydı. PKK’lıydı… Öcalan’ın 2014’ teki açıklaması coşkuyla karşılanmamıştı… Öcalan’ın 2025’ teki açıklaması coşkuyla karşılandı… Çünkü Kandil dahil, Rojava dahil, onları destekleyen güçler dahil beslenme kaynağının kesildiğini gördü. Güneydoğu’dan dağa çıkan, PKK’ya katılan yok gibi… Yok diyebiliriz… Yöre halkı duygusal nedenle, aile bağı nedeniyle, hak arayışı nedeniyle PKK ile kurduğu bağı çoktan kopardı… PKK ile bağını koparmasa Öcalan‘ın ‘PKK yı fesih ettim, tarihi sorumluluk benim’ açıklaması coşkuyla karşılanmazdı… Ama devletin Kürtçe kanalı Kürt halkına bu açıklamayı ana dillerinde duyurmadı. Neden?",https://halktv.com.tr/makale/trt-kurdi-ocalanin-aciklamasini-yayinlamadi-neden-917753
Mehmet Tezkan,"Teyze, amca bir imza ver: Gençler hapse atılmasın",01 Nisan 2025 Salı 05:00,"CHP’nin başlattığı imza kampanyası erken seçimi zorlamak için olsa da İmamoğlu’nun tahliye edilmesi amacını taşısa da yüklendiği anlam iki niyetten çok daha fazla… Rejimi değiştiren 2017 referandumu ağırlığında… Çünkü otuz milyon imza toplanırsa bu sadece erken seçim istemek anlamı taşımayacak. Bu aynı zamanda rejimin oylanması olacak… Halk/seçmen tek adam yönetimine, otokrat rejime devam mı diyecek, buraya kadar deyip kırmızı kart mı gösterecek? Mesele bu… Bu sebeple imza kampanyası çok önemli… Saraçhane protestosuna katılıp Anayasal hakkını kullanan 320 genç tutuklandı. Şimdilik 80 gençin üç yıl hapis yatmaları isteniyor… Ne yapmışlar? Polis elbisesi giydirilen bekçilere karşı direnmişler… Ne yapmışlar? Kaskında ve omuzunda sicil numarası olmayan polis elbiselilerle itişmişler, kakışmışlar. Gaz bombası atmalarına, tazyikli su sıkmalarına direnmişler… Ön safta duranların polis olup olmadıkları belli değil. Kimine göre paramiliter kuvvet. Bilemiyorum!.. Ama bildiğim şu… Bir imza Türkiye’ye değiştirmeye yeter… Bir imza Türkiye’yi demokrasiye döndürür…. Bir imza tek adam yönetimine son verir… Bir imza rafa kaldırılan Anayasa’yı yeniden hayata geçirir… Bir imza demokratik anayasayı inşa eder… Bir imza yargıyı siyaset vesayetinden kurtarır… Bir imza Türkiye’yi batı demokrasilerine yakınlaştırır… Bir imza AHİM kararlarını uygulamaya sokar… Bir imza siyasi hapislere son verir… Bir imza adalet arayan gençlerin tutuklanmasının önüne geçer… Bir imza bin çiçek açtırır… Korkma… Fişlenirim diye çekinme… Atacağın bir imza Türkiye’yi değiştirecek, demokrasiyi getirecek, gençlerin önünü açacaktır. Büyük üstat, büyük düşünür Nazım Hikmet’in yıllar önce yazdığı şiirin son satırını değiştirerek yazıya noktayı koymak istiyorum. Kapılarınızı çalan benim Kapılarınızı birer birer Teyze amca bir imza ver… Gençler tutuklanmasın….",https://halktv.com.tr/makale/teyze-amca-bir-imza-ver-gencler-hapse-atilmasin-926028
Mehmet Tezkan,CHP’nin en zor kararı!,10 Şubat 2025 Pazartesi 05:00,"Bir hafta on gündür CHP kendi derdiyle uğraşıyor. İki CHP’li yan yana gelse konuştukları tek konu bu. Cumhurbaşkanı adayının hemen açıklanması doğru mu değil mi? Mayıs ayına kadar adayımızı belirlemeliyiz diyenler insanlar Cumhurbaşkanı adayımızı görsün, kimin ülkeyi yöneteceğin bilsin, o kişi projelerini açıklasın ülkeyi erken seçime zorlasın tezini savunuyor… Aday açıklamak çok erken tezini savunanlar ise aday açıklamasıyla yakalanacak heyecanın iki buçuk yıl daha sürmeyeceğini iddia ediyor… İki buçuk yıl seçim havası yaşatmanın zor olduğunu söylüyorlar… İsimlendirerek söyleyelim… Mansur Yavaş CHP’nin ülke sorunlarına odaklanması gerektiğini savunuyor… Ekrem İmamoğlu cumhurbaşkanı adayını bir an önce belirlenmemeli ki ülke sorunlarını daha rahat dile getiririz diyor… Dün Özgür Özel, Ekrem İmamoğlu ve Mansur Yavaş uzun bir görüşme yaptı… Bugün parti meclisi toplanarak önseçim için yol haritasını belirleyecek… PM’ den nasıl bir karar çıkacağı bilinmez ama genel başkan yardımcıları (MYK) ön seçimin hemen yapılmasını istiyor… Bence yanlış yapıyorlar… Acele ediyorlar… Panikle karar alıyorlar… Neden diyeceksiniz? Erdoğan oyun planını bilmiyoruz. Öcalan ile ne pazarlık yapıldığından haberimiz yok. Öcalan’ın 15 Şubat’ta ne diyeceği muamma. Kandil’in, Rojava’nın, DEM partisinin ne yapacağı belli değil…. CHP’nin Cumhur İttifakı’nın attığı bu adımı beklemesi gerekmiyor mu? Ayrıca Anayasa Mahkemesi iki kez Anayasa aykırı diye iptal ettiği halde Devlet Denetleme Kurulu yasasını değiştirdi. DDK Erdoğan’a bağlı, ondan direktif alan kurul. Sendika başkanlarından sivil toplum kuruluşlarına, belediye iştiraklerinden barolara kadar istediği kişiyi görevden alabilecek… Gerekçesiz; görevde kalmanı sakıncalı buldum diye… Bu yasayı çıkartan Erdoğan’ın bir amacı olmalı… Ayrıca TMSF yasası var… Suç gelirini akladığı iddia edilen veya terörle iltisaklı şirketlere 5 yıl süreyle kayyum atayabilecek… (İltisak hukuki terim değil. Herkes en küçük bir sözü nedeniyle bir yerlerle iltisaklı ilan edilebilir) Bir diğeri TBMM’den geçmediği halde savcıların uygulamaya koyduğu etki ajanlığı yasası. Sakız gibi her tarafa çekilecek muğlak ifadelerle dolu. Devletin iç ve dış siyasal aleyhine diye bir ifade var… Ne demek? Her şey demek? Savcılar istediklerini bu kapsama sokarlar… Hayat pahalılığının, fakirleşmenin ötesinde memleketi kasıp kavuran bu sorunlar da var… Sadece pazarda yangın çıkmadı memleketin fikir ve düşünce özgürlüğü de yanıyor! CHP adayı zamanını bekleyip ‘yeter artık’ diye mi ortaya çıkmalı? Rüzgarı bütün gücüyle arkasına alınca… Dalga sörfçüleri gibi en yüksek dalgayı yakalayıp hedefe ulaşmayı mı hedeflemeli? Yoksa erkenden yola çıkıp kendi rüzgarını kendi yaratmalı? Bir soru; CHP adayını mayıs ayında ön seçimle açıkladı diyelim peki rakibi kim? İktidar yanlısı medya CHP Erdoğan’ın karşısına çıkacak adayı belirleyecek diye yayın yapıp anketler yayınlıyor… Anketlerde Erdoğan da var… Ama Erdoğan aday olamıyor ki… Dördüncü defa aday olması için Meclis kararı gerekiyor… Diyorlar ki DEM’ i yanına çekip 360 oyu bulur erken seçime gider veya 400 oyla Anayasa değişikliği yapar. CHP’nin bu gelişmeyi, AKP’nin DEM ile ittifak yapıp yapmayacağını beklemesi gerekmiyor mu?",https://halktv.com.tr/makale/chpnin-en-zor-karari-912853
Mehmet Tezkan,Had bildirme dönemi kapansın,07 Mart 2025 Cuma 05:00,"Diyorlar ki; Türk-Kürt kardeşliği güçlenecek. Büyük barış olacak. Silahların gölgesi kalkınca her şey farklı olacak Siyasetin kanalları açılacak… Diyorlar ki; Sadece Kürtler için değil Türkler için de yeni bir dönemin başlangıcı olacak… Diyorlar ki; demokratikleşmenin önündeki engeller kalkacak. Ben de diyorum ki işe had bildirmeden başlasak. Önce had bildirme dönemi kapansa!.. Devletin zirvesinden başlıyor en ücradaki köy kahvesine kadar uzanıyor. Herkes fikrini beğenmediği kişiye haddini bil, haddini bileceksin diye bağırıyor. Had bildirme işinin öncüsü Erdoğan… Önce TÜSİAD’ın iki başkanına haddinizi bilin diye bağırdı. Sonra Ana Muhalefet Partisi Genel Başkanı’nı haddini bileceksin diye fırçaladı. Had bildirme meselesi TSK’ya da sıçradı. Milli Savunma Bakanı, Genelkurmay Başkanı, Kara ve Deniz kuvvetleri komutanları, CHP Genel Başkanı’na haddini bildirmek için dava açtı. Sürtüşmelerinin nedeni bir süre önce hadlerini bildirdiğimiz(!) teğmenler. Beş teğmen kılıç çattılar diye mi Atatürk’ün askeriyiz diye bağırdıkları için mi ordudan atıldılar. Yoksa ikisi birden mi? Net değil. Sonuçta disiplinsizlik kamuflajıyla hadleri bildirildi. Yüksek Disiplin Kurulu’nun dört üyesi karşı çıktı beş üyenin oyuyla ilişkileri kesildi… Bu karar gönül rahatlığıyla mı alındı baskıyla mı verildi gün gelir ortaya çıkar. Sahi teğmenlerin atılmasına karşı çıkan general neden emekliliğini istedi. Savunma Bakanlığı’na göre tesadüf. Şubat ayı emekliliği isteme dönemiymiş, denk gelmişmiş. Duyda inan!.. Had bildirmenin yanına kayıt dışı siyaset sözcüğü de yapıştı. Çünkü Ankara genellikle kayıt dışı siyaset yapanlara haddini bildiriliyor. Kayıt dışı siyaset de ne diyeceksiniz? Ankara’da bir grup siyaseti tekeline aldı ya o grubun dışında olup ülke meseleleri hakkında konuşanlar kayıt dışı oluyor. Sivil toplum kuruluşuysan, baroysan, meslek odasıysan, derneksen, kulüpsen, sendikaysan fikir beyan edersen kayıt dışı siyaset yapmış oluyorsun. Neyse PKK silah bıraksın, kendini lağvetsin, demokratik açılım başlasın böyle dertlerimiz kalmayacak! Bu vesileyle inşallah had bildirme dönemi de kapanacak…",https://halktv.com.tr/makale/had-bildirme-donemi-kapansin-919593
Mehmet Tezkan,Suskun toplum. Pembe medya,30 Ocak 2025 Perşembe 05:00,"Nihai hedef şu… Korku salıp toplumu sindirmek, sesini çıkaramaz hale getirmek, evine kapatmak, olan bitenle ilişkisini kesmek. Bunun için medyanın zapt-ı rap altına alınması gerekiyor. Medyadan aykırı ses çıkmaması gerekiyor. Medyanın tamamen pembeleşmesini istiyorlar… Medyanın yüzde 80’nine yakını pembe zaten. Ama bu onlara yetmiyor yüzde 99’u pembe olsun, haksızlığı, hukuksuzluğu, yolsuzluğu, soygunu görmesin istiyorlar… Sadece Halk TV’yi düşünmeyin. Son iki aydır yapılan operasyonları, tutuklamaları dikkate alın. Belediyelere kayyum atanmasından belediye başkanlarının tutuklanmasına, 10 yıl 12 yıl önceki dosyaların açılmasına kadar… Yöntem şu; önce suçlu bulunuyor sonra suç icat ediliyor… İcat ediliyor diyorum 10 yıl önceki telefon konuşmasının suç sayılıp tutuklama kararı verilmesi hukuk tarihinde bir ilk… İcat… Gezi protestolarının 12. yılında sanatçıların ‘neden katıldın, kendi iradenle mi katıldın, emirle mi katıldın’ diye sorgulanması da bir ilk… İcat… Zorlama!.. Ayşe Barım’ı tutuklamak için olmayan yasayı varmış gibi göstermek de (etki ajanlığı yasası Meclis’te) bir ilk… İcat… Hukuk dışı, yasa dışı… Soruşturma açılan kişiyi davet usulüyle değil, polis marifetiyle getirtmek hatta bir gece emniyette tutmak da yeni yöntem… Bu da icat… Ülkenin üzerinde dolaşan karabulut, buna hukuksuzluk bulutu da diyebiliriz Halk TV’nin tepesine çöktü. Herkesin adını sanını bildiği, mahkeme dosyalarında kapı gibi raporları olan o raporların altında imzası bulunan bilirkişiyle konuşmak büyük suç sayıldı. Kişisel hakların korunması yasası kapsamında şikayet üzerine soruşturma açılabilir, ifade alınabilinir, dava açılabilir ama gazetecilere terörist muamelesi yapılamaz… Memleketin en önemli sırrını açıklamışlar gibi davranıldı… Yayın yönetmenimiz Suat Toktaş tutuklandı, arkadaşlarımız Kürşat, Barış, Seda, Serhan adli kontrol şartıyla serbest bırakıldı… Ve bu karar bize ‘ne bilirkişiymiş ama, sorgulayan yanıyor’ dedirtti… Savcının bu tavrı yeni bir yöntem mi? Bundan sonra her soruşturma gözaltına alınmasını da beraberinde mi getirecek? Soruşturma varsa gözaltı normal mi sayılacak? Tutukluluk sıradanlaşacak mı? Korkunç!... Buna da yargının 2024/2025 model icadı diyebilir miyiz? Size kötü bir haberim var… Kara bulutlar kolay kolay dağılmayacak. İlk seçime kadar karardıkça kararacak. Etki ajanlığı yasası çıksın bakın neler olacak neler!.. İktidara mensup hiç kimse hiçbir bakan hiçbir olay eleştirilemeyecek. Çoğu olayların duyurulması bile suç sayılacak… Nerden biliyorsun derseniz? Savcı Ayşe Barım için tutuklama talebinde bunun işaretleri verildi. Perşembenin gelişi çarşambadan belli oldu. Bize gelince Halk TV olarak sesimiz çıktığı sürece gerçekleri söylemekten çekinmeyeceğiz. Haksızlığa karşı duracağız. Burası bizim ülkemiz başka ülkemiz yok…",https://halktv.com.tr/makale/suskun-toplum-pembe-medya-909732
Mehmet Tezkan,İslamcılar neden para sevdalısı?,02 Nisan 2025 Çarşamba 05:04,"Dikkatle izliyorum, takip ediyorum, Muhafazakarım diyen… Mütedeyyin olduğunu söyleyen… Bu dünya geçici kalıcı olan öteki dünya diyen… Yaşadığımız yılların sonsuz aleme imtihan olduğunu söyleyen… Beş vakit namazını ihmal etmeyen… Şeriat düzeni isteyen… Cennet hayaliyle yaşayan… Herkes değil ama kahir ekseriyeti para düşkünü. Dolar aşağı… Büyük çoğunluğu cukka peşinde… Allah’ı siper ederek, Kuran’ın arkasına sığınarak en büyük yolsuzluğu yapan onlar… İktidarı ele geçirince adaletsizliğin daniskasını yaşatanlar da onlar… Adrese teslim ihalelerle servetlerine servet katan, geçici diye baktıkları, imtihan olarak gördükleri bu dünyaya kazık çakmaya çalışan, vergi muafiyetleriyle milletin parasını gasp eden yine onlar… Üç kuruş fitre vererek, zekat vererek, iki kurban keserek cennete gideceklerini sanan onlar… Geçici dedikleri dünyayı üç beş kuruş daha fazla kazanmak için delik deşik eden onlar… Doğa katliamı yapan onlar… Altın çıkarmak için ağaçları kesen, Allah’ın yarattığı doğaya saygı göstermeyen yine onlar… Ne için? Para için!.. Yeşil dolar için!.. Konuşsan mangalda kül bırakmıyorlar. Vatanlarını en çok seven onlar, dinine en fazla düşkün olan onlar, iki lokma ekmek bir hırkayla ömrünü geçirmeye talip olan onlar… Lafta tabii… Gerçek başka… Şaşalı hayatı süren, en pahalı araçlardan inmeyen, lüks konutlarda yaşayan, özel uçaklarla dolaşan, topluma tepeden bakan yine onlar… Sorduğun zaman dava diyorlar… Dava için yaptıklarını söylüyorlar… Ama… Dava için yaşadıklarını söyleyip milleti soyup soğana çeviriyorlar… Elinizi vicdanınıza koyup söyleyin köprü ücreti iki bin lira olur mu? Dava adına oluyormuş!... Osmangazi köprüsünden geçiş ücreti 2010 lira… Bu para kimin cebine gidiyor… Çanakkale köprüsünden yılda 16 milyon araç geçmesi hesaplanmıştı bir buçuk milyon araç geçti… Farkını bizler ödedik de o fark kimin cebine gitti? Davaya mı? Kendi kaderlerinin ülkenin kaderi olduğunu söyleyenler, karşı çıkanı, eleştireni, dik duranı, protesto edeni ‘dava’ adına hapse tıkıyor… Kimsenin gözünün yaşına bakmıyorlar… Dava şemsiyesi altında her türlü yolsuzluğu, suistimali, adaletsizliği, kayırmacılığı mubah sayıyorlar… Açık söylemek gerekirse Siyasal İslamcı dediğim kesim (mütedeyyin değil) paraya neden bu kadar düşkün anlamadım, çözemedim… Kollarından altın, ceplerinden dolar fışkıranlar bizlere sofradan yarı aç kalkın, azla yetinin, şükredin, bu büyük sınav, itaatkar olun diye öğüt veriyor… Karşı çıkanın, bu düzen böyle gitmez diyenin başına çorap örülüyor… Çorap örülmekle kalmıyor zindanlarda çürümeye terk ediliyor…",https://halktv.com.tr/makale/islamcilar-neden-para-sevdalisi-926280
Mehmet Tezkan,Çarpıcı senaryo!...,18 Mart 2025 Salı 05:00,"Karar gazetesi yazarı Yıldıray Oğur cumhurbaşkanlığı seçimi için çarpıcı bir senaryo kaleme aldı. Yıldıray’ın kendi ürettiği senaryo mu, kulislerde dillendirilen senaryolardan biri mi bilmiyorum. İmamoğlu’nun başına örülmek istenen diploma çorabını izah etmesi bakımından ilginç… Doğru veya yanlış, mantıklı veya değil sonuçta senaryo… Erdoğan’ın bir kez daha aday olması için önünde ciddi engel var. İmamoğlu’nun da var ama onun ki üretilmiş engeller. Erdoğan Anayasa’dan kaynaklanan yasal engeli aşmak, İmamoğlu ise yargı kıskacını yarıp geçmek zorunda. ‘Ahmak davası’, ‘diploma krizi’, ‘yargıyı etkileme davası’, ‘bilirkişi davası’ iktidarın yargı eliyle ürettiği engeller… Bugünlerde üzerinde en çok tepinilen diploma meselesi. Hakikat çarpıtılarak sahte gerçek yaratılıyor. . İmamoğlu’nun 19 yaşında sahtekarlık yaptığına toplumun inanması isteniyor… Veya daha seçime üç yıl var, nasıl olsa halk unutur diye bakılıyorlar. Halkın balık hafızalı olduğuna inanıyorlar. Gelelim Erdoğan’ın adaylık meselesine. Erdoğan ya Anayasa değişikliğiyle aday olabiliyor ya da Meclis’in 360 milletvekili ile erken seçim kararıyla… İkisinden biri… AKP/MHP İttifakı’nın sandalye sayısı yetmiyor. Ya DEM Partisi’ni içlerine alarak Cumhur İttifakı’na katacaklar ya da çeşitli partilerden 40’a yakın milletvekilini transfer edecekler. İkinci Güneş Motel sofrasını kuracaklar. Çeşitli vaatlerle transfer borsasını açacaklar… Bu Erdoğan’ın istediği bir durum olamaz. Liderliği, Reisliği, itibarı zedelenmiş halde seçmenin önüne çıkmak istemez. DEM ile kol kola girmek de bu konjonktürde işine gelmez. Erdoğan Öcalan’la yeniden aday olmak için anlaştı algısını kaldıramaz. Buna izin vermez… O zaman geriye Anayasa değişikliği kalıyor. İki dönem şartının kaldırılması. AKP/DEM/MHP oyları 400’ü bulup referanduma gitmeden Anayasa’yı değiştirmeye yetmiyor… 10/15 milletvekilini daha transfer etmeleri gerekiyor… Bu da hoş bir durum değil. İmamoğlu yasaklı veya diploması elinden alındığı için evinde, Erdoğan Anayasa değişikliğiyle meydanlarda… Seçmen kabul etmez. Gönlü kırılır, CHP’nin çıkaracağı başka adaya yönelir. Mesela Mansur Yavaş’a… Peki Erdoğan’ı yıpratmayacak ama bir kez daha aday olmasını sağlayacak yöntem ne? CHP’yle işbirliği yaparak Anayasa’yı değiştirmek. Kürt seçmene sevimli gelecek birkaç madde değişikliğiyle MHP ve DEM’i de katarak geniş çaplı bir ittifak sağlamak… Bu nasıl olacak? CHP AKP ile neden uzlaşacak? Neden işbirliği yapacak? İşte çılgın senaryo işte burada devreye giriyor… Anayasa’nın 101 maddesi ne diyor? “Cumhurbaşkanı, kırk yaşını doldurmuş, yükseköğrenim yapmış, milletvekili seçilme yeterliliğine sahip Türk vatandaşları arasından, doğrudan halk tarafından seçilir. Cumhurbaşkanının görev süresi beş yıldır. Bir kimse en fazla iki defa Cumhurbaşkanı seçilebilir.” Diyor. İmamoğlu’nun diploma iptali nedeniyle devre dışı kalacağını öngören senaryoya göre, Erdoğan’ın önündeki engel; ‘bir kimse iki defa Cumhurbaşkanı seçilebilir’ ibaresi. İmamoğlu’nun önündeki engel de diploma yani yükseköğrenim şartı… Deniliyor ki AKP/CHP işbirliğiyle 101. madde değiştirilir. Engeller kaldırılır. Erdoğan da rahatlar İmamoğlu da… Olur mu, bu senaryo gerçeğe dönüşür mü? Hayır, imkansız demek zor. Evet olur demek de zor. Bizi şoke eden o kadar çok şey gördük geçirdik ki burası Türkiye demekle yetiniyoruz… Sadece şunu söyleyeyim çarpıcı senaryo gerçekleşirse anlaksız siyaset olur.",https://halktv.com.tr/makale/carpici-senaryo-922443
Mehmet Tezkan,Yeni Türkiye’ de her gün bir bomba(!),27 Şubat 2025 Perşembe 05:00,"İlk bombayı Erdoğan patlattı. CHP Genel Başkanı’na haddini bileceksin diye çıkıştı. Resmen fırça attı… Yeni Türkiye’de had bildirme meselesini galiba Erdoğan tekeline aldı!.. Çünkü bir süre önce TÜSİAD ‘in iki başkanına da haddinizi bileceksiniz diye bağırmıştı… Ekonomistlere göre bedeli 10 milyar dolar olmuş! Daha da önemlisi Özgür Özel’e Başkomutan olarak sesleniyorum dedi ama AKP’li il Başkanlarına hitap etti. Çılgınca alkış aldı… Erdoğan’ın AKP İl Başkanları toplantısında Başkomutan sıfatıyla konuşması da rejimin ucube olduğunun belgesi değil mi? Düşünülmeden, tartışılmadan çalakalem yazılan Anayasa’nın bedeli… Başkomutanın parti toplantısında ne işi var? Partisinin il başkanlarına hitap ederken 31 Mart’a göre Türkiye’nin birinci partisinin liderine ’Ayaklarını denk al, denk almazsan denk getirmesini biz biliriz! Ordunun komuta kademesine laf atma yetkisi sende değildir, haddini bileceksin’ dedi… Tehdit eder tonda söyledi… ‘Ayaklarını denk almazsan denk getirmesini biz biliriz sözü’ çok kritik ifade… Üzerinde dikkatle durulması gereken bir söz… İnşa etmek istedikleri yeni Türkiye’nin aynası gibi… Siyasi tarihimize geçecek ifade… Bugüne kadar hiçbir başkomutan/cumhurbaşkanı bir partinin liderini böyle tehdit etmedi… Şimdi Cumhurbaşkanı’nın Özgür Özel’in ayaklarını nasıl denk getireceği merak konusu!.. Biz ikinci bombaya geçelim… İkinci bomba savcıdan geldi. Başsavcılık İstanbul Üniversitesi rektörlüğüne yazı göndererek ‘ileride telafisi mümkün olmayan zararlar oluşacağından’ tüm idari tedbirlerin alınmasını istedi… Savcılığın bu talebini anlamadım!... İmamoğlu’nun belediye başkanlığı görevini sürdürmesi için üniversite diplomasına sahip olması gerekmiyor… Diyelim ki diploma iptal edildi, bu İstanbul Büyükşehir Belediye Bakanlığı görevini sürdürmesine engel değil… İmamoğlu 2029’a kadar başkan… Savcılığın telafisi mümkün olmayan zararlardan kastının ne olduğu merak konusu… Oldu mu size bir günde ikinci merak konusu… Üçüncü bomba rektörden geldi… Boğaziçi Üniversitesi Rektörü ‘açıkça suç olan bir eyleme teşvik ettikleri’ gerekçesiyle tüm kulüplerin faaliyetini durdurdu… Dans kulübü, fotoğrafçılık kulübü, gastronomi kulübü ne yapıyor da diğer öğrencileri açıkça suç olan bir eyleme teşvik ediyorlar? Merak ediyorum… Rektörün bir açıklama yapması gerekiyor; dans ederken, fotoğraf çekerken, yemek yaparken suça teşvik nasıl oluyor? Rektör faaliyetleri bir ay boyunca yasaklamış. Neden bir ay, önümüzdeki bir ay içinde bir şeyler mi olacak? Yoksa ramazan nedeniyle mi? Merak ediyorum… Briç kulübünün kapatılmasını biraz olsun anlarım. Bazen çekişme şah/mat diye bitiyor ya, Saray alınganlık yapar diye telaş etmiş olabilir! Alınganlık deyince dördüncü bomba Kültür bakanlığından geldi. ‘Oy’una Geldik’ adlı filme gerekçesiz yasak getirildi. Filmin adı mı rahatsız etti? Yoksa siyasi mizah yüklü olması mı? Belki de birileri alınganlık gösterir diye yasakladılar. Umudum yok ama Kültür Bakanlığı gerekçesini açıklar da merakımızı gideririz… Alın size 12 saate sığan dört bomba gelişme!..",https://halktv.com.tr/makale/yeni-turkiye-de-her-gun-bir-bomba-917504
Mehmet Tezkan,Üniversiteli el koydu,21 Mart 2025 Cuma 05:37,"Önceki akşam Saraçhane’yi gördünüz mü? Barikatları yarıp gelen gençleri… Önceki akşam Ankara’da, İzmir’de sokağa çıkan üniversiteli gençleri izlediniz mi? Peki dün akşam Saraçhane’yi gördünüz mü? Saraçhane meydanının dolduran üniversitelileri… Haykırışlarına kulak verdiniz mi? Üniversiteliler sadece meydanlarda değildi. Kampüsler yerinde duramıyordu. Kampüsler haykırıyordu… Niye mi öfkeliler? Neyi mi isyan ediyorlar? Değişimi gördükleri için… Değişime inandıkları için… Değişime umut bağladıkları için… Değişim olmadan kurtuluş yok sloganını alınlarına kazıdıkları için… Değişimi sağlayacak siyasetçiyi buldukları için… Değişimi sağlayacak siyasetçinin peşinden gitmeye hazır oldukları için… Değişime öncülük eden lideri oyun dışına bırakmaya çalıştıkları için… Değişimin mimarıyla baş edemeyenler onu hapse atmaya niyetlendiği için… Ceberrut üniversite yapısının değişmesini istedikleri için… Düşünce özgürlüğünü savundukları için… Daha da ötesi otokrasiye karşı oldukları için… Demokrasiyle buluşmak istedikleri için… Baskısız, hır gürsüz, huzurlu bir gün geçirebilmek için… Nefes alabilmek için… Daha sayayım mı? Erdoğan bunu göremedi, bunu tahmin edemedi. İmamoğlu’nu oyun dışı yapmak için plan kuranlar gençlerin karşılarına dikileceğini hesap edemedi. Türkiye’nin ayağa kalkacağını tahmin edemediler. CHP örgütleri bir iki gün bağırır çağrı sonra içlerine dönerler yine birbirlerini yerler diye düşündüler… Sadece gençleri değil toplumun diğer katmanlarını da önemsemediler. Yardım alanları, çocuğunu İBB’nin kreşine bırakanları, kent lokantasında karnını doyuranları, yoksullaşan orta sınıfı, yoksulluktan açlık seviyesine düşenleri, ev alma, araba alma umudunu yitirenleri, boğaz tokluğundan başka bir şey düşünemez hale gelen insanları dikkate almadılar… Onların tepki göstereceğini düşünmediler… CHP mitingleri de öğrenci protestoları da ülke satına yayılacak. Ülkenin tansiyonu kolay kolay düşmeyecek. Bu mesele İmamoğlu’na çelmeyi takmakla bitmeyecek… Çünkü çelme yiyen sadece İmamoğlu değil ki… Milyonlar aslında çelmenin kendilerine takıldığını anladı… Milyonlar seçme haklarının ellerinden alınmak istendiğini gördü… Milyonlar otoriter rejimden kurtulmak istiyor. Daha da baskının artmasından endişe ediyor. Milyonlar demokrasi beklerken despotizm havuzuna düşmekten korkuyor… Eski AKP Milletvekili Kocabıyık ‘sen aslında kendine darbe yaptın haberin yok!’ demiş. Haklı. Otoriter rejimlerin en büyük korkusu insanların sokağa çıkmasıdır, gençlerin haykırmasıdır, korku eşeğinin aşılmasıdır… 19 Mart’ta eşik aşıldı. İmamoğlu’yla birlikte aslında değişime inanan milyonlar gözaltına alındı. Milyonlara kelepçe vuruldu… Genci yaşlısı, kadını erkeği sokakta. Yürekler kıpır kıpır. Susmamak gerektiğini artık yediden yetmişe aklı başında olan herkes anladı… Ülke tehlikeli eşikten geçiyor… Dilerim tutuklama olmaz... Dilerim bu dönem kara bir parantez olarak kalır…",https://halktv.com.tr/makale/universiteli-el-koydu-923188
Mehmet Tezkan,İmamoğlu kendini Erdoğan’la eşitledi,10 Mart 2025 Pazartesi 05:00,"Soru şu: İmamoğlu gittiği her yerde neden bu kadar ilgi görüyor? Neden kitleler ondan çok şey bekliyor? Neden umutla bakıyor? Nedenini tek cümle ile izah edersek halk aradığı lideri buldu… O zaman gelin bu birliktelik, bu buluşma, İmamoğlu ile halkın kucaklaşması nasıl oldu buna bakalım… Halk iktidardan memnun değil. İktidar derken Erdoğan’ı kastediyorum. Öfke dolu söyleminden de memnun değil, ülkeyi yönetiş tarzından da memnun değil, kendini eleştirene bağırıp had bildirmeye kalkmasından da memnun değil, hele hele izlediği ekonomik programdan hiç memnun değil. Eskiden fakirlik toplumun en alt katmanı için ifade edilen kavramdı. Erdoğan’ın yönetimiyle yoksulluk bir kademe üste çıktı. En alt sırayı aşırı yoksullar aldı. Dibin dibine vuranlar… Onlar birkaç yüz bin kişi değil: milyonlar. 4,5 milyon hane sosyal yardım alıyor. Eskiden sosyal yardımlar öyle veya böyle aileleri ayakta tutmaya yetiyordu. Şimdi elektrik faturasını bile karşılamıyor! Kısaca hane ekonomisi çöktü… İnsanlar mutsuz insanlar umutsuz… Sadece fakirleştikleri için değil, çocuklarının geleceği olmadığı için de mutsuzlar. Erdoğan ‘nas var sana ne oluyor bana ne oluyor’ diyerek sadece ekonomiyi çökertmedi. Kindar ve dindar nesil yetiştirmek uğruna eğitimi de bitirdi. Sokaklar işi gücü olmayan, eğitimsiz gençlerle dolu… Daha birçok faktör var tek tek saymayayım… Rejim değişikliğiyle birlikte ülke kötüye gitti. Tek adam sistemiyle uçacaktık denizin karanlıklarında boğulduk… Kimse önünü göremiyor, kimse çıkış yolu bulamıyor. İçine düştüğümüz ruh halinin tek bir tanımı var; Toplumsal karamsarlık… Toplum değişim istiyordu ama nasıl olacaktı, kimle olacaktı? Erdoğan’ı yenmek için çıkan siyasetçilerin/liderlerin sokakta karşılığı yoktu. Söylemleri sokağın isteğiyle örtüşmüyordu. Kitleleri arkasından sürükleyecek, değişimi gerçekleştirecek güçleri yoktu. Yoksul halk, umutsuz halk, yılgın halk, karamsar halk çaresiz yine bu rejime yani Erdoğan’a oy verdi. (2023 Mayıs seçimleri) Halk Erdoğan’a belki işler düzelir diye oy verdi ama seçimden sonra tam tersi oldu, ekonomi patladı. Yoksul bir lokma ekmek bulamaz hali geldi. Orta sınıf çöktü. Emekli ömrünün son yıllarını ızdırap içinde geçirmeye başladı. Toplum kırılmıştı, değişim kaçınılmazdı. İşte İmamoğlu tam da bu ahval içinde değişimi ben gerçekleştiririm diye ortaya çıktı. İnsanlar onu tanıyordu. Öfke değil umut veren söylemiyle, insanlara dokunuşuyla zaten sempati kazanmıştı. Değişim bayrağını alıp yola çıkınca geniş kitleler aradığı kaptanı buldu. Ankara’nın endişesi, Ankara’nın sinirli hali bundan… İmamoğlu ile geniş kitlelerin talebi örtüştü. Doğru zamanda doğru yerde duran, doğru adımları atan İmamoğlu kendini siyasal olarak Erdoğan’la eşitledi. Cumhurbaşkanı ile belediye başkanı ilişkisini kırdı. Alt üst ilişkisi kağıt üzerinde kaldı. Çünkü Erdoğan’ın kurduğu rejimi değiştirmek için kolları sıvadı. Erdoğan’ın kurduğu tek adam rejimine savaş aştı. İmamoğlu’nun Adana’daki şu sözleri bu söylediklerimin kanıtı değil mi? “Geçmişteki FETÖ terör örgütünün muameleleri gibi hareket etmeyin, mertçe hakka hukuka uygun olarak yapın! Senin savcıların sorsun, benim arkadaşlarım yanıtlasın. Kim ahlaklı hangi dönem kamu ve millet korunmuş, hangi dönem milletin kaynakları peşkeş çekilmiş, canlı yayında bu millete izletmeye var mısın? Var mı yüreğin, var mı cesaretin? Ufacık da olsa vicdan kırıntın varsa bu meydan okumaya yanıt verirsin. Hodri meydan! Sana yenilmeyeceğiz, o sandık seni evine gönderecek!""",https://halktv.com.tr/makale/imamoglu-kendini-erdoganla-esitledi-920352
Mehmet Tezkan,Rejim sertleşiyor,18 Şubat 2025 Salı 05:00,"Kimileri sistem demeyi tercih ediyor. Mesela TÜSİAD gibi. 2017 yılında referandumla kabul edilen Anayasa’nın sistem değişikliğinin ötesinde olduğunu düşünüyorum… Parlamenter rejimden tek adam rejimine geçtik. Hem de öyle bir geçtik ki dünyada eşi benzeri ender görülen şekilde… Bizi yönetecek kişiye muazzam yetkiler verdik ama aldığın kararlardan sorumlu değilsin dedik… Süper yetki sıfır sorumluluk… Üstelik kuvvetlerin uyumu adına fiilen kuvvetler birliğini getirdik. Yasamayı/Yargıyı/yürütmeyi tek elde topladık. Bu rejim değişikliği değil mi? Batı demokrasilerinde olmayan yönetim tarzı. Sadece doğunun kalbur üstü demokrasilerinde var… Mesela Rusya’da, Çin’de… Tek adam 2021 yılının eylül ayında öyle bir karar aldı ki, Türkiye üç ayda fakirleşti. Orta sınıf altı ayda yok oldu. Yoksullar açlığa mahkum oldu. Varlıklıların serveti dörde beşe katladı… Türkiye o gündür bu gündür toparlanamıyor… Tek adam irtifa kaybediyor, partisi ayakta kalma mücadelesi veriyor. Eski havasının yerinde yeller esiyor. İzliyorum iktidar cenahında herkes sinirli, herkes barut fıçısı gibi. Hani derler ya kibrit çaksam patlayacak. Aynen böyleler! Patlıyorlar da… Hırslarını muhalefetten, kendilerini eleştirenlerden, protesto edenlerden, hak, hukuk arayanlardan çıkarmaya çalışıyorlar… İktidar insanları korkutursam, ses çıkaramaz hale getirirsem, evlerine kapanmaya zorlarsam ülkeyi rahat yönetirim diye düşünüyor. Bu yüzden sistematik hamleler yapıyor… Her kesimden laf söyleyeni gözaltına alıyor, tutukluyor, dava açıyor… Gözdağı veriyor… Toplumu kıskaca almak istiyor… İstanbul Belediye Başkanı’na 25 yıl hapis ve bir o kadar da siyaset yasağı isteniyor. Zafer Partisi Genel Başkanı tutuklanıp hapse atılıyor. 4 yıl hapsi isteniyor. Belediyelere şakır şukur kayyum atanıyor. Galiba 13 oldu. Gazeteci arkadaşlarımızın 14 yıla kadar hapis yatmaları talep ediliyor. Genel yayın yönetmenimiz tutuklu, Gaziantep’te işçileri örgütlemek suçundan sendika başkanı tutuklandı. Patronları AKP’li diye işçilere hak arama yasağı getirildi. Ana muhalefet partisine soruşturma açıldı. Tweet attığı için Cumhurbaşkanı’na hakaret iddiasıyla tutuklanan yüzlerce kişiyi saymıyorum. Daha ne olsun… Trajikomik olanı Tatvan Belediye Başkanı’nın seçildiği gün yani 10 ay önce makam odasında asılı olan Erdoğan’ın fotoğrafını indirdiği için önceki gün gözaltına alınmasıydı. Erdoğan’ın fotoğrafını makam odasının duvarına asmamak bile artık suç!.. Mevcut yasalar yetmemiş olmalı ki, iktidar kendi denetimindeki kurullara süper yetkiler veren yasalar çıkardı. Savcılar değil, hakimler değil, artık bürokratlar astığım astık kestiğim kestik deyip şirketlere el koyabilecekler… Medya zaten baskı altında. RTÜK kötü haber vermeyin, yorum yapmayın aksi halde ceza veririm diye haber kanallarını tehdit ediyor. Pembe haberler istiyor… Görünen o ki seçime doğru iktidar daha da sertleşecek. Otoriter rejim totaliter rejime dönüştü...",https://halktv.com.tr/makale/rejim-sertlesiyor-915017
Mehmet Tezkan,Beyaz yalanlar seçim kazandırıyor!,14 Ocak 2025 Salı 05:00,"Toplumsal hayata bence siyasete de dilin yedinci işlevi hakim oldu… Nedir o? Retorik… Dilin dünyanın en güçlü silahı olduğu artık yadsınamaz bir gerçek. Belagat sanatı kullanılarak sahte cennetler yaratılabilir, beyaz yalanlarla kitleler kandırılabilir. İnsanların beyinleri yıllar boyu gerçek ötesi propagandayla yıkanmışsa gerçek aranmaz olur… Beyaz yalanlar iktidara 2023 mayıs seçimlerini kazandırdı… Erdoğan öyle bir dünya sundu ki; insanlar kötü günlerin bittiğine, enflasyonun düştüğüne inandı. Erdoğan öyle bir muhalefet tablosu çizdi ki; insanlar muhalefetin terörle içli dışlı olduğuna ikna oldu… Bu retoriğin gücüydü. Dilin yedinci işlevi… Mahfi Eğilmez Türkiye’nin içinde bulunduğu bu hali özetleyen zihin acıcı bir makale kaleme aldı… Özetle dedi ki: ‘Toplum doğru ile yanlışı ayırt etme yetisini kaybetti. Uzun süredir gerçeklerin farklı anlatıldığı bir ortamda yaşıyoruz. İnsanların önemli bir bölümü bu yalanları gerçek kabil edip savunuyor’ İktidar propaganda makinaları aracılığıyla her söylenene inanan, her söyleneni gerçek sanan, üstene üstlük savunan, karşı çıkanı dinlemeyen hatta hain ilan eden bir kitle yarattı… Önemli bir çoğunluk artık Erdoğan’ın dudaklarından dökülen her cümleyi doğru kabul ediyor. Attığı her adım alkışlanıyor. Bugün söylediğinin yarın tersini de yapsa durum değişmiyor… Propaganda makinaları kitleyi yeni duruma adapte etmek için hemen devreye giriyor… Çok da zorlanmıyorlar… Çünkü Mahfi Eğilmez’in dediği gibi toplum doğru ve yanlışı ayırt etme yetisini kaybetti… Önümüzdeki sürece bu gözle bakın… Beşiktaş Belediye Başkanı’na şafak baskını tamamen algı operasyonu. Belediyenin önüne polis barikatı kurmak da işin parçası… Belediye Başkanı yolsuzluğa bulaşmış olabilir. Kararı verecek yargıdır, yargıdan önce infaz ederek suçlu algısı yaratmak yeni siyasetin yeni silahı… Binlerce demiyorum, yüzbinlerce demiyorum imkan olsa milyonlarca kişiye sorsak alacağımız yanıt aynıdır. Başkan suçlu!... Ne yazık ki artık siyaset gerçekler değil algılar üzerine kurulu… Beyaz yalanlar güçlü retorik ile pazarlandığında etkili oluyor. Düşünmeyi sevmeyenler, mukayese yeteneğini yitirenler anında inanıyor… Neye? Almanya’nın bizi kıskandığına… Avrupa ülkelerinde rafların boş olduğuna insanların gıdaya ulaşamadığına biz de şükürler olsun biraz pahalı ama her türlü gıda ürününün bol olduğuna… ABD’nin Türkiye’nin gücünü anlayıp boyun eğdiğine… Avrupa Birliği’nin dize geldiğine… Şam’ın fatihi olduğumuza… Dış güçlerin enflasyonu körüklediğine… İnanıyorlar, inanmanın ötesinde mutlak gerçek kabul edip hararetle savunuyorlar… Erdoğan siyasetini toplumdaki değişen veya değiştirdiği yapı üzerine kurguladı. Gerçekler değil, algılar üzerinden siyaset yapıyor. Dünden somut sıcak örnek vereyim Erdoğan aile yılı tanıtım programında konuştu. Biliyorsunuz Erdoğan iktidara geldiğinde doğurganlık hızı 2,3 tu. Uzun yıllar üç çocuk istedi, iktidarının 22 yılında kadın başına düşen doğurganlık 1,5’a düştü… Dün bu durumu şu nedenlere bağladı… LGBT dayatması… Küresel cinsiyetsizleştirme… Dijital platformlardaki diziler… Almasam da olur anlayışının ortadan kalkması… Popüler kültürün tüketime yönelik getirdiği alışkanlıklardan kurtulamama… Bu yüzden insanlar evlenemiyor, evlenenler de kısa sürede boşanıyormuş… Haklılık payı yüzde on diyelim. Gerçek neden ne? Ekonomik çöküntü... Türkiye’nin yoksullaşması… İnsanların boğaz tokluğuna yaşaması, gençlerin yarınını görememesi… Son anket: 40 yaş kuşağının altında olanlar bu ülkede çocuk yapılmaz diyor… Bu gerçeği gizlemek, farklı bir dünya yaratmak, belagat gücünü kullanarak kabul ettirmek yine siyaset anlayışı… Dilin yedinci işlevi… Bugüne kadar çok etkili oldu bundan sonra da etkili olacak…",https://halktv.com.tr/makale/beyaz-yalanlar-secim-kazandiriyor-905401
Mehmet Tezkan,Erdoğan’ın planı tuttu,13 Ocak 2025 Pazartesi 05:00,"Plan şuydu: Öcalan PKK’yi lağvettiğini açıklayacak. Örgütünden silahları teslim etmesini istenecek. Bu çağrıya DEM dahil bütün partiler, bütün sivil kuruluşları destek verecek. Halk sevinçle karşılayacak…. Bu kadar. Bir adım ötesi yok… Erdoğan cumartesi günü partisinin Diyarbakır il kongresinde bu girişimin sadece terör örgütünün tasviye edilmesiyle sınırlı olduğunu açıkladı. Kürt kardeşlerimizle ilgisi yok diyerek beklentilere set çekti. Noktayı koydu… Aklı başında hiç kimse PKK silah bırakmasın, terör sürsün demezdi; demedi de zaten… Adalet, özgürlük ve demokratikleşme konusunda adımlar atılması gerektiği söylendi ama bu talep ikinci planda kaldı… Barış… Silah bırakma… PKK’nin kendini lağvedilmesi ön plana çıktı… Demirtaş’ın sözleri durumu net biçimde açıklıyor… Demirtaş dedi ki; ‘çözüm ve barış kavramları birbirine karıştırılıyor. Çözüm demokratik bir mücadeledir ve uzun zaman alır. Şu an için kurmaya çalıştığımız barıştır.’ Yani gündem çözüm değil, demokratikleşme değil sadece PKK’nın silah bırakmasıdır… Erdoğan’ın istediği tam da buydu. . Erdoğan’ın planı tuttu dememem bundan. Geriye Öcalan’ın silah bırakma çağrısı ile PKK’yı lağvettiğini açıklaması kaldı. Bu arada Öcalan’ın da eli güçlendi. Türk ve Kürt kamuoyundan büyük destek geldi. Baksanıza MHP milletvekili bile ‘sayın Öcalan’ dedi. Öcalan bebek katilliğinden sayın seviyesine yükseldi… Çağrı yapar mı? Yapar… Kandil çağrıya uyar mı? Uyarsa ballı börek olur ama pek de önemi yok. DEM partisi, Selahattin Demirtaş, Kürt halkının sözünü dinlediği akil insanlar ve muhalefet partileri destek verdiğine göre Erdoğan açısından maksat hasıl olmuş demektir. Erdoğan açısından birinci amaç silah bırakma ama ikinci amaç belki de öncelikli hedef DEM ile Kandil arasındaki bağları koparmaktı. Bunu Diyarbakır kongresinde söyledi… Dedi ki; Son dönemde gerçekleşen çalışmaların tek bir amacı vardır. Terör örgütünün kendini feshetmesi, silahların kayıtsız şartsız teslim edilmesi, örgütün siyaset üzerindeki vesayetinin tamamen kaldırılması, bölücü örgütün baskısı dolayısıyla bir Türkiye partisi olma vasfını kazanamayan siyasi yapıya bu yönde kendini geliştirme fırsatı verilmesi. DEM, Öcalan çağrı yapmadan tercihini ilan etti. Cumhur İttifakı tarafından artık farklı muamele yapılacaktır. Bahçeli Anayasa Mahkemesi’ne bunların partisini kapatın, maaş vermeyin çağrısı yapmayacaktır. Peki bu sürecin sonu nereye varacak? PKK silah bıraksın veya bırakmasın etkisizleşecek, Türkiye’den kopacak. Kürt halkıyla az da olsa bağını kaybedecek. Öcalan Kürt siyasi hayatında aktif rol oynamaya başlayacak. DEM partisinin perde arkasındaki lideri konumuna gelecek. Politikayı o belirleyecek… Daha sonra çözüm süreci masaya konur mu, demokratik açılım falan… Demirtaş’ın “ancak siyasal barış, beraberinde toplumsal barış yani demokratikleşme, eşitlik, adalet ve özgürlükler mücadelesinin tüm kanallarını açacak şekilde yapılırsa kalıcı olur” sözü dikkate alınır da gerekli adımlar atılır mı? Zannetmiyorum… Erdoğan ‘biz, devlet, hükümet, siyasi irade olarak ne yapmamız gerekiyorsa hepsini fazlasıyla yaptık’ diyerek yakın gelecekte gündeme gelmeyeceğini ima etti…",https://halktv.com.tr/makale/erdoganin-plani-tuttu-905120
Mehmet Tezkan,Cumhurbaşkanı’nın yetkileri mi sınırlanacak?,02 Ocak 2025 Perşembe 05:00,"Adalet Bakanı Yılmaz Tunç’un yeni yıl mesajında bir cümle dikkatimi çekti. Bakan diyor ki; ‘ülkemizi toplumsal uzlaşmayı esas alan, demokratik, kuşatıcı, sivil bir Anayasa'ya kavuşturmanın gayreti içinde olacağız.’ Bakan demokratik anayasa istiyor, demek ki yürürlükteki Anayasa’yı demokratik bulmuyor… Bakanla aynı görüşteyim. Ben de demokratik bulmuyorum… Ülkeyi yöneten kişinin demokrat olup olmamasından bağımsız tek adam rejimleri yapısı gereği zaten demokratik değildir. Küçük bir örnek vereyim… Şu anda hükümet tek kişi.ve denetim dışı. Meclis bırakın denetlemeyi hükümete soru dahi soramıyor. O tek kişi (hükümet) her şeyi yapmaya, her kararı almaya yetkili ama sorumlu değil. . Rejimin özeti bu; tam yetki sıfır sorumluluk… Bakan Tunç Anayasa’nın neresini demokratik bulmuyor merak ediyorum. Bütün yetkilerin tek elde toplanması, kuvvetlerin uyumu adı altında kuvvetler ayrılığının kaldırılması mı Adalet Bakanı’nı rahatsız ediyor? Yoksa yürütmeye tek başına üstlenen partili Cumhurbaşkanı’nın parti şapkasıyla yasama organına da hakim olması mı demokrasiyi zedeliyor? Adalet Bakanı yargının tek kişinin imzasıyla dizaynına mı karşı? Atamaların tek imzadan çıkması mı hoşuna gitmiyor? Bilemedim… Sadece Adalet Bakanı değil TBMM Başkanı’ da 1982 Anayasa’sının yürürlükte olduğunu savunarak yeni anayasa istiyorlar... 82 model arabayla modern çağda yol alınmazmış! Bu konuda anlaşmamız mümkün değil. Çünkü yürürlükte 2017 Anayasa’sı var… 1982 Anayasası başka bir rejimi öngörüyordu 2017 Anayasası başka rejimi işaret ediyor… Biri parlamenter sistem üzerine kurgulanmıştı… Diğeri tek adam yönetimi üzerine bina edildi. Ortada 82 Anayasası kalmadı. 2017 yılında yeni Anayasayı kurgulayanlar sistem değişikliğine (bana göre rejim) vurgu yaparak oy istediler. Sistemi çağa uydurduklarını iddia ettiler. Hantallığı attıklarını şirket gibi hızlı kararlar alan mekanizmaya dönüştürdüklerini söylediler… Referandumun ana omurgası buydu. Seçimi kazanan kişi… Hem Cumhurbaşkanı yani Devlet Başkanı… Hem hükümet… Hem partisinin genel başkanı… Hem de kendi yetkisini kendi belirleyecekti… Nitekim böyle de oldu Cumhurbaşkanı kendi yetki alanını kendi imzaladığı kararnamelerle belirledi. Kendini Varlık Fonu Yönetim Kurulu Başkanlığı’na atadı. Merkez Bankası’nın bağımsızlığına son vererek şahsına bağladı. Varlık Fonu değip geçmeyin...İçinde Ziraat Bankası var, Halk Bank var, Vakıf Bank var, BOTAŞ var, TPAO var, Borsa İstanbul var, Eti Maden var, Çay Kur var, PTT var, Türkcell var, daha sayayım mı tam 31 şirket var… Bu şirketler için alınan önemli kararlar da tek adamın imzasından geçiyor… Yani şablona baktığımızda kamu kurumlarını da kamu bankalarını da Merkez Bankası’nı da aslında tek kişi yönetiyor… Durum bu, acaba bu yapı mı Adalet Bakanı’nı rahatsız etti? Bu yüzden mi yeni yıl mesajında demokratik anayasa vurgusu yaptı? Yeni anayasa yaparsak Cumhurbaşkanı’nın yetkileri sınırlanacak mı? Yeni anayasayla yetki bölüşümüne mi gidilecek? Hükümet hesap verir hale mi gelecek? Devlet başkanlığı ile parti başkanlığı birbirinden ayrılacak mı? Parti devleti anlayışına son mu verilecek? Adalet Bakanı demokratik anayasa tabiriyle neyi kastediyor?",https://halktv.com.tr/makale/cumhurbaskaninin-yetkileri-mi-sinirlanacak-902076
Mehmet Tezkan,CHP’nin adayı İmamoğlu… AKP’nin adayı kim?,14 Şubat 2025 Cuma 05:00,"Bu başlığı okuyan ilk tepki olarak tabii ki Erdoğan diyecektir…Çünkü uzun süredir medyada yaratılan hava bu. CHP’nin olası adayları aylarca anketlerde Erdoğan ile yarıştırıldı. CHP’nin Erdoğan’a rakip aradığı yazıldı, çizildi… Ekrem İmamoğlu ve Mansur Yavaş’tan Erdoğan’ın muhtemel adayları diye bahsedildi… İmamoğlu’nun adaylığı kesinleşince Erdoğan ilk kez güçlü ve dişli bir adayla yarışacak denildi… Ama kimse çıkıp Erdoğan aday olacak mı, olabilecek mi sorusunu sormadı? Subliminal mesajlarla Erdoğan’ın bir kez daha aday olmasının doğal olduğu zihinlere yerleştirildi… Erdoğan seçim 2028’de diyor… Bu ne demek? Kendisi aday olmayacak demek, Aday olacaksa seçim 2028’de olmayacak. İkisinden biri… Hiçbir gazeteci ‘seçim 2028’de yapılırsa siz aday olamıyorsunuz. Aday olmayacak mısınız’ diye soramadı Hiçbir AKP’li yetkili Erdoğan önümüzdeki seçimde de adayımız diyemiyor… Çünkü Erdoğan’ın dördüncü defa aday olması için Cumhur İttifakı’nın sayısal gücü yeterli değil… AKP/MHP ortaklığının 315 milletvekili var… İstediği zaman, kendine uygun koşullarda erken seçime gidecek veya Anayasayı değiştirecek güçte değil… 55 milletvekiline ihtiyacı var… Hüda Par’ı , Yeniden Refah Partisini, MHP’den atılan üç milletvekilini, DSP’yi de katalım… Eder 12… Kaldı 43… Kırk üç vekilin daha destek için el kaldırması gerekir… Bunun için ya DEM ile anlaşacaklar ya da 43 milletvekilini transfer edecekler… Başka türlü Erdoğan ne aday olabiliyor ne de Anayasa’yı referandum yoluyla bir kez daha değiştirebiliyor… Daha önce de yazdım iktidarın birinci amacı terörsüz Türkiye ise ikinci amacı DEM’ i yanına alarak 360 bularak 2027’nin sonbaharında seçim yapmak… DEM Öcalan’ın isteğine uyarak bu rejimi sürdürmek için ittifak yapar mı? Demokratik parlamenter rejimden yana olan Kürt siyasi hareketi tek adam rejimine evet der mi? Bilemiyorum!... Dikkat ederseniz Erdoğan kazanır mı kazanmaz mı, koltuğunu korur mu koruyamaz mı meselesini konuşmuyoruz. Erdoğan aday olabilir mi, olamaz mı meselesini tartışıyoruz… Bu Anayasa’ya göre, bu Meclis yapısına göre aday olamaz… Hal buyken adaylık konusunda Erdoğan’ın önünde engel yokmuş gibi yazılıp çiziliyor. Soruyorum; CHP’nin adayı belli, AKP’nin adayı kim? Onlar da açıklasalar ya...",https://halktv.com.tr/makale/chpnin-adayi-imamoglu-akpnin-adayi-kim-913977
Mehmet Tezkan,Erdoğan 30 milyon imzaya da direnir mi?,31 Mart 2025 Pazartesi 05:00,"CHP erken seçim ve İmamoğlu’nun serbest kalması için imza kampanyası başlattı… Hedef 28 milyon imza… Neden 28 milyon? Erdoğan’ın 2023 yılında Cumhurbaşkanı olması için verilen oy kadar. Erdoğan 27,8 milyon oy alarak Cumhurbaşkanı olmuştu… CHP aynı oyu toplayarak Erdoğan’a ‘seçmen desteğini çekti seçime git’ mesajı vermek istiyor.’ Meşruiyetini yitirdin’ demek istiyor… CHP 28 milyon oyu toplayabilir mi? İddialı kampanya… Kimine göre zor… Kimine göre üç gün önce duyurusu yapılan gayri resmi önseçimde 15 milyon oy topladığına göre iyi örgütlenen kampanyayla 30 milyon rahat çıkar… Diyelim ki kampanya 30 milyon oyu bulundu; Erdoğan ne yapar? Halka karşı durur mu? Seçmenin mesajını yok sayar mı? Direnir mi? Yüz bin kişi başlayan Saraçhane protestosu bir gün sonra üç yüz bin kişiye, bir sonraki gün beş yüz milyon kişiye, son gün bir milyondan fazla kişiye ulaştı… Erdoğan bir milyon kişinin protestosunu yok saydı. Direndi… Katılımcıları görmezden gelmekle yetinmedi çata pata için gelen küçük grubun yaptıklarına yaslanarak Saraçhane’yi terörist ilan etti… Saraçhane’ye gidenlerin tümüne vandal dedi… Sokak teröristi ilan etti… Maltepe meydanında ‘hak, hukuk, adalet’ sloganı altında toplanan iki milyon kişiye de aynı gözle bakıyor… Saraçhane’yi itibarsızlaştırmak için elindeki tüm enstrümanları kullandı; vali/yargı/polis/medya… Camiyi meyhaneye çevirdiler yalanı bile söylendi. İBDA-C mensuplarının caminin içinde top oynadıkları gizlendi. Saray medyası yedi gün yirmi dört saat İmamoğlu’nu yaftalayan yayın yaptı… Şimdi benzerini Maltepe için yapıyorlar. İki milyon kişinin aynı meydanda toplanmasını görmezden geliyorlar. Aşağılanıyor… Soru şu: nereye kadar? Erdoğan CHP 30 milyon imza toplarsa da direnir mi? Cevabı basit ve net. Otokrat Türkiye demokrat ülke olmaya talipse Erdoğan anında seçmenin önüne sandığı koyar. Halkı hakem yapar… Otokrat Türkiye diktatoryal rejime geçmek niyetindeyse Erdoğan otuz milyon imzayı dikkate almaz. Seçim yapmaz. Bin bir bahane bulur, sandığı milletin önüne koymaz. Turnusol kağıdı dedikleri işte tam da bu… CHP otuz milyon imzayı toplayabilecek mi? Erdoğan otuz milyon imza toplanırsa ne yapacak?",https://halktv.com.tr/makale/erdogan-30-milyon-imzaya-da-direnir-mi-925785
Mehmet Tezkan,‘Yapacak bir şey yok’ dedirtene kadar!...,13 Mart 2025 Perşembe 05:00,"İktidar İmamoğlu özelinde ama tüm eleştirel kesime baskı uyguluyor. İmamoğlu cumhurbaşkanı adayı olduğu için şimşeklere maruz kalıyor ama o şimşeklerden çevresindekiler de iktidarı eleştirenler de nasibini alıyor… İktidar alan temizliği yapmak için düğmeye bastı. Alan temizliği ne demek? Muhalif kesimleri sindirmek, korkutmak, eleştirel seslerin volümünü kısmak diye özetleyebiliriz. Belli ki Erdoğan Cumhurbaşkanlığı seçimine dikensiz gül bahçesinde girmek istiyor. İmamoğlu’nu bertaraf etmesi de sorunu çözmüyor. Yeniden aday olması için ya büyük tavizler verip DEM’ i yanına çekecek ya da Meclis’te transfer borsası kuracak… İkisinden biri. DEM’i kafaya alamazsa kırktan fazla milletvekilini transfer etmesi gerekiyor… Yaparlar mı? Yapabilirler ama meşruiyetini kaybettikleri için ülkeyi yönetemez duruma gelirler… Gerçi İmamoğlu’na çelme takıp saf dışı bırakırlarsa da meşruiyetlerini kaybederler… Bu sebeple her iki durumunda üstesinden gelebilmeleri için eleştirel seslerin kısılması gerekiyor. Alan temizliğine başladılar demem bundan… İmamoğlu’na Kastamonu, Trabzon ve Erzincan’da salon verilmemesi seçimin nasıl geçeceğinin işaret fişeği. İmamoğlu şu anda sadece CHP üyelerine hitap ediyor. Çünkü önseçimde sadece onların oyuna ihtiyacı var. Buna rağmen salon verilmiyorsa geniş kitlelerden oy istemek için yola çıktığında başına neler gelebileceğini tahmin etmek zor değil… Öyle veya böyle seçim zorlu geçecek. İktidar baskıyı her geçen gün daha da artıracak. Soruşturmaların, göz altıların, tutuklamaların önü kesilmeyecek. ‘Kulaktan dolma doğru olmayan bilgilerle halkı yanıltma suçu’ günlük hayatımızın bir parçası olacak… Bu baskı rejimi ne zamana kadar sürecek… İnsanlara ‘yapacak bir şey yok’ dedirtene kadar… Yani normal sayılıncaya kadar… Kitleler alışıncaya kadar… Sıradan kabul edilinceye kadar...",https://halktv.com.tr/makale/yapacak-bir-sey-yok-dedirtene-kadar-921117
Mehmet Tezkan,İmamoğlu Silivri’den Çankaya’ya mı?,04 Nisan 2025 Cuma 05:06,"Bu söz benim değil. Bu iddia CHP Lideri Özgür Özel’e ait. Ben sadece cümlenin sonuna soru işareti koydum. Özel dünkü basın toplantısında çıtayı yükseğe koydu. AKP Genel Başkanı’na resmen meydan okudu… Mealen; ‘istersen mayısta istersen kasımda seçim yap. Sen Türkiye’yi dolaş İmamoğlu’nu Silivri’den çıkarma yine seçimi farkla kazanacak’ dedi… Erdoğan bu çağrıya evet der mi, hodri meydan diye sandığı milletin önüne koyar mı? Zannetmiyorum… Çünkü yüzde 30’u bile zor bulacağını kendi de biliyor. Siz bakmayın Cumhurbaşkanı Yardımcısı Yılmaz’ın söylediğine, siz bakmayın Maliye Bakanı Şimşek’in demeçlerine.. Dezenflasyon programı başarı ile sürdürülüyormuş!.. Duyduğum en büyük palavralardan biri… Şubat ayında aylık artış yüzde 2,2 idi mart ayında yüzde 2,4 oldu. Enflasyon iniyor mu, çıkıyor mu? Yılbaşından bu yana fiyatlar yüzde 10 artmış. Üç ayda yüzde 10 fakirleşmişiz… Avrupa’da enflasyon yıllık yüzde 2,5/3 olunca kıyamet kopuyor!... Efendim geçen yıla göre enflasyon inmişmiş. İktidarın sığınağı bu. Geçen yıl yaşandı bitti. Geçen yıl anamız çok ağladı bu yıl anamız daha az ağlayacak diye sevinelim mi? Seçim denilince iktidar mensuplarının tüyleri diken diken oluyor. Çünkü korkulu rüyaları… Ayrıca uyguladığı sert otoriter politika seçimi işaret etmiyor. En küçük itiraz, en küçük eleştiri cezalandırılıyor. Güne acaba kim gözaltına alındı, acaba kim tutuklandı diye endişeyle başlıyoruz. Ülkede en küçük ceza adli kontrol ve yurt dışına çıkış yasağı oldu… Bu ortamda enflasyon iner mi? Hayat pahalılığı dizginlenir mi? Hayır… Ekonominin rayına oturması için adil ve herkese eşit hukuk düzeninin geçerli olması şart. İktidar yanlılarını koruyan iktidar karşıtlarına düşman hukuk uygulayan, antagonist anlayış kolay kolay seçime gitmez… Seçime gitmemek için her türlü baskıyı uygular. Uyguluyor zaten… Öğrencilerin boykotuna destek verenler bile soluğu adliyede buldu. Anayasa’ya dayanarak gösteri, yürüyüş, protesto hakkını kullanan 301 genç hapishanede… Siyaset yargıyı araçsallaştırdı… Erdoğan bir dönem daha, hatta ömür boyu seçimsiz Saray’da kalmak için her formülü deneyecek… Ama görünen o ki: Özgün Özel’in dediği gibi İmamoğlu Silivri’den ( dilerim Saraçhane’den, belediye binasından) çıkıp Çankaya’ya gidecek… Dikkatinizi çekerim; Saray’a değil cumhuriyetin simgesi olan Çankaya Köşkü’ne çıkacak diyorum… Saray yönetimi bitiyor, gidişat bunu gösteriyor.",https://halktv.com.tr/makale/imamoglu-silivriden-cankayaya-mi-926794
Mehmet Tezkan,Erdoğan’ın Türkiye vizyonu: Sert otoriter rejim!...,25 Şubat 2025 Salı 05:00,"İktidara yakın çevrelerin ortak görüşü şu: Erdoğan yeni bir dönemin başladığını ilan etti ve yeni Türkiye’nin vizyonunu çizdi… Hemfikirim… Erdoğan’ın ‘alışın’ dediği yeni Türkiye’nin eski Türkiye’den çok farklı olduğu/olacağı konusunda da hemfikirim… Ama Yeni Türkiye’nin iktidar medyasının pazarlamaya çalıştığı gibi olmadığını düşünüyorum, görüyorum, yaşıyorum… Gelin Erdoğan’ın nasıl bir Türkiye vizyonu çizdiğine bakalım… ‘Aklınızı başınıza alın’ dedi… Yani bir söz söylerken, iki satır tweet atarken, herhangi bir gösteriye katılırken kırk kere düşünmemizi önerdi. Aklınızı başınıza alın demesinin anlamı şu: Aksi halde hakkınızda dosya açılır, 10 yıl önce yaptığınız telefon görüşmesi, 12 yıl önce katıldığınız protesto eylem nedeniyle tutuklanabilirsiniz… ‘Kayıt dışı siyaset bitti’ dedi… Siyaset bilimi literatüründe ‘Kayıt dışı siyaset’ diye bir tanım yok. Erdoğan’ın sözlerinden TÜSİAD’dan yükselen sesi kastettiğini anladık. Erdoğan’a göre; sivil toplum kuruluşlarının, sendikaların, derneklerin siyasetin/ yargının/ idarenin/ dış politikanın alınana giren konuda görüş bildirmeleri ‘kayıt dışı siyaset’… Yani yazılı olmayan yasaya göre suç!... Erdoğan suç olarak görüyor, hatta partisinin kongresinde yaptığı konuşmada suç ilan etti. ‘Kötü alışkanlıklarınızı sürdürmenize müsaade etmeyiz’ diyerek raconu kesti. Savcılar TÜSİAD örneğinde olduğu gibi ülke meseleleri hakkında görüş bildirmeyi suç sayıp soruşturma açabilir. Adli kontrol ve yurt dışı yasağı getirebilir. Hatta tutuklayabilir… ‘Toksik muhalefet’ dedi… Yani zahirli muhalefet. Veya zehir saçan muhalefet. DEM partisi ve bazı muhafazakar seçmen ile ittifak yapmayı toksik muhalefet olarak niteledi. AKP ittifak yapınca sistemin/ rejimin gereği oluyor. CHP Meclis’te temsil edilen yasal partilerle ittifak yapınca toksik muhalefet… Geçen hafta kent uzlaşısıyla belediye meclisine giren veya kent uzlaşısı için çalışanlar bu sebeple tutuklandı. Erdoğan’ın ‘toksik muhalefet’ dediği ittifakların suç sayılması devreye çoktan girdi anlayacağınız! Panzehiri AKP ve Cumhur İttifakıymış!.. ‘Komprador burjuvazinin taşeronu’ dedi... CHP’yi kastettiği belliydi. TÜSİAD ‘in eleştirileri CHP’nin yaptığı eleştirilerle benzer ya!.. Damgayı vurdu. Belli ki bu söylemi sürdürecek. Erdoğan ne istiyor diye soracak olursanız… Herkesin kendisine biat etmesini istiyor. Biat kültürünün kalıcı olması için devletin bütün enstrümanlarını kullanıyor… Önceki yazılarımda da altını çizdim. Sert otoriter rejimin alt yapısı, yasal düzenlemesi zaten hazır. İktidar mutlak itaat bekliyor. Erdoğan bu talebini kongre konuşmasıyla ima etti… Meseleye bu pencereden bakarsak sert otoriter rejim totaliter rejime evrildi de diyebiliriz...",https://halktv.com.tr/makale/erdoganin-turkiye-vizyonu-sert-otoriter-rejim-916969
Mehmet Tezkan,Erdoğan Özel’i lider yaptı İmamoğlu’nu Cumhurbaşkanı yapacak,07 Nisan 2025 Pazartesi 05:00,"Klasik olacak ama… Hepimizin aklından geçen, fikir dağarcığımızda yerini bulan bir tespitle yazıya başlayayım… Özgür Özel genel başkandı lider oldu… Lider olduğunu dün CHP delegeleri tescil etti… Peki Özgür Özel nasıl lider oldu veya kim lider yaptı? Yanıtı basit ve net; Erdoğan… CHP’nin üzerine gidince… CHP’yi kriminalize etmeye çalışınca… Öcalan’a ev hapsi vaadiyle DEM’i yanına çekip CHP’yi marjinal parti ilan etmeye kalkışınca… Karşısına devasa örgüt, kararlı seçmen onlara liderlik eden genç bir siyasetçi dikildi… Özgür Özel ilk girdiği sınavdan başarıyla geçti, hak ettiği liderlik payesini kısa sürede aldı… Erdoğan Özel’i lider yaptı… İddia ediyorum İmamoğlu’nu da Cumhurbaşkanı yapacak… Hatta yaptı da! Önceki günkü yazımda altını çizdim İmamoğlu er veya geç Silivri’den çıkacak… Ama Ekrem İmamoğlu olarak çıkmayacak… Cumhurbaşkanı Ekrem İmamoğlu olarak çıkacak… Tayyip Erdoğan da biliyor İmamoğlu milletin gönlünde Cumhurbaşkanı… Şimdi diyeceksiniz ki yılların politikacısı, rakiplerini bölüp parçalamakta kendi safına katmakta uzman; bu gerçeği görmüyor mu? İmamoğlu’nu oyun dışı bırakmak için yaptıklarının ters teptiğinin farkında değil mi? CHP’yi kapatmak veya birbirine düşürmek için kurulmak istenen tezgahın CHP’yi daha da güçlendirdiğini görmüyor mu? Saraçhane mitingine katılan 300 gencin tutuklanması, yetmiyormuş gibi tecavüzcülerin, uyuşturucu müptelalarının koğuşuna atılmalarının yarattığı öfkenin farkında değil mi? Bence Erdoğan her şeyin farkında. 2028 yılına kadar beklese de devletin tüm imkanlarını kullansa da kaybedeceğini herkesten çok daha iyi biliyor… O zaman niyeti ne? Niyeti seçimsiz otokrasi… Dünyada dört tür yönetim tarzı var. Tam (liberal) demokrasi… Seçimli demokrasi… Seçimli otokrasi… Otokrasi… Türkiye 1960/1980 arasında yüzde yüz olmasa da zaman zaman kesintiye uğrasa da liberal demokrasiyi yaşadı. 12 Eylül 1980 askeri darbesi Türkiye’yi seçimli demokrasiye geçildi. Bir kademe düştük. Genel başkanların kontrolünde parti yapısı, sırtını seçmene değil liderine dayayan milletvekili yapısı, seçim varmış gibi gözüken ama tayinle gelen rektörlerle üniversitelerin zaptı rap altında tutulması tipik birkaç örnek. Onlarcası sayılabilir… 2017 yılındaki referandumla Türkiye Anayasa’yı değiştirerek tek adam rejimine geçti. Yani seçimli otokrat yönetime. Yedi yıldır yönetim şeklimiz bu. Tek adamın yönettiği parti devleti de diyebiliriz… İşte o tek adam bir daha seçilemeyeceğini bildiği için seçimsiz otokrat rejime geçmek istiyor. TBMM Başkanı’nın sivil anayasa yapalım diye ortalıkta gezinip ama ne istediğini söylememesinin nedeni bu. MHP’nin DEM’lilerle can ciğer kuzu sarması olmasının nedeni de bu… Anayasa değişikliğinin arasına Erdoğan’ın görev süresini seçimsiz bir dönem daha uzatmak… Bunun için birilerinin az konuşması lazım… Bunun için itiraz edenlerinin azalması lazım… Bunun için muhalif medyanın sesinin az çıkması lazım… Bunun için Saray’dan yönetilen propaganda makinasının daha güçlü olması lazım… Bunun için mücadele edilecek iç düşman yaratılması lazım… Saray bunu deniyor… Niyeti seçimsiz otokrasiyi…",https://halktv.com.tr/makale/erdogan-ozeli-lider-yapti-imamoglunu-cumhurbaskani-yapacak-927591
Mehmet Tezkan,Bahçeli’nin başı göğe erdi mi?,03 Şubat 2025 Pazartesi 05:00,"Beş teğmen ile üç amirinin ordudan atılmasından söz ediyorum… Ve soruyorum bu kararla MHP Genel Başkanı Bahçeli’nin başı göğe erdi mi? Sadece onun değil MHP’li milletvekillerinin, il başkanlarının, ilçe başkanlarının, parti üyelerinin, MHP’ye oy veren seçmenlerin de başı göğe erdi mi? Bahçeli’nin erdi ki, doğru ve isabetli karar diyerek disiplin kurulunun ihraç kararını alkışlayan ilk siyasetçi oldu… Şimdi diyeceksiniz ki neden sadece Bahçeli? Başı göğe eren başkaları da yok mu? Mutlaka vardır, düğün bayram eden… Ama tetiği ilk çeken Bahçeli… Dönelim o günlere… İktidarın trolleri kutlamayı hedef aldı; teğmenleri Atatürk’e bağlılık yeminini ‘dış güçlerin operasyonu, FETÖ’nün tezgahı’ ilan etti… Sosyal medyada kampanya yaptılar… Kampanyaya ilk karşı çıkan AKP sözcüsü Ömer Çelik’ti. Çelik aynen şöyle dedi; ‘hükümete kılıç çekti diyenler vasiyeti diriltmeye çalışıyorlar. TSK’nın geleceği için yetiştirilen teğmenlere hakaret kabul edilemez’ Ortalığın sakinleşeceğini trollerin geri adım atacağını düşündük ama yanıldık… Çelik nedense bir daha ağzını açmadı!.. Üç gün sonra Bahçeli grup toplantısında milletvekillerine hitap ederken ‘soruşturma açılmalıdır’ diye haykırdı… İktidarın küçük ortağı, fiili Cumhurbaşkanı Yardımcısı olarak… Milli Savunma Bakanı’na… Genelkurmay Başkanı’na… Kara Kuvvetlere Komutanı’na…. ‘Bunları ordudan atın’ diye örtülü talimat verdi… 10 gün sonra Erdoğan imam hatipliler günü kutlamasında teğmenleri hedef alarak ‘o kılıçları kime çekiyorsunuz, bunların süratle temizlenmesi için adımlarımızı atıyoruz’ diyerek son noktayı koydu… Bu, fiili Cumhurbaşkanı Yardımcısı’ndan sonra Cumhurbaşkanı da ‘atın’ ordudan atın talimatıydı… (Küçük bir parantez açayım. İktidar koltuğunda oturanların talimatları yargıyı etkileme sayılmıyor ama yargı veya disiplin kurulları onların sözlerini harfiyen uyguluyor. Parantezi kapattım) Yüksek disiplin kurulu zirveden gelen talimata karşı çıkamazdı… Beş ay evelediler, gevelediler sonunda beş teğmen ile üç amiri ordudan attılar.. Merak ediyorum vicdanları rahat mı? İsabetli karar diye onayladığına göre Bahçeli’nin vicdanı rahat… Başı göğe erdi!... Disiplinsizliği gerekçe göstererek ‘Atatürk’ün askeriyiz’ diyenlerin ordudan atılmasına eski Genelkurmay Başkanı yeni Milli Savunma Bakanı ses çıkarmıyor… Şimdiki Genelkurmay Başkanı da görmemezlikten geliyor… Belli ki Milli Savunma Bakanı olmayı bekliyor… Kararı onaylayan Kara Kuvvetleri Komutanı da suskun. Belli ki Genelkurmay Başkanı olma hesabında… Kısaca hepsi koltuk peşinde… Atatürk’ün askerleriyiz dedikleri için ordudan atılan teğmenler umurlarında değil… Görünen o ki; görevdeki komutanlar yıllar önce ettikleri yemine sahip bile çıkamayacak kadar güçsüzler; acizler…",https://halktv.com.tr/makale/bahcelinin-basi-goge-erdi-mi-910849
Mehmet Tezkan,İmamoğlu’na yasak Erdoğan’ın B planı,21 Ocak 2025 Salı 05:00,"Deniliyor ki; ilçe belediyeleri üzerinden çember daraltılıyor. Eninde sonunda bu iş İmamoğlu’na uzanacak… İmamoğlu siyaset dışı bırakılacak. Bırakın gelişmeleri yakından takip edenleri sokaktaki vatandaşa sorsak alacağımız yanıt belli; İmamoğlu’na operasyon çekiliyor… Erdoğan İmamoğlu’yla yarışa girmek istemiyor…. Bu yorumlarda haklılık payı çok ama bence İmamoğlu’na yasak Erdoğan’ın B planı… Son çare… Erdoğan bilmiyor mu, görmüyor mu İmamoğlu’nu bir şekilde oyun dışı bırakırsa CHP’nin çıkaracağı aday, mesela Mansur Yavaş ipi rahat göğüsler. Çünkü bu millet mağdur edilenin yanındadır… Haksızlığa karşı tepki gösterir… Örnek mi? 2019 İstanbul seçimleri… İmamoğlu’na yasak gelirse benzer bir sonuç ortaya çıkabilir… İstinaf Mahkemesi iki yıldan fazla oldu İmamoğlu’nun ‘ahmak’ davası için karar vermiyor… Neyi bekliyorlar? Erdoğan’ın kafasında başka plan var… A planı… Anayasa değişikliğiyle Cumhurbaşkanlığında kalıcı olmak… Bunu başaramazsa, herhangi bir nedenle Meclis’te 400 oyu bulamazsa B planını devreye sokacak… Herhalde istinaf da bu süreçte karar verecek! Şu sorulabilir, madem Erdoğan’ın A planı var neden şimdiden İmamoğlu’yla uğraşıyor… Halk üzerindeki etkisini, gücünü, itibarını kırmak için…. Vay be biz farklı biliyorduk dedirtmek için… İktidara yakın gazeteciler TV ekranlarında devletin elinde daha çok dosya var diye konuşuyor. İçlerinden biri sayı bile verdi 60 soruşturma dosyası var. Belli ki; Ankara bu organize plan üzerinde çalışmış... Dosyalar hazırlanmış… Operasyonun düğmesine basması için Adalet Bakan Yardımcısı İstanbul Cumhuriyet Başsavcılığı’na getirildi… O da düğmeye bastı. Artık her haftamı dersiniz, 15 günde bir mi dersiniz, ayda bir mi olur bilemem… Ama olacak…. Hele TMSF yasasını çıkarırlarsa belediye iştiraklerine dalacaklar. İmamoğlu’nun elini kolunu bağlayacaklar. İçi boş, hukuki temeli olmayan, gerekçesi tatmin etmeyen yolsuzluk dosyaları havada uçuşacak… İktidar medyası her gün saatlerce yayın yapacak… Amaç? Erdoğan’ın A planı olmazsa B planını devreye sokarken elini güçlendirmek… İmamoğlu da sağlam pabuç değilmiş algısını yaratmak. Siyasi yasağı vicdanların hoşgörü ile kabul etmesini sağlamak… Yıllardır gerçekler çarptırılıyor, kurgular gerçekmiş gibi sunuluyor. Yalanlar doğruymuş gibi anlatılıyor…Yine deneyeceklerdir… Tutar mı? Bilemem ama A ve B planları bu… Seçim arifesine kadar İmamoğlu’na rahat gün yok…",https://halktv.com.tr/makale/imamogluna-yasak-erdoganin-b-plani-907246
Mehmet Tezkan,Erdoğan seçimsiz kazanmak istiyor!,20 Ocak 2025 Pazartesi 05:00,"Mehmet Tezkan Erdoğan’ın İmamoğlu’nu hedef aldığı, oyun dışına atmaya çalıştığı tespiti yapılsa da bence hedefi daha büyük… Hedefi CHP… Muhalefetsiz bir Türkiye istiyor. Muhalefetsiz Türkiye’nin yayına hukuksuz Türkiye’yi de koyarsa muradına erişecek… Muradı ne? Seçimsiz seçimle Saray’da kalmak!... Bu da ne demek demeyin. Bu köşede daha önce ele aldım Kürtlerin ağzına bir parmak bal çalarak 400 milletvekili ile Anayasa değişikliği yapıp geçici madde ile koltuğunu sağlamlaştırmak… Kenan Evren modeli… Anayasa Meclis’te kabul edildiği an Erdoğan’ın görev süresi beş yıl veya yedi yıl daha uzayacak… Halka sorulmayacak… Hesabı bu… Bu yüzden o gün gelene kadar itiraz eden, kitleleri örgütleyen kimse kalmasın istiyor. CHP’yi yolsuzluk soruşturmaları ile görevden almalarla delik deşik etme niyetinde… CHP susarsa içine kapanırsa, yolsuzluk iddialarına boğulursa gerisi kolay… Şimdi diyeceksiniz ki; tek muhalefet partisi CHP mi? Evet, diğerleri başka havada. Muhafazakar milletvekillerinin çoğu kapağı AKP’ye atma derdinde. Bu yüzden haksızlığa, hukuksuzluğa sesleri çıkmıyor… Erdoğan özellikle İstanbul’da ilçe belediyeleri ve iştirakler (İSKİ gibi, İETT gibi) üzerinden CHP yolsuzlukların partisi imajı yerleştirmeye çalışacak…TMSF’ye suç gelirini aklayan şirketlere beş yıl süresince kayyum atama yetkisi veren bir yasa çıkarmak istiyorlar. İlk hedef belediye şirketleri. Suç geliri olduğunu kim belirleyecek? Erdoğan TRT dahil propaganda makinasını devreye sokarak CHP eşittir yolsuzluk algısı yaratmayı deneyecek… Kimse soru sormaya cesaret edemeyeceği veya dava uğruna soru sormayacakları için AKP döneminin yolsuzlukları hiçbir zaman gündeme gelmeyecek… Dünya yolsuzluk endeksinde 50. sıradan 115 sıraya çıkmamız haber dahi yapılmayacak. Uçağa binenlerin hiçbiri Erdoğan’a Çanakkale köprüsündeki yanılma payının neden yüzde 84 olduğunu sormayacak… Mühendisler, hesap uzmanları güya hesap yaptı, ‘müteahhit firmaya şu kadar garanti verelim’ dediler… Hesap, kitap yüzde 84 saptı köprüden geçmesi beklenen araçların yüzde 16’sı geçti… Sormadan edemeyeceğim… Ya bizim mühendisler, hesap uzmanları, matematik bilmiyor; hepsi beceriksiz, ya da garanti sayısını siyasetçiler belirledi!.. Hal böyleyse, siyasetçiler belirlemişse aradaki fark ne oldu? Arka kapıdan dolanıp kimin cebine girdi? Bu da yolsuzluk değil mi? 1,5 milyar dolara mal olan Osmangazi köprüsüne 15 miyar dolar ödememiz yolsuzluk kapsamına girmiyor mu? Zafer havaalanından, Ankara garına kadar yap işlet modaliyle verilen bütün ihaleler aynı. Bu işler yolsuzluk kokmuyor mu? Hazineden çıkan para kimin cebine giriyor!... Şişirilmiş garanti vermenin adı nedir? Yolsuzluk değil mi? Değilse nedir?",https://halktv.com.tr/makale/erdogan-secimsiz-kazanmak-istiyor-906974
Mehmet Tezkan,Halk direndi: Türkiye’yi Rusya yapamadılar!,25 Mart 2025 Salı 05:00,"İlk kez 2007 yılında kaleme aldım, bugüne kadar defalarca yazdım, televizyonlarda dilim döndüğünce izah ettim. Erdoğan Putin gibi olmak istiyor dedim. Türkiye’yi Rusya yapmak niyetinde diye yazdım… Ne demek bu? Ülkenin kaderinin bir kişinin iki dudağı arasında olması demek… Tek adam yönetimi demek… Önce gelin kuzeye çıkıp neler olmuş bakalım. Sonra ülkemize döneriz. Putin iktidarının güçlendirince kurumsal kimliği, kurumsal aklı ortadan kaldırdı. Daha doğrusu kurum bırakmadı, hepsini kendine bağladı. Ülkede tek akıl vardı Putin’in aklı. Ona sorulmadan, danışılmadan, izni alınmadan hiçbir şey yapılamazdı. Bilgi, beceri, liyakatin yerini itaat aldı. İnisiyatif kullanmak suç oldu. Kuvvetler ayrılığı ilkesi çöp sepetine atıldı. Yasama ve yargı araçsallaştırıldı… Eleştirel medya sindirildi, Kremlin medyası oluşturuldu. Bir sözünü iki etmeyen, her yaptığını alkışlayan gazeteciler (!) ordusu kuruldu. Putin, kendi zenginlerini yarattı; oligarklarını… Sivil toplum dümdüz edildi. Muhalefet eden düşman ilan edildi. Terörist muamelesi gördü… Putin kendine rakip olacak tek bir siyasetçi bırakmadı. Ya hapse attı ya da sürgüne yolladı… Kısaca korku imparatorluğu kurdu… İnsanlar sesini çıkarmaya, haksızlığa itiraz etmeye korkuyor. Bir araya gelmeye çekiniyor. Dönelim mi ülkemize… Benzer bir durumu yaşamıyor muyuz? 15 Temmuz darbe girişiminden sonra iktidar sırtını OHAL yasasına dayayarak rejimi değiştirdi. Demokrasiden otokrasiye geçtik… Rusya gibi tek adam rejimiyle yönetilmeye başladık… Ne kurum kaldı ne kural. Erdoğan’ın sözü, Erdoğan’ın fikri, Erdoğan’ın aklı, devletin aklı, fikri, sözü kabul edildi. Karşı çıkana düşman muamelesi yapıldı. Kuvvetlerin uyumu altında yasama ve yargı tek merkezin sözünü dinler hale getirildi. Yargı siyasallaştırıldı. Erdoğan da kendi medyasını yarattı. Kremlin Medyası gibi Saray Medyası inşa edildi… Ülkede yer yerinden oynasa Saray’ın izni olmadan yayın yapamayan medya düzeni kuruldu. Son beş günde yaşadıklarımız en somut en canlı belgesi değil mi? Erdoğan da kendi zenginlerini yarattı. Erdoğan Putin gibi kaynak transferi yaparak adamlarını ihya. Putin’in elinde doğalgaz vardı, petrol vardı oradan gelen geliri dağıttı. Erdoğan’ın elinde böyle imkan yoktu. Kamu yatırımlarını sattı, imtiyazlı imkanlar sağladı, vergi aflarıyla kolladı. Kaynak tükenince fakirden alıp zenginlere vermeye başladı. Kur korumalı mevduat bunlardan biri… Bu arada yasal düzenlemelerle otokrat rejimin alt yapısı da hazırlandı. Dezenformasyon yasası gibi sansür yasaları çıkartıldı. Devlet Denetleme Kurumu’na yargısız infaz hakkı tanındı. Sivil toplum sindirildi. Eleştirmek suç oldu. Son örnek TÜSİAD’ın iki başkanının başına gelenler. İktidarın uygulamalarını eleştirdikleri için 5 yıl hapisle yargılanıyorlar. Ülkede en hafif ceza adli kontrol e yurt dışına çıkma yasağı oldu. İktidarın otokrat düzeni kalıcı hale getirmesi için önünde iki engel vardı. CHP ve İmamoğlu… Erdoğan’ın rakibi oyun dışına atılırsa, CHP de sindirilip, etkisizleştirilirse işlem tamamdı. Türkiye Rusya gibi dikensiz gül bahçesi olacaktı. Erdoğan da rahat rahat bir ömür boyu saltanatını sürdürecekti… Evdeki hesap çarşıya uymadı. Muhalefetin Cumhurbaşkanı adayı İmamoğlu kolay kolay pes edecek, başını öne eğecek, kaderine razı olacak biri değildi. En ağır iftiralar en ağır suçlamalar karşısında geri adım atmadı. Dik durdu… Sadece o değil CHP Genel Başkanı da CHP yönetimi de dik durdu. Halkı mobilize etmeyi başardılar… Halk zaten burnundan soluyordu. Baskıcı rejimden bunalmıştı, nefes alamıyordu. Yoksulluğa, açlığa mahkum edilmişlerdi. Gençler geleceklerini göremiyordu. Milyonlar mutsuzdu. Bu rejimin değişmesini istiyorlardı. Adalet istiyorlardı. Hakkaniyet istiyorlardı. Eşitlik istiyorlardı. Ülkeyi değiştirecek siyasetçiyi bulmuşlardı, ona dört elle sarılmışlardı ki; kimilerinin sivil darbe veya yargı darbesi diye tanımladığı son hamle geldi. Gözünün içine baktıkları, umut besledikleri, bel bağladıkları adam gözaltına alınmıştı, hapse atılıyordu… Toplumsal patlama oldu. Toplum adete infilak etti. Saraçhane meydanında bir milyon ‘kişi kurtuluş yok tek başına ya hep beraber ya hiçbirimiz’ diye haykırdı… 15 milyon kişi İmamoğlu bizim cumhurbaşkanımızdır diye imza attı. Saray yönetimine rest çekti. Demokrasi tarihi böyle muhteşem olaya ilk kez tanık oluyordu… Saraçhane meydanında bir Cumhurbaşkanı doğdu: Ekrem İmamoğlu… Saraçhane meydanında Türkiye’nin belki de gelecek 20 yılına damgasını vuracak bir lider çıktı: Özgür Özel… Saraçhane meydanında dünyanın imrenerek baktığı devasa kitle çıktı… Demokrasiye sahip çıkan, otokrat rejimi kabul etmeyen, biat kültürünü reddeden, birey olma onurunu taşıyan halk çıktı… Son kale olan muhalefet alaşağı edilerek Türkiye Rusya’ya çevrilecekti… Yapamadılar, halk izin vermedi... Saray yönetime şimdi ne yapacak merak ediyorum? Ön yoklamada 15 milyon kişi İmamoğlu dedi. Sandık konulsa demek ki 30 milyon belki 40 milyon olacaklar. Saray bu sese kulak verecek mi yoksa baskıcı despot yönetimini sürdürecek mi? Asıl soru bu…",https://halktv.com.tr/makale/halk-direndi-turkiyeyi-rusya-yapamadilar-924215
Mehmet Tezkan,Eyy TÜSİAD ve yavruları!..,17 Şubat 2025 Pazartesi 05:00,"Cuma sabahı Halk TV’deki programa gidiyorum. Radyoda ahaberi açtım. TÜSİAD’ın çıkışı veya eleştirileri tartışılıyor. Katılımcılardan biri İstanbul’daydı öteki Ankara’dan bağlandı. Hep birlikte TÜSİAD’a veryansın… Zaten iktidar neye kızarsa onlarda kızıyor. Hatta iktidar beş desibel kızarsa onlar on desibel kızıyor. TÜSİAD’ın evveliyatına gittiler saydırmaya başladılar… Programı sunan kişi araya girdi… Bunlar daha öncede benzer açıklamalar yapmışlar, 2021 yılında Cumhurbaşkanı Erdoğan bakın ne cevap vermişti dedi konuşmayı yayınladı… Erdoğan’ın sözleri şöyle: “Eyy TÜSİAD ve yavruları sizin tek göreviniz var, yatırım, istihdam ve büyüme. Kalkıp da hükümete saldırmanın yollarını aramayın bizimle mücadele edemezsiniz. Sizin cinsinizi de cibilliyetinizi de iyi biliyoruz. Neymiş efendim, faizleri düşürüyormuşuz, benden başka bir şey beklemeyin. Bir Müslüman olarak naslar neyi gerektiriyorsa onu yapmaya devam edeceğim. Hüküm bu."" Yorumcular TÜSİAD hep böyle, eski Türkiye sevdalısı, o devirler bitti. Cumhurbaşkanımız onlara hak ettikleri cevabı vermiş mealinde sözler sarf ettiler… TÜSİAD’ı doğramaya devam ettiler… Merak ettim TÜSİAD 2021 yılında ne dedi de Erdoğan bu kadar sinirlendi diye baktım… TÜSİAD demiş ki… “Erken faiz indirimi ile oluşan politikaların istikrarsızlık yaratacağına dair görüşlerimizi pek çok kez paylaştık. Bu sürecin TL’de şiddetli değer kaybı, enflasyonda hızlanma, yatırımları, büyümeyi, istihdamı baskılama ve en önemlisi ülke olarak fakirleşmemizle sonuçlanma riskini vurguladık…Genel kabul görmüş iktisat bilimi kurallarına hızla dönülmesinin gereği açıktır.” Sonuç ne oldu derseniz? Gelin bu atışmaların yapıldığı 2021 yılının aralık ayına gidelim. Enflasyon bir ayda yüzde 13,5 arttı… Altını çiziyorum yılda değil ayda… Bir önceki yıl aralık ayındaki artış 1,2 imiş, ondan önceki yıl 0.74 ( 2019) … TÜSİAD’ın fakirleşiriz uyarılarını kendine saldırı olarak ilan eden Erdoğan tabii ki bildiğini okudu. Resmi enflasyon yüzde 80’lere gerçek enflasyon yüzde 110’lara vurdu. Fakirleştikçe fakirleştik. Bırakın eti, sebzeye/meyveye ulaşamaz hale geldik… 2023 mayıs seçiminden sonra Erdoğan çark etti. Maliye Bakanı’nın deyimiyle irrasyonel (akıl dışı) politikadan vazgeçti. 2021 yılında ceza kanununda ‘gerçeğe aykırı bilgiyi alenen yayma’ diye bir suç olsaydı TÜSİAD üyeleri mahkum olmuştu… (not yasa 2022 yılının ekim ayında çıktı) İki yıl sonra haklıymışsınız pardon mu diyecektik? Gerçeğe aykırı bilgi olduğuna kim karar veriyor? Saray mı? Saray’ın kurduğu dezenformasyon dairesi mi? Erdoğan 2021 yılında TÜSİAD’ın uyarısını dinleseydi; Eyy TÜSİAD diye bağırmasaydı. Nas diye Kuranı Kerim’i kendine kalkan yapmasaydı, dinin arkasına sığınıp milleti aldatmasaydı bu hallere düşmeyecektik… En azından okula giden çocuğumuzun cebine simit alacak para koyabilecektik… Erdoğan’ın inadı Türkiye’yi 30 yıl geriye götürdü. Yarı aç yaşayan insanlar ülkesi yaptı. Gelelim bugüne… TÜSİAD ne diyor? Politikacılar, iş insanları ve gazeteciler sorgulanıyor, tutuklanıyor. Teğmenler ordudan ihraç ediliyor. Tutukluluk istisna değil kural haline geldi. Devlet Denetleme Kurulu’na verilen yetkiler hukuka aykırıdır. Liyakat, hukukun üstünlüğü ve yargı bağımsızlığı şarttır. Kayyum atamaları yanlıştır. Kadın cinayetleri ve çocuk tacizlerinin sonu gelmiyor. Eğitim sistemi siyasetin ve tarikatların etkisinden kurtarılmalıdır. Suistimal ve kayırmacılık yaygınlaştı. Hukukun üstünlüğü oluşmadan, ekonomide, toplumda, iç ve dış politikada sorunlar çözülemez. Bunlar azınlıkta olsak da televizyonlarda her gün gündeme getirdiğimiz konular değil mi? Evet… Hangisi yanlış, hangisi yargıyı etkilemeye teşebbüs… Hangisi gerçeğe aykırı bilgi… Hiçbiri… O halde bu gürültü neden? TÜSİAD sistem çöktü diyerek acı gerçeği iş dünyası adına en üst düzeyde vurguladı da ondan… Şahsım adına konuşayım. İki/üç yıldır sistemin çöktüğünü söylüyorum. İnanmayan 2017 yılının Türkiye’sine baksın bir de bugünkü Türkiye’ye… Cumhurbaşkanlığı Hükümet Sistemi’nin bedeli ağır oldu…",https://halktv.com.tr/makale/eyy-tusiad-ve-yavrulari-914751
Mehmet Tezkan,AKP çok asabi!..,08 Nisan 2025 Salı 05:00,"Önce asabi ne demek buna bakalım? Türk Dil Kurumu’nun sözlüğüne göre, agresif, sinirli, mütecaviz, hırçın demek. Asabiliğin azı çoğu olur mu? Olmaz mı? Çabuk sinirlenen ama patlamayana biraz asabi deriz… Hırçınlık yapana bugünlerde biraz asabi der mazur görürüz. Mazeretli sayarız… Bu hal ve davranış süreklilik kazanırsa çok asabi damgasını yapıştırırız… Erdoğan’ın ruh halini bilmiyorum ama AKP’liler çok asabi… AKP sözcüleri de asabi, ekranlara kurulup Saray’ın görüşünü dillendirmeye çalışanlar da asabi, Saray medyası da asabi. Meclis koltuğunda oturup bugüne kadar pek sesi çıkmayan AKP’li vekiller bile asabi… Belli ki birileri asaplarını bozmuş!... Ekrem İmamoğlu olabilir mi? Özgür Özel olabilir mi? Bence ikisi birden… Biri sağdan yüklendi, biri soldan yüklendi AKP’yi abandone etti… Erdoğan 2003 yılında başbakanlık koltuğuna oturduğu günden beri ipleri elinde tutuyordu. Gündemi tek başına belirliyordu. Zaman zaman gündem belirleme konusunda muhalefet öne çıksa da kısa sürede toparlıyordu. Çok çarpıcı örnek olduğu için hatırlatmak istiyorum… 2011 yılının 28 Aralık günü yanlış alarm nedeniyle f-16’lar Uludere ilçesinin Roboski köyü yakınlarında 34 vatandaşımızı katletti. İktidarı sarsacak düzeyde hataydı… Haber kanalları korktular, çekindiler günlerce olayı duyurmadılar. Askerin kararıydı ama siyasi sorumlusu dönemin başbakanıydı… Aradan çok geçmedi Erdoğan; ‘her kürtaj bir Uludere’dir’ diyerek kafaları allak bullak etti. Kürtajın bir milleti yok etmek için sinsi bir plan olduğunu söyleyerek gündemi değiştirdi… Uludere unutuldu… Sabah akşam kürtaj ve sezaryen tartışılmaya başlandı… Erdoğan’ın artık böyle bir gücü yok. İnandırıcılığını yitirdi. 2023 seçimlerinde halka doğruları söylemeyerek, halkı aldatarak güven erozyonuna uğradı. Farkında mı bilmiyorum ama o gün bugündür dikiş tutturamıyor… AKP’liler seçmeninden delegesine, ilçe yöneticisinden milletvekiline kadar Reis’lerine bakıyorlar ama Reislerinden tık yok… Reisleri gündemi bir türlü kendi lehine çeviremiyor. CHP’nin söylemiyle başa çıkamıyor. Muhalefeti susturamıyor. AKP’ye gönül verenler boykotu kırmak için iki ekmek alarak poz veren bakanların komik durumunu görünce daha da asabileşiyor. Bu durum ne kadar devam edecek diye sorarsanız; seçime kadar diyebilirim… Özel/İmamoğlu ikilisi sakin, kararlı, geniş kitlelerin desteğini alan politikasını sürdürdüğü sürece… İktidarın asabi hali geçmeyecek…",https://halktv.com.tr/makale/akp-cok-asabi-927894
Mehmet Tezkan,Bul bir şey tutukla!,27 Ocak 2025 Pazartesi 05:00,"Mehmet Tezkan Adalet Bakanlığı sık sık yargı reformu paketi açıklıyor. Sonuncusu geçen ay açıklandı. Daha Meclis’e bile gelmedi. Bu onuncuydu… 10. Yargı Paketi… Geçen hafta Erdoğan Yargı Reformu stratejik belgesini açıkladı. Önümüzdeki dört yılın hedeflerini içeriyor. Bu da beşincisi… 5. Yargı Reformu Stratejik Belgesi… 10 yargı paketi, 5 yargı reformu belgesi… Hedefler hep aynı… Yargının bağımsızlığını ve tarafsızlığını güçlendirmek… Yargının hesap verebilirliğini ve saydamlığını artırmak… Adalete erişebilirliği kolaylaştırmak… Adil yargılamayı sağlamak… Daha bir sürü madde… Hedef yerinde ama nedense yıllardır hedefe bir türlü ulaşılamıyor. Tam tersi hedeften uzaklaşılıyor. Türkiye hep geriye gidiyor. Hukuk devleti olmaktan çıkıyor… Hukuk kitaplarda kalıyor. Hayata geçirilemiyor… Yasa diyor ki en son çare tutukluluk… Uygulama tam tersi, yolu savcının, hakimin karşısına düşen/düşürülen kendini hapiste buluyor… Son çare ilk çare oldu!.. Bu FETÖ zamanında yargının içine yerleştirilen uygulama. FETÖ’cü savcı ve hakimler önüne geleni tutuklar sonra delil ararlardı. İş ayyuka çıkınca sahte delil, üretilmiş belge, olmayan gizli tanık ifadesiyle tutuklama furyasını sürdürdüler… Yargı reformlarına rağmen hukuk mukuk tanımadılar. Hukuksuzluğu hukuk yaptılar… Şimdi yine tutukluluk ilk çare ama yöntem farklı… Artık sahte belge düzenlenmiyor, 10 yıl önce atılan tweet, 10 yıl önce katılınan gösteri, 12/13 yıl önce yapılan telefon görüşmesi ilgili olsun olmasın gerekçe gösterilerek tutukluluk kararı veriliyor… Savcıların nasıl bağlantı kurdukları henüz netleşmedi. Çünkü bu yöntem yeni… Daha iddianameler ortaya çıkmadı. Esenyurt Belediye Başkanı Ahmet Özer ile başladı, Zafer Partisi Genel Başkanı Ümit Özdağ ile devam etti. Şimdi gündemde menajer Ayşe Barım var… Geziye sanatçı yollamışmış!.. Halit Ergenç, Bergüzel Korel Mehmet Günsur, Nejat İşler, Ceyda Düvenci, Rıza Kocaoğlu, Nehir Erdoğan gibi sanatçıların kendi iradeleri yok mu ki talimatla protesto eylemine katılsınlar?!.. Ayşe Barım ‘Halit Taksim’e git, eyleme katıl, boy göster gel’ demiş olabilir mi? Halit Ergenç’te talimat sayıp koşa koşa Taksim’e gitmiş midir!... Sanatçılara bu sorunun sorulması bile bana göre hakaret!.. İradelerinin sorgulanması demek… ‘Bul bir şey tutukla’ mantığı yargıya yerleşmeye başladığı için bunlar oluyor. Türkiye hızla irtifa kaybediyor. Ergenekon döneminin korku imparatorluğu yeniden hortlatılıyor…",https://halktv.com.tr/makale/bul-bir-sey-tutukla-908917
Mehmet Tezkan,Diploma iptal edilirse halay çekecekler! Kimler mi?,17 Mart 2025 Pazartesi 04:57,"İktidar kanadında sebebini anlayamadım bir telaş var. Cumhurbaşkanı adayı için önseçimden önce ‘İmamoğlu’nun diploması iptal edilsin’ istiyorlar… İstemekle kalmıyor her türlü gücü kullanarak ağır baskı yapıyorlar. Başsavcılık işi hızlandırın acele edin diye İstanbul Üniversitesi’ ne yazı yolladı. Uzun süre baskılara direnen İşletme Fakültesi Dekanı istifa etmek zorunda kaldı. Başsavcılığın elinizi çabuk tutun anlamına gelen baskısını anlamadım. Diploma iptal edilir veya edilmez savcılığı ilgilendiren ortada bir suç yok ki… Ama iktidar medyasına bakarsan var. İmamoğlu’na Girne Amerikan Üniversitesi’ne girip oradan yatay geçişle İstanbul Üniversitesi’ne geçmesi tezgahmış. Planlı, örgütlü hareketmiş. Bu örgütün finansörü kimmiş biliyor musunuz? İmamoğlu’nun babası… Kıbrıs’ta okuması için parayı o vermiş… Yok artık… Oha…Çüş… Bu ne saçmalık demeyin bunu ekranda ciddi ciddi söyleyenler var. İşletme Fakültesi’ne bugün diplomanın iptal kararına imza atacak bir dekan atanabilir. O dekan ilk işi fakültenin yönetim kurulunu toplayıp iptal kararının onaylanması için çaba sarfetmek olacak. O da profesörlere, doçentlere baskı yapacaktır… Dekan hariç üç profesör, iki doçent bir doktordan oluşan yedi kişilik yönetim kurulu bu kararı onaylar mı? Zannetmiyorum… Bu kadar teslimiyetçi ülke değiliz. İktidarın her isteğine boyun eğecek yapımız yok. Genlerimizde yok… Her şeye rağmen onaylandı diyelim. Top rektöre geçer. Rektörün de üniversitenin yönetim kurulunu toplayıp kararı nihai hale getirmesi gerekiyor. Önümüzde beş iş günü var, yetişir mi? Burası kurumların gücünün azaldığı kuralların olmadığı bir ülke. Kişiye bağlı yönetim tarzı olduğu için kesin bir şey söylemek zor… Hem zaten yetişse ne olur yetişmese ne olur? Önseçimle bu diploma krizinin bir ilgisi yok… CHP üyeleri üniversite diplomayı iptal etse de 23 Mart’ta sandık başına gidecek, etmese de… Öyle veya böyle İmamoğlu Cumhurbaşkanı adayı olarak sandıktan çıkacak… Galiba resmen aday olduktan sonra diplomasının iptali kolay değil, önünün kesilmesi daha zor diye mi düşünüyorlar. ‘Erdoğan rakibini 35 yıl önce aldığı diplomayı iptal ettirerek saf dışı bırakmaya çalışıyor’ algısı oluşmasın diye acele ediyor olabilirler. Resmen aday olmadan işi bitirelim düşüncesiyle!.. Beş yıl önce hiçbir sorun yok işlem temiz ve yasal diye görüş bildiren İstanbul Üniversitesi çark edip diploma iptaline giderse de paniklememek, karamsarlığa düşmemek lazım. Daha bu işin bölge idare mahkemesi var… Oradan geçerse Danıştay aşaması var… Ama şöyle de yapabilirle… Tehlike bu… Ellerindeki dava yoğunluğu nedeniyle diploma dosyasını seçime kadar ele almaya bilirler. İmamoğlu’na siyasi yasak getiren ahmak davası 2,5 yıldır istinaf mahkemesinde. Uygun koşulları mı bekliyor bilmiyorum… Diploma dosyasının akıbeti de böyle olabilir. İktidara yakın yazarlar gazetelerinde, televizyonlar da her gün ‘iptal… İptal’ diye sayıklıyorlar… Bugün yarın iptal edilecek eli kulağında yazı ve söylemleriyle hem itibarsızlaştırmaya çalışıyorlar hem de büyük bir suç varmış gibi sunuyorlar… Akıllarınca kamuoyu oluşturuyorlar… İmamoğlu’nun diploması iptal edilirse herhalde stüdyoda halay çekerler… Ekip şu isimlerden oluşabilir; Abdülkadir Selvi, Zafer Şahin, Cem Küçük, Fuat Uğur… Ekip başı kim olacak, mendili kim sallayacak? Tabii ki Ahmet Hakan… İyi reyting yapar ha!...",https://halktv.com.tr/makale/diploma-iptal-edilirse-halay-cekecekler-kimler-mi-922180
Mehmet Tezkan,İmamoğlu kazanırsa sadece iktidar değişmeyecek,11 Mart 2025 Salı 05:05,"Başlığı okuyan bu da ne demek? Başka ne değişecek diye soracaktır… Rejim değişecek… Bu mesele Erdoğan’ın yerine İmamoğlu’nun geçmesiyle sınırlı değil. Devir teslimden ibaret değil. Çünkü İmamoğlu Cumhurbaşkanı seçilirse devletin yapısı yeniden kurgulanacak… Erdoğan 2018 yılında Cumhurbaşkanı olunca kararnamelerle yönetim yapısını kendine göre göre şekillendirdi. Saray ağırlıklı bir yapı kurdu. Sarayda onlarca başdanışman yüzlerce danışman var. Sekiz on kişiden oluşan hukuk kurulu gibi, eğitim, ekonomi, sağlık politikaları kurulu gibi her alanda kurullar var… Kurulların dışında yatırım ofisi, finans ofisi gibi ofisler de var… Bu yapı ülkeyi yönetiyor. Önemli kararlarda etkili oluyor. Tabii son söz yine tek adamın… Örnek vermek gerekirse ekonomi konusunda Maliye Bakanı karar verici değil. Merkez Bankası değil. Onlar kağıt üzerinde varlar. Tasdik makamı gibiler diyebiliriz. Çünkü söz dinlemeyen kapının önüne konuyor. 1982 Anayasası nasıl Evren için yapıldıysa 2017 Anayasası da Erdoğan için yapıldı. Anayasa elbisesi Erdoğan için dikildi. Başka birinin bu Anayasa, bu yönetim şamasıyla ülkeyi yönetmesi zor. Hatta imkansız... Bu sebeple İmamoğlu kazanırsa sadece iktidar el değiştirmeyecek rejimde değişecek diyorum… Bu yüzden İmamoğlu’nun yolculuğu bir hayli meşakkatli olacak. Hem de tahmin edilenden daha fazla… Niye mi? Çünkü…Değişime… Bürokrasi direnecek… Yargının iktidara yakın kanadı direnecek… İdare direnecek… (Valiler, kaymakamlar) Güvenlik bürokrasisi direnecek…. AKP’nin zenginleri direnecek… Oligarklar direnecek… Medya direnecek… (Televizyonların yüzde 90’i AKP’nin kontrolünde) Troller direnecek… Keyfi kaçanlar, rahatı bozulanlar direnecek… Nasıl rejim değişikliği bütün kurumları sarstıysa, bütün kuralları değiştirdiyse değişimde de benzeri olacak… Direncin ve baskının dozu seçime yaklaştıkça daha da artacak. Şundan eminim iktidarın değişmesini ülkenin beka meselesi haline getirecekler. Belki değişim isteyenleri hain diye, terörist diye damgalayacaklar. Kim bilir? Şunu bilelim; değişim sihirli sözcüktür, insanları büyüler, peşinden sürükler ama bir o kadar da zorludur… Büyük sabır, büyük kararlılık, büyük özveri ister.",https://halktv.com.tr/makale/imamoglu-kazanirsa-sadece-iktidar-degismeyecek-920630
Mehmet Tezkan,Mesele PKK’nın silah bırakmasıyla sınırlı değil!..,04 Mart 2025 Salı 05:00,"Taraflar ağzında bir şeyler geveliyor ama kimse ağzındaki baklayı çıkarmıyor… Hukuki güvence, yasal çerçeve, siyasal ve hukuki boyut, Anayasal güvence gibi kavramlar dillerden dökülüyor ama ne anlama geldiği ne demek istendiği ne kastedildiği söylenmiyor. Karşılıklı mesajlar havada uçuşuyor… Mesajlar zaman zaman mektuba dönüşüyor ama içinde ne yazıyor bilmiyoruz… Erdoğan kurmayları biliyor, Bahçeli biliyor, DEM Partisinin üst düzeyi biliyor, Öcalan biliyor, Kandil’de oturanlar biliyor, bırakın sizi bizi ana muhalefet partisi lideri bile bilmiyor… Tarafların şifreli mesajlarına anlam yüklemeye çalışıyoruz. Süreç, ‘1 Ekim’de Devlet Bahçeli’nin DEM sıralarına gidip el sıkmasıyla başladı’ sözü inandırıcı değil. İktidar da iktidar medyası da sık sık tekrarlıyor ama işin aslı astarının böyle olmadığını kendileri de biliyor. Şöyle bir senaryoya ne dersiniz? Bahçeli yaz tatilinde terörü nasıl bitireceği konusunda kafa yordu. Öcalan’a PKK’yi lağvet diye çağrı yaparsam terör biter diye düşündü. Meclis açılınca DEM Genel Başkanı’nın elini sıkarak ilk adımı attı. Sonra Öcalan’a Meclis’e gel PKK’yı lağvettiğini açıkla çağrısı yaptı. Bahçeli’yle DEM’liler kısa sürede canciğer oldular. Çağrıyı TV’den izleyen Öcalan Bahçeli’yi kırmak üzmek olmaz diye teklifini kabul etti. Kabul etmekle de kalmadı Bahçeli’ye teşekkür etti. Öcalan hemen harekete geçti PKK’ye silah bırakın diye mektup yazdı. Kandil’de madem çok istiyorsun silahları bırakırız diyerek kongrelerini toplayana kadar ateşkes ilan etti. Herkes memnun herkes mutlu… Yok artık bu kadar basit değil amma küçümsedin demeyin. Yeminle ekranlarda böyle anlatılıyor. Gazetelerde böyle yazılıyor. Ekim ayında Bahçeli’nin başlattığı süreçle bu noktaya gelindi deniliyor. Pazarlık yok deniliyor, şart şurt yok deniliyor, Öcalan’ın serbest bırakılması mümkün değil deniliyor, af falan yok deniliyor, anayasa değişikliğinin lafı bile geçmedi deniliyor… Deniliyor da deniliyor… İktidar kanadının söylediklerinden yukarıda çizdiğim senaryo çıkıyor… Yazdığım senaryoya hayır öyle değil diyen çıkar mı? Çıkmaz. Çünkü karşı çıkana peki nasıl diye sorarlar… Vülgarize ederek yazdığım senaryo aslında devletin resmi senaryosu. Ama herkes bu işin böyle olmadığını biliyor. Herkes bakalım devamında ne gelecek diye bekliyor. Bahçeli ile DEM’ liler arasındaki telefon görüşmelerinde sürece katkılarının süreceği ifade ediliyor… Acele etmekten söz ediliyor… Meclis’e tarihi rol düşeceği söyleniyor Demek ki mesele bize sunulduğu kadar basit değil, mesele PKK’nın silah bırakmasıyla sınırlı değil; altı derin… Hukuki güvence… Yasal çerçeve… Siyasi ve hukuki boyut… Anayasal güvence kavramlarının içi er geç doldurulacaktık. Ne kastedildiği açıklanacak. Merakla bekliyoruz…",https://halktv.com.tr/makale/mesele-pkknin-silah-birakmasiyla-sinirli-degil-918796
Mehmet Tezkan,Memura 44 bin işçiye 22 bin: Bu nasıl adalet?,07 Ocak 2025 Salı 05:00,"Mehmet Tezkan İki genç… İkisi de lise mezunu, hatta aynı sınıfta, sıra arkadaşı…İkisi de bir an önce hayata atılmaya karar veriyor… Biri memur olmayı aklına koyuyor; orman bakanlığına girerim, sağlık bakanlığına girerim, bekçi olurum, imam olurum diye düşünüyor (lise mezunları da Diyanet’in açtığı kontenjandan imam olabiliyor). Diğeri özel sektörü seçiyor. Vasıfız işçi olduğu için kapı kapı dolaşıp iş arıyor. Aylarca işsiz güçsüz parasız pulsuz dolanıyor. Sonunda bir fabrikaya veya bir KOBİ’ye veya bir maden işletmesine kapağı atıyor… Madenci oluyor diyelim… Arkadaşı allem ediyor, kallem ediyor kapağı devlete atıyor… Diyelim ki bekçi oluyor, diyelim ki düz memur oluyor. İkisi de deneyimsiz… İkisi de taze çalışan… İkisi de aynı anda iş başı yapıyor… Devlete giren 44 bin 725 lirayla işe başlıyor… Özel sektöre giren 22 bin 104… Bu nasıl adalet? Böyle bir fark nasıl olur? Biri diğerinin iki katından fazla ücret/maaş alıyor… Üstüne üstlük yüksek maaşla devlete kapağı atanın 65 yaşına kadar çalışma garantisi var. Hırsızlık yapmazsa, yüz kızartıcı suç işlemezse kimse onu kapının önüne koyamıyor… Özel sektöre girip üç kuruş ücret alanın iş garantisi sıfır… İşveren altı ay sonra bir yıl sonra kapının önüne koyabilir… İşveren küçülmeye gidip toplu işten çıkarma yapabilir. İşveren ekonomik kriz nedeniyle kepenk kapatıp, fabrikanın kapısına kilit vurabilir… Devlete giren 44 bin 725 ile işe başlıyor, sırtını hazineye dayadığı için ömür boyu rahat. Ömür boyu işsiz kalma stresi yaşamıyor. Ömür boyu her ekonomik krizde uykuları kaçmıyor… Özel sektöre giren açlık sınırının dibinde (22.104 lira. İki ay sonra altında kalacak) aldığı ücretle hem karnını doyurmaya ailesine bakmaya çalışıyor hem de her güne işsiz kalma korkusuyla başlıyor… 44 bin 725 alan mışıl mışıl uyurken 22 bin 104 lira alan diken üstünde…. Bu nasıl adalet? Özel sektörde ortalama ücret 27 bin lira civarındaydı. Zamlardan sonra 33 bin liraya çıksa 35 bin liraya çıksa, ne olur? Bir tarafta ortalama maaş 35 bin lira civarında devlet tarafında memuriyete başlama maaşı 44 bin 725 lira. Peki bu fark neden? Memur olmak için girdiği yazılı sınavdan çok başarılı olsan da mesele bitmiyor. Türkiye birincisi olsan da memur olamıyorsun. Memur olmak için sözlü sınavı geçmek gerekiyor… Zurnanın zırt dediği yer burası… AKP bu yöntemi Fethullahçılardan öğrendi. Devlettin kendi kadrolarından oluşmasını hedefliyor. AKP’liysen, güçlü torpilin varsa, AKP’li siyasetçileri tanıyorsan memur olabilirsin. Aksi halde imkansız… Sınavda yüz üzerinden yüz alsan da imkansız… Bu kadarı da fazla, ayıp olur, toplum tepki gösterir, hak yemenin daniskasına ortak olmayalım diye bir kaygıları yok… Kendinden olmayan bir kişinin bile devlete girmesine izin vermiyorlar… Bu yeni değil yıllardır bu politikayı izliyorlar. Devletin memurlarının aynı zamanda AKP’nin memuru olmasını istiyorlar… Hem işlerini yürütmek için hem oy potansiyeli yaratmak için… Ama en önemlisi parti/devlet yapısının tahkim etmek için… Özel sektörün iki katı maaşla düz memur almalarının nedeni bu… Bekçi almalarının… İmam almalarının…",https://halktv.com.tr/makale/memura-44-bin-isciye-22-bin-bu-nasil-adalet-903492
Mehmet Tezkan,CHP’ye kayyum tehlikesi!,11 Şubat 2025 Salı 05:00,"Yok artık bu kadarı da fazla, bunu da yapamazlar demeyin… İktidarın yargı üzerinden attığı her adımı önemseyin. Büyük planın parçası olarak görün… CHP’ye kayyum atanarak yeniden kurultaya gidilmesi mümkün mü? Evet mümkün…. Çünkü hukuktan söz edemiyoruz siyasallaşan hukukla karşı karşıyayız! Sizi 2010 yılının temmuz ayına götüreyim… TBMM Başkanı AKP Milletvekili Numan Kurtulmuş’un başına çorap örüldüğü günlerdi. Kurtulmuş 2008 yılında Saadet Partisi Genel Başkanı oldu… Parti hızla derlenip toparlandı. Oy oranını yükseltti. 2010 yılında olağanüstü kongreye gidildi. Kurtulmuş yeniden seçildi ama…. Parti yönetimi için yaptığı listede Necmettin Erbakan’a yakın isimlere yer vermeyince kavga çıktı. Saadet Partisi’nin ağır toplarından Oğuzhan Asiltürk şikayeti üzerine dava açıldı… Hukukçulara göre davaya Anayasa Mahkemesi bakması gerekirken yerel mahkeme baktı. Kongreyi iptal etti. Saadet partisini yeniden kongreye taşımak üzere üç kişilik kayyum atadı… Erbakan’ın adamları partiyi ortadan ikiye çatlatmıştı… Mehmet Bekaroğlu ‘ilk seçimde çok rahat barajı geçecek partiyi neden sabote ediyorlar, kimlere hizmet ediyorlar, başka güçlere mi hizmet ediyorlar anlamıyorum’ diye isyan etmişti… Erbakan’ın Saadet partisini karnıyarık gibi ortadan ikiye bölerek hizmet ettiği kişi ve parti belliydi… Erdoğan ve AKP… Numan Kurtulmuş’un yönettiği Saadet partisi 2011 seçimlerine geçip barajı aşacak oy alsaydı bu oyları kimden tırtıklayacaktı? AKP’den… Operasyonun nedeni buydu… (Burada bir parantez açmama izin verin. Kendisine çorap örülerek partiden ayrılmaya zorlanan Numan Kurtulmuş’un sonraki siyasi serüvenini yazmayayım. Siyaset adına üzücü. Ah keşke o günleri anlatsa. Parantez kapandı) CHP’ye de aynı operasyonu yapabilirler. Nasıl mı? Bursa’daki şikayet büyütülür, başka illere sıçratılır kurultaya kadar getirilir. İki üç tanıkla soruşturma davaya dönüştürülür. Saadet partisine yaptıkları gibi hukuki süreç bitene kadar kayyum atanır… AKP’nin eline ne geçecek diye soracaksınız? CHP Saadet değil ki devasa örgüt kabul etmez, Özgür Özer ve ekibi ezici çoğunlukla yeniden seçilir diyeceksiniz. İtirazım yok, haklısınız ama… Kayyum, 81 ilin kongresini tekrarlama kararı verebilir!.. Kurultayı tarihini uzattıkça uzatabilir!.. Parti faaliyetlerini durdurabilir!.. Bazı ve ilçe başkanlarını kendi veya Devlet Denetleme Kurulu vasıtasıyla görevden aldırabilir!.. CHP örgütünü parasız pulsuz bırakabilir!.. Bu süreci bir yıl, bir buçuk yıl sürebilir!.. Kayyum CHP’nin defterlerini inceleterek suç ve suçlu oluşturarak savcılara başvurabilir… CHP yöneticileri hakkında bir dizi dava açılabilir… Erdoğan turpun büyüğü heybede demişti… Heybedeki turp bu galiba… CHP kayyum tehlikesi ile karşı karşıya…",https://halktv.com.tr/makale/chpye-kayyum-tehlikesi-913144
Mehmet Tezkan,Türkiye nereye koşuyor!,28 Ocak 2025 Salı 05:00,"Adalet Bakanı sık konuşan bir kişi… Siyasetçi, kameraları seviyor, uzun uzun konuşmaya bayılıyor. Çoğu zaman meselenin özüne girmiyor, yanından kıyısından dolaşıyor ama bunu iyi beceriyor. Çok şey söylemiş gibi yapıyor hiçbir şey söylemiyor… Sözlerini çoğu zaman yargının bağımsızlığı ve tarafsızlığına vurgu yaparak noktayı koyuyor. 78 cana mal olan Kartalkaya yangınında da klasik sözler söyledi. Soruşturmanın büyük bir titizlikle çok yönlü sürdürüldüğünü yedi kişilik bilirkişi heyetinin incelemelerine devam ettiğini duyurdu… Heyet incelemesini tamamladı… Raporunu verdi… Aradan geçen sürede ne olduysa Adalet Bakanı aynı heyeti korsan ilan etti… Beş gün önce inceleme yapıyor dediği heyet korsan oldu! Düşündürücü… Yargıyla ilgili düşündürücü daha da ötesi kaygı verici bir iddia var. İddia denmez çünkü İstanbul Büyükşehir Belediye Başkanı belgeleriyle, mahkeme kayıtlarıyla tek tek açıkladı. İmamoğlu ve CHP’li belediyeler için açılan tüm soruşturmalarda hep aynı kişi bilirkişi olarak atanmış… Danıştay kararına rağmen, başka bilirkişi raporlarına rağmen savcı ve hakimler sadece o kişinin raporuna itibar etmiş… O kişinin verdiği rapora göre dava açmışlar o kişinin raporuna göre tutuklama kararı vermişler… İmamoğlu da haklı olarak soruyor neden hep aynı kişi… Adalet Bakanı’nın yargı tarafsız ve bağımsızdır klişe cümlesinin ötesinde bir yanıtı olmalı… Çünkü İmamoğlu’nun ortaya koyduğu belgeler insanın aklına ısmarlama bilirkişi raporları mı yazılıyor sorusunu getiriyor… Adalet Bakanı’nın sesini henüz duyamadık. Bu konuyu sessiz kalarak geçiştiremez herhalde… Bunları duyunca, insan ister istemez Türkiye başka bir yere mi evriliyor veya evrilmesine çalışılıyor diye düşünmeden edemiyor… 13 yıl öncesi yapılan telefon görüşmesi suç delili… 12 yıl önce yapılan protesto eylemine katılmak suç sayılıyor … 2/3 yıl önce atılan tweetlerle halkı kışkırtmak tutuklanma nedeni… Şimdi de aynı bilirkişinin yazdığı raporlarla suçlanan belediye başkanları… Türkiye nereye koşuyor!",https://halktv.com.tr/makale/turkiye-nereye-kosuyor-909202
Mehmet Tezkan,2007’nin Kazlıçeşme’si 2025’in Saraçhane’si,26 Mart 2025 Çarşamba 05:18,"Önce sizi 18 yıllık bir yolculuğa çıkarmak istiyorum… Filmi geriye saralım 2007 yılının sıcak yazına gidelim. Yaşı yetenler hatırlayacaktır. 367 engeli nedeniyle AKP Abdullah Gül’ü Cumhurbaşkanı seçtiremedi. (Minik hatırlatma o zaman Cumhurbaşkanları TBMM tarafından seçiliyordu) Hukuki tartışma sürerken Genelkurmay Başkanı Büyükanıt e-muhtırayla sürece müdahil oldu… AKP anında erken seçim kararı aldı. Mağdur olduğunu söyledi, halk destekledi. Halk haklı buldu… Halk ‘asker AKP’li cumhurbaşkanına karşı çıkıyor aman ha sesimi çıkarmayayım’ demedi. Halk, asker darbe yapar diye korkmadı. Meydanları doldurdu. Erdoğan’ın yaptığı her miting insan seline dönüştü. Ülkede Erdoğan fırtınası esti… Seçim 22 Temmuz günüydü. Erdoğan 15 Temmuz’da İstanbul Kazlıçeşme’de miting düzenledi. Kalktım gittim. Aman Allah’ım o ne coşku, o ne sevgi, o ne kalabalıktı… O tarihte Vatan gazetesinde yazıyordum. Yazımın başlığı şuydu. İnsan ancak sevgilisine böyle bakar O yazıdan küçük bir alıntı… “Ben böyle insan seli görmedim. Miting alanı dolu değildi hıncahınçtı… Miting alanına iki saat önce gittim, iki saat boyunca coşku dinmedi… Erdoğan ile Gül sahneye çıktığı zaman küçük bir sarsıntı yaşadık. Öncü deprem gibi. Herkesin yüzü gülüyordu, ağızlar bir karış açık… Erdoğan mikrofonu eline aldığı zaman deprem oluyor zannettim… Gördüm ki insanlar onu dinlemeye değil, görmeye geliyor. Leyla ile Mecnun gibi.” (16.07.07-Vatan) Sonuç: AKP yüzde 46,7 oy oranıyla tek başına iktidar oldu… Filmi 18 yıl ileri saralım. 2025 yılının mart ayına gelelim. Mesele aşağı yukarı aynı Cumhurbaşkanı seçimi. Ama bir fark vardı dünün mağduru bugünün muktediri olmuştu. Rejimi değiştirmiş tek adam yönetimi kurmuştu. Saltanatını ömür boyu sürdürmek istiyordu… Güçlü bir rakip çıkınca kimine göre yargı darbesiyle kimine göre sivil darbeyle oyun dışına atılmak istendi. İmamoğlu’nun üniversite diplomasının iptal edilmesi yetmedi uyduruk iddialarla hapse atıldı. İmamoğlu mağdur olmuştu. Halk haklı buldu. Dün askeri darbe ihtimalinden korkmayan halk bugün de sivil darbe girişiminden korkmadı. Tutuklanırım, başım belaya girer işimden gücümden olurum, okulumdan atılırım demedi… Yine meydanları doldurdu. İmamoğlu Silivri’de yatıyordu ama onun için düzenlenen mitinglere insan seli aktı. Ülkede İmamoğlu fırtınası esti. CHP yedi gün üst üste Saraçhane’de miting yaptı. Dünya siyasi tarihinde görülmeyen bir olay yaşandı. Her miting bir öncekinden daha kalabalık, daha coşkuluydu… O kalabalığı o coşkuyu görünce 18 yıl önce yazdığım satırlar aklıma geldi. Aynı cümleleri kopyaladım küçük değişiklikler yaptım. Bakın ne çıktı… “Ben böyle insan seli görmedim. Miting alanı dolu değildi hıncahınçtı… Miting alanında saatler boyunca coşku dinmedi… CHP Genel Başkanı Özgür Özel otobüsün üstüne çıktığı zaman küçük bir sarsıntı yaşadık. Öncü deprem gibi. Herkesin yüzü gülüyordu, ağızlar bir karış açık… Özel, İstanbul’un seçilmiş Belediye Başkanı ve Cumhurbaşkanı adayı İmamoğlu’nun adını andığı zaman deprem oluyor zannettim.” Kazlıçeşme ile Saraçhane karşılaştırması böyle… Dün Erdoğan fırtınası vardı bugün İmamoğlu fırtınası var… Saray kabul etmek zorunda… Yasaklarla, tutuklamalarla, korkutmayla önüne geçemez… Yedi gün boyunca yaşadıklarımız bize şunu gösterdi: Halk bunalmış. Halk haksızlığa, hukuksuzluğa, adaletsizliğe tahammül edemiyor. Açlığa tahammül ediyor, haksızlığa tahammül etmiyor. Değişim istiyor, bu rejimden kurtulmak istiyor… İşin tek cümlelik özeti bu…",https://halktv.com.tr/makale/2007nin-kazlicesmesi-2025in-sarachanesi-924462
Mehmet Tezkan,Rejim değişmeden Kürt sorunu çözülmez,06 Mart 2025 Perşembe 05:00,"DEM partisinin beklentisi şu: PKK varlığına son verecek. Silahlarını teslim edecek. Tepe kadrosuna yeni adresler gösterilecek. Kandil boşaltılacak. Dağlarda ve kentlerde elinde silah tutan adam kalmayacak. Bu iş kısa sürede olacak… Sonra sıra Meclis’e gelecek. AKP/MHP öncülüğünde demokratikleşme konusunda adımlar atılacak… Kulağa hoş geliyor da içi boş gibi geliyor. Sürecin birinci kısmına bir şey diyeceğim yok. Kuvvetle muhtemel gerçekleşecektir. Sıkıntı ikinci bölümde Meclis kısmında, demokratikleşme meselesinde… Soruyorum… Yasa değişikliğiyle düne kadar totaliter rejimin alt yapısını hazırlayan AKP/MHP iktidarının 180 derece dönüş yapacağına inanan var mı? Giderek daha da sertleştirdiği yönetim biçiminden vazgeçeceğini düşünen var mı? Mesela sansür yasasından vazgeçer mi? Meşhur halkı yanıltıcı bilgiyi alenen yayma sucu… TCK’nın 217 maddesi. Hani TÜSİAD’ın iki başkanı iktidarı eleştirdi diye adli kontrol ve yurt dışı yasağı verilmişti ya işte o madde… İktidar bu yasayı geri çeker mi? (Küçük bir parantez. Bugüne kadar bu maddeden 5000’e yakın kişi hakkında soruşturma açılmış. Gözaltılar, tutuklamalar cabası…) Mesela kapıda bekleyen etki ajanlığı yasası. Gerekçesiz gözaltı ve tutuklamaya izin veren yasa… İktidar pardon deyip vazgeçer mi? PKK kendini lağvederse kayyum düzeni de lağvolur mu? İktidar aleyhine tweet atanın ‘Cumhurbaşkanı’na hakaret şemsiyesi’ açılarak tutuklanmasına son verilir mi? İfadeye çağırılanların polis kontrolünde götürülmesi adeti son bulur mu? PKK ortadan kalkacağına göre iltisaklı ve irtibatlılar serbest bırakılacak mı? Terör örgütü üyesi olmadığı halde terör örgütünün fikirler doğrultusunda fikir beyan etme suçu ceza yasasından çıkarılacak mı? Anayasa Mahkemesi’nin kararlarına uyma zorunluluğu getirilecek mi? İktidarın sevmediği kararı veren hakimler hakkında soruşturma açılmayacak mı? Bu saydıklarım günlük hayatımızı etkileyen düşünen/yazan/çizen ülkeye katkı yapmak isteyenleri boğan meseleler… Totaliter rejimin olmazsa olmazları… İktidar bu uygulamalardan vazgeçer mi? Zannetmiyorum… Diyelim ki geri adım attı. Antidemokratik uygulamaları kaldırdı. Yasalardan temizledi. Yine de demokratikleşme olmaz. Çünkü rejim demokratikleşmeye izin vermiyor… Tek adam rejimleri yapısı itibariyle demokrasi ile değil otokrasi kavramıyla anılır. Siyaset Bilimi kitapları böyle tanımlar. Tek başına ülkeyi yöneten kişiye de otokrat denir… Demokratikleşmek için önce otokrasiden vazgeçmek gerekir…. Otokrat buna izin verecek mi? Kürt sorununun çözümü demokratikleşmeye bağlıysa işi biraz zor demektir… Mesele fazlaca çetrefildir…",https://halktv.com.tr/makale/rejim-degismeden-kurt-sorunu-cozulmez-919337
Mehmet Tezkan,Erdoğan'a Evren formülü!...,16 Ocak 2025 Perşembe 05:00,"Erdoğan’a Evren formülü!... Şurası bir gerçek, Erdoğan uzun süre Saray’da kalmak istiyor. Urfa’da düşüncesini dillendirdi. İbrahim Tatlıses ‘önümüzdeki dönem cumhurbaşkanlığına var mısınız?’ diye sordu. Cumhurbaşkanı Erdoğan bu soruya, ‘sen varsan, varım’ yanıtını verdi. Planını açıkladı… Bir daha nasıl seçime girebilir? İki yolu var… BİR: Meclis’in 360 oyla erken seçim kararı alması… İKİ: Anayasa değişikliğiyle yeniden seçilme hakkına kavuşması… Birinci yöntemi hayata geçirmek Erdoğan için zor değil. 2026 yılının Mayısını seçerse aday olmak için rahat 336’yı bulur 2017 yılının sonbaharını tercih ederse biraz zorlansa da yine 360’ı bulur. Yani erken seçimle bir kez daha aday olması için önünde büyük bir engel yok ... Ama kazanması çok zor! Erdoğan bu riski gördüğü için Anayasa değişikliği için bastırıyor. Meclis Başkanı görevi üstlendi, partilerin nabzını yokladı. İktidara yakın duranlar sivil anayasadan söz etmeye başladılar. 82 Anayasası üzerinde askeri vesayetin sürdüğünü iddia ederek kampanyanın fitilini ateşlediler… Demokratik Anayasa istiyorlarmış! O halde 2017 yılında rejimi değiştiren (parlamenter sistemden başkanlığa, ortak akıl yönetiminden tek adam rejimine geçtik) bu Anayasa demokratik değil. Peki ne istiyorlar? Ne istediklerini söylemiyorlar ama DEM partisi milletvekillerini yanlarına çekmek için ellerinden geleni yapacakları belli… Burada amaç Erdoğan’ın önünü açan Anayasa değişikliğinin 400 oyla Meclis’ten geçmesini sağlamak…Halka sormadan… Çünkü, referandum riskli…Ya sandıktan ret oyu çıkarsa… Bu yüzden Anayasa değişikliği için 400 milletvekilinin oyunu sağlamaya çalışıyorlar. Referandumsuz değişiklik istiyorlar… Anayasayı değiştirmenin iki yolu var… Anayasa değişikliğinden aldığı güçlü sandığa gider ama yine risk payı çok yüksek… İkincisi… Anayasa değişikliğiyle seçimsiz beş veya yedi yıl görev süresinin uzatılması…Halka gitmeden sadece 400 milletvekili ile bunu sağlar… Ek madde işi bitirir... Evren formülü demem bundan… Evren seçime gitmedi. 1982 Anayasası’na geçici madde ekledi: Madde aynen şöyleydi… Anayasanın halkoylaması sonucu, Türkiye Cumhuriyeti Anayasası olarak kabul edildiğinin usulünce ilânı ile birlikte, halkoylaması tarihindeki Millî Güvenlik Konseyi Başkanı ve Devlet Başkanı, Cumhurbaşkanı sıfatını kazanarak, yedi yıllık bir dönem için, Anayasa ile Cumhurbaşkanına tanınan görevleri yerine getirir ve yetkileri kullanır… 1982 Anayasası Evren için biçilmiş elbiseydi… 2017 Anayasası Erdoğan’a elbise dikti.… 2026 Anayasası Erdoğan’ın seçimsiz Cumhurbaşkanı olmasını mı sağlayacak? Kuvvetle muhtemel… Seçimsiz yıllara hazır olun…",https://halktv.com.tr/makale/erdogana-evren-formulu-905955
Mehmet Tezkan,Demirtaş en önemli şartı söylemekten kaçınmış,14 Mart 2025 Cuma 05:00,"Selahattin Demirtaş’ın ‘Korkma! Barış’ başlıklı makalesini dikkatle okudum. Katılmadığın yerler var eksik bulduğum noktalar var. Demirtaş nedense en önemli ‘gerekliliği’, aslında meselenin özünü, olmazsa olmazını söylemekten imtina etmiş... Demirtaş’a katılmadığım yerden başlayayım… “Büyük bir barışa doğru adım adım gidiyoruz” diyor. “Bize düşen de barış için çalışmaktır. Barışın güzelliğine inanarak, birbirimize güvenerek ve en güçlü şekilde arkasında durarak gereğini yapmaktır” diyor… Bir süredir Türk Kürt kardeşliğinden, Türklerle Kürtlerin kucaklaşmasından söz ediliyor… Türklerle Kürkler kavgalı değil ki barışsınlar… Türklerle Kürtler yüzyıllardır yan yana iç içe yaşıyor. Batı illerinde Güneydoğu’da yaşayan Kürtlerden daha fazla Kürt var… Türklerle aralarında hiçbir sorun yok. Aynı mahallede, aynı apartmanda oturuyorlar, aynı işlerinde çalışıyorlar, birbirlerine ters bakmıyorlar… Şimdi bu insanlara yeni paradigmanın gereği; hadi barışın mı diyeceğiz? Demirtaş da iç içe olmanın altını çiziyor önemli kazanç olarak görüyor. Diyor ki; “Kürtler çeşitli nedenlerle Trakya’dan Anadolu’ya her şehre, her ilçeye dağılıp yerleştiler, buraları yurt edinecek kadar “yerli” hale geldiler. Devlet de bu yüzyıl içinde, Kürt coğrafyası dahil olmak üzere Türkiye’nin en ücra köşesine kadar kurumsal varlığıyla girdi, yerleşti. Bazen zoraki, bazen mecburi, bazen gönüllü şekilde işleyen bu iç içe geçme hali öyle bir duruma geldi ki, artık Kürtleri Türklerden ve devletten, devleti de Kürtlerden ve Türklerden ayırmak, ayrıştırmak imkansızlaştı. Bu demografik, kültürel, ekonomik ve siyasi iç içe geçme durumunu Suriye, İran ve Irak’ta göremezsiniz. Oralarda halen bölgesel bir homojenlik söz konusudur. Oysa Türkiye sosyolojisi, bu yönüyle diğer üç ülkeden açık şekilde farklılık gösteriyor.” Kurtuluş Savaşı’nda birlikte, omuz omuza savaşmanın Çanakkale savunmasında yan yana yatmanın getirdiği bir sosyoloji var. Bu sosyoloji iç savaşı engelledi. Türklerle Kürtler birbirine düşmedi, birbirlerini düşman ilan etmedi, savaşmadı… Bu sebeple hadi barışın denmesini anlamsız buluyorum. Türkler Kürtlerle PKK’yi ayırdı. PKK Kürt coğrafyasından beslense bile Türkler Kürt kimliğini hedef almadı. 40 yıl süren terör nedeniyle PKK’yı lanetledi. Kürtler de ikinci sınıf vatandaş muamelesi görmekten, dillerini konuşamamaktan, kimliklerini gizlemek zorunda kalmaktan Türkleri değil buyurgan ceberut devleti suçladı. Altını ısrarla çiziyorum iç savaş bu sosyoloji nedeniyle çıkmadı… Hatırlayın 12 Eylül cundası Kürt yoktur, Kürt sözcüğü karlı dağlarda gezen insanların çıkardığı kart kurt seslerinden doğmuştur diyerek bir millete karşı pejoratif tutum almıştı… Gelelim Demirtaş’ın makalesinde telaffuz etmekten imtina ettiği hususa… Meselenin can alıcı yerine… Demirtaş diyor ki; “Devlet de artık tekçi resmi ideolojiyi tümden bir kenara atarak Kürtlere tüm kapıları sonuna kadar açmalı; Kürtlerin diline, kültürüne, kimliğine saygı duymalı, bunları anayasal ve yasal güvence altına alarak eşit yurttaşlık temelinde entegrasyona zemin yaratmalıdır.” Anayasal ve yasal güvence talebine yüzde yüz katılıyorum ama o anayasa ve yasalar uygulanacaksa!.. Demirtaş gereklilikler arasında demokratikleşmeyi de koymuş. Ama bu rejimle, 2017 Anayasası ile demokratikleşme olmaz. Demirtaş’ın makalesindeki en büyük eksiklik bu. Gereklilikler arasında tek adam rejiminin parti devleti yapısının sonlandırılması talebini koymamış… Neden acaba? 2017 Anayasası demokrat değil otokrat bir rejimi öngörüyor. Bütün yetkilerin tek kişide toplanmasına izin veriyor. O kişinin aynı zamanda parti başkanı olmasını Anayasal güvenceye alıyor. Parti devletini Anayasal zorunluluk haline getiriyor… Bu yapı demokratikleşme değil, otoriterleşme üretir… Hayatımıza yeni giren dezenformasyon yasası ile siber güvenlik yasası sert otoriter rejimin totaliter rejime dönüşeceğinin belgesi. İkisi de sansür yasası. Hemen somut örnek. TÜSİAD’ın iki başkanı hükümet politikalarını eleştirdi diye beş yıl hapisle yargılanıyor. İçeriğini bilmedikleri konuda kulaktan dolma bilgilerle beyanda bulunarak gerçeğe aykırı bilgi yaymışlar Neyin doğru neyin gerçek olduğu iktidar tarafından belirleniyorsa, itiraz eden, iktidarı eleştiren, farklı fikirler söyleyen yargılanıyorsa bu yapıdan demokratikleşme çıkmaz…",https://halktv.com.tr/makale/demirtas-en-onemli-sarti-soylemekten-kacinmis-921388
Mehmet Tezkan,Halk açlığa tahammül ediyor. Haksızlığa asla…,27 Mart 2025 Perşembe 05:00,"Bir haftadır fırtınalı günler yaşıyoruz. İstanbul Belediye Başkanı Cumhurbaşkanı adayı olmaya niyet edince önce yer yerinden oynadı. Büyük suç işlemiş muamelesi yapıldı. Önce diploması iptal edildi sonra evine polis baskını yapıldı, gözaltına alındı. Dört gün nezarethanede tutuldu. Mahkeme çıkarıldı tutuklanarak Silivri’ye yollandı. Erdoğan İmamoğlu’na yapılanların iktidarla, siyasetle, kendileriyle uzaktan yakından ilgisi olmadığını söylese de halk böyle düşünmüyor. Halk, Cumhurbaşkanı adayı olduğu için başına bunların geldiğine inanıyor. Ne diploması mesele edilecekti ne yolsuzluk iddiasıyla soruşturma açılacaktı ne de tutuklanacaktı. İmamoğlu ülke sorunlarını dert etmeseydi, ülkenin daha iyi yönetilmesi için yollara düşmeseydi, milyonları peşine takmasaydı bunların hiçbiri olmayacaktı… O halde ortada açık ve net haksızlık var… Sadece Saraçhane meydanına koşanlar değil, sadece Ankara’da, İzmir’de, Rize’de, Malatya’da, Niğde’de Türkiye’nin 73 ilinde sokağa dökülenler değil, evinde oturanlar da gelişmeleri televizyondan takip edenler de haksızlık diyor… AKP’ye gönül verenler de haksızlık diyor… Türkiye Gazetesi’nde Cem Küçük AKP’li yetkili isimlerin bile konuşmadığına dikkat çekti. Bu satırlar onun: “Ülke yıkılıyor neredeyse. Herkes konuşuyor. Biz gazeteciler konuşuyoruz. CHP’liler konuşuyor. Halk bunu konuşuyor. Cumhurbaşkanı Erdoğan iftar sonrası yaptığı konuşmalarda bu konuya değiniyor. Ama bir iki isim dışında AK Parti’den çıt yok. (..) Bu kadar sessizlik gerçekten anlaşılmaz. Aynı şey diploma meselesinde de oldu. Usulsüz geçiş konusunda çok net deliller vardı. YÖK raporu ortada. Tüm bunlara rağmen AK Parti’den çıt çıkmadı.” (26.03.2025) AKP yöneticileri, genel başkan yardımcıları, milletvekilleri, il ve ilçe başkanları neden suskun? Neden konuşmuyorlar. Çünkü yapılanın haksızlık, hukuksuzluk, adaletsizlik olduğunu onlar da biliyor, onlar da görüyor. Konuşacaklar ama vicdanları izin vermiyor… Siz bakmayın Saray medyasında edilen laflara. TV kanallarına kurulup atıp tutanlara. Onlar memur!.. Ülkede haksızlık demeyen yok gibi… İstanbul’da toplanan bir milyon kişinin, 73 ilde sokaklara çıkıp protesto eden milyonların, İmamoğlu adayımızdı diye sandık başına giden 15 milyonun isyanına bir de bu gözle bakın… Erdoğan’ın kişisel takıntısı nedeniyle (faiz sebep, enflasyon sonuçtur) 2021 yılının aralık ayından beri ekonomik buhranla boğuşuyoruz. Erdoğan’ın ekonomik politikası nedeniyle zengin daha zengin oldu, yoksul daha yoksullaştı. Orta sınıf çöktü… İnsanlar üç yıldır hayat pahalılığı altında eziliyor. Emekli hayatının sonbaharını derin yoksullukla mücadele ederek geçiriyor. Bırakın torununa hediye almayı evine et, süt, yumurta alamıyor. Çoğu ölsek de bu hayattan kurtulsak duygusunu yaşıyor. Gençler gelecekten umudunu kesti. Çalışanlar vitesi boşa almış, gittiği yere kadar felsefesiyle gününü geçiriyor. Asgari ücretli 19 yüzyıl işçileri gibi boğaz tokluğuna çalışır hale geldi Memleket üç yıldır inim inim inliyor ama milyonlar sokağa dökülmedi… Kızdı, öfkelendi, isyan etti ama meydanlara çıkmadı… Devasa kalabalıklar ‘yeter artık’ mitingleri yapmadı… Batı ülkelerinde olsa kıyamet kopardı biz de kopmadı! İnsanlar sabretti. İnsanlar tepkisini içine attı. Korktukları için değil tünelin ucundaki ışığı gördükleri için. O ışık İmamoğlu’ydu… İktidar gidecek, rejim değişecek bugünler geçecek, sıkıntılar bitecekti. Böyle düşündüler… Ama bel bağladıkları siyasetçiye haksızlık yapılınca dayanamadılar. Çünkü İmamoğlu’yla birlikte kendilerine de haksızlık yapılmıştı. İmamoğlu’yla beraber umutları da hapse atılmıştı. Haksızlık galip gelmek üzereydi ki toplum patladı. Milyonlar meydanlara çıktı. Bu sebeple diyorum ki; halk açlığa tahammül ediyor ama haksızlığa tahammül etmiyor.",https://halktv.com.tr/makale/halk-acliga-tahammul-ediyor-haksizliga-asla-924704
Mehmet Tezkan,İlkesizliğin daniskası!,22 Ocak 2025 Çarşamba 05:00,"Siyasetçilerin parti değiştirmelerini kanıksadık… Alıştık aldırmıyoruz… İki parti üç parti değiştiren milletvekilleri gördük. Saf değiştirenlere tanık olduk ama rejim değiştirenlere ilk kez tanık oluyoruz… Karşı çıktığı rejimin kucağına atlayana…. Hem de bu kişi profesör unvanı taşıyorsa… Hem de bu kişi siyaset bilimi tahsili yapmışsa… Aman Allah’ım! Kürşat Zorlu’dan söz ediyorum. 19 Ekim 2002’den dönemin genel başkanı Akşener tarafından rozet takılarak İyi partiye paraşütle indi. Parti sözcüsü oldu. Parlamenter rejime geçmek için kurulan Millet İttifakı’nın neferi oldu… Parlamenter rejimi savundu… (yoksa dümen mi yapıyordu) 6’li masanın önemli partisinin sözcülüğünü yaptı… (yoksa milleti mi kandırıyordu) Akşener’in prensi olduğuna göre 6’lı masanın yayınladığı parlamenter rejimin önemine dair metinleri okumuş veya katkı sağlamıştır… Kılıçdaroğlu seçimi kazansaydı İyi parti kontenjanından bakan olacak isimlerin başında geliyordu… Dün saf değiştirdi… Bu kez AKP Genel Başkanı Erdoğan tarafından rozet takıldı… Parlamenter rejimi değil bundan böyle tek adam rejimini savunduğunu ilan etti… Soruyorum; ne uğruna!.. Parti değiştirmeyi bir yere kadar anlarım ama insan savunduğu rejimi inkar eder mi? Karşı safha geçer mi? Hem de siyaset bilimi hocasıysa… Hem de profesör unvanı taşıyorsa… Öğrencilerine düne kadar parlamenter demokrasinin faziletlerini anlatıyordu yarın üniversiteye yolu düşerse tek adam rejiminin mükemmelliğinden mi söz edecek? Düne kadar kuvvetler ayrılığını savunuyordu… Bundan böyle kuvvetler birliğinin ülkeye yararından mı dem vuracak… Siyasetin kalitesi neden düşüyor diyenlere tipik örnek. Bu satırları bu yüzden kaleme aldım. Yoksa Zorlu’yu tanımam etmem… Ama artık o bir simge… Şimdi diyebilir ki ben Akşener’e bağlıyım. O bırakınca ben de bıraktım… O da mı tek adam rejimine yanaştı… Sizin ilkeniz pazara kadar mıydı? Yazık, size inanan güvenen peşinizde koşan, umut bağlayan insanlara yazık. Size oy verip Meclis’e sokanlara ayıp. Kürşat Bey parlamenter rejimi savunarak seçmenin karşısına çıktı oy istedi Meclis’ e girdi, Ama dün kendisine oy veren seçmeni salak yerine koyarak tek adam rejimine döndü… Siyaset bu tür ilkesizliği bu tür ilkesiz adamları artık kaldırmıyor…",https://halktv.com.tr/makale/ilkesizligin-daniskasi-907507
Mehmet Tezkan,Saray’da yazılan Öcalan senaryosu,09 Ocak 2025 Perşembe 05:00,"Mehmet Tezkan Yolda gören, lokantada karşıma çıkan, metroda yanıma dikilen kısaca herkes soruyor; Ankara’da ne oluyor? Fırıldak mı dönüyor diye yaklaşan da var, havanda su dövülüyor diyen de… Keşke silah bıraksalar diye umutla yaklaşan da var, temkinli duran da… Her kafadan bir ses çıkıyor, ama kimse ne olup bittiğini bilmiyor… Soran öğrenmeye çalışan, merak edenler çoğunlukta. Bu toplum adına iyi… Gördüğüm, izlediğim, satır aralarını okuduğum kadarıyla izah etmeye çalışıyorum… Diyorum ki… Bahçeli DEM Meclis’te sıralarına gidip el sıkarken bir süreç başlattı… Bu birinci aşamaydı. Bahçeli’nin Öcalan’ı Meclis’e gelsin DEM’ in grup toplantısında PKK’yı lağvettiğini açıklasın çağrısı yapması ikinci aşama… Bahçeli bu adımla DEM/Öcalan birlikteliğinin kapısını araladı. Sonrası malum DEM heyeti İmralı’ya gitti, Öcalan muhalefetin devreye sokulmasını bu işin Meclis’te kotarılmasını istedi. Erdoğan ve Bahçeli’nin güç verdiği yeni paradigmaya olumlu anlamda katkı vermeye hazır olduğunu ilan etti... Bundan sonraki gelişmeleri biliyorsunuz. DEM heyeti partiler turu attı, yarın da Edirne Cezaevine giderek Demirtaş ile görüşecek… Sonra ne olacak? Heyet yeniden İmralı’ya gidecek ama sonra ne olacağını kimse bilmiyor… DEM heyeti de bilmiyor, muhalefet partileri de bilmiyor… Çünkü yeni paradigma diye bir şey yok. Olsa ucundan kıyısından bir şeyler sızar… Dudaklar kilitlenmezdi! Dikkatinizi çekti mi bilmiyorum; Erdoğan temkinli yaklaşıyor, hatta soğuk bakıyor, uzak duruyor diyebilirim… Muhalefetin devreye girmesinden, Selahattin Demirtaş’a gidilmesinden hoşnut değildir… Çünkü anladığım kadarıyla Saray’ın niyeti başkaydı…. Öcalan ‘PKK’yı lağvettim, silahları bırakın, silahlı mücadele devri bitmiştir’ diyecek bunun karşılığında umut hakkı kapsamında veya sağlık nedeniyle Öcalan İmralı’dan çıkarılacak ev hapsi dönemine geçilecekti… Senaryo bu kadardı… Diyelim ki böyle oldu gerçi hala sapmalar olsa bile gidişatın böyle noktalanması kuvvetle muhtemel… Peki bunda amaç ne? PKK Öcalan’ın çağrısına uyup silah bırakırsa ballı börek. Suriye’dekiler de uyarsa yemede yanında yat. Ekonomik kriz nedeniyle irtifa kaybeden AKP ve MHP ikilisi yükselişe geçer… Memlekette başka bir hava eser… Öcalan lider pozisyonunda Kürt siyasi hayatına geri döner… PKK silah bırakmaz ama silahlı mücadeleye son verdiğini açıklarsa… O da olur… PKK tehdidinin, terör tehdidinin ortadan kalktığının ilanı Ankara’yı rahatlatır… Ev hapsine çıkan Öcalan temas imkanına kavuşunca DEM ’e hakim olacak, izlenecek yeni politikalarda belirleyici rol oynayacak. Saray’ın istediği, beklediği bu. Öcalan’ın DEM’ e ve oy veren kitleye hakim olmasını sağlamak… Sonraki aşama belli; Anayasa değişikliği… Peki ya Kandil ‘silah bırakmıyorum, Öcalan 25 yıldır tutsak sözleri geçerli değildir’ derse ne olur? Oyun bozulmaz mı? Hayır, Öcalan yine ev hapsine çıkar, projektörler DEM partisinin üzerine döner. DEM tercihe zorlanır. Kandil’in yanında dururlarsa terörist ilan edilirler, İmralı’yı tercih ederlerse Kürt meselesinde bir numaralı muhatap ilan edilirler. İktidarın bakışı/tutumu değişir. Bu durumda artık biraz Kandil, biraz İmralı diyerek arada duramazlar. Bugün izledikleri politikayı sürdüremezler… Tercih zorlaması karşısında DEM çatırdayabilir. Bu da Saray için, Erdoğan için önemli değil. Çünkü Saray’ın nihai hedefi Öcalan’ın DEM’ e sözünü dinletmesi, liderlik yapması… Bence meselenin özü bu… Saray’da yazılan senaryo bu kadar… Peki ya sonrası? Sonrasına sonra bakacaklar! Benim okumam bu…",https://halktv.com.tr/makale/sarayda-yazilan-ocalan-senaryosu-904024
Mehmet Tezkan,CHP bu tuzağa düşmemeli!,06 Şubat 2025 Perşembe 05:00,"Mehmet Tezkan Başlığı izah edeceğim ama şunu baştan söyleyeyim… Erdoğan, İmamoğlu’na siyasi yasak getirilmesini istemiyor… İsteseydi 2 yıl, 7 ay hapis aldığı ‘ahmak’ davasını onaylattırırdı… İmamoğlu’na dört yıl siyasi yasak verdirirdi… Dosyası 2,5 yıldır istinaf mahkemesinde bekliyor… Erdoğan isteseydi çoktan onaylanmıştı. (Müsaadenizle bir parantez açmak istiyorum. Kimse yargının bağımsız olduğuna, siyasetin etkisi altında kalmadığına veya talimat almadığına inanmıyor. Parantezi kapattım) Dün de savcı yedi yıla kadar hapis ve siyasi yasak talebiyle mahkemeye başvuruldu… Amacı ne? İmamoğlu’nu mahkum etmek mi? Siyası yasak koymak mı? Hayır… CHP’yi sıkıştırmak, Cumhurbaşkanı adayı belirlemesine zorlamak… Telaşlandırmak… Telaşla erken adım atmasını sağlamak… Diyeceksiniz ki Erdoğan’ın eline ne geçecek? İmamoğlu veya Yavaş bu aylarda adaylığını açıklarsa Erdoğan’ın rakibi olduklarını ilan edecekler… Dolaysıyla Erdoğan’ın aday olması meşru sayılacak! Medya aylar boyunca Erdoğan ile CHP adayını tartışılacak… O aday önde bu aday geride diye anket sonuçları yayınlanacak… Erdoğan’ın adaylığı normalmiş gibi algı yaratılacak… Oysa Erdoğan’ın bu şartlarda aday olması imkansız. Ya Meclis’in 360 oyla erken seçim kararı alması gerekiyor ya da Anayasa değişikliği… Anayasa değişikliği içinde en az 360 oy gerekli, Bu da yetmiyor referandum şart… . Erdoğan bunu göze alamaz. Belli Meclis’te 400 oyu kovalıyor… Yanıt bekleyen soru şu; Erdoğan’ın oyun planını görmeden CHP’nin bu acelesi neden? Diyecekler ki erken seçimi zorlamak için… Erdoğan bu koşullarda, bu kadar güçlüyken, maçı yüzde yüz kaybedeceğini bildiği halde seçime gider mi? Gitmez… Erdoğan’ın tek amacı var… CHP’yi tuzağa düşürüp adayını açıklatmak… CHP’yi adayıyla baş başa bırakıp, CHP dışındaki muhalefeti yanına çekmek… 400 oy sağlayıp Anayasa’yı değiştirmek… Bu da olmazsa CHP’ye hodri meydan deyip 2026 sonunda veya 2027 başında erken seçim için oy verdirmek... Erdoğan’ın planı net…… İmamoğlu’nu çembere alarak CHP’yi telaşlandırmak… Acilen Cumhurbaşkanı adayını ilan etmesini sağlamak… CHP kırk kere düşünmeli… Gözle görünür tuzak var…",https://halktv.com.tr/makale/chp-bu-tuzaga-dusmemeli-911734
Mehmet Tezkan,Öcalan günü!,06 Ocak 2025 Pazartesi 05:00,"İmralı’ya gidip PKK’lı Öcalan ile görüşen DEM heyeti bugün sıkı bir tur atacak… AKP, Saadet, Gelecek ve DEVA partilerini ziyaret edecek… Gün boyu bunu bu konuşulacak… İster istemez tartışma programlarının başat konusu olacak… Ama ne olduğu bilinmediği için, ayakları yere basmayan tartışmalarla vakit öğütülecek… Çünkü İmralı heyetinin muhalefet turunda elle tutulur hiçbir şey konuşulmayacak. Öcalan’ın hangi şartla PKK’yi lağvedeceğini, hangi isteği yerine getirilirse silah bırakma çağrısı yapacağını söylemeyecekler. Neden mi? Ya kendileri de bilmiyor ya da biliyorlar ama İmralı ile Ankara arasında şimdilik sır… Bilmediklerini düşünüyorum… O halde muhalefete ne anlatacaklar? Tahminim boş lafın ötesine geçmeyecek. Muhalefet liderlerinden biri görüşmenin içeriğini açıklar herhalde. Boş laf mı dolu laf mı anlarız… Bu süreç şöyle yürümeliydi. Öncülük ettiğine göre önce MHP lideri Bahçeli güç verdiği yeni paradigmanın ne olduğunu muhalefete anlatmalıydı. Bilgi sahibi olan muhalefet İmralı heyetinden Öcalan’ın yeni paradigmaya nasıl katkı sunacağını öğrenir buna göre siyasetini belirlerdi… Yeni paradigmanın ne olduğunu söyleyen yok ama güç veren (Erdoğan ve Bahçeli) katkı sağlamaya hazır olan (Öcalan) var… Yeni paradigma sırsa İmralı heyetinin muhalefet turu ne? Tiyatro mu? Heyet önce Bahçeli’ye gitti. Yeni paradigmaya güç veren Bahçeli Öcalan’ın ne istediğini bilmiyor mu? Bilmez mi? AKP bilmiyor mu? Valla belki de AKP kurmayları bilmiyordur. Belki yeni paradigma Saray’da oluşturulmuştur! AKP Grup Başkanı Gürler de muhalefet partilere kadar bilgi sahibidir… Sizin kadar bizim kadar… Yanlış kurgulandığı için ortaya garip bir durum çıktı. Süreci sanki Öcalan kurguladı. Yeni paradigmanın nasıl olacağını Öcalan belirledi. DEM heyeti İmralı’ya gidip gelerek, kısa notlar düşerek bazı meselelerin konuşulmasına kapı açarak, kamuoyunu alıştırmaya çalışacak… Muhalefet partilerine Öcalan’ın görüşlerini ve isteklerini tebliğ edecek!... Şimdilik manzara bu… MHP lideri Bahçeli’nin çıtı çıkmıyor, AKP Genel Başkanı Erdoğan partisinin kongrelerinde hamaset yapıyor. İktidarın ne istediğini bilmeyen muhalefet Öcalan’ın temennileriyle oyalanacak… Muhalefetin düşürüldüğü durum da aynen bu… Bilgisiz, yetkisiz ama sürecin parçası. Öcalan’ın mektubunun muhatabı!.. Aslında sadece Bahçeli değil, Erdoğan da devlet başkanı olarak TBMM’de grubu bulunan siyasi parti liderleriyle bir araya gelmeliydi. Ne olup bittiğini, yeni paradigmayı, hedeflerinin ne olduğunu anlatmalıydı. Ama Erdoğan Cumhurbaşkanı şapkasından çok AKP Genel Başkanı şapkasıyla gezmeyi sevdiği ve hedef tahtasına CHP’yi koyduğu için bu mümkün olmuyor… Görürsünüz… Yeni paradigma neyse, süreç nasıl işleyecekse içinde muhalefet olmayacak. Başarılı olunursa AKP/MHP bundan siyası rant devşirecek olmazsa suçu muhalefete atarak köstek olduklarını, katkı sunmadıklarını söyleyecek...",https://halktv.com.tr/makale/ocalan-gunu-903209
Mehmet Tezkan,Despotizmin ayak sesleri,20 Mart 2025 Perşembe 05:00,"İmamoğlu’na yapılanları duygularımızı, düşüncelerimizi rafa kaldırarak sakin sakin konuşalım mı? Muhalefet cephesi adını koydu: Sivil darbe girişimi… Böyle sivil darbe olur mu? Olur, askerlerin karışmadığı, silahların patlamadığı ama gücün masada olduğu girişimlere sivil darbe deniyor… Peki, iktidar muhalefete karşı darbe yapar mı? Evet… İktidarın muhalefeti veya muhalif siyasetçileri veya doğrudan rakibini sindirmek, oyun dışı bırak için kullandığı güce sivil darbe deniyor… İmamoğlu’na yapılan bu tanıma uyuyor mu? Uyuyor… İmamoğlu’nun cumhurbaşkanı adayı ilan edilmesine dört gün kala hileli yöntemle diplomasını iptal ederseniz, iki ayrı koldan soruşturma açıp evine polis ekipleri yollayıp gözaltına aldırırsanız, Belediye Başkanı olduğu kentte dört gün boyunca toplanma, gösteri, yürüyüş yasağı ilan ederseniz bunun adına sivil darbe derler… Çünkü amaç İmamoğlu’nu saf dışı bırakmaktır. Cumhurbaşkanlığı seçimine sokmamaktır. Gizlenecek tarafı yok. Dünya alem biliyor. Sarayın medyasında kalem oynatanlar diploması iptal edilince açık açık söyledi; ‘İmamoğlu’na kırmızı kart gösterildi’ dediler… Kırmızı kartı kim gösterdi? Saray mı? Oysa aynı Saray’a 12 yıl önce FETÖ’cülerin yargı üzerinden sivil darbe yapmaya kalkmıştı. 2013 yılındaki 17 Aralık operasyonunu hatırlayın. Para sayma makinalarını, ayakkabı kutuları içinden çıkan dolarları, çikolata kutularına gizlenen Euro’ları… Hepsi gerçekti, somuttu ama bir kısmı hukuk dışı yollardan elde edilerek biriktirilerek hükümeti devirmek için aynı anda işleme konulmuştu. İktidar çevreleri hemen adını koydu; ucuna susturucu takılmış darbe girişimi… O günlerde biriktirilerek aynı anda düğmeye basılması yolsuzluk iddiaların önüne geçmiş. Amacın rüşveti ve yolsuzlukları ortaya çıkarmak değil hükümeti devirmek olduğu kanısı ağır basmıştı. Yerel seçime, Cumhurbaşkanı seçimine aylar kala yapılan bu girişim manidar bulunmuştu… O gün dönemin Başbakan’ına yapılanla bugün İmamoğlu’na yapılan arasında ne fark var? Bugün de yargı iddiaları biriktirmiş. Ama elindekiler yetmemiş olacak ki işin içine İstanbul Üniversitesi’ni de soktu. İşletme Fakültesi’nin geçerlidir raporu verdiği diplomayı İstanbul Üniversitesi Yönetim Kurulu yetki gaspı yaparak, hukuku çiğneyerek, muktedire boyun eğerek geçersiz kıldı. Oysa yetkili organ İşletme Fakültesi Yönetim Kuruluydu. Hocalar bu hukuksuzluğa imza atmayız dediler, direndiler dekan baskılar karşısında istifa etmek zorunda kaldı… Birilerinin acelesi vardı. Önseçimden önce bu işi tamamlamaları gerekiyordu. Bir an önce operasyonun düğmesine basmaları gerekiyordu. Bu sebeple yetkisiz kurula diploma iptal kararı aldırdılar… (Bir parantez açmama müsaade edin. İÜ Yönetim Kurulu’nda Hukuk Fakültesi dekanı da var. Acaba ne oy verdi) Diploma iptali yetmedi, yolsuzluk, suistimal, ihaleye fesat karıştırmakla suçluyorlar. Bu da yetmedi PKK’ya irtibatlı/iltisaklı olduğunu iddia ediyorlar. Terör örgütüne yardımla lekelemeye çalışıyorlar. Bunların tümü de yetmedi İmamoğlu’nun ortağı olduğu inşaat şirketine de el koydular. Bunları bir haftaya sıkıştırdılar önseçim sonrasına sarkmasını istemediler. Neden mi? Erdoğan rakibini diskalifiye ettirdi dedirtmemek için… Resmen aday olmadan önce operasyonu tamamlamak istediler… Soru şu; İmamoğlu tutuklanır mı? Yurt dışına kaçabilir(!) şüphesiyle tutuklanabilir. Veya delilleri karartacak diye!... İstanbul Belediye Başkanı, Türkiye Belediyeler Birliği Başkanı kaçacak diye tutuklanırsa ülkenin çivisi tamamen çıkmış demektir… Tutuklama kararına İmamoğlu PKK’yla işbirliği yaptı, maddi yardım sağladı gerekçesi eklenip belediyeye kayyum atanır mı? İhtimal dışı değil. Olur mu olur… Saray gözünü karatmış… Ama ne yaparsa yapsınlar değişimin önüne geçemezler… Değişimin önüne geçilemez… Değişim okyanustaki dalga gibidir boyutu, gücü ve enerjisi kıyıya (seçime) yaklaştıkça artar...",https://halktv.com.tr/makale/despotizmin-ayak-sesleri-922938
Mehmet Tezkan,Erdoğan yüzde yüz haklı!,24 Aralık 2024 Salı 05:00,"Hangi konuda diyeceksiniz? Yeni Anayasa Türkiye için ihtiyaç dedi ya… İşte bu konuda yüz de yüz haklı… Erdoğan deneyimli siyasetçi 22 yıldır ülkeyi yönetiyor, hangi yasanın elini kolunu bağladığını, ülkenin önünü tıkadığını bizden daha iyi bilir herhalde… 2017 de anayasa değişikliği yaptı; kendini tek adam ilan etti… Artık muktedirdi … Ama 2017 yılında yeni anayasa ile ülke uçacak dedi Uçmadı… İnsanlar refaha ulaşacak dedi tersi oldu derin yoksullukla tanıştık… Ülke dipsiz kuyuya doğru hızla gidiyor! Durdurmak lazım, yoksulluk ve yokluk batağından çıkmak lazım… Ama nasıl? Erdoğan anayasa değişliğiyle mümkün olacağını söylüyor. Yüzde yüz değil yüzde bin beş yüz haklı… 2017 yılında Bahçeli ile kafa kafaya verdiler. Dünyada eşi benzeri görülmeyen rejim inşa ettiler… Adına; Cumhurbaşkanlığı Hükümet Sistemi dediler ve dünyaya örnek olacak diye nutuklar attılar. Seçmen inandı… Seçmen güvendi… Seçmen onayladı… Aradan yıllar geçti Türkiye o gün bugün belini doğrultamadı. Yeni rejimin mimarı olan tek adam bile kurduğu rejimden şikayet etmeye başladı. Anayasa acilen değişmeliymiş… Haklı… Çünkü bu rejim enflasyonu azdırıyor. Çünkü bu rejim kutuplaşmayı körüklüyor… Çünkü bu rejim insanların geleceğe umutla bakmasına siyah perde çekiyor. Çünkü bu rejim adalet değil adaletsizlik üretiyor. Çünkü bu rejim düzgün doğru insanlara enayi gözüyle bakıyor… Erdoğan haklı, Türkiye’nin en önemli meselesi Anayasa. Fakirliğimizin nedeni dedim ya… Muhalefet destek vermeli Türkiye batı standartlarında demokratik/özgürlükçü/hukukun üstünlüğünü garanti altına alan/ kuvvetler ayrılığını değişmez maddeler içine yerleştiren/ özerk kuruluşların kalıcılığını güvence altına alan anayasaya kavuşmalı… Bunu değişikliği yapmaksak ne olur? Bu iktidarın bizi içine attığı bataklıktan çıkamayız. Yıllar boyu debelenir dururuz. Bahçeli’nin Şam’ı aldık sıra Kudüs’te gibi milliyetçi duyguları kabartmaya çalışan zırvalarla karnımızı doyurmaya çalışırız… Veya Allah bize Emevi Cami’nde Cuma Namazı kılmayı nasip etti diye (sanki o camide hiç namaz kılınmamış gibi coşkuyla!) boş midemizi avutmaya çalışırız… Tercih sizin…. Bir kez daha altını çiziyorum Erdoğan yüzde yüz değil, yüzde bin beş yüz haklı. Tek adam rejimiyle ülke yönetilemiyor. Acilen değişmeli….",https://halktv.com.tr/makale/erdogan-yuzde-yuz-hakli-899607
Mehmet Tezkan,Erdoğan ölene kadar Saray’da kalmak istiyor,28 Ekim 2024 Pazartesi 05:00,"Son dönemde olan bitenin tek cümleyle anlatımı şu: Erdoğan iktidarını perçinlemek için yeni bir hikaye yazma niyetinde. PKK kartını bu yüzden masaya sürdü… Kimsenin karşı çıkmayacağını bildiği için terör tehlikesini bu yüzden gündeme getirdi… Çünkü… Enflasyonu durduramıyorlar… Hayat pahalılığını dizginlemiyorlar… Üretimi artırıp tüketimi kısamıyorlar… Batan ekonominin nedeni kendileri değilmiş gibi davranıyorlar. Faturayı çalışanın aldığı ücrete kesmeye çalışıyorlar. Maliye ve Hazine Bakanı Şimşek de Merkez Bankası Başkanı da IMF diliyle konuşuyor. Bir kez daha çünkü diyorum… Çünkü… Memlekette sadece ekonomide değil her alanda ipin ucu kaçtı… Kadın cinayetlerinden tutun tecavüzlere gidin… Bebelerin öldürülmesinden başlayıp hastanelerde yapılan tezgahlara bakın… Para için işlenen cinayetleri alt alta yazın… AKP iktidarı döneminde toplumun çürümesini dikkate alın… Bütün değerlerin erozyona uğradığı… Adaletin olmadığı… İnsan haklarının hiçe sayıldığı… Demokrasinin rafa kalktığı, seçimle sınırlandığı… Eğitimin Avrupa seviyesinin beş kat altında olduğu… Gençlerin geleceğe yönelik umudunun kalmadığı… Ülkede iktidar ayakta kalabilir mi? İç cephe lafları falan hikaye. İç cepheyi tahkim edeceğiz lafları hikaye. Ülkeyi çökmüş, inandırıcılığını yitirmiş tek kişilik hükümet yönetiyor. Siz bakmayın Erdoğan’ın hükümetimiz karar verir şeklindeki demeçlerine. Zora girince böyle diyor, amiyane tabirle kuyruğu sıkışınca topu başkalarına atmaya çalışıyor. Hükümet kendisi. Tek karar verici o. Bakanlar sekretaryası… Hükümetin (tek kişi Erdoğan) bir şey yapması lazım. Kötü gidişin üstünü örtecek, halkın beynini başka yöne çekecek hamle lazım… Öcalan’ın Meclis’e daveti böyle çıktı… Erdoğan’ın yeni bir hikaye yazmasının önemli başlığı oldu. Cumhurbaşkanı maaşına yüzde 30 zam yapılırken asgari ücrete yüzde 17 ila yüzde 22 arasında zam tasarlanıyor!... Bir kez daha çünkü diyeceğim… Çünkü… Fiyat artışının önüne geçilemiyormuş… Pazarda ve marketlerde etiketler her gün değişiyormuş… Ne gam!... İç cepheyi güçlendirme zamanı… Ayakkabı numarasına kadar bilinen PKK’lıları büyük bir güç olarak gösterme zamanı. Belini kırdık dedikleri PKK’yı diriltme zamanı… Zihinleri başka işlerle meşgul etme zamanı… İktidar (AKP/MHP koalisyonu) o kadar zor durumda ki İmralı’dan medet umuyor. Ülkedeki iklimi değiştirmek için Öcalan’dan yardım istiyor… Bu sebeple diyorum ki; Erdoğan koltuğunu korumak için yeni bir hikaye yazmak istiyor… O hikayeyle birlikte ‘Putin Anayasası’nı kabul ettirmek niyetinde… İlk kez 2007’de kaleme aldım, daha sonra gelişmeleri örnek göstererek defalarca yazdım. Erdoğan Putin gibi olmak istiyor dedim… Saray’ın onayladığı muhalefet… Saray’a bağlı medya… Soru soramayan gazeteciler… Ağzını açamayan sivil toplum… Putin bunu yaptı ve iktidarını 2036’ ya kadar garantiledi. Erdoğan da aynısını yapmak istiyor…",https://halktv.com.tr/makale/erdogan-olene-kadar-sarayda-kalmak-istiyor-883147
Mehmet Tezkan,Fakirliğimizin sorumlusu 28 milyon seçmen değil,26 Aralık 2024 Perşembe 05:00,"Eski İngiltere Başbakan’ı Churchill’e mi ait olduğu, ünlü düşünür Hegel tarafından mı dillendirdiği, siyaset bilimci Bertrand Russell’ in mı söylediği tam belli olmayan ama çak kullanılan bir söz vardır… Her toplum layık olduğu şekilde yönetilir. Bu söze dayanarak; AKP’ye oy verenlere, Erdoğan’ı bir kez daha tek kişilik iktidar koltuğuna oturtanlara insanlar kızıyor. Sizin yüzünüzden diyorlar. Biz böyle yönetilmeye layık değiliz ama sizin yüzünüzden diyorlar: Sizin yüzünüzden fakiriz… Sizin yüzünüzden adalet yok… Sizin yüzünüzden eğitime siyasal İslam bulaştırıldı… Sizin yüzünüzden bilim rafa kaldırıldı… Sizin yüzünüzden iktidar seçmene değer vermiyorlar… Sizin yüzünüzden asgari ücret 22 bin liracık oldu… Şiddetle karşı çıkıyorum. Evet 28 milyon seçmen yüzünden bu haldeyiz ama o insanlar Mayıs 2023 seçimi öncesi… Aldatıldı… Kandırıldı…. O insanlara resmen yalan söylendi…. O insanların yarısı seçimden iki ay sonra eyvah ben ne yaptım dedi ama atı alan Üsküdar’ı geçmişti!.. Pişman olduklarını nerden biliyorsun diyeceksiniz? 10 ay sonraki seçimde AKP/MHP birlikteliği 10 milyon oy kaybetti… On milyon…. İktidar, Şam’ı aldık, bayrak diktik gazıyla seçmenini ayakta tutmaya, motive etmeye çalışıyor. Din iman sosuyla beyinler çalkalamaya çalışıyor ama o eski Türkiye’ de kaldı… Dincilik üzerinden iktidarlarını korumaya çalışıyorlar ama o pazarın alıcısı kalmadı. Erdoğan da biliyor ilk seçimde yok… Madem dini kalkan olarak kullanıyorlar ben de onların diliyle konuşayım… Mesela dayanılmaz hayat pahalılığına şöyle yorumlayayım mı? ‘Bir millet kendi durumunu değiştirmedikçe Allah da onlara verdiği nimeti değiştirmez’ (Ra’d süresi 11. Ayet.) Veya… Kötü toplumun yöneticisi kötü iyi toplumun yöneticisi iyi olur (mealen En’am suresi 129. Ayet).. Bütün bu saptamalar doğru olabilir ama ben yine de fakirliğimizin nedeni AKP’ye oy verenler değil diyorum. Çoğu çok zengin oldu ama yarısı da fakirleşti… Peki neden bu durumdayız derseniz, Osmanlı’nın son dönemine bakın derim… Bir ülkede Saray hayatı büyüdükçe, Saray’lar çoğaldıkça demokrasi küçülür, özgürlüklerin alanı daralır… Saray’la halk arasına cam duvarlar girer… Muktedir camdan bakıp halkını gördüğünü zanneder ama gördüğü halk değildir…",https://halktv.com.tr/makale/fakirligimizin-sorumlusu-28-milyon-secmen-degil-900187
Mehmet Tezkan,Çok kolay iftira atıyorlar,28 Kasım 2024 Perşembe 05:00,"İktidar mensuplarını izliyor musunuz? İktidarlarını korumak için, koltuklarını kaybetmemek için, konforlarını sürdürmek için çok rahat iftira atıyorlar… Siyasetçisi de aynı, bakanları da aynı, bürokratı da aynı, gazetecisi de aynı, müteahhitleri de aynı, her akşam ekrana kurulan akademisyenleri de aynı… İftirada sınır tanımıyorlar… Çok tuttu, çok takdir topladı ki; iktidar İstanbul Belediyesi’nin açtığı kreşlere göz dikti. Anayasa’ya göre okul öncesi eğitimi Milli Eğitim Bakanlığı verir kılıfına sarılarak paketlemek istiyorlar… Kim ne derse desin boş… Milli Eğitim Bakanı kreşleri neden kapatmak istediğini TV 100’den Fuat Uğur’a açıkladı… Demiş ki.. 'Kimi belediyelerin kreşlerinde, kreş adı altında yasa dışı olarak sadece okul öncesi eğitim verilmekle kalınmıyor, aynı zamanda çocuklara LGBT propagandası yapılmakta ve eşcinselliği özendirici etkinlikler düzenlenmektedir. Bu durum bizim kırmızı çizgimizdir ve kesinlikle izin verilemez. Gereği yapılacak.' Kreşleri kapatmak için kreşlere el koymak için attığı iftiraya bakar mısınız? İBB‘nin kreşlerinde LGBT propagandası mı yapılıyormuş! İBB’nin kreşlerinde minik kızlar lezbiyen, iki/üç/ dört yaşındaki çocuklar gay olmaya mı özendiriliyor? Hangi kreşte bu yönde etkinlik düzenlendi… Bakan biliyorsa açıklasın. Suç duyurusunda bulunsun… Hangi kreşte LGBT propagandası yapıldı. Çıkıp söylese ya… Söyleyemiyor, çünkü iftira et, çamur at izi kalır politikası izliyor… Diyorum ya iftirada sınır tanımıyorlar… Dezenformasyonla Mücadele Başkanlığı’na soruyorum … Bakan’ın bu sözleri halka yanıltıcı bilgiyi alenen yayma değil mi? TCK’nın 217/A maddesine girmiyor mu? Bakan’ın sözleri doğruysa hemen soruşturma başlatılsın. İki, üç, dört yaşındaki kızları lezbiyen, erkekleri gay yapmaya özendiren kişiler yargının önüne çıkartılsın… Bakan’ın sözleri doğru değilse kreşleri kötülemek, itibar suikastı amacını taşıyorsa bu yaptığı TCK’nın 214/1 kapsamına girmez mi? Halk arasında korku ve panik yaratmak… Milli Eğitim Bakanı’nın yaptığı tam da bu… Çocuğunu İBB’nin kreşine bırakan 20 bin aile arasında korku ve panik yaratmak… Bakan suç işliyor; suç… Bakan’ın iftira atmak kabiliyeti çok yüksek. Kreşleri hadi gel de kapat diyen İstanbul Belediye Başkanı’nı terör örgütleriyle işbirliği yapmakla suçlayıverdi… Dedim ya iftira da sınır tanımıyorlar… Bakan şöyle dedi; ‘birlikte hareket ettiği terör gruplarının dilinden esinlenmiş olacak ki hukuk devletinin kurallarına meydan okuyor.’ Milli Eğitim Bakanı İmamoğlu hangi terör gruplarıyla birlikte hareket ettiğini biliyorsa neden açıklamıyor, neden suç duyurusunda bulunmuyor, neden işbirliği yaptığı terör örgütünün adını vermiyor? Öyle işkembeden sallamakla olmuyor… İftiracı grubun akıl hocası, önderi, idolü kim biliyorsunuz… İftira atmakta rekor üzerine rekor kıran eski İçişleri Bakanı Soylu… Biliyorsunuz 2019 seçimlerinden önce İstanbul ve Ankara’yı CHP kazanırsa diye başladı mealen… Zabıtalar PKK’lı olacak dedi… Çocuklarımızı parka götüremeyeceğiz çünkü park görevlileri terörist olacak dedi… İSKİ’yi ele geçiren teröristler suyumuza zehir katacak dedi… Seçim kazanmak için halkı korku ve paniği sevk etmekten hakkında işlem yapılmadı. İncir çekirdeğini doldurmayan meseleler için resen soruşturma açan savcılar duymazdan geldi… İftira yine sınır tanımadı… Şimdi diyeceksiniz ki bunlar da bir şey mi? Montaj kasetle Kandil Kılıçdaroğlu’nu destekliyormuş gibi yayın yaparak, iftira atarak seçim kazandılar… Haklısınız…. Pusu kurmak gibi iftira atmak da yaşamımızın parçası oluyor…",https://halktv.com.tr/makale/cok-kolay-iftira-atiyorlar-892093
Mehmet Tezkan,‘Devlet biziz’ dönemini başlattılar!,21 Kasım 2024 Perşembe 05:00,"Siyaset dilinde ‘hükümet olmak kolaydır ama iktidar olmak zordur’ diye bir söz vardır. Bu sözün anlamı şu dur,;Meclis çoğunluğunu alsan da hükümeti kursan da müesses nizam yani kurulu düzen rahat ettirmez… Onların bariyerini aşmak zordur… Güçlü liderler, halktan büyük destek alan partiler bu zinciri kırar… İktidar olurlar… Türkiye bu evreleri çok gördü yaşadı… İktidar olamayan hükümetler tarafından da yönetildi güçlü iktidarlar tarafından da… Türkiye 2017 yılından sonra başka bir düzleme geçti. Tek adam yönetimiyle parti devleti düzeni kuruldu. Ne demek bu? Devlet görevlilerinin bürokratların, memurların AKP’ye hizmet etmeleri demek… Valilerin, kaymakamların, polis müdürlerinin, savcıların, hakimlerin, rektörlerin AKP’yi ve AKP’lileri kolladığı düzen demek… Devlet aygıtının bir partiye hizmet etmesi demek… Türkiye uzun süredir bu krizi yaşıyor… Bu alışık olmadığımız yönetim biçimi cumhurbaşkanı aynı zamanda parti genel başkanı olmasıyla meşrulaştırıldı. Devlet mekanizmasının çeşitli yerlerinde olanlar AKP’nin siyasal tercihi ile tarafsız duruşu arasında sıkışıp kaldı. Kahir ekseriyeti tercihini AKP’den yana kullandı. … Maalesef yargı da öyle. İktidarın sevmediği kişiler sudan sebeplerle, boş dosyalarla tutuklanıp hapse atıldı. Son örnek Nasuh Mahruki… Yanıltıcı bilgiyi alenen yayma ve yargı organlarını aşağılama suçundan tutuklandı… Böyle bir iddia ile bir insan hapse atılır mı? Delil mi karartacak, kaçacak mı? Yooo… Aç davayı, yargıla… Ama amaç bu değil. Amaç göz dağı, amaç korkutmak, amaç haddini bildirmek! Çünkü… İktidar farklı bir dönemin kapısını araladı. ‘Devlet biziz’ diyorlar. Bu anlayışı kabul ettirmek istiyorlar. Kendilerine karşı gelmeyi devlete karşı gelmekle eşdeğer görüyorlar. Dün Meclis’te yaşananları izlemişinizdir. Bürokrat İçişleri Bakanı’nın sivil polisler yardımıyla milletvekillerini yararak, bütçesini milletvekillerine onaylatmak için salona girişi görülmeye değerdi. Tarihi olaydır!... Bakan’ın biraz sonra bütçesine onay isteyeceği milletvekillerinin üzerine gitmesi salona zorla girmek istemesi tuhaf değil mi? Tuhaf ama ‘devlet biziz’ felsefesi ve duygusuyla hareket edersen durum başka oliyor!.. Kendi partisinden olmayan muhalif milletvekillerine devlet düşmanı gözüyle bakıyor. ‘Devlet biziz’ düzeninin tanımını Devlet Bahçeli yaptı… Sınırını çizdi… ‘Cumhur İttifakı Türkiye Cumhuriyetidir’ dedi. Yani devletin asıl sahibi biz değiliz devletin ta kendisiyiz demek istedi… Sorum şu; bundan söyle Cumhur İttifakı’nda olmayanlar Türkiye Cumhuriyeti vatandaşı sayılmayacak mı? Düşman mı ilan edilecek? AKP/MHP/Hüda Par ortaklığı Türkiye Cumhuriyetiyse biz neredeyiz?",https://halktv.com.tr/makale/devlet-biziz-donemini-baslattilar-890018
Mehmet Tezkan,Erdoğan İmamoğlu’nu tehlikeli görüyor. Çünkü…,15 Kasım 2024 Cuma 05:00,"Erdoğan 15 Temmuz darbe girişiminin finansörü ilan ettiği BAE emirinin altına turkuaz halı sererek Saray’ında ağırladı… Erdoğan katil dediği Suudi Arabistan Veliaht Prensi’ne kardeşim diye sarıldı. Erdoğan darbeci dediği Sisi’yle barışmak için ayağına gitti. Erdoğan katliam yapmakla suçladığı Esad ile bir araya gelmenin yolunu arıyor. Daha geçen gün umudunu yitirmediğini söyledi… Ama aynı Erdoğan 5,5 yıldır İstanbul’u yöneten İmamoğlu’na randevu vermiyor. İstanbul’a geliyor ama 16 milyonluk şehrin başkanı ile görüşmüyor… İmamoğlu Belediyeler Birliği Başkanı seçildi, kutlamadı. Beştepe’ye davet etmedi… Neden? İmamoğlu’nu kendisi için tehlikeli buluyor, İmamoğlu’nu seçimde yenemeyeceğini biliyor, korkuyor!.. Bir başka nedeni daha var; psikolojik faktör… Erdoğan’la İmamoğlu’nun siyaset biçimi birçok noktada benziyor. Şöyle ki.. Erdoğan sözünü esirgemeyen biri… İmamoğlu da öyle… Erdoğan kendine karşı politik hamle yapıldığında dik durmasını bilen bir siyasetçi. (27 Nisan muhtırası) İmamoğlu da öyle… İmamoğlu yargı tacizi dediği soruşturma için dün vız gelir tırıs gider dedi. Dik durdu. Sözünü sakınmadı… Erdoğan, İmamoğlu’nun yerinde olsaydı aynı tepkiyi gösterirdi. Benzer dille yanıt verirdi. 90’lı yılların ikinci yarısında belediye başkanıyken yaptı da… Ankara’ya pabuç bırakmadı… İmamoğlu da Ankara’ya pabuç bırakmıyor… Bu sebeple Erdoğan İmamoğlu’ndan haz etmiyor. Yarışa girmek istemiyor. İmamoğlu’nu saf dışı etmek için her şeyi yapıyor. Yüzlerce müfettiş İBB’yi didik didik etti, bir şey bulamadı. Bulsalar çoktan kellesini almışlardı. Baktılar olmuyor ‘ahmak’ diye uyduruk bir davayla siyaset yasağı koymaya kalktılar. Vicdanlara sığmadığı için istinaf mahkemesi onaylayamıyor!... Bu da yetmedi, Esenyurt üzerinden Saraçhane’ye ulaşmaya çalıştılar Esenyurt’ta çukura gömüldüler… Son hamle itibarsızlaştırma operasyonu… Anlaşılan o ki; İçişleri Bakanlığı soruşturma açarsa siyasi bulunur diye Cumhuriyet Başsavcılığını devreye soktular… Savcının 29 Ekim cumhuriyet konserinde fazla para harcadınız diye resen soruşturma açtığı nerede görülmüş? Var mı örneği? Normali şudur: Müfettişler konuyu inceler, rapor hazırlar, yolsuzluk usulsüzlük gibi ciddi kanıtlar varsa suç duyurusunda bulunur. Bundan sonra savcılar devreye girer… Burada tam tersi oldu. Başsavcılık devreye girdi, müfettiş istedi!... Bir süre sonra İmamoğlu savcılığa ifade vermeye çağrılırsa kameralar şakır şakır çalışırsa, suçlu muamelesi yapılırsa şaşırmam… Çünkü amaç itibar suikastı. Tutar mı? Çok zor… İmamoğlu’nu anladık da peki ya Ankara… Mansur Yavaş da güçlü karakter olduğunu kanıtladı. Bu sebeple o da hedef tahtasında… Siyasette gergin günler bizi bekliyor. Hele şu dünkü Erdoğan/Bahçeli görüşmesinin kokusu çıksın; bakalım daha neler göreceğiz...",https://halktv.com.tr/makale/erdogan-imamoglunu-tehlikeli-goruyor-cunku-888407
Mehmet Tezkan,Şimdilik direkten döndük!,14 Kasım 2024 Perşembe 05:00,"Mehmet Tezkan AKP/MHP ortaklığı yeni bir suç türü yaratma peşindeydi. Hazırladıkları yasa maddesi muhalif sesleri susturmak, gazetecileri sindirme, ekrana çıkan akademisyenleri korkutmaya yönelikti. İşin işine sivil toplum kuruluşları da girmişti, belli bir olaya tepki gösteren sıradan vatandaşlar da… Nasıl mı? Etki ajanlığı diye nitelendirilen yasa o şöyleydi: Devletin güvenliği veya iç veya dış siyasal yararları aleyhine yabancı bir devlet veya organizasyonun stratejik çıkarları veya talimatı doğrultusunda; Türk vatandaşları veya kurum ve kuruluşları ya da Türkiye’de bulunan yabancılar hakkında araştırma yapan ya da yaptıranlara üç yıldan yedi yıla kadar hapis cezası verilir. Yasada suçun net biçimde yazılı olması gerekir. Hukuk bunu emreder. Bu yasa ise tam tersi kimse bir şey anlamasın suçu iktidar tayin etsin diyordu. Allah aşkınıza devletin iç ve dış siyasal yararları ne demek? Gayya kuyusu demek… Hayat pahalılığını eleştirmek bile suç olabilir demek… İktidarın çıkarına olmayan işine gelmeyen her şey suç demek… Dilimiz döndüğünce anlatmaya çalıştık… Muhalefet resmen kendini paraladı. CHP lideri kırmızı alarm ilan etti. Yasa gazetecileri, yazar çizerleri, sivil toplum kuruluşlarını, fikrini söylemekten çekinmeyen akademisyenleri doğrudan ilgilendiriyor gibi görünse de sonuçta geniş halk kitleleri mağdur olacaktı… Onların sesi, onların talebi eskisi gibi rahat dillendirilmeyecekti. Onların protestosu, onların hak arayışı görmezden gelinecekti… Yasanın nihai amacı buydu zaten… Herkes korksun kimse konuşmasın…. Dün güzel bir gelişme oldu AKP noterlik yasasına sıkıştırılan bu maddeyi geri çekti. Belki Avrupa ile aramız açılır diye, belki batıdan iyice koparız diye, belki sert muhalefet nedeniyle…. Belki de kendileri de kantarın topuzu kaçtığını gördükleri için. Bilemem… Ama dün önemli bir gelişme daha oldu. AKP Grup Başkanı Güler muhalefetle bir araya geleceklerini. Muhalefetin itiraz ve önerilerini alacaklarını açıkladı… Bu sebeple başlıkta şimdilik direkten döndük dedim…",https://halktv.com.tr/makale/simdilik-direkten-donduk-888129
Mehmet Tezkan,Erdoğan İmamoğlu’nu Cumhurbaşkanı yapacak,01 Kasım 2024 Cuma 05:00,"En baba siyasetçiden, satır aralarından şaşırtıcı yorumlar yapan ve dediği çıkan siyaset bilimcilere, siyaset kulislerine kulağı delik olan gazetecilere, iktidar milletvekillerine hatta bakanlara kadar olan biteni izah edecek tek kişi yok… MHP liderinin PKK elebaşısı Öcalan’ı Meclis’e davet etmesinden, terörist yaftalamasıyla Esenyurt Belediye Başkanı’nın hapse atılmasına nasıl, neden, niçin savrulduğumuz açıklamaya muhtaç!.. Herkes şaşkın… Herkes ne olup bittiğini anlamaya çalışıyor. Herkes Erdoğan’ın kafasındaki büyük planı çözmeye çalışıyor… Büyük plan olmayabilir. Bahçeli’nin ‘Öcalan’ın tecridi kaldırılsın gelsin Meclis’e PKK’yi lağvettiğini açıklasın’ çıkışından sonra AKP/MHP camiası kaynıyor. İttifakın tabanı eriyor. Erdoğan, Bahçeli’nin onaylamadığı hamlesini dengelemek için bu operasyonu yaptırmış olabilir… AKP şapkasıyla AKP Meclis grubuna hitap ettiği, ‘Kürt kardeşlerime elimi uzatıyorum’ dediği saatlerde Esenyurt Belediye Başkanı’nın tutuklanacağı çoktan ilan edilmişti… Kayyım atanacağı bile belliydi. Hatta kayyımın kim olacağı da! Belki de mesele sadece seçmen desteğin yitirmek değildir. Mesele çok farklıdır… Ne o diyeceksiniz? Mesela Öcalan iktidarın isteklerine ayak sürtmüş olabilir. Suriye’ye gidip yerleşmek için sınır ötesi taleplerde bulunmuş olabilir. Mesela basına yansıdığı gibi Öcalan garantör devlet istemiştir. Ankara doğal olarak bu talebe çok sinirlenmiştir. Mesela DEM partisinin açıklamaları Erdoğan’ın ipler koparmasına neden olmuştur Ama daha güçlü bir iddia daha var. Deniliyor ki, 1 Ekim’de Bahçeli’nin DEM sıralarına gidip el sıkmasıyla başlayan süreç tamamen tezgah. Tamamen kurgu. CHP’nin üzerine oynamanın, terörle irtibatlı CHP’li belediye başkanı varmış gibi göstererek İmamoğlu’nun üzerine gitmenin ön hazırlığı. Bahçeli; ‘Kürt Türk’ün düşmanıysa Kürt değildir’ dedi. ‘Türk Kürdün düşmanıysa Türk değildir’ dedi. Erdoğan Bahçeli’nin sadece elini değil vücudunu taşın altına koyduğunu söylemekle kalmadı; ‘Türk/ Kürt kardeştir, kimse bozamaz’ dedi. ‘Elimi uzatıyorum’ dedi… Ama bunlar olurken 40 yıldır akademisyen olarak görev yapan profesör ünvanlı Belediye Başkanı eften püften, uyduruk gerekçelerle tutuklandı… Erdoğan’ın amacı belli. Sert otokratik rejimi tahkim etmek, meşrulaştırmak. Ve aynı zamanda İmamoğlu’nun elini kolun kırmak… Olabilir mi? Yargı marifetiyle olabilir ama meşru olmaz. Halk destek vermez. Bana göre ters teper. Halk/seçmen görüntüde he he der ama mazlumun yanında dimdik durur. 2002’de yasaklı Erdoğan’ın yanında durduğu gibi… İmamoğlu’nun Esenyurt meydanındaki konuşmasını dikkatle izledim. Elini havaya kaldırarak ‘bu bileği bükemeyeceksiniz’ dedi. Kendisinden sonra kürsüye çıkan Özgür Özel, ‘bükemediğin bileği’ diyerek İmamoğlu’na gönderme yaptı… 45 yıldır siyaseti izleyen bir kişi olarak yorumum şu… Erdoğan İmamoğlu’nun önünü kesmeye çalıştıkça İmamoğlu Cumhurbaşkanlığı makamına bir adım daha yaklaşıyor. Bu süreç böyle giderse Erdoğan İmamoğlu’nu Cumhurbaşkanı yapacak.",https://halktv.com.tr/makale/erdogan-imamoglunu-cumhurbaskani-yapacak-884369
Mehmet Tezkan,Duydunuz mu AKP yeniden birinci parti olmuş!,12 Kasım 2024 Salı 05:00,"Algı operasyonuyla halkın kafasına karıştırmak için düğmeye basıldı. Temel atıldı şimdi sıra anketlerle üst katları inşa etmeye geldi. Memleket ekmek parası derdine düştüğü günlerde bitirmekle, belini kırmakla övündükleri PKK terörünü sanal olarak hortlattılar…. Büyük bir tehlike varmış gibi ülkenin bir numaralı sorunuymuş gibi, beka meselesiymiş gibi pazarladılar… Başrolü MHP Genel Başkanı Bahçeli üslendi. İner tutar hali olmayan senaryoyla korku ikliminin tohumlarını attı. Polis devleti yeniden devreye sokuldu…. Bekçilere bile arama yetkisi vermek istemelerinin sebebi bu… Amaç ne diye sorarsanız? Ekmeğin yerine terör korkusu koymak… Aç biilaç uykuya yatana beka meselemiz var haline şükret demek… Fakir halkın her geçen gün daha da fakirleştiğinin konuşulmamasını sağlamak… Eğitimden sağlığa, güvenlikten çevre katliamına kadar büyük skandalların üzerini örtmek… Yeri gelmişken sormak isterim. Savunma sanayimizin kalbini basan iki terörist Ankara’ya kadar nasıl gelmiş? Ankara’ya silahlarıyla el bombalarıyla mı gelmişler? Nerede kalmışlar? Kaç gün kalmışlar? Üstünü örttüler. Bu terör eylemi yaşanmamış gibi davranıyorlar. Çünkü hem istihbarat hem güvenlik zaafının ortaya çıkmamasını istiyorlar. Türkiye’nin kötü yönetildiğinin tartışılmamasını hedefliyorlar… Ama buna rağmen ankete göre AKP yeniden yüzde 31,9 ile birinci parti olmuş… CHP yüzde 38’den yüzde 29,6 ‘ye düşmüş. Yüzde 29,6 ile yüzde 31,9 enteresan sonuç… İnce elenip sık dokunulduğu algısı için önemli rakamlar!.. CHP oy kaybedebilir anladım da AKP’nin oyu nasıl yükseldi burayı anlamadım… Mesela; Merkez Bankası yıl sonu enflasyon tahminini yüzde 38’den 44’e çıkardığı için mi AKP’ye teveccüh arttı? Mesela; Bahçeli, Öcalan’ı Meclis’e davet ettiği, Erdoğan’ın da isteksiz de olsa destek verdiği için olabilir mi? Mesela; domatesi 80, sivri biberi 90, kıymayı 550 liraya aldığımız için insanlara hayat ucuz geliyor mudur? Mesela; asgari ücretli enflasyonun baş sorumlusu gösterildiği için mi kendini önemli görüyor? Bu sebeple mi AKP’yi destekliyor olabilir mi? Ankete göre halk hayatından o kadar memnunmuş ki yüzde 50’si erken seçim istemiyormuş. İstanbul Belediye Başkanı İmamoğlu da oy kaybetmiş. Ahmet Özer’in görevden alınmasından sonra Esenyurt meydanında miting yapılmasını halkın yüzde 56,7’si yanlış bulmuş… 56 değil, 57 de değil, yüzde 56,7’si… Ne titiz çalışma!.. Halka mitingi soran anket şirketi Esenyurt’a gidip seçilmiş belediye başkanının görevden alınarak yerine kayyım atanmasını doğru buluyor musunuz diye sormamış… Bu soruyu unutmuş… Aslında tehlikeli sulara girmemiş! Ama en büyük müjde şuymuş… Erdoğan iktidarının 22’inci yılında sınır güvenliğini sağlama sözü vermiş. Ne diyeyim… Yatıp kalkıp dua edelim!..",https://halktv.com.tr/makale/duydunuz-mu-akp-yeniden-birinci-parti-olmus-887542
Mehmet Tezkan,Asgari ücreti 30 bine çıkaralım bakalım enflasyon artacak mı?,06 Aralık 2024 Cuma 05:00,"Ekranlarda iki grup tartışıyor. Kimi asgari ücrete yüzde 25 zam verilmesini istiyor kimi daha bonkör davranıp yüzde 50 uygun diyor… Kimileri bunun enflasyonla mücadeleye sekte vuracağını, enflasyonu azdıracağını söylüyor…. Tam tersini iddia edenler de var.. Onlar asgari ücret enflasyonu attırmaz tezini savunuyor… Deneyelim mi? Asgari ücrete, işçi memur emeklisine, memurlara okkalı zam verelim bakalım enflasyon artacak mı? Deneyerek görürüz…Bu yüzden enflasyon yüzde 80’lere yüzde 100’lere çıkarsa da fark etmez… Erdoğan’a göre enflasyon konusunda efsunluyuz zaten… Erdoğan 2021 yılının sonbaharında faizi paldır güldür indirdi enflasyon yüzde 80’lere fırladı. Hepimiz kobay olduk. Saray sosyetesinin mantık dışı fantezisine kurban gittik. Saray faiz üzerinde deney yaptı ya şimdide çalışanlar üzerinde deney yapsın. İşçiye/memura/emekliye/emekçiye zam verilirse enflasyon iner mi çıkar mı yaşayarak öğreniriz… Faizi düşürerek enflasyonun düşmediğini öğrendik… Bir de bunu deneyelim. Enflasyon iddia edildiği gibi azmazsa insanların cebi üç kuruş para görür, evine et, süt, yumurta götürür. Çocuğuna meyve alır… Enflasyon bu yüzden yüzde 80’lere çıkarsa alışmadığımız şey değil… Paniklemeyiz… Erdoğan’ın kaprisi nedeniyle zaten yıllarca yüksek enflasyonla yaşıyoruz 12 aylık ortalama enflasyon yüzde 60… Gıda enflasyonu yüzde 80… Mehmet Şimşek öyle yapıyor böyle yapıyor enflasyonu indiremiyor. Hayat pahalılığı durmuyor. Nasıl dursun ki; iktidar kendi namına düşen tüm mal, hizmetlere, harç ve pullara yüzde 44 zam yaptı… Esnafta ufak ufak fiyatları artırarak yüzde 44’lük zam hedefine ulaşacak.. Önerim fantezi değil… Bütün dünya faiz artırarak enflasyonla başa çıkmaya çalışırken biz tam tersini yaptık… Doğrusunun bu olduğunu iddia ettik… Sonuç ortada onlarda yıllık enflasyon yüzde iki, yüzde iki buçuk, yüzde üç seviyesindeyken bizde yüzde 50’lerde.. Ukrayna ile savaşan Rusya’da bile yıllık enflasyon yüzde 8,5… Putin önceki gün yatırımcılarla bir araya geldi. Bir Türk gazetecisinin ‘Türkiye'deki enflasyonun yüzde 80 seviyesinden 50'lere düştüğünü ifade etmesi üzerine Putin, ""%50’ye mi indi? Harika! Daha önce yüzde 80’lerdeydi, tebrik etmek lazım Türk ekonomi kurmaylarını…” Dalga geçmiş yani.. Saray faizi indirerek milyonları yoksul etti…. Enflasyon tavan yaptı. Şimdi de parayı emekliye, çalışana versin enflasyon artar mı yerinde sayar mı görelim…. 2021 yılında fakirleşenlerin yüzü biraz olsun gülsün… Ama enflasyon yeniden yüzde 80’e çıkar! Çıkarsa çıksın…. Türk gazeteci Moskova’dan enflasyon yüzde 80’den yüzde 50’ye indi diye övünmüş… Putin de gülmüş tabii… Ne hale geldik…Of, of…",https://halktv.com.tr/makale/asgari-ucreti-30-bine-cikaralim-bakalim-enflasyon-artacak-mi-894436
Mehmet Tezkan,Bir buçuk milyon vatansız Suriyeli çocuk var?,10 Aralık 2024 Salı 05:00,"Esad gitti, diktatör devrildi hadi artık herkes evli evine köylü köyüne diyorlar ama… Bu iş o kadar kolay değil… Mesele çok ama çok derin. 13 yıldır bu topraklarda yaşıyorlar. Kimi iş buldu çalıştı, kazandı, kimi küçük çaplı işyeri kurdu, kimi lokanta açtı, kimi ticarete soyundu, kimi yatırım yaptı iş insanı oldu. Bu insanların ülkelerine dönmeleri kolay değil… Düzenini kuramayanlar, dikiş tutturamayanlar dönecektir… Özellikle Şam’dan, Lazkiye’den kaçıp gelenler. Çünkü oraları yıkıma uğramadı. Binalar ayakta. Hayatın normal akışı sekteye uğramadı… Şimdi denilecek ki; Halep’te diğer kentlerde çok uzun sürmez toparlanır. İnsanın vatanı gibisi yoktur. Gurbette yaşamak zordur. Doğru… Doğru ama ya vatansız olanlar onlar ne olacak? Devletin resmi kayıtlarına göre; 0/4 yaş grubu arasında 425 bin bebek var… Türkiye’de doğan ama vatandaş sayılmayan. Geçici kimlik numarası verilen… Arap oldukları kesin de hangi ülkenin vatandaşı oldukları şimdilik belli değil… Onlar daha hayatın farkında olmadıkları için anne/babaları geldikleri topraklara götürürlerse sorun olmaz… 5/9 yaş arasında 528 bin çocuk var… Okul çağında. Bu topraklarda doğmuşlar bu topraklarda büyümüşler, bu topraklarda okula başlamışlar… Sekiz yaşında, dokuz yaşındalar ama Suriye neresi bilmiyor. Memleket olarak Kilis’i bellemişler, Antalya’yı bellemişler, Fatih’i bellemişler… 10/14 yaş aralığında 357 bin çocuk geçici koruma statüsü altında… Büyük ihtimalle birçoğu bu topraklarda doğmuştur… Onlar da vatan olarak bu toprakları biliyor. Suriye’yi tanımıyor. Şam, Hama, Humus, Halep onlar için bir anlam ifade etmiyor… Gelelim en zor yaş grubuna… 15/18 yaş aralığında 238 bin genç var. En küçüğü üç yaşında en büyüğü beş yaşında Türkiye’ye gelmiş… Gençliklerini Türkiye’de yaşıyorlar. Hayatı, dünyayı Türkiye üzerinden tanımışlar. Suriye onlar için yıkık dökük bir ülke. Türkiye cennet… O gençler dönmek ister mi? O gençlerin psikolojisini anlamaya çalışalım. Esad’ın devrilmesine üzülmüşler midir sevinmişler midir? Gençliklerini İstanbul’da mı yaşamak isterler yoksa Suriye’nin herhangi bir ilinde, ilçesinde, köyünde mi? Yabana atmamamız psikolojilerini iyi anlamamız, tercihleri nedeniyle kınamamamız gereken bir yaş grubu daha var… 19/24 arasındaki genç sayısı 324 bin… Büyük çoğunluğu kaçıp geldiği evini, mahallesini, köyünü biliyor, hatırlıyor. Birçoğunun çocukluk anıları var. Hala hafızalarında… Ama 10 yıldır, 13 yıldır buradalar. 8 yaşında çocuk gelmiş 20 yaşında delikanlı olmuş… 10 yaşında gelmiş 24 yaşında işi gücü olan genç olmuş. Üstelik evlenmiş. Üstelik bebeği olmuş… Döner mi? Bu iş o kadar kolay değil demem bundan… Milli Eğitim Bakanı cevap vermez ama yine de sorayım. 5/18 yaş aralığında 1 milyon 123 bin Suriyeli genç var. Kaçı ilkokulda kaçı orta öğretimde. Kaçı Türk okullarına gidiyor kaçı için özel Arapça ders veren dershaneler açıldı? Meselenin can damarı burası. Hadi gidin demekle kimse kolay kolay gitmez/gidemez… Çocuklar, gençler direnir…",https://halktv.com.tr/makale/bir-bucuk-milyon-vatansiz-suriyeli-cocuk-var-895619
Mehmet Tezkan,MHP Kürt siyaseti ile kol kola girer mi?,11 Ekim 2024 Cuma 05:00,"Açıkça söyleyeyim, DEM partisi desem kimse bir şey anlamayacak. Hafızalarda HDP var, Selahattin Demirtaş var, ama DEM yok. Daha zihinleri yerleşmedi. Bu sebeple Kürt siyaseti demek zorunda kaldım… Daha net anlaşılsın diye. Aslında başlık: MHP, DEM ile kol kola girer mi olmalıydı? Girer mi? Merak edilen birinci soru bu, ikincisi ise yeniden açılım sürecinin olup olmayacağı… Birincisinden başlayalım. MHP Hüda Par ile kol kola girdiğine göre… Bahçeli Hüda Par Genel Başkanı Yazıcıoğlu’nun elini havaya kaldırıp poz verdiğine göre… DEM eş başkanları ile neden aynı pozu vermesin ki… Hüda Par’ın parti programında eyalet sistemini, özerklik, federasyon gibi yönetim modellerini tartışmalıyız diyor. Üçünden birinin olmasının istiyor; eyalet, federasyon, özerklik… DEM partisi bile bu kadar cesaretli değil. Çünkü bunları telaffuz etseler partilerinin kapatılacağını, kendilerinin hapsi boylayacağını biliyorlar. Yazıcıoğlu’nun söylemi PKK’nin söyleminin İslam’la kamufle edilmiş hali… Zaten Genel Başkanları PKK’ye terör örgütü diyemeyiz demedi mi? Dedi… MHP Genel Başkanı Bahçeli bunu söyleyen kişiyle aynı kürsüye çıkıp elini havaya kaldırmadı mı? Kaldırdı… İkisi de Cumhur İttifakı’nın içinde mi? Evet… MHP de Hüda Par da iktidarın ortağı mı? Evet… O halde Bahçeli DEM eş başkanlarının da elini kaldırır. Kol kola da girer… Erdoğan istediği için girer... İktidarda kalmak için girer… Bu Türkiye için iyi mi olur; bence şahane olur. Ama altında başka hesaplar, hinlikler cinlikler yoksa!.. Gelelim ikinci soruya… Yeniden açılım olur mu? Dünde değindim eskisi gibi olmaz. Herakleitos 2500 yıl önce söylemiş. Aynı ırmağa girenlerin üzerinden başka sular akar demiş… AKP aynı ırmağa girmeğe niyetli ama mevsim değişti, sular başka!... MHP faktörü var, Karadeniz oyları var, iç Anadolu’nun tepkisi var, bir yığın faktör var. Erdoğan bunları hesap ediyordur. Açılım olacaktır ama Rüya kızımızın dediği gibi siyasette ılımlı iklimin sürdürülmesi boyutunda kalacaktır… Ne bir adım ötesi ne bir adım gerisi… Şimdi deniliyor ki DEM buna evet der mi? Bu oyuna gelip iktidarın isteklerine evet der mi? Elleri mahkum… Neden mi? Hapiste olan o kadar çok arkadaşları var ki… Eski vekillerden tut, eski belediye başkanlarına, il ilçe başkanlarına kadar liste o kadar uzun ki… İktidar tahliye sözü verirse DEM hapiste çürüyenlerden gelen baskıya dayanamaz. Açılımın olacaksa açılım dedikleri bununla sınırlı kalacak… İddialıyım görürsünüz…",https://halktv.com.tr/makale/mhp-kurt-siyaseti-ile-kol-kola-girer-mi-878038
Mehmet Tezkan,İktidar bilincini kaybetti ne yaptığını bilmiyor!,26 Kasım 2024 Salı 05:00,"İktidarı 31 Mart seçimi fena çarptı galiba. Sekiz aydır kendilerine gelemiyorlar. Rüzgarı kendi lehlerine çevirmek için sağa sola bilinçsizce saldırıyorlar, olur olmaz kararlar alıyorlar, gerginlik üzerinden, korku üzerinden sonuç almaya çalışıyorlar. Ama her seferinde çuvallıyorlar… Çünkü halk amiyane tabirle artık yemiyor! Her gün bir bomba patlatmaya çalışıyorlar. Hangisini sayayım. Teğmenleri mi; kayyum atamalarını mı, 12 yıl önce yapılan cenaze törenine katılmanın suç sayılmasını mı liste uzun hangisini ele alayım… Sonuncusunu konuşalım mı? Çünkü bu tam bir fiyasko, tam bir rezalet… Çevre ve Şehircilik Bakanlığı Belediyelere yazı yazmış; Kreşleri kapatın. Evet, evet Murat Kurum’un yönettiği bakanlığın talimatı… Yasaya ve Anayasa’ya aykırıymış… Palavra… Palavra olduğu için Milli Eğitim Bakanı Tekin devreye girdi. Dediği aynen şöyle: “Belediyelere gönderdiğimiz yazı kreşlerle alakalı değildir, kreşle alakalı olamaz. Kreşler bizim bakanlığımızın yetki ve sorumluluğumuzun alanı dışındadır. Bizim herhangi bir belediyeye kreşi kapatın, ya da şu kritere göre açın gibi bir şey söyleme durumumuz yoktur. Toplumu manipüle etmek için söylüyorlar, yalan söylüyorlar.” Bakan bey İstanbul Belediyesini kastederek ‘ya okuduklarını anlamamışlar ve da işlerine gelmediği için yalan söylemeyi siyasi rantları için uygun bulmuşlar’ diyerek çamur da atmış… Milli Eğitim Bakanı okul öncesi eğitimi kastettiğinin altını çizmiş. Metinlere dikkatle baktım okuduğunu anlamayan Çevre ve Şehircilik Bakanlığı… Yazısı kabak gibi ortada. Resmi yazısı şöyle başlıyor; “Sahada yapılan incelemelerde belediyelere bağlı kreş adı altında açılan yerler olduğunun tespit edildiği...5580 sayılı Kanuna aykırı faaliyetlerin engellenmesi için belediyelerin izinsiz eğitim öğretim faaliyetleri konusunda uyarılması ve yeni yerlerin açılmasının önüne geçilmesi ile mevcut yerler hakkında mezkûr hükümlere göre hareket edilmesi hususunda; bilgilerini ve gereğini önemle arz ederim."" Çevre Bakanlığı açıkça kreşleri kapatın diyor… Kapatmazsanız ben kapatırım diyor… Kreşleri bariyerlerle çevreleyip çevik kuvvet yardımıyla yasak diye çocukları içere sokmayabilirler mi? Kayyum atadıkları belediyelere yaptıkları gibi… Dün akşam kadınları Taksim bölgesine sokmadıkları gibi… Valla yapabilirler. İktidar bilinç kaybı yaşıyor. Bakanlar Saray’ın gözünde muteber olmak için gözünü karattı… Her şey beklenir… Milli Eğitim Bakanı baktı ki tepki büyük yok valla kreş demedik diye suçlu olmaktan sıyrılmaya çalıştı… Suç dedim çünkü bu ülkede kreşleri kapatmak suç… Bebelere karşı suç, çocuklara karşı suç, annelere karşı suç, babalara karşı suç, insanlığa karşı suç… Kapatanda suçludur… Yasa önünde olmasa bile vicdanlarda suçludur. Vicdanlarda mahkumdur… Anlayana en büyük ceza budur… Mesele dallanıp budaklanıp sarpa sarınca Saray devreye girdi. Orta yolu bulmaya çalıştı. Efendim; İddialara konu resmi yazıda, belediyeler tarafından açılan kreş, gündüz bakımevi ve çocuk kulüplerinin kapatılması değil, kuruluş amacı ve yönetmeliğine uygun faaliyetlerde bulunması gerektiği vurgulanmaktaymış!... Çevir kazı yanmasın politikası… Murat Kurum aklınca İmamoğlu’nu kıskaca alarak Saray’dan aferin almak için hamle yaptı ama eline yüzüne bulaştırdı… Kreşler kapatılırsa kim zarar görecek… İstanbul’da şu anda kreşten yararlanan 20 bin aile… Yenileri yapılmayacağı için belki 40 bin, 50 bin aile… Çocuklar, anneler mağdur olacak… Sırf CHP’li belediyeyi daha doğrusu güçlü rakip tehlikeli rakip gördükleri İmamoğlu’nu kündeye getirmek için bilinçsizce, şuursuzca hamleler yapıyorlar. Hesap kitap yapmadan saldırıyorlar… İktidarda kalmak için her yolu deniyorlar. Yarın öbür gün Kent lokantalarını da kapatmaya çalışırlarsa şaşırmam. Çünkü çocuklara kadar, bebelere kadar uzandıklarına göre… İktidar bilincini kaybetti ne yaptığını bilmiyor demekte haksız mıyım?",https://halktv.com.tr/makale/iktidar-bilincini-kaybetti-ne-yaptigini-bilmiyor-891444
Mehmet Tezkan,Savaşa mı giriyoruz?,20 Aralık 2024 Cuma 05:00,"Cumhurbaşkanı Erdoğan’ın önceki gün söylediklerini duyunca içim ürperdi. Ruhum daraldı. Saklamanın gizlemenin alemi yok çok korktum… Dün Sabah Halk TV yayının da dilim döndüğünce anlattım. Erdoğan’ın sözleri Suriye’ye gireceğimizi duyuruyor gibiydi. Milleti mecbur olduğumuza ikna etmeye çalışıyordu sanki… Gelin önce söylediklerine bakalım… Erdoğan dedi ki; ‘Millet olarak ufkumuzu 782 bin kilometrekareyle sınırlandıramayız. İnsan nasıl kaderinden kaçarak kurtulamazsa Türkiye ve Türk Milleti de mukadderatından kaçamaz, saklanamaz. Tarihin millet olarak bize yüklediği misyonu görmek, kabul etmek ve buna göre davranmak mecburiyetindeyiz.’ Şimdi dilimiz döndüğümce tahlil etmeye çalışalım… ‘Millet olarak ufkumuzu 782 bin kilometre kareyle sınırlandıramayız’ ne demek? Çevre ülkelerden de ülkemize toprak katacağız mı demek? Bınırlarımızı genişleteceğiz mı demek? Suriye’ye sarkacağız mı demek? Sözleri bu anlama geliyorsa sormadan edemeyeceğim; hiçbir ülkenin bir karış toprağında gözümüz yok politikasından vaz mı geçtik?.. Peki bunu niye yapacakmışız? Tarihi zorunlulukmuş! ‘İnsan nasıl kaderinden kaçarak kurtulamazsa Türkiye ve Türk Milleti de mukadderatından kaçamaz, saklanamaz. Tarihin millet olarak bize yüklediği misyonu görmek, kabul etmek ve buna göre davranmak mecburiyetindeyiz.’ Erdoğan’a göre tarih böyle bir misyon yüklemiş!... Halep’i, Hama’yı, Humus’u, Şam’ı alarak Yeni Osmanlı’yı yeniden inşa edeceğiz herhalde! Erdoğan’ın kabul etmek ve buna göre davranmak mecburiyetindeyiz dediği bu mu? Ordumuzu Suriye’ye yollayacak mıyız? Mukadderattan kaçamayacağımız gerçek bu mu? Yeni Osmanlı projesi uzun süredir bu iktidarın bilinç altında var… Davutoğlu bir iki kere dillendirdi o kadar. Erdoğan şimdi tam fırsat diyor. İnsanlar kaderinden kaçarak kurtulamazsa Türkiye’de tarihin yüklediği misyondan kaçamazmış Yani savaşacağız… Karşımızda düzenli ordu olmadığı için bunun adı savaş değil… O zaman ne? Silahlar patlamayacak mı? ABD’nin yeni Başkanı Trump’ın önceki gün verdiği gaz boş yere değilmiş. Suriye’nin anahtarının Erdoğan’a verdik demesinin bir anlamı varmış. Türk ordusu çok güçlü bu işi bitirir dedi… Belli ki Erdoğan’ da ‘tarihin bize yüklediği misyonu görmek, ona göre davranmak mecburiyetindeyiz’ derken ABD’nin kendine biçtiği rolü kabul etti… Yavaş yavaş… Tarihi sorumluluk… Atalarımızın topraklarını ger alıyoruz… 100 yıllık parantezi kapatmalıyız diye halkı hazırlayacaklar… Soru bir; yıkık dökük Suriye’ye girersek bu bize ne sağlayacak. Milyar dolarlık külfetin, belki de yüzlerce şehidimizin dışında… Soru: iki: diyelim ki Suriye’de düzeni sağladık. Suriye’nin Türkiye’nin parçası olmasına izin verirler mi? Trump’ın aslansının kaplansınız sözleriyle Erdoğan’ın mecburuz açıklamasını birleştirince ortaya şu sonuç çıkıyor; Suriye’yi terör gruplarından temizleme ihalesini Türkiye’ye vermişler…. Erdoğan da seve seve kabul etmiş…. Terörizmle mücadele için oradayız, Suriye’nin istikrarını sağlayacağı, masaya çok güçlü oturacağız gibi çeşitli kılıflarla operasyonu pazarlayacaklardır. Ama kabul etmeseler de bu adı konulmamış savaştır… Orduyu yollarsan savaşa girmişin demektir… Karşında kimin olduğunun artık önemi yoktur!...",https://halktv.com.tr/makale/savasa-mi-giriyoruz-898530
Mehmet Tezkan,Saray yine faizle oynayacak. İşçiyi emekliyi Allah kurtarsın,30 Aralık 2024 Pazartesi 05:00,"Erdoğan partisinin Bursa kongresinde o kadar önemli mesaj verdi ki yerimden zıpladım… Ekonomi camiası da yerinden zıplar zannettim… Maliye ve Hazine Bakanı Şimşek görevden affını ister diye düşündüm… (biliyorsunuz istifa yasak) Kimsenin çıtı çıkmadı. Herkes duymamış numarasına yattı. Oysa Erdoğan Mehmet Şimşek’in izlediği politikaya 2025 itibarıyla son verileceğini ima etti… Aslında açık açık söyledi…Peki ne dedi? Dedi ki; Faizi kesinlikle indirmeye başlayacağız. Faiz inecek ki enflasyon da insin… Yani faiz sebep enflasyon da sonuçtur politikasına dönüşün sinyalini verdi… Mehmet Şimşek’in tabiriyle irrasyonel politikaya… Yani akıl dışı uygulamaya… Heterodoks ekonomiye… Şu anda izlenen politika ne? Enflasyonun indiği ölçüde faizi de indirmek değil mi? Erdoğan tam tersini uygulayacaklarını söyledi… 2021’de bunu denedik. Saray’ın direktifiyle faiz yüzde 8,5 indirildi enflasyon yüzde 80’lere fırladı. Bu topraklarda yaşayanların yüzde 70’i fakirleşti. Hayat pahalılığının yüksek enflasyonun bir numaralı sebebi Erdoğan’ın takıntısı… Dogmatik düşünce yapısı… Faiz indirilince enflasyon inmez, biri Erdoğan’a bunu söylemeli… Ama kim söyleyecek Saray’ın ekonomi danışmanları Şimşek’in altını oymakla meşgul. Onlar yüzünden milyonlar inim inim inliyor. Onlar yüzünden birçok aile üç öğün makarna yiyor… Onlar yüzünden çocuklar okula aç gidiyor; aç… Ama onların umurunda değil… Belli ki Erdoğan’ın aklına girmişler yeni bir faiz indirimi atağı başlatmak niyetinleler… 2021’de yaptıklarını 2025 yeniden sahneye koymak istiyorlar… Soru şu; faiz inince enflasyonda iniyorsa seçimden sonra neden 180 derece dönüş yaptılar. İrrasyonel politikayla devam etselerdi. Neden Şimşek’e hazinenin anahtarı teslim edildi? neden faiz yüzde 50’ye çıkarıldı? Erdoğan ve Saray büyük başarısızlığa rağmen, Türkiye’yi tarihinin en büyük ekonomik krizine sokmalarına rağmen hala aynı fikirdeyse… Nebati’yi geri getirsinler, altına kırmızı halı sersinler, maliyenin başına oturtsunlar… Şahap Beyin başa kel mi? BBDK’dan Merkez Bankası’na kaydırsınlar… Seni de bağlar beni de diyerek ‘Nas’ politikasına dönüşü ilan etsinler… Galiba Erdoğan’ın faizi indirmeye başlayacağız enflasyon da inecek sözlerinin altında yatan neden şu… Erdoğan Merkez Bankası’nın yıl sonu enflasyon tahmininin tutacağına inanmış… Yani seneye aralık ayında yüzde 21’e inecek… Faizi yüzde 25’lere çekerek ne kadar iyi ekonomist olduğunu dünya aleme gösterecek, tezinin doğru olduğunu kanıtlamış olacak… Bu arada bizler ne olacağız? Bilmem! 2021’de düşünmediler ki; şimdi düşürsünler… 2021 gibi olursa enflasyon fırlarsa, hayat pahalılığı dayanılmaz boyutlara ulaşırsa… Onu da siz düşünün...",https://halktv.com.tr/makale/saray-yine-faizle-oynayacak-isciyi-emekliyi-allah-kurtarsin-901252
Mehmet Tezkan,Erdoğan AKP şapkasını artık hiç çıkarmıyor!,22 Kasım 2024 Cuma 05:00,"Tek adam rejimini pazarlarken dediğiniz gibi olmayacak demişlerdi… Cumhurbaşkanı partili olacak ama parti faaliyetlerinde parti şapkasını, yönetim işlerinde hükümetin yegane temsilcisi olma şapkasını (tek kişilik hükümet) devlet işlerinde de cumhurbaşkanı şapkasını takacak demişlerdi… Üç ayrı şapkası olacak… Tek adam rejiminin ilk yıllarında Erdoğan yaptığı bütün konuşmalara devlet başkanı gibi başlıyor sonra başbakan gibi devam ediyor AKP genel başkanı olarak bitiriyordu… Giriş, gelişme sonuç… Girişte çevremizdeki gelişmeleri, Türkiye’nin savunma gibi büyük meselelerini anlatıyor, ardından onu yaptık bunu yaptık, eskiden böyleydi şimdi böyle nutku atıyor, finalde de muhalefete veryansın ediyordu… 2021 yılından itibaren artık eskiden böyleydi şimdi böyle demeyi azalttı… Yani hükümet icraatları bölümünü pas geçmeye başladı. Çünkü Türkiye ekonomik olarak öyle çakılmıştı ki kıyas yapacak hal kalmamıştı… Tamı tamına üç yıl oldu hala yok… Sokak röportajlarını izliyorum yaşı 60’ın üzerinde olanların ağzında aynı sözler; ‘biz hayatımız boyunca böyle yoksulluk görmedik. Biz hayatımız boyunca böyle bir Türkiye’de yaşamadık. Yine de şanslıyız. 40 yılımız, 45 yılımız, 50 yılımız mutlu huzurlu geçti. Gençlere üzülüyoruz’ Hal böyle olunca Erdoğan ’iyi olacak, en kötüsü geride kaldı, güzel günler bizi bekliyor, enflasyonun belini kıracağız, pahalılığa son vereceğiz’ diye umut satmaya başladı… Tuttu mu derseniz; tuttu ki 2023 Mayıs seçimlerini kazandı…. Seçimi kazandı ama kötü geride kaldı derken her geçen ay daha da kötüsünü yaşamaya başladık. Bu sebeple başbakan şapkasını askıya astı… Geriye Cumhurbaşkanı şapkası ile AKP Genel Başkanı şapkası kaldı… Dikkat ediyorum Cumhurbaşkanı şapkasını artık dış temaslarda, yabancı devlet adamlarıyla yaptığı görüşmeleri aktarırken takıyor. Diğer zamanlarda başında hep AKP Genel Başkanı şapkası var…. O şapka ister istemez öteki partilere sataşmayı gerektiriyor… O şapka ister istemez polemiğe girmeyi gerektiriyor… O şapka ister istemez partisini kollamayı emrediyor… O şapka ister istemez taraf olmayı zorunlu kılıyor… Bu sebeple memlekette tartışma hiç eksik olmuyor, gerginlik hiç bitmiyor. Kavga gürültü eksik olmuyor. Çünkü siyasi çekişmeleri durduracak, orta yolu arayacak, uzlaşmayı sağlayacak, ortalığı sakinleştirecek hakem yok… Çünkü hakem sahada… Çünkü hakem taraf… Eskiden hakem partisiz cumhurbaşkanıydı. Bu rejimde hakem aynı zamanda takımının santraforu, golcüsü… Cumhurbaşkanı gün boyu AKP şapkasıyla dolaşınca bakanları da valileri de bürokratları da şapkasız dolaşmamaya başladı… İçişleri Bakanı dün ‘ben AKP üyesiyim ve bundan büyük gurur duyuyorum’ dedi… Merak ettim İstanbul Valisi’yken de AKP üyesi miydi? Resmen olmasa ne olur ki icraatıyla AKP’liydi diyeceksiniz; haklısınız… Parlamenter sistemde de bakanlar partiliydi diyecekler. Evet ama bir adap bir gelenek vardı. Dışişleri gibi, İçişleri gibi, Adalet Bakanlığı gibi mutlak tarafsızlık isteyen bakanlık koltuğuna oturan siyasetçiler görev yaptıkları sürece partilerinden uzak durmaya çalışırdı… Parti şapkalarını yanlarında taşırlardı ama takmazlardı. Tarafsız davranmaya özen gösterirlerdi. Topluma tarafsız davranacaklarının güvencesini vermek isterlerdi… Eski Türkiye de siyasi etik bunu gerektirirdi… Şimdikiler etik falan tanımıyor ‘ben AKP’liyim gurur duyuyorum’ diye demeç verebiliyor. Biz onu devletin valiliğinden devletin içişleri bakanlığına atanan bürokrat zannediyorduk… Meğer değilmiş…",https://halktv.com.tr/makale/erdogan-akp-sapkasini-artik-hic-cikarmiyor-890327
Mehmet Tezkan,Çözüm süreci AKP’nin fobisi olmuş!,18 Ekim 2024 Cuma 05:00,"Her şey Bahçeli’nin DEM sıralarına gidip el sıkmasıyla başladı. Siyaset kulisleri çalkalandı. İki yıldır ‘HDP kapatılsın, HDP’yi kapatmıyorlarsa Anayasa Mahkemesi kapatılsın’ diyen, terörist gözüyle baktığı DEM milletvekillerinin maaşlarının kesilmesini isteyen Bahçeli ne oldu da DEM sıralarına gitti, elini uzattı… Öyle ya 180 derece dönüşün anlamı olmalı!.. Çok geçmedi, Bahçeli yaptığı hareketin nedenini açıkladı. Ve dedi ki; “DEM sıralarına giderek elimi uzattım. Uzattığım el milli birlik ve kardeşliğimizin mesajıdır. Uzattığım el ilk Meclis'in ve Cumhurbaşkanımızın meşale gibi yanan aydınlığıdır(...) Biz gelişigüzel, anlık olarak el uzatmayız. Biz durduk yere el vermeyiz.’ Bahçeli sözlerinde iki önemli vurgu vardı… Birincisi, planlı hareket olduğu. Durduk yere el vermediği. İkincisi ilk Meclis’e yaptığı vurgu… İlk Meclis Türklerin ve Kürtlerin aynı ideal için, vatanı kurtarmak için omuz omuza verdikleri Meclis’ti… Aslında görüntüler çok şey anlatıyordu. Bahçeli el sıkarken arkasındaki kişi yanındaki kişi AKP Genel Başkan Vekili Efkan Ala idi. Yani DEM sıralarına sadece MHP lideri gitmedi, AKP de en üst düzeyde yerini aldı… Hal böyle olunca yeni bir çözüm süreci mi başlıyor sorusu ortaya atıldı. Önce AKP’ye yakın yazarlar üzerinden mesaj verildi. Bu başka bir şey bu çözüm süreci değil diye yazdılar ama ne olduğunu söylemediler. Büyük olasılıkta kendileri de bilmiyor… Gazetelerinden biri 1071 Ruhu dedi… Saray’a yakın olan muhabirler ise (Rüya kızımız) süreci siyasette ılımlı iklimin başlaması ve sürmesi olarak tanımladı. Ortak dil şuydu; hayır, hayır bu yeni bir çözüm süreci değil!.. Ne? Bir şeyler pişiriliyordu. Yemeği fırına sürmüşler kıvamına gelmesini bekliyor gibiydiler… AKP Genel Başkanı Vekili Efkan Ala dün gazetecilerle sohbet toplantısı düzenledi. Gündemi buydu. Üstüne basa basa masada çözüm süreç yok dedi… O zaman masada ne var? ‘Sorun da farklı bulunacak, çare de farklı’ diye açıkladı. Ne anlarsanız. Çözüm süreci demeyin de ne derseniz deyin demek istedi… Anlaşılan o ki; çözüm süreci kavramı AKP’nin fobisi olmuş. Yeniden aynı defterin açılmasından endişe ediyor, korku duyuyor… Eski Meclis Başkanı Arınç Artı Gerçek’e verdiği röportajda bu durumu çok net anlattı. Dedi ki; ‘çözüm süreci lanetli kavram, sürecin aynı isim ve içerikle tekrarlanması mümkün değil.’ Ve ekledi; “barış süreci, çözüm süreci gibi artık demode olmuş veya kullanılıp bir kenara atılmış ve bana göre örgütün ihanetiyle sonlanmış süreci bir kenara atıp yeni argümanlarla, yeni bir diyalektikle, yeni bir stratejiyle ülkedeki bu ikiliğin, bu üçlüğün ortadan kaldırılmasına ihtiyacımız var.” Madem AKP’nin çözüm sürece kavramına alerjisi var… Madem kötü hatıraları canlandırıyor… Çözüm süreci dememiz şart değil. Adı da önemli değil. Ama AKP bu kez tek başına değil. Ben yaparım olur havasında değil. 2009/2015 yılları arasında denedi başarısızlıkla sonuçlandı. Aynı hataları yapmamalı… Gerçekten bu meselenin hallolmasını istiyorsa yanına CHP’yi almalı. Başka çare yok… Bu sebeple, ne yapmak istediğini yol haritasını anlatmak zorunda…",https://halktv.com.tr/makale/cozum-sureci-akpnin-fobisi-olmus-880177
Mehmet Tezkan,AKP iktidarı 22 yılda ülkeyi perişan etti!,04 Kasım 2024 Pazartesi 05:00,"Cumartesi önemli gündü. AKP’nin iktidara gelişinin 22’inci yıldönümüydü. AKP Sözcüsü iktidara gelişlerinin 2 Kasım 2002 gününü Türk siyasi hayatında yeni bir başlangıç olarak tanımladı… Yeni bir başlangıç olduğu muhakkak da bugünkü Türkiye’ye bakınca hayırlı bir başlangıç olduğu tartışma konusu. AKP iktidarının 22’inci yılında her alanda çürümüşlük yaşanıyor… Özellikle 2017 yılındaki rejim değişikliğinden sonra ipin ucu kaçtı. Ülke tek adamın iki dudağı arasına sıkıştığı için irtifa kaybetti, açıkçası duvara tosladı… 22 yılın sonunda iktidarın yandaşları, iktidarın bürokratları, iktidarın sermayedarları, iktidarın gazetecileri, iktidarın siyasetçileri ihya oldu ama… Bu topraklarda yaşayanların kahir ekseriyeti perişan oldu… Yoksul oldu… Çevremize bakın Allah aşkına… Batıya bakın Allah aşkına…Bir de bize bakın Allah aşkına… Yüzde 60/70 enflasyonla yaşayan ülke var mı? Bastırılmış resmi rakam bile yüzde 40’ın üzerinde… Müsebbibi belli değil mi? Manşet faizin yüzde 50 olduğu kaç ülke var? Avrupa Merkez Bankası geçen ay faizi yüzde 3,25’e indirdi. Onlar pandemiden etkilenmedi mi, onlar Ukrayna savaşıyla sarsılmadı mı? Büyük yalanları bırakalım artık!.. AKP Sözcüsü nice başarılara diyor? Hangi başarı? Efendim otoyol yaptılar, köprüler yaptılar, havaalanları yaptılar… Maliyeti? Ülkeyi dolarla torunlarımızın ödeyeceği borca soktular. Osmangazi Köprüsü’nden bir aracın geçme parası ne kadar biliyor musunuz? 1700 lira… Yazı ile bin yedi yüz lira… Hazineden bu para tıkır tıkır çıkıyor, geçen araç için de çıkıyor geçmeyen araç içinde…Yaptıkları havaalanlarına uçak inmiyor. O halde niye yaptılar derseniz; adamları para kazansın diye derim… Vergilerimiz buralara aktarıldığı için, birilerine rant sağlandığı için AKP iktidarının 22 yılında çocuklar aç biilaç okula gidiyor. Çocuklar su içerek karınlarını doyuruyor… Ülkenin yüzde 8’i bilemedin yüzde 10’u ultra lüks hayat yaşarken yüzde 40’ı geçinmeye çalışıyor kalanı sürünüyor… AKP’nin 22 yılda Türkiye’yi bu hale getirdi… Mutsuzluk oranı yüzde 80’lere çıktı. Fırsatını bulan genç ülkeyi terk ediyor. AKP Sözcüsü de çıkıp nice mutlu yıllara demez mi? Daha bitmedi. Ülkeyi çeteler sardı. Ülke uyuşturucu baronlarının, mafyanın, silah kaçakçılarının cirit attıkları yer oldu. İş o hale vardı ki, çetelerin eli yeni doğan bebelere uzandı. Bebeler para uğruna öldürüldü! Başka bir gerçek; Aile Bakanlığı’nın verileriyle 50 binden fazla çocuk sokakta… Bu ne demek? Dileniyorlar demek… Çürümenin boyutuna bakar mısınız? Daha bitmedi… AKP 22 yılda ülkeyi göçmen deposuna çevirdi. Resmi rakamlara göre dört milyon Suriyeli, bir milyon Afganistanlı, bir milyon İranlı, bir o kadar da Iraklı, Pakistanlı, Somalili Ganalı, Afrikalı var… İçişleri Bakanlığı bile Türkiye’de ne kadar yabancı olduğunu bilmiyor. 10 milyon diyelim mi? Maliye Bakanı hesap yaparken milli geliri 83 milyona bölerek kişi başına düşen geliri buluyor. Kişi başı 13 bin dolar diyor. Yanlış 93 milyona böleceksin. Onlarda bu ülkede yiyip içip tüketmiyor mu, çalışmıyor mu? Gerçek hesapla kişi başına gelir 10 bin dolar seviyesindeyiz. Daha bitmedi… Anayasa değişikliğiyle kuvvetler birliği rejimine geçtik. Yasamanın gücü TBMM Başkan’ın eliyle sıfırlandı. Yargı siyasetin kontrolüne girdi. Hukuk askıya alındı. Memlekette yargıya güven sıfırlandı. Emir aldığı iddia edilen savcıların siyaseti dizayn etmeye başladığı söylenmeye başlandı… AKP 22 yıl önce konuşan Türkiye diyordu… 22 yıl sonra susan Türkiye istiyor… AKP 22 yıl önce demokrat Türkiye diyordu… 22 yıl sonra otokrat Türkiye’yi tahkim etmeye çalışıyor. Sözü uzatmamayım. Erdoğan’ın tuttuğu avukatın CHP Genel Başkanı Özel ile İstanbul Belediye Başkanı hakkında açtığı tazminat davası dilekçesini dikkatle okuyun… Türkiye’nin yeni yönetim tarzının nasıl olacağının sinyalleri o dilekçelerde var… CHP Genel Başkanı, AKP Genel Başkanı‘nı eleştiriyor. Diyorlar ki; ‘Türkiye Cumhuriyeti Devleti’nin ve Türk Milletinin itibarına ve şerefine karşı alenen suç’ … Yani AKP’nin 22 yılında artık Erdoğan’ı eleştirmek Türk milletinin itibarını ve şerefini zedelemek oldu. Bunun adı siyaset biliminde nedir? Daha bitmedi… Yargı konusunda haber paylaşan gazeteciler ‘Toplumda adalet duygusunu zedelemeyi amaçladığı ve yargı ve devletin kurumlarını aşağıladığı’ gerekçesiyle gözaltına alındı… Bir süre sonra adli kontrol şartıyla Salı verildi. Bizim Haber müdürümüz Dinçer Gökçe de… Yani gözdağı verildi… Gezi davasında beraat kararı veren heyetin değiştirildiği, İmamoğlu’na ceza kesmeyen hakimin Samsun’a yollandığı (İBB ‘deki AKP Meclis üyesi sürdük dedi) yalan mı? Bunlar adalet duygusunu zedelemedi mi? Sonuç: Türkiye AKP iktiranının 22’inci yılında koşar adım sert otokrat rejime gidiyor",https://halktv.com.tr/makale/akp-iktidari-22-yilda-ulkeyi-perisan-etti-885286
Mehmet Tezkan,Çürümenin doruğu: Sucuk Partisi…,24 Eylül 2024 Salı 05:00,"Kayseri Belediye Başkanı devasa mangalı kurmuş. Çağırmış yeni/ eski bakanları, AKP milletvekillerini, AKP il başkanını ve Kayseri Valisi’ni… Davetliler çekmişler sırtlarına lacileri. Kameraların karşısına geçmişler sucuk kızartıyorlar… Efendim Kayseri sucuğunu halka tanıtıyorlarmış! Amaç buymuş… Bizim Kasımpaşa’da bir söz vardır; ufak at da civcivler yesin derler. AKP’liler bakanıyla vekiliyle, belediye başkanıyla, valisiyle, il ilçe yöneticisiyle resmen şov yapmaya kalkmış. Resmen AKP propagandasına soyunmuş ama ellerine yüzlerine bulaştırmışlar… Tepki dağları aşınca telaş halindeler… Eski Genelkurmay Başkanı, eski Milli Savunma Bakanı yeni milletvekili Hulusi Beyin hali neydi öyle. Ceket/ kravat, ceketin önü ilikli sucuk kızartıyor… Komik!... Belediye Başkanı da aynı durumda… Spor Bakanı da… Eski bakanlar da… Belli resim çektirmek için mangalın başına geçmişler. Halkın içindeyiz halka sucuk ekmek dağıtıyoruz demek için… Çürümüşlük budur!... Hulusi Akar kaç saat, pardon kaç dakika mangalın başında kaldı. Resim çektirme süresinde mi? Halka sucuk pişirerek onlardan biri olduğunu göstermek için mi? Çürümüşlük budur!.. Düğmeleri ilikli ceketle , takım elbiseyle mangal başına mı geçilir? Kimi kandırıyorsunuz? İş alay konusu olunca, insanlar tepki gösterince belediye başkanı aklınca durumu idare etmeye kalktı; sucukları hiçbir bakan yemedi, pişirdiler ama yemediler dedi… Ne büyük özveri!... Peki ne yapmışlar, niye mangalın başında toplanmışlar; gösteriş için mi? Evet… Kameralara poz vermişler. Hesapta bunlar itikatlı insanlar kendi paranla bile olsa gösteriş yapanları Allah sevmez ayetini bilmezler mi? Diyorum ki; Kayseri sucuğunun, kayser pastırmasının tanıtılmaya ihtiyacı yok bu bir… İkincisi sucuk ve pastırmayı alabilen babayiğit kaldı mı? Eski/ yeni bakanların tanıttığı sucuğun kilosu 800 liradan başlıyor 1200 liraya kadar çıkıyor. Pastırma ise 1500/2000 liralarda geziniyor… Millet evine 200 gram kıyma alamıyor… Millet evine sebze /meyve götüremiyor… Millet milli yemeğimiz kuru fasulyeye hasret kaldı… Anlı şanlı bakanlarımız devasa mangallar yakıp sucuk pişirerek halka sucuk tanıtıyor… Çürümüşlük budur… Mangal partisinde TOBB Başkanı Hisarcıklıoğlu’nu göremedim. O da Kayserilidir. Neden çağırmadılar, çağırdılar da gelmedi mi bilmiyorum… Galiba Rıfat beyin başı TOGG ile dertte… Duyduğuma göre şarjını istedikleri gibi yapamamışlar. 150/200 km zor gidiyormuş!... Hükümet batıdan yüz bulamayınca Çin’e yaslanmaya niyetlendi. Çinlilerin ünlü araba modeli BYD’nin Türkiye’de fabrika kurmasını teşvik etmekle kalmadı 100 bin aracı gümrük muafiyetiyle getirmelerine izin verdi… Yani yerli ve milli dedikleri TOGG’un ipi çekildi… Seçim bittiğine göre ne önemi var zaten. Enflasyon gibi, düşük faiz gibi o da balondu… Rıfat Bey belki bu yüzden sucuk partisine katılmamıştır. Belki bu yüzden buruktur, mangal başına geçip bu sebeple sucuk pişirememiştir… Son söz: Kayseri Belediye Başkanı ‘belediyenin kasasından beş kuruş çıkmadı’ diyerek düzenlediği sucuk partisini savunmuş… Erdoğan da Çanakkale köprüsü için, zafer havaalanı için, Balıkesir, Kocaeli havaalanları için, onlarca otoyol, köprü, hastane için aynı sözü söylemişti; hazinenin cebinden tek kuruş çıkmayacak… Tek kuruş çıkmadı mı? Ne diyeyim… Sayın bakanlara sayın valiye sayın belediye başkanına, sayın milletvekillerine sayın AKP’li yöneticilerine afiyet olsun. Sucuklu /pastırmalı günleriniz bol olsun…",https://halktv.com.tr/makale/curumenin-dorugu-sucuk-partisi-873092
Mehmet Tezkan,Erdoğan’ı 2023’te son kez seçtik!..,03 Aralık 2024 Salı 05:00,"Erdoğan’ın başdanışmanı Mehmet Uçum demeç üzerine demeç veriyor. Erdoğan dördüncü defa seçilmeliymiş… Nedenmiş o? Uçum’ a göre Erdoğan, Türkiye'nin milli bir değeriymiş. Böyle bir değerimiz varken, güçlü bir liderimiz varken adaylık imkanının sağlanması önemliymiş!.. Bana göre milli değer vatandır, bayraktır, kültürdür, dildir, istiklal marşıdır, geleneklerdir. Siyasetçiyi milli değer ilan etmek demokrasiden sapma anlamına gelir. Siyasetçinin omuzuna milli değer yüklediğiniz zaman vatan gibi olur, bayrak gibi olur. İstiklal marşı gibi olur, kutsama anlamına gelir ki çok tehlikelidir. Çok sert otoriter rejime kapı açar. Çünkü ileride bir savcı çıkar Erdoğan’ı eleştireni, Erdoğan’a karşı çıkanı vatana, millete, bayrağa, marşımıza karşı çıkmakla eş değer tutarsa hapishaneler dolup taşar. Hem de vatana ihanet suçlamasıyla… 12 Eylül döneminden beter oluruz. Olur mu olur? Aslında Erdoğan’ın 2023 seçiminde aday olmaması gerekiyordu. CHP’nin itiraz etmemesi, sandıkta yeneceğine kesin gözüyle bakması adaylık kapısını açtı… Erdoğan kurt politikacı öyle yaptı, böyle yaptı. Rakamlarla oynadı, sahte cennet yarattı, enflasyonu yendik faiz daha da düşecek diye yemin billah ederek söz verdi… Seçmeni kandırdı. Mayıs ayında yüzde sıfır olan enflasyonun temmuz ayında aylık artışı yüzde dokuz fırlayınca seçmen Hanya’yı Konya’yı anladı… Yani Erdoğan Mayıs ayında karambolden seçildi. Altılı Masa’nın acemiliği nedeniyle, Altılı Masa’nın birbirine düşmesi nedeniyle… Uçum ’un milli değer ilan ettiği Erdoğan 2018 yılından beri ülkeyi tek başına yönetiyor… Soruyorum 2018 yılından bu yana iki yakamız bir araya geldi mi? Gün yüzü gördük mü? Avrupa’da yıllık enflasyon yüzde üç biz de aylık enflasyon yüzde üç… Yıllık yüzde 50’lerde… Dünya lideri ilan ettikleri kişinin yönetiminde resmen sürünüyoruz. Erdoğan erken seçime gitmez 2027 yılına kadar görevde kalırsa vay halimize! Memleketin efendisi göçmenler olur! Şaşıracak, itiraz edecek bir şey yok, Erdoğan göçmenler üzerinden kalkınmayı hedeflediğini açıklamıştı… Saray ekibi belli ki 2027 yılında Meclis tarafından seçimin yenilenerek Erdoğan bir kez daha aday olmasını planlıyor… 2027 yılına geldiğimizde 25 yıldır ülkeyi yönetmiş olacak… Fazla değil mi? Bir beş yıl daha istiyor… Hedefi 30 yıl… Çok ya!... Batı demokrasilerinde böyle bir yönetim biçimi yok. Ortadoğu’da var, Avrasya’da var, Kuzey komşumuz Rusya’da var, Çin’de var, Kuzey Kore’de var… Ama demokratik ülkelerde yok… İngiltere’de Demir Lady lakaplı Thatcher üç seçim kazandı ama 11 yıl başbakanlık yapabildi. Blair de üç seçim kazandı ama o da 13 yıl başbakanlık koltuğuna oturdu. Merkel üç dönem yaptı bir daha aday olmadı köşesine çekildi… Ülkelerin taze kana yeni fikirlere yeni atılımlara ihtiyacı var… 22 yıldır yönetiyor hadi biraz daha sabredelim 25 yıl olsun… 25 yıl yeter… İnsanların kafasında iki soru var. Birincisi; 2027’de Meclis kararıyla Erdoğan’ın aday yapılması planlanıyorsa Uçum neden üç yıl önceden ortalığa döküldü. Neden üç yıl önceden tartışmayı açtı? İkincisi; Erdoğan Meclis’te 360 vekilin oyunu bularak yeniden aday olur mu? Olur… Hem de çok rahat olur… Meclis’te bir daha seçilemeyecek, siyasi hayatına noktayı koyacak 50/60 milletvekili var. Bu insanların partileri var ama seçmenleri yok. Erdoğan onları safına çok rahat çeker. Vekillik mi başka görev mi önerir bilemem. Ama 360’ı bulur… Peki 360’ı bulup dördüncü kez aday olursa yeniden Cumhurbaşkanı seçilir mi? Hayır… 2023 Mayıs ayında Erdoğan’ı son kez seçtik….",https://halktv.com.tr/makale/erdoganin-2023te-son-kez-sectik-893534
Mehmet Tezkan,Erdoğan’a soru: Suriyeliler nerede destan yazdı?,17 Aralık 2024 Salı 05:00,"Birkaç gündür yurt dışındaydım… Suriye’de ne olup bittiğini farklı gözle izlemeye çalıştım. Açıkça söyleyeyim iktidarı destekleyen medyada yazılan çizilenlerle sahadaki gelişmeler birbirini tutmuyor… Özellikle Erdoğan’ın söyledikleri. Gelir gelmez demecini okudum gözlerim fal taşı gibi açıldı. Üşenmedim defalarca okudum, dedim ki ya Erdoğan başka bir dünyada yaşıyor ya da danışmanları kendisine mutlu olsun diye hayatın gerçekleriyle bağdaşmayan bilgiler veriyor… Rockefeller’ın pembe gazetesi gibi kendisine pembe rapor sunuluyor herhalde… Yoksa şu sözleri eder mi? Erdoğan Suriyelilere seslenirken demiş ki; ‘kanınızla canınızla, dişiniz tırnağınızla, destan yazdınız. Zulme ve zalime boyun eğmediniz.’ Koşa koşa Beyoğlu’na gittim… Suriyeliler İstiklal caddesinde turluyor. Atladım arabaya Fatih’te soluğu aldım ‘aaaa’ hepsi orada… Esenyurt’talar, Denizli’deler, Kilis’teler, Hatay’dalar… Esad’ı devirmek için Suriye’ye giden tek bir Suriyeli yok… Ben göremedim Erdoğan gördüyse nerede görmüş izah etsin! Suriyelilerin zulme ve zalime boyun eğmedikleri de doğru değil. 2011’de ülkelerinden kaçtılar. Pırrrr… Ülkemizde resmi kayıtlara göre dört milyon sığınmacı var. Kaçak kucaklarla sayının beş hatta beş buçuk milyon olduğu söyleniyor. Avrupa’da bir milyonun üzerinde Suriyeli göçmen var. Bunların 973 bini Almanya’da… Ürdün’de 1 milyon 250 bin, Lübnan’da bir buçuk milyona yakın, Irak’ta 300 bin dolayında… Kaba taslak hesapla 10 milyon Suriyeli Suriye’nin dışında yaşıyor… Bunların ne zaman destan yazdıkları ne zaman kanlarıyla, canlarıyla savaştıkları muamma… Destan yazdıklarını bir tek Erdoğan biliyor. Devletin resmi kayıtlarında bile yok…İçişleri Bakanı’nın açıkladığına göre Esad’ın Rusya’ya kaçmasından sonra ülkesine dönen Suriyeli sayısı sadece yedi bin beş yüz…. Rakamla da yazayım mı? 7500… Şimdi diyeceksiniz ki Suriye’de ne oldu? HTŞ adlı terör örgütü üyeleri 30/40 Toyota marka kamyonete doluşup ağır silahlarıyla yola çıktı. 300 kişi oldukları tahmin ediliyor. Önlerine engel bile çıkmadı, ciddi çatışmaya girmediler bir baktılar ki Esad’ın Sarayı’nın önündeler… Daldılar içeri yönetime el koydular… Erdoğan Suriyeliler kanlarıyla canlarıyla savaştı destan yazdılar diyor ya doğru değil… AKP’nin oy erozyonunu Suriye gazıyla toparlama derdinde. Suriye üzerinden siyasi rant çıkarmak istiyor. Olan biteni Dışişleri Bakanı Fidan açıkladı. Esad’ın devrilmesinde Türkiye’nin rolü ne oldu sorusu üzerine dedi ki; “Türkiye asla böyle bir sürecin parçası olmadı. Esad’ın kaçışını Ruslar organize etti” Yani canıyla, kanıyla, dişiyle tırnağıyla destan yazan falan yok… İran destek verecek gücüm kalmadı demiş, Moskova Esad’a buraya kadar değince o da pılını pırtısını toplayıp kaçmış… 150 milyar doları yanına almayı ihmal etmemiş! Gerçek şu… Suriyeli muhalifler bırakın destan yazmayı kurşun bile sıkmadı… Televizyon karşısında haberleri izliyorlardı!...",https://halktv.com.tr/makale/erdogana-soru-suriyeliler-nerede-destan-yazdi-897596
Mehmet Tezkan,Sen de Bir Gün Ajan Olabilirsin!,29 Ekim 2024 Salı 05:00,"Reform diye pazarladıkları 9. Yargı paketinin içine bir madde sokuşturdular. Yeni bir suç türü yarattılar. Adına etki ajanlığı deniliyor. Kısaca izah edeyim. Yasa şöyle: Devletin güvenliği veya iç veya dış siyasal yararları aleyhine yabancı bir devlet veya organizasyonun stratejik çıkarları veya talimatı doğrultusunda; Türk vatandaşları veya kurum ve kuruluşları ya da Türkiye’de bulunan yabancılar hakkında araştırma yapan ya da yaptıranlara üç yıldan yedi yıla kadar hapis cezası verilir. İfadelerdeki muğlaklığın farkında mısınız? Yasa bu şekilde düzenleniyor ki; istenilen yere çekilsin. Hedefteki kişi rahatlıkça ajanlıkla suçlansın. Diyeceksiniz ki; yabancı devletten talimat alındığı nasıl kanıtlanacak? Savcıların kanıtlamasına gerek yok, talimat almadığını sen kanıtlamak zorundasın!.. FETÖ’cüler hukuk sistemine ‘suçlanan suçlu olmadığını kanıtlamak zorundadır’ ilkesini getirdiler, onlar gitti ama uygulama hala sürüyor… Gerçi çok önemli değil. Talimat verildiği sabit olmazsa ‘stratejik çıkarları doğrultusunda davranılmıştır’ denilir olur biter. Şimdi gelin devlet sözcüğünün yerine AKP’yi koyarak yasa metnini bir daha okuyun… ‘AKP’nin iç veya dış siyasal çıkarları aleyhine’ yazsalar daha açık ve net olurmuş… Metni yazanlar parti devleti olduk, ha devlet ha parti ikisi de aynı şey diye düşünmüş olmalılar!.. Yabancı devlet veya organizasyonun stratejik çıkarı doğrultusunda ne demek? Yaptığınız yorum veya attığını twet (X deniyor artık) bu kapsama sokularak hapis boylaya bilirsiniz demek!.. Devletin iç siyasal yararlarına aykırı diyerek başınıza büyük dert açılabilir demek!.. Peki, devletin iç siyasal yararı ne demek? Devletin dış siyasal yararı ne demek? Bu yasayı istediğim gibi kullanacağım demek!.. AKP’nin siyasal yararına karşı çıkmak suçtur demek!.. Güncelden gidelim. Abdullah Öcalan Meclis’e gelsin PKK’yı lağvettiğini açıklasın demek iktidarın iç siyasal çıkarı lehineyse Meclis’te konuşmasına karşı çıkmak etki ajanlığı mı olacak? PKK’nin varlığını sürmesini isteyen yabancı devletlerin stratejik çıkarları doğrultusunda faaliyet göstermek mi sayılacak? Gün gelir, Öcalan’ın umut hakkı ile bırakılmasına karşı çıkmak devletin iç siyasal çıkarları aleyhine sayılabilir!.. İktidarın bir dediğini iki etmeyen harfiyle yerine getiren Öcalan’a terörist başı, bebek katılı demek bile suç olabilir!.. Mesela Suudi Veliaht Prense katil, Mısır devlet Başkanı’na darbeci deniliyordu. Erdoğan ikisine de kardeşim diye sarıldı, öptü. Bundan böyle Veliaht Prense katil, Sisi’ye de darbeci demek dış siyasal yararların aleyhine yayın mı sayılacak? Esad iken Esed olan Suriye Devlet Başkanı tekrar Esad olursa eski defterlere açmak dış siyasal yararlar lehine çalışmak suçu kapsamına mı girecek? Yabancı yayın organlarına yazı yazmak, demeç vermek, yabancı sivil toplum örgütlerinin etkinliğine katılmak, onları ülkeye davet etmek, ilişk kurmak, Türkiye’deki kurum ve kuruluşlar hakkında yolsuzluk araştırması yapmak, rüşvet aldığı iddia edilen bakanı veya üst düzey bürokrat hakkında bilgi edinmek, Türkiye’ye yerleşen yabancı uyuşturucu baronları hakkında araştırma yapmak dönemin koşullarına göre suç sayılacak… Yasa bu kadar muallak... Zihinlerdeki soru şu… Sivil ve özgürlükçü anayasa yapalım diyen… PKK elebaşısı Öcalan’ın konuşma yapması için Meclis’e davet edecek kadar çıtayı yükselten Cumhur İttifakı bu yasayı neden çıkarmak istiyor? Bu yasayla birlikte Türkiye ılımlı otoriter rejimden sert otoriter rejime geçecek. O zaman neden? Nedeni belli değil mi? Anayasa, Öcalan davet gibi hamleler göz boyama, gündem saptırma, meşguliyet yaratma… AKP her alandaki çürümüşlüğün üstünün örtülmesini istiyor. Etki yasasının amaca bu: Susturmak… NOT: EN BÜYÜK BAYRAMI, CUMHURİYET BAYRAMINIZI YÜREKTEN KUTLARIM…",https://halktv.com.tr/makale/sen-de-bir-gun-ajan-olabilirsin-883388
Mehmet Tezkan,Suriyeliler koşa koşa Vatanlarına döner mi?,09 Aralık 2024 Pazartesi 05:00,"Herkes hayret içinde HTŞ denen örgüt 21 günde Esad’ı nasıl devirdi? Halep’i, Şam’ı nasıl aldı? Neredeyse tek kurşun atmadan, neredeyse kimsenin burnu kanamadan yönetime nasıl el koydu? Şam ordusu silahlarını, tanklarını, toplarını bırakarak neden kaçtı? Tek bir yanıtı var; Esad pes etti de ondan… Esad kaçtı da ondan… Çünkü O ordu Suriye halkının ordusu değildi ki Esad’ın ordusuydu, Esad tası tarağı toplayınca ordu da üniformasını çıkardı. Meselenin en basit özeti bu… Ağır silahlarla gelen HTŞ’ li milislerin önlerine çıkmadılar, kentleri teslim ettiler. HTŞ güneye doğru ilerlerken ÖSO’ da PKK/YPG üzerine yürüdü. Kritik yer Münbiç’i aldı… İlginçtir PKK/YPG teröristleri de direnç göstermedi. O zaman soru şu… Neler oluyor veya ne oldu? Bana göre maç sahada değil masada kazanıldı. Nasıl mı? Anlatayım… HTŞ 21 günde Şam’a indi diyoruz ya belki bunun hazırlığı 21 ay sürdü. 20’den fazla birbiriyle geçinemeyen radikal İslamcı grup HTŞ şemsiyesi altında toplandı. HTŞ lideri Colani’nin komutanlığını kabul etti. (Artık Ahmet mı desek. Gerçek adı Ahmet El Şara.) HTŞ militanları aklınıza gelen bütün ağır silahlara sahip oldu. Acaba kim verdi? Sadece İdlib’teki değil diğer bölgelerdeki muhalif örgütlerde silahlandırıldı. Birbirleriyle koordinasyonu sağlandı? Acaba kim sağladı? Zamanlama ise taktire şayandı. Acaba düğmeye kim bastı? Doğru zamanlama, iyi organizasyon, lojistik destek diktatörü devirdi. Arkasında Ankara’nın olduğu muhakkak. Emeği geçenlere kutlarım. Cumhurbaşkanı Erdoğan bir süre önce müjdelerim olacak demişti bu operasyonu kastettiyse şapka çıkarırım. Gelelim bundan sonra ne olacağı meselesine… Suriye kolay kolay toparlanmaz. Kısa sürede kentlerde güvenlik sağlanırsa gerisi gelir. İş uzarsa kargaşa çıkar, her silahlı grup başına buyruk hareket etmeye kalkar… Esad gitti diye sevinelim ama Suriye’nin her an Afganistan olabileceği tehlikesini de göz ardı etmeyelim. Hep tetikte olalım… Bizim için iyi haber…. Türkiye’deki milyonlarca Suriyeli için dönüş yolu açıldı. Kalmaları için gerekçe kalmadı. Önce kayıt dışı yaşayanlardan başlayarak geri dönüş hızlandırılmalı. Özellikle Suriyeli gençler bir an önce gitmeliler. (Okuyanlar hariç) Gitsinler mahallelerine, evlerine sahip çıksınlar. Gecikirlerse birileri el koyabilir!... Türkiye’deki rahat hayatı bırakıp yıkık kentlere dönmekte ayak sürtenler olacaktır… Zorla geri gönderecek halimiz yok ama geçici koruma statülerini kaldırma hakkımız var!.. Ayrıca Suriye’nin iş bilen çalışacak insana ihtiyacı var, mühendise, mimara, doktora, yargıca, güvenlik elamanına… Sokaklarda pırıl pırıl Suriyeli gençleri görüyorum. Yeni Suriye’nin polis gücü olabilirler… Meslek sahibi olanlar burada öğrendiklerini borada uygulayabilirler… Bakalım koşa koşa geri dönecekler mi yoksa milli duyguları ölmüş mü? Göreceğiz...",https://halktv.com.tr/makale/suriyeliler-kosa-kosa-vatanlarina-doner-mi-895316
Mehmet Tezkan,Devlet Bey'de oyun bitmez!,31 Ekim 2024 Perşembe 05:00,"Oyun derken siyasi mühendisliği kastediyorum. Hatırlatmama gerek yok; MHP Genel Başkanı Bahçeli her dönem en kritik günlerde devreye girerek siyasete yön verdi, siyasetin rotasını değiştirdi… Siyasi mühendisliğin ustasıdır. Bu sebeple Devlet Bey de oyun bitmez dedim… Dönelim 2002 yılına… Taaa 22 yıl önceye. Üçlü koalisyon ( DSP/MHP/ANAP) IMF’n yardımıyla Kemal Derviş’in dirayetiyle tam krizden çıkmıştı ki. Devlet Bey yayladan seslendi; 3 Kasım’da erken seçim olsun… Seçim oldu, memleketin düzlüğe çıkmasının ekmeğini AKP yedi… Devlet Bey sayesinde… Memleket yine çalkanıyordu, kimin eli kimin cebinde belli değildi, devletin zirvesinde yetki kargaşası yaşanıyordu, Devlet Bey yine rol aldı. Dedi ki; ‘Cumhurbaşkanı Anayasa’yı ihlal ediyor. Bunun önüne geçmek için gelin Anayasa’yı Cumhurbaşkanı’na uyduralım.’ Bu bir ilkti. Dünyaya örnek olduk… Cumhurbaşkanı Anayasayı çiğniyor diye Anayasa’sını değiştiren tek ülke unvanını aldık… Devlet Bey sayesinde… Devlet Bey bugünlerde yine sahne aldı… PKK elebaşısı Öcalan’ı Meclis’e davet etti. Millet ne olup bittiğini anlamadan DEM üzerinden CHP’ye operasyon başladı. Daha doğrusu Ekrem İmamoğlu’na yönelik. Ahmak davasıyla kurulan siyasi komplo çöktü ya!.. Çuvalladı ya!.. Yeni bir oyun kurmak lazım. Bu işi en iyi yapan siyasetçi; Devlet Bey… Devlet Bey devleti yanına alarak her şey yapacak güce sahip… Esenyurt Belediye Başkanı’na sabah baskını yapılmasına bu gözle bakın. Devlet Bey’in devlet operasyonu olabilir. Bütün bu gelişmelere bakarak soru şu olabilir; Devlet Bey’in amacı ne? Bana göre… BİR: Cumhur İttifakı’nı kurtarmak… İKİ: Erdoğan’ın Saray hayatının sürmesini sağlamak. Dolaysıyla kendi iktidarını perçinlemek… ÜÇ: Muhalefet partilerini kriminalize etmek… DÖRT: Sivil toplum kuruluşlarını teröre hizmet ediyorlarmış gibi konumlandırmak… Böylece sert otokrat rejimi kurmak ve tahkim etmek. Devlet Bey’in yeni oyun planı bu… Tutar mı? Valla savcı eliyle, polis gücüyle, mahkeme marifetiyle tutturmayı deneyecek. Denemeye başladılar bile… Geçen gün yazdım etki ajanlığı yasası bu işin bir parçası… Olmazsa almazı!..",https://halktv.com.tr/makale/devlet-bey-de-oyun-bitmez-884063
Mehmet Tezkan,Akraba-i Taallukat devleti!,08 Ekim 2024 Salı 05:00,"Hısım akraba devleti de diyebilirsiniz? Baba, ana, kardeş, amca, yenge, hala, dayı, yiyen, kuzen devleti de diyebilirsiniz? Siyasal Bilimler literatüründe yeri var mı? AKP sayesinde olacak? Parti devletinin bir üst aşamasıdır bu… Veya son aşaması… İzah edeyim… Liyakat diye bir şey kalmadığını Mısır’daki sağır sultan bile biliyor. Eskiden AKP il ve ilçe örgütlerinin sözü geçerdi. Genel Merkez üzerinde etkiliydiler. Genel Merkez yöneticileri onların isteklerini yerine getirirdi… AKP teşkilatları bir dönem iş ve işçi bulma kurumu gibi çalıştı… AKP yönetiminde yakını olan, kart viziti kapan işe giriyordu. Zaten sözlü sınav da bu sebeple çıktı. Yazılıdan kaç puan alırsan al cebinde hamiline kart olmazsa komisyon bin dereden su getirip eliyordu… Uzun yıllar Türkiye böyle yönetildi. AKP ‘nin iktidarda kalma süresi uzadıkça Türkiye yavaş yavaş parti devlet modeline evrildi… Tek adam rejimiyle birlikte parti devleti modeli resmileşti, meşrulaştı… Bir kişi hem Devlet Başkanı hem de AKP Genel Başkanı olunca valiler de ister istemez aynı zamanda AKP’nin partinin il başkanı gibi oldu. Kaymakam ilçe başkanının yerini aldı. İş arayanlar, yerel düzeyde ihale peşinde koşanlar eskiden il başkanının kapısını çalardı artık valilerin kapısını çalar oldular. Dolambaçlı yoldan değil işlerini doğrudan çözme yolunu seçtiler… Valiler iktidar partisinin o ildeki faaliyetlerini de organize ettiler. Seçim kampanyasını yönettiler… 31 Mart seçimlerinde belediye başkanlığını CHP’ye kaptıran Kırşehir, Amasya ve Manisa valilerinin merkeze çekilmesi parti devlet modelinin tipik göstergesidir. Fatura onlara kesildi. Şirkete özel ihaleler, kişiye özel ilanlarla işe adam almalar bu dönemin ürünüdür. Parti devleti modeli kök salıyordu ama ekonomi kötüye gidiyordu. İş alanları daraldıkça daraldı… Hal böyle olunca, bakanlar, milletvekilleri, belediye başkanları, rektörler, dekanlar, üst düzey bürokratlar, illeri yönetenler tercihlerini akrabalarına kullandılar. AKP’li belediye başkanı önce hısım akrabam demeye başladı… Bakanlar birinci derece yakınlarına öncelik verdi. Milletvekilleri kardeş, dayı, yiyenlerine iş kapısı açmak için ter döktü. Kıt kaynak, kıt iş olunca, kart vizit geçerliliğini yitirdi. O kıt kaynaklar o kıt iş imkanları oğul, kardeş amca, yiyen, dayı, yenge, teyze için kullandı… Akraba-i Taallukat devleti böyle doğdu… Parti devleti yerini aldı… İyi bir şey değil ama, parti devletinde en azından partide yetişen, partide kendini ispat eden kişilere devlet kadroları açılır. Akraba-ı Taallukat devletinde bu bile yok… Yeni devlet düzenine son ve simge örnek… Düsseldorf konsolosluğuna çalışma ateşesi olarak atanan kişi Almanca bilmiyor, devlet memuru da değil. Bu yüzden ataması açıktan yapıldı. 7 bin 200 euro maaş alacak. Peki bu kişi daha önce ne iş yapıyordu? Aşçıydı... Kayınpederinin işyerinde aşçı olarak çalışıyordu. Ama aşçının herkese nasip olmayan önemli bir özelliği vardı… Kendileri akraba-ı taallukattandı…",https://halktv.com.tr/makale/akraba-i-taallukat-devleti-877124
Mehmet Tezkan,Ülkede Ne Hukuk Kaldı Ne Demokrasi!,05 Kasım 2024 Salı 05:00,"AKP daha doğrusu Erdoğan asgari vesayeti bitireceğim, bürokratik vesayete son vereceğim, konuşan Türkiye’yi kuracağım diye 22 yıl önce iktidara geldi… 22 yıl boyunca askeri vesayeti yok etmek uğruna ülkeyi Fethullahçı vesayete teslim etti. Fethullahçı vesayet yargıyı da orduyu da hallaç pamuğu gibi attı… Fethullah terör örgütü 2007/2016 arası Türkiye’yi dilediği gibi yönetti. Sahte belge, sahte doküman, olmayan tanık, polis/savcı/hakim üçgeniyle ülkeyi hapishaneye çevirdi… Erdoğan amacına ulaşmıştı, asgari vesayet bitmişti ama boşluğu Fethullahçı vesayet doldurmuştu!... Erdoğan’ın ikinci vaadi bürokratik vesayeti bitirmekti. Biz sözlerini yanlış anlamışız. O Atatürkçü, demokrat, sosyal demokrat, liberal kadroları temizleyeceğini söylemiş… Temizledi de… Bürokratik vesayet bitti yerini kayyum vesayet aldı… Hadi daha açık söyleyeyim şu anda ülke Saray vesayeti altında… Olan bitenin hukukla, yasayla, demokrasiyle uzaktan yakından ilgisi yok… Ne yapılıyor derseniz? Amaçları ne diye sorarsanız? Yanıtım şudur; sert otokrat rejimi tahkim edilmek isteniyor. Erdoğan’ın ağzından çıkan her söz yasa hükmünde olsun isteniyor.Bu uğurda hukuk eğilip bükülüyor. Duruma göre kişiye göre yasalar uygulanıyor. Örnek ver diyeceksin… Vereyim. Barış Terkoğlu Cumhuriyet gazetesindeki şahane yazı kaleme alarak bu durumu somutlaştırdı. Tunceli Munzur üniversitesi öğretim üyesi Prof. Dr. Ali Kemal Özcan’ı bilir misiniz? Hatırlatayım… İmamoğlu İstanbul seçimini kazanınca YSK aynı zarftan çıkan üç pusulayı geçerli sayıp birinin çalındığına karar vererek seçimi iptal etmişti ya… Prof. Özcan iddiaya göre Cumhurbaşkanı Erdoğan ile görüştükten sonra İmralı’nın yolunu tuttu. Öcalan’dan aldığı mektubu devletin resmi ajansı kanalıyla kamuoyuna duyurdu. Öcalan Kürt seçmene İmamoğlu’na oy vermeyin diyordu… İstanbul’da yaşayan Kürt seçmen Öcalan’ı dinlemedi. İşte o akademisyen Remzi Kartal ve Zübeyir Aydar ile görüştü. Polise verdiği ifadede hem yüz yüze hem telefonla görüştüğünü söyledi. Savcılık takipsizlik kararı verdi. Sebep? Terör örgütü liderleriyle görüşmüş ama eylemde ve söylemde suç işlememiş. Görüşmesi düşünce örgütü çerçevesindeymiş… Eee, gelelim Ahmet Özer’e… Neden belediye başkanlığı görevinden alındı, neden tutuklandı? 9 yıl önce Remzi Kartal ile iki kez telefonla görüştüğü için… Çifte standarda bakar mısınız? Adamına göre hukuk, adamına göre soruşturma, adamına göre muamele olur mu? Olursa burası hukuk devlet olmaz!... Zaten değiliz… Remzi Kartal ile yakın zamanda görüşen akademisyene takipsizlik, dokuz yıl önce aynı kişiyle telefonla görüşen akademisyene terörist suçlaması… Böyle adalet olur mu? Olmaz!.. Ahmet Özer’in adı kurulacak heyette adı geçiyormuş. Öcalan, Ahmet’i de alın demiş… O heyet ne? Açıklayayım: 28 Şubat 2015 tarihinde Dolmabahçe’de imzalanan mutabakat anlaşmasıyla kurulmasına karar verilen izleme heyeti mi? Resmi adı şuydu: Hakikat ve Yüzleşme Komisyonu… Yani üçüncü göz. Hem devleti hem terör örgütünün attığı adımları izleyecek heyet kurulmasına Dolmabahçe’de karar verildi. Mutabakat metnini imzalayan kimlerdi? HDP adına, Pervin Buldan, İdris Bayülken, Sırrı Süreyya Sakık, hükümet adına bakanlar Yalçın Akdoğan, Efkan Ala, AKP Grup Başkan Vekili Mahir Ünal… Erdoğan 22 gün bekledi ve mart ayının sonuna doğru izleme heyetinin kurulmasını kabil etmediğini ilan etti. Masa dağıldı. Ahmet Özer’in o heyette yer alması mı düşünülmüştü? Özer’in haberi var mıydı? Kabul etmiş miydi? Dolmabahçe mutabakatının ilanından sonra geçen 22 gün boyunca neler oldu? Erdoğan 22 gün neden bekledi? Neden kabul etmedi? Soru işareti çok… (Bi parantez açayım. Olayların en yakın tanığı dönemin İçişleri Bakanı Efkan Ala şu anda AKP Genel Başkan vekili. Çıkıp konuşmalı, o günleri anlatmalı. Parantezi kapattım) Soru şu; 9 yıl sonra bir belediye başkanını bu sebeplerle görevden almak bu ülkede hukukun olmadığını ilan etmek değil mi? Konuşan Türkiye vaadine de gelelim… Etki Ajanı yasası çıkartarak susan, susmak zorunda kalan Türkiye’nin temelini atıyorlar…",https://halktv.com.tr/makale/ulkede-ne-hukuk-kaldi-ne-demokrasi-885516
Mehmet Tezkan,Ülkem kötüye gidiyor!..,23 Aralık 2024 Pazartesi 05:00,"Hangisinden bahsetsem, adalet mi var, özgürlük mü var, demokrasi mi var? İlişkilerimiz değişti. Birbirimize bakışımız farklılaştı. Saygısızlık, kabalık, fiziksel güç kullanımı, nobranlık, sıradanlaştı. Düşünebiliyor musunuz? Yol vermedi diye polis 86 yaşındaki mimarı öldürdü… Düşünebiliyor musunuz? Yanlış cümle kurduğu için ama hatasını anlayıp defalarca özür dilediği halde gazeteci Özlem Gürses ev hapsinde… Düşünebiliyor musunuz? YSK’nın elektronik oylamaya geçme girişiminden endişe duyduğunu dile getiren Nasuh Mahruki hapis yattı… Düşünebiliyor musunuz? Atatürk Havaalanı’nı basıp 45 kişiyi öldüren 6 İŞİD militanı Yargıtay’ın ilgili dairesi tarafından tahliye edildi. Tahliye edilmelerini kim savundu? Cumhurbaşkanlığı iletişim Dairesi Başkanı Fahrettin Bey… Son dönemde yaşadıklarımız sert otoriter iktidarın daha da sertleşeceğinin işaret fişekleri. Neden mi daha da sertleşecekler. Çünkü… Enflasyonla başa çıkamıyorlar. Toplumsal patlamadan korkuyor! Ben ekonomistim, bu işi iyi bilirim diyen ülke yöneticisi ekonomiyi batırdı. Batırdı ama çıkıp halkından özür dileme ihtiyacı dahi duymadı. Çünkü rejimi MHP desteğiyle böyle kurguladılar. Kendiler devlet. Muktedir… Bizler tebaa!... İnsanlar aç biilaç ama ülkeyi yönetenlerin umurunda değil… Memleket fakirlikten kırılıyor, Saray sosyetesi Erdoğan’ın dünyayı yönettiği algısı yayarak milleti oyalıyor… Besledikleri medya zaten dünden çeşni… Gerçeği yazarsan, durun bakın işler sizin dediğiniz gibi değil dersen anında yaftalıyorlar; Erdoğan düşmanlığı… Peki, Erdoğan’ın faizi yüzde 8,5 indirip enflasyonu yüzde 80’lere fırlattığı ekonomik programı alkışlamanıza, eleştirmemenize/sessiz kalmanıza ne diyelim? Erdoğan y……. Diyelim mi? Aynı kişinin seçimi kazındıktan sonra tornistan yaparak enflasyonu indirmek için faizi yüzde 50’ye çıkarmasına ne dediniz? Bir önceki programı alkışladığınız gibi bunu da alkışladınız… Bunun adına ne diyelim…. Erdoğan y……. Demeyelim ya!.. Ayıp olur onlar bize desinler biz onlara demeyelim… Farkında mısınız ama bilmem çürüyoruz… Daha önce de yazdım, TV’de defalarca söyledim çürümenin önüne geçmenin yolu yoktur. Her yıl çeşitli kuruluşlar yılın kelimesini seçer. Oxford sözlüğü Brain rot kelimesini seçmiş… Brain rot; beyin çürümesi… Bizim TDK’de beş kelime seçmiş insanlara soruyormuş. Uğraşmasın… Yılın kelimesi belli: Toplumsal çürüme… Çürüme değince gönül verdiğim Beşiktaş’a da değinmeden son noktayı koyamayacağım. Beşiktaş’ta yıllardır yönetimde çürüme yaşıyor. Kimseyi suçlamıyorum ama yönetime gelen sanki vurgun yapmak için geliyor, cebini doldurmak için!.. Son üç/dört yılda alınan futbolcuların kalitesine bakın bir de ödenen paralara. Kimler acaba ne kadar komisyon aldı? Beşiktaş’a artık düzgün ve kalıcı yönetimin gelmesini istiyorum. Geçen kongrede Serdal Adalı’ ya oy verdim, olmadı seçilemedi. Bu haftaki seçimde de yine Adalı’ya oy vereceğim… Beşiktaş’a Kalu Bela’dan beri Beşiktaşlı olanların sahip çıkma zamanıdır...",https://halktv.com.tr/makale/ulkem-kotuye-gidiyor-899331
Mehmet Tezkan,Devlet Bey üç günlük iktidarın için ülkeye kıyma,06 Kasım 2024 Çarşamba 05:00,"Memleket sakindi, sakindi ama huzursuzdu. İnsanlar evine ekmek götürmenin derdine düşmüştü. İnsanlar açtı, insanlar yoksuldu… Yoksulluk AKP sayesinde mukarrerat olmuştu. Yazgı diyelim. Camilerde yoksulluk böyle kutsandı. Cennete giden yolun kapısı olarak gösterildi. Bir ekmeğe bir soğana muhtaçsan cennet senindir denildi… Bunu diyen iktidar iktidarın ahtapot kolları lüks yaşamlarından taviz vermedi. Her hafta cuma hutbelerinde bir lokma ekmeğin iki lokma ekmekten daha kutsal olduğunu söyleten Diyanet Başkanı lüksünden taviz vermedi… Tabii ona tam destek veren Saray’ın patronu, kendini ülkenin hamisi ilan eden de… Uçaklar vızır vızır çalıştı, yolculuklara yüzlerce araç, binlerce koruma eşlik etti. İtibardan tasarruf olmaz diye hazinenin dibi delindi… İktidar enflasyonla başa çıkamayacağını… Hayat pahalılığını durduramayacağını gördü… Düğmeye bastı… Gerekçesiz, temelsiz, hukuksuz kayyum atamalarının nedeni bu. Bitirdik yok ettik, belin kırdık dedikleri mağaradan çıkamıyorlar dedikleri, 50 /60 kişi kaldı dedikleri, ayakkabı numaralarını bile biliyoruz dedikleri PKK’yı…. Güçlüymüş gibi, tehditmiş gibi göstermelerinin sebebi bu… İklimi değiştirmek… İnsanları terör tehdidiyle korkutmak… Peki nihai amaçları ne? MHP Genel Başkanı Bahçeli dünkü konuşmasında açıkladı… Aynen şöyle dedi: “Diyorlar ki, yeni anayasa hazırlık süreci için tahkimat yapıyormuşuz. Diyorlar ki, Sayın Cumhurbaşkanımızı bir kez daha seçtirmek için yol arıyormuşuz. Bizim evvela hedefimiz yeni yüzyılda terör kamburundan kurtulmaktır. Huzurlu ve mutlu bir millet varlığını temin etmektir. Aklında hala soru işareti olanlar varsa, son tahlilde diyeceğim de şudur: Eğer terör hayatımızdan sökülüp atılırsa, Eğer enflasyon canavarına kesif bir darbe indirilirse, Türkiye siyasi ve ekonomik istikrarın zirvesine çıkarsa, Cumhurbaşkanımız Sayın Recep Tayyip Erdoğan’ın bir kez daha seçilmesi doğal ve doğru bir tercih değil midir? Bu kapsamda lazım gelen anayasal düzenlemeyi yapmak önümüzdeki görevler arasında olmayacak mıdır? Devlette devamlılık, siyasette istikrar, Türkiye Yüzyılının inşası için Sayın Recep Tayyip Erdoğan güvencedir, milletin sevdalısıdır, tecrübesiyle ve birikimiyle bize göre tek seçenektir.” Bahçeli’nin sözleri açık ve net değil mi? Bu sözler, huzuru bozmanın, toz bulut kaldırmalarının, çatışma ortamı yaratmalarının nedenini açıklamıyor mu?’ Şimdi soru şu… Bahçeli İmralı da vatan toprağı Meclis de vatan toprağı diyerek neden Öcalan’a çağrısını yineledi. Neden Erdoğan’dan tecrit edilmesine son verilmesini istedi. Neden Meclis’e gelip konuşma yapmasını yeniden istedi… Çünkü… Kurguladıkları büyük planın parçası da ondan. Apo üzerinden Kürt seçmeni, sosyal demokrat Kürt/ Alevi seçmen üzerinden de CHP’yi bölmek istiyorlar… Tek adam rejiminin Erdoğan’ın ömrü yettiği sürece kalıcı kılmanın hazırlığı… Bahçeli’ye bir sorum var… Yanıt vermeyeceğini biliyorum ama yine de sorayım. Değil ama diyelim ki Erdoğan demokrat… Değil ama diyelim ki Erdoğan otokrat değil… Değil ama Erdoğan yargıya müdahale etmiyor… Değil ama Erdoğan insanların hayatına karışmıyor… Ya Erdoğan’dan sonra gelen tek adam elindeki yetkiler kullanarak bunları yaparsa Bahçeli ne diyecek? Ne yapacak? Veya MHP’liler, AKP’liler… Hak hukuk adalet diye sokaklara mı dökülecekler? Erdoğan’ın yerine gelen tek adam faşist çıkarsa… Gaddar çıkarsa… Komünist çıkarsa… İslam düşmanı çıkarsa… Bahçeli’ye sesleniyorum… Ne yapacaksın? Üç günlük saltanatın için ülkeye kıyma ne olur. Ne olur hayatının son deminde çocuklarımızı düşün… Ne olur?..",https://halktv.com.tr/makale/devlet-bey-uc-gunluk-iktidarin-icin-ulkeye-kiyma-885862
Mehmet Tezkan,Memleketi Rüya Kardeşimiz mi Yönetiyor?,10 Ekim 2024 Perşembe 05:00,"Yıllardır bu ülkeyi yönetenler zaten rüyada yaşıyor diyebilirsiniz ama bu Rüya farklı. Elle ayaklı, elle tutulur gözle görünür, insan… Gazeteci gibi!... Devletin başı Türkiye’nin en önemli meselesinde onun fikrine başvurdu… Rüya’ya… Halk TV ekranlarında sabah yayınlanan neden/sonuç programında iki gündür dilim döndüğünce anlatmaya çalışıyorum, Erdoğan büyük bir oyun planı kurdu… Adına Kürt açılımı mı dersiniz? Çözüm süreci mi? Demokratik açılımı dersiniz? Ne derseniz deyin; AKP bu süreci denedi başaramadı… Sebepleri çok farklı tartışabiliriz, tartışmalıyız… Belli ki; önümüzdeki günlerde uzun uzun konuşacağız. Neden mi? Cumhur İttifakı yeni bir çözüm sürecinin, Kürt açılımının kapısını araladı da ondan. Süreç şöyle başladı. Bahçeli DEM partisinin sıralarına gitti el sıktı. Bunun planlı bir hamle olduğunu ilan etti. Erdoğan’ın çağrısı doğrultusunda yaptığını söyledi. Akabinde Erdoğan Bahçeli’yi evinde ziyaret etti. Önemli şeyler olacağının işaretiydi… Erdoğan 12 Eylül Anayasası’ndan kurtulmalıyız dedi. DEM Parti de aynı şeyi söyledi… Bahçeli Türkiye partisi olun diye çağrı yaptı, DEM zaten öyleyiz yanıtı verdi. Anladık ki sular fokurdamasa bile ısınmaya başlamış, hadi ısınmadı diyelim ısınması için ateşe konulmuş… Ne olur? BİR: Güneydoğu’daki illeri yöneten kayyım belediye başkanı düzenine son verilir. Ya görevden alınan belediye başkanları görevlerine döner ya da belediye meclisleri yeni başkan seçer. Yani belediye DEM’e teslim edilir.. İKİ: Anayasa Mahkemesi HDP’yi kapatmaz… ÜÇ: Selahattin Demirtaş ve hapiste olan yüzlerce Kürt siyasetçisi tahliye edilir. DÖRT: Üç yıldır tecrit altında tutulan Abdullah Öcalan’a görüşme izni çıkar. O da süreci destekleyen demeçler verir… En mühim soru şu bu akışa MHP ne der? Daha doğrusu Bahçeli? Daha önce yaptığı gibi taş koyar mı? Aldığım izlenim şu; Cumhur İttifakı’nı ayakta tutmak için sessiz kalacağı. Geçmişte söylediklerini yutacağı… Dün DEM ile el sıkıştı, yarın kucaklaşa bilir bile!... Bu meseleyi ciddiyetle ele almamız, derinlemesine tahlil etmemiz, günlerce konuşmamız gerekir ama AKP Genel Başkanı dün TBMM çıkışında işi sulandırdı.., Nasıl mı? Şöyle haberi aynen aktarıyorum… Cumhurbaşkanı Erdoğan, TBMM’deki grup toplantısının ardından gazeteciler tarafından yöneltilen “Biz her türlü işbirliğine açığız dediniz ama DEM Parti’liler ‘somut adım yok’ diyorlar. Somut adım olabilir mi, bekleyelim mi?” sorusu üzerine orada bulunan A Haber muhabiri Rüya Akkuş’a dönerek “Rüya ne diyorsun?” diye sordu. Soru üzerine Rüya Akkuş “Bence beklemeden siyasette ılımlı iklimi sürdürelim” şeklinde yanıt verdi. Akkuş’un cevabı üzerine bir başka muhabir Erdoğan’a “Siyasette ılımlı iklim sürecek mi diyorsunuz?” sorusunu yöneltti, Cumhurbaşkanı Erdoğan ise “Rüya verdi cevabını” dedi. Gördük ki; siyasetin seyri Rüya kızımızın iki dudağı arasında… Veya memleket meselelerinin gidişatı!.. İktidarın yıllardır sürdürdüğü CHP/HDP/PKK/FETÖ/DHKP-C hepsi bir hepsi terörist söylemine devam dese, kutuplaşmadan vazgeçmeyelim mesajı verse yandı gülüp keten helva… Allah’tan Rüya kızımız ılımlı çıktı. Aklı selim çıktı… Yumuşama/uzlaşma/açılım kapısını araladı… Bu sebepten başlıkta memleketi Rüya kızımız mı yönetiyor dedim… Yarından tezi yok… Enflasyonla mücadelenin seyrini… Yeni yılda asgari ücretin ne olacağını… İsrail’in Türkiye saldırıp saldırmayacağını… Emekliye yüzde kaç zam verileceğini… Benzin fiyatını, döviz kurunu… Aklımıza takılan tüm soruları… Rüya kızımıza soralım… Rüya kızımız yeni Sadık abi olur mu? Sadık abi de kim diyeceksiniz? Hani ABD’den ithal ettiğimiz Merkez Bankası Başkanı vardı ya; Gaye Hanım… Çarşı pazarın halini kapı görevlisi Sadık abisine sormuştu ya; geldiği gibi gitti… Rüya kardeşimiz Sadık Abi gibi olur mu?",https://halktv.com.tr/makale/memleketi-ruya-kardesimiz-mi-yonetiyor-877722
Mehmet Tezkan,Büyük yalan: FETÖ sinsice devlete sızdı!,22 Ekim 2024 Salı 05:00,"Fethullah Gülen ölünce eski defterler açıldı. Hayat hikayesiyle birlikte yediği herzeler de ortaya döküldü… Dün gün boyu en çok duyduğum söz şuydu: devletin içine sızan hain örgüt. Devletin kılcal damarlarına kadar sinsice giren terör yapılanması… Hayır efendim… Fethullah Gülen örgütü devlete gizlice sızmadı… Devletin kılcal damarlarına sessizce girmedi… Açık açık davet edildiler… Buyur edildiler… Makam mevki verildiler… Altlarına zırhlı araçlar çekildi… Halılar serildi… Kimin kim olduğunu herkes biliyordu. Hafızamızı yitirmedik. Fethullahçı olmak bir dönem itibar meselesiydi. İş dünyasında, yargıda, bürokraside, sağlık sisteminde, eğitim alanında hatta ve hatta medyada belli yerlere gelmenin çilingiriydi. İnsanların değeri iş yapma kapasitesiyle değil, Fethullah Cemaati’yle yakınlığıyla ölçülüyordu. Kendi dünyamdan bilirim… Şu anda Saray’a en yakın gazete ve televizyonun içi bir dönem Fethullahçı gazeteci kimlikli kişilerle doluydu. Şu anda siyasete fazla bulaşmamaya çalışan önemli bir haber kanalının önemli mevkilerinde Fethullahçılar vardı. Bunlar kendilerini gizlemiyorlardı… Hatta Cemaatten olmakla övünüyorlardı. Kendilerine ‘Hizmet Hareketi’ diyorlardı. Neye hizmet ettikleri bir süre sonra ortaya çıktı… Bu sebeple; devlete sızdılar, ülkeyi yönetenleri kaldırdılar, devleti kılcal damarlarına gizlice yerleştiler söylemi palavra… İki somuz örnek vereyim mi? BİR: Alparslan Altan Anayasa Mahkemesi’nde raportör olarak çalışırken 26 Şubat 2010 tarihinde Denizcilik Müsteşarlığı Müsteşar Yardımcılığı görevine atandı. Atayan Bakan Binali Yıldırımdı. Bu görevde 31 gün kaldı.. 31 gün sonra 11. Cumhurbaşkanı Gül tarafından ‘devlette üst düzey yönetici’ kontenjanından Anayasa Mahkemesi yedek üyeliğine getirildi.. 12 Eylül referandumuyla Anayasa değişikliğiyle mahkemenin üye sayısı artınca otomatik olarak Anayasa Mahkemesi üyesi oldu.. Bir yıl sonra Anayasa Mahkemesi Başkan Vekilliği’ne seçildi.. 15 Temmuz darbe girişiminden bir gün sonra FETÖ’cü olmak suçlamasıyla gözaltına alındı.. Beş gün sonra tutuklandı.. 20 gün sonra meslekten çıkarıldı.. Darbenin bastırılmasından beş/altı saat sonra gözaltına alındığına göre, demek ki Fethullahçı olduğu biliniyordu.. İKİ: Başbakanlık Baş müşaviri Erdem bir pazar sabahı gözaltına alındı.. FETÖ’cü olmakla suçlandı. . Erdem çok önemli isimdi. Yıllarca Adalet Bakanlığı Müsteşarlığı yapmıştı. (2011-2014) Soru şu; o göreve getirilmesini kim istedi, kim önerdi, kim getirdi? Adalet Bakanlığı Müsteşarı yapılırken ‘Cemaatçi’ olduğu biliniyor muydu? Biliniyordu; Fethullahçı olduğu için müsteşar yapıldı. Bu ülke Fethullah istedi diye Anayasa değiştirdi (2010). İktidar üstünlerin değil hukukun üstünlüğünü kuracağız sloganıyla referanduma gitti yargıyı Fethullahçılara teslim etti. Daha da önemlisi… Dönemin Başbakan’ı Davutoğlu ‘2015 yılındaki Yüksek Askeri Şura‘da Fethullahçı generaller, albaylar emekli edilecekti, MİT’le çalıştık liste hazırladık ama son gün birileri bunu engelledi. Emekli edileceklerine terfi ettirildi’ diyor… O generaller o albaylar o subaylar bir yıl sonra darbe yapmaya kalktı. 2015’te onların emekli olmasını kim engelledi? Bu yüzden kimse hain örgüt devlete gizlice sızdılar demesin. Davul zurnayla çağrıldılar. Ne isteniyorsa verdiler… Fethullah öldü diye, bu soruların yanıtı verilmeden FETÖ dosyası kapanmaz… Siyasi ayağı ortaya çıkarılmadan bu mesele bitmez",https://halktv.com.tr/makale/buyuk-yalan-feto-sinsice-devlete-sizdi-881380
Mehmet Tezkan,Babalarımız şanslıymış!,31 Aralık 2024 Salı 05:00,"Sadece babalarımız değil annelerimiz de çok şanslıymış. Rahat huzurlu, gıdanın bol ve ucuz olduğu Türkiye’de mütevazı bir hayat yaşayıp göçüp gitmişler… Kimine göre dedesi… Cumhuriyet Türkiye’sinde doğanlar diyelim… Yılın son günü siyasette frene basıp biraz eskilere gidip nostalji yapalım istedim… Eski Türkiye fakirdi, insanlar refah içindeydi… Yeni Türkiye güya zengin ama insanlar yoksul… Yaşı 55’in üzerinde olanlar hatırlar açlık sınırı diye bir kavram yoktu. Çok zenginler vardı ama sayıları azdı, çok fakirler vardı ama onlarında sayıları azdı. Türkiye orta halliler ülkesiydi… Balık boldu… Şimdiki kuşak tadını bilmez ama balık denilince bizim evde ya kalkan tavaya atılırdı ya lüfer ızgara yapılırdı. Bunları yemek zenginlik ölçüsü değildi. Çünkü boldu. Bırakın hamsiyi bırakın istavriti palamut balığının yüzüne bakan olmazdı. Hamsinin kasa kasa denize döküldüğüne çok tanık oldum… Çok gerilere gitmeye gerek yok 1980’li yıllar da lüferin kasayla satıldığı yıllar oldu. Bir kasa lüfer alıp eve gittiğimi ve o lüferleri tüketemediğimizi çok iyi hatırlarım… Lakerda, çiroz meyhanelerin değişmez mezesiydi. Meraklısı balık pazarlarına uğrar eve giderken lakerda kestirirdi. Lakerda şimdiki gibi palamuttan değil torikten yapılırdı. Çiroz istavritten değil uskumru kurutularak hazırlanırdı. Şimdi gençlere sorsak çiroz da ne der, yaşı 30’un civarında hatırlıyorum, görmüştüm yanıtını verir… 1970’lerin, 1980’lerin Türkiye’si gıda cennetiydi. Tamam 12 ay domates olmazdı mevsiminde yenirdi ama domates, domates kokardı. Kavun, kavun kokardı. Yaz meyveleri, yaz sebzeleri vardı, kış meyveleri, kış sebzeleri… İki karış toprağı olan domates eker, lahana eker, kıvırcık eker, maydanoz eker ihtiyacını karşılardı… Görece fakirlik vardı ama yoksulluk yoktu… Bugünkü gibi açlık hiç yoktu… Tek kanallı televizyona mahkum büyüdük ama olsun, şimdi 300 kanal var da ne oluyor. Gençliğimde hatta orta yaşıma kadar cep telefonu yoktu, olmamasının sıkıntısını yaşamadık. Arkadaşlarla bir şekilde buluşuyorduk. O zaman şimdiki gibi lüks cafeler yoktu tahta iskemleli kahvehaneler vardı. Ama çayımızı söyleyip karşılıklı oturduğumuzda sohbet ederdik. Şimdiki gibi herkes oturur oturmaz cep telefonuna sarılmazdı. Çünkü hayatımıza girmemişti. Sohbet çağı bitmemişti… Edebiyat konuşurduk, tarih konuşurduk, futbol konuşurduk. Şimdiki gibi salla gitsin anlayışı yoktu. Bilmeden atıp tutan ayıplanırdı. Şimdi bakıyorum adam akademisyen, adam profesör TV ekranına kurulmuş salladıkça sallıyor… Çünkü en çok sallayan en çok bağıran prim yapıyor… Geçenler de bir kanalda profesörün teki Suriye konusunda bir şeyler söyledi, moderatör; ‘hocam biraz önce tam tersini söylemiştiniz’ diye uyardı. Profesör pişkin pişkin düzelteyim o zaman demez mi? O Türkiye’den bu Türkiye’ye geldik… 1970’lerin son çeyreği kötüydü. Sağ/sol çatışması bezdirmişti. Gazeteler her gün anarşi raporu yayınlıyordu ama fikir savaşı da vardı. Her grup kendi fikrini karşısına kabul ettirmek için daha çok okurdu… 2002 yılına kadar siyasi mizah vardı. Siyasi karikatür vardı. Demokrasi vardı, düşünceye saygı vardı, adalete güven vardı… Pardon siyasete girmeyeceğim demiştim hemen çıkıyorum… Doğma büyüme İstanbulluyum. Eskiden arabanız eski de olsa, İETT’nin Leyland marka otobüslerine binseniz de bir yerden bir yere hızla gidiyordunuz. Şimdi altınızda en son model, en pahalı araç da olsa namümkün!.. Bir örnek vereyim. Lise yıllarında Basınköy de oturuyorduk… Okulum Maçka’daydı. Sabah otobüsüne biner 35/40 dakikada taksime ulaşırdık. Akşam üstü Taksim/Basınköy yine 35/40 dk… Şimdi aynı yolu katet en az iki saat… Eskiden ömrümüz yollarda geçmezdi… Hayat daha dingin, daha sakin daha hoş sohbetti… En önemlisi kimse kimsenin hayatına karışmazdı; ayıptı… Arkadan konuşmak gıybetti; günahtı… Hepsi babalarımızın, annelerimizin ülkesinde kaldı…",https://halktv.com.tr/makale/babalarimiz-sansliymis-901546
Mehmet Tezkan,Trump Erdoğan’ı Suriye bataklığına çekmek istiyor,18 Aralık 2024 Çarşamba 05:00,"Mehmet Tezkan 20 Ocak’ta başkanlık koltuğuna oturacak olan Trump’ın Erdoğan’a ve Türk ordusuna yönelik abartısı övgüsü Suriye planını deşifre etti… Niyetini ortaya koydu…. İsterseniz önce Suriye’de ne olup bittiğine bakalım…Esad bu işi günler önce kaybettiğini anladı. Ordusunu lav etti. Generallerine, subaylarına arpayı vermiş ki onlar da üniformalarını çıkarıp kayıplara karıştılar… HTŞ denen terör örgüt 200/300 kişi ile İdlib’ten yola çıktı tek bir engelle karşılaşmadan Şam’a indi Esad’ın sarayına girdi…Bana göre Şam’ın terör örgütüne teslim edilmesi büyük tuzaktı… Şam’ı HTŞ adlı terör grubuna teslim etmek… Şam ordusunun tek kurşun atmaması tuzak savını güçlendiriyor… Esad Moskova’da verdiği ilk demeçte Şam’ın terör devleti olduğunu ilan etti, teröristlerin yönetime el koyduğunu savundu. İşin içinde Rusya’da var, İsrail de var. İsrail 8 Aralık’tan beri vurmadı yer kalmadı. Gerekçesine kimse itiraz edemedi. Golan tepelerinin taamının ele geçilmesine bile sesini çıkaran olmadı. Dediler k ‘bu mühimmat teröristlerin emire geçere güvenliğim tehlikeye girer… İsrail Şam’a 20 kilometre kala frene bastı. Rusya’nın başı Ukrayna dertte Suriye ile uğraşacak hali yok. Lazkiye’deki üstlerini koruması şimdilik kendi için yeterli… Geriye Suriye’de düzen sağlayacak kim kalıyor? Türkiye… Trump’ın Erdoğan’a övgüler yağdırırken söylediği bir söz çok önemli… Trump Suriye’nin anahtarı Türkiye’de olacak dedi… Hemen ardından Türk ordusunun ne kadar güçlü olduğunu savaş yorgunu olmadığını, Erdoğan’ın güçlü lider olduğunu söyledi… Trump’ın sözlerinin tercümesi şu…. Erdoğan’a diyor ki; yıllardır Esad düşsün diye uğraştın al işte düştü ve kaçtı. O halde Suriye’deki asayiş sağlamak senin işin. Ordunla mı girersin, polis gücünü mü kullanırsın, yerli unsurlarla düzeni mi sağlarsın bilemem… Suriye anahtarını sana verdim diyor… Dışişleri Bakanı Fidan da AKP sözcüsü Çilek de HTŞ’nin arkasında olmadıklarını söylediler. Şimdilik izleyeceklerin söylediler. Temas evet, destek hayır,,, Trump’ın büyük planı belli; Erdoğan’ı Suriye bataklığına çekmek istiyor… Dilerim Beştepe’deki Saray oyuna gelmez…. Dilerim AKP seçim rantı için, seçimi kazanmak adına Türk askerini Şam’a göndermez. Çünkü…. Arap dünyasının içine girip taraf olursan masadan çırak kalkarsın. Üstelik terör örgütlerinin cirit attığı ülkede…",https://halktv.com.tr/makale/trump-erdogani-suriye-batakligina-cekmek-istiyor-897914
Mehmet Tezkan,Sıkışınca nutuk hazır: Gün birlik olma günü,21 Ekim 2024 Pazartesi 05:00,"AKP iktidarı köşeye sıkıştı mı? Hem de nasıl!.. Hükümet (tek kişi) köşeye sıkıştı mı? Hem de nasıl!... Dış politikadan ekonomiye, asayişten toplumsal yaşama kadar her alanda büyük bir çöküş yaşanıyor. Aslında buna çürüme de diyebiliriz… Bütün yapılar öyle çürütüldü ki hükümet (tek kişi) neresinden tutsa elinde kalıyor. Çünkü inandırıcılığını yitirdi. Halkla arasında güven sorunu var… İnsanlar artık söylediklerine inanmıyor. Kuşkuyla bakıyor… Yıllar önce damat bakan ‘Ay’a dört şeritli yol yapacağız desek bizim seçmen inanır’ diyordu. Böylesine rahattılar, böylesine kendilerinden emindiler ama köprülerin altından çok sular aktı… O seçmen artık bu seçmen değil. Son örnek, İsrail ‘in son hedefi Anadolu dediler, İsrail’in Türkiye’ye saldıracağını ima ettiler, alarm zilleri çaldılar kimse inanmadı. İnanmanın ötesinde geniş kitleler güldü geçti… Altında vardır bi numara diyenler çoğunluktaydı. Nitekim yeni vergi paketi foyalarını ortaya çıkardı. Hatırlayın… Yakın geçmişe kadar muhalefet tu kakaydı. Muhalefete oy verenler de neredeyse terörist ilan edilecekti. Bugün kuyrukları sıkıştı; içte ve dışta itibar erozyonuna uğradılar anında rotayı kırdılar… Kutuplaşmadan gün birlik olma beraber olma günüdür söylemine döndüler… İnsan sormadan edemiyor… Madem birlik ve beraberlik içindeyiz. O halde… Neden bütün ihaleleri Saray’a yakın insanlar alıyor. Hem de adrese teslim özel ihalelerle? Neden düz memurdan büyükelçi olmaya kadar her göreve atanmak için tek kıstas AKP’li olmak ve Saray’a biat etmek? Neden ülkeyi yöneten (üstelik Devlet Başkanı şapkası da var) hemen her gün muhalefete ver yansın ediyor? Neden AKP’li olmayan belediye başkanları ile görüşmüyor? 18 milyon nüfuslu kentin belediye başkanına neden beş yıldır randevu vermiyor? Neden AKP’li olmayan belediye başkanlarının projelerini engelliyor? Neden, neden, neden? Bu sorulara yanıt vermiyorlar, sonra diyorlar ki; gün birlik olma günüdür, hep beraber Türkiye olma günüdür… Bunu kuyrukları sıkıştığı için söylediklerini… MHP Genel Başkanı Bahçeli’nin bu sebeple DEM sıralarına gidip elini uzattığını… Sivil Anayasa hikayesiyle milleti oyalamaya çalıştıklarını kahvedeki adam bile çakozladı… Erdoğan bu çağrıyı yaparken yine dilini tutamadı. Ayrımcılık yaptı. Dedi ki; Gezi olaylarında bir ay boyunca Taksim’de kamp kuranların hiçbirini Filistin’de ve Lübnan’da göremedik… Ben de diyorum ki; Gezi parkı protestocularına karşı Yenikapı’da topladığınız binlerce kişi nerede? Onları Filistin’de, Lübnan’da gördük mü? Yoo… Peki İsrail’e hala Türkiye’den mal sevkiyatı sürüyor mu? Evet… Ama lafta ambargo koyan tek ülkeyiz. Ama Mersin limanından, İskenderun limanından gemiler peş peşe kalkıyor. Bu sevkiyatı protesto etmek isteyenlere ne oluyor? Gözaltı!... Geçen gün Yunan gençleri Pire limanını bastı. İsrail’e mal götüren gemileri engelledi. İktidara yakın gazete başlığı çaktı; Bravo Yorgo… Bizim çocuklar aynı eylemi yapsalar ne olur? Mersin limanını bassalar. İsrail’e demir çelik, tek örgü, çimento, yiyecek içecek taşıyan gemileri engellemeye çalışsalar ne olur? İktidar gazetesi bravo Ahmet, Mehmet diye manşet atmaz… Haber bile yapmaz! Önce polis hadlerini bildirir sonra uzun hapislik hayatları başlar… Ben de kabul ediyorum gün birlik olma günüdür ama bir yerden başlamak lazım? Nereden? Laf uzamasın bunu da yarın anlatırız…",https://halktv.com.tr/makale/sikisinca-nutuk-hazir-gun-birlik-olma-gunu-881109
Mehmet Tezkan,AKP Türkiyesi’nin sonu!,26 Eylül 2024 Perşembe 05:00,"AKP 2002 yılında iktidara geldi; yüzde 34,4 oy oranıyla 363 milletvekili çıkararak Meclis’te her yasayı tek başına değiştirecek çoğunluğu sağladı. (O döneme ilişkin hatırlatma CHP dışında bütün partiler baraj altında kaldı) AKP bir süre sesiz kaldı. Kurumlara el atmadı, içlerini boşaltmaya yeltenmedi… 2007 seçimlerinde oy oranı yüzde 47’ye vurunca düğmeye bastılar… Balyoz davası, Ergenekon davası, casusluk davaları Fethullahçıların yardımıyla orduyu dizayn etme amaçlıydı. Veya kurumsal kimliğini örseleme!... Yargıda da aynı yöntem izlendi, 2010 referandumuyla Fethullahçıların yargı sistemine el koymalarına izin verildi. Fethullahçı savcı ve hakimler özel yetkili mahkemelerde görevlendirildi. Eski DGM’lerin başka versiyonuydu. Askerin yerini FETÖ’cülerin aldığı haldi… 2011’de AKP’nin daha doğrusu Erdoğan’ın oyu yüzde 49,9’a çıkınca bu iş tamam dediler… ‘AKP Türkiyesi’ni kurmak için kolları sıvadılar… 15 Temmuz darbe girişimi işlerini kolaylaştırdı. Olağanüstü hal ilan ederek, yürütmeye tam yetki vererek Kanun Hükmünde Kararnamelerle ülkeyi diledikleri formata soktular… Erdoğan’ın 15 Temmuz için ‘Allah’ın lütfu demesi’ bundandır… Düşünün MHP 15 Temmuz sonrası makas değiştirdi, başkanlık modeli Türkiye’yi batırır derken başkanlık sisteminin bir adım ötesi olan tek adam rejiminin temelini attı… Geldik bugüne… Yüzyılın Maarif Modeli adı altında eğitim sistemini değiştirerek. İmamları okullara sokarak, dinsel (din demiyorum dikkat!) eğitimi yaygınlaştırarak, Diyanet’i arka bahçesi yaparak. İmamlar üzerinden sübliminal mesajlar vererek, Diyanet’in bütçesini bir yılda yüzde 151 artırıp 95 milyar liraya çıkararak hayalindeki Türkiye’nin temellerini attı… Hatta üçüncü dördüncü hatta beşinci kata bile çıktı… Göçmenlerle ucuz iş gücü yaratarak, aynı zamanda demografik yapıyı bozarak, Arapları, Afganları, Afrikalıları, Acemleri misafir statüsünde bünyeye katarak ulus devleti ümmet devlete çevirmeye çalıştı… Lafı uzatmayalım ülkenin geldiği yer ne? Derin yoksulluk… Açılık, sefalet… Eğitimde sıfırı tüketmek… Akademik alanda küme düşmek… Hukukun askıya alındığı, yasama organının esamesinin okunmadığı, yürütmenin denetlenemediği, soru dahi sorulamadığı, yargının hukuka değil, siyasetin diline baktığı Türkiye’de yaşıyoruz… Ülkede başka bir şey daha oldu… Yolsuzluk ve rüşvet düzeni zirve yaptı. Rant düzeni, kolay para kazanma, hile hurda geçerli akçe oldu… Memleketi mafya örgütleri, sokak çeteleri sardı… Sonunda iktidarın sesi olan Yeni Akit gazetesi bile isyan etti; ‘memlekette tacizden, tecavüzden, yolsuzluktan cinayete kadar herkes elini kolunu sallayarak sokakta gezebiliyor, istediği suçu işleyebiliyor.’ diye manşet attı… Alsında… ‘AKP Türriyesi’ne son noktayı çarpık ilişkilerin, tarikat/cemaat düzeninin etkili olduğu yörede hunharca katledilen Narin kızımız koydu… ‘AKP Türkiyesi’ne son noktayı uyuşturucu müptelası yapılarak suç makinasına dönüştürülen polisimizin katili 19 yaşındaki genç koydu… ‘AKP Türkiyesi’ne son noktayı Dilan/Engin Polat ikilisinin şaşalı hayatı koydu… ‘AKP Türkiyesi’ne son noktayı bankacı Seçil hanım üzerinden parasına para katmak isteyen rantçılar koydu. ‘AKP Türkiyesi’ne son noktayı hazine garantili ihalelerle memleketi soyan müteahhitler koydu… AKP Türkiyesi’ ne bu sisteme ses çıkarmayan gününü gün etmeye çalışan milletvekilleri koydu… Bu satırları yazarken merhum Timur Selçuk’un Pireli Şarkısı aklıma geldi… Bir bölümünden küçük bir alıntı yaparak yazıya noktayı koyayım…: Bu ne acayip bilmece Ne gündüz biter ne gece Kime söyleriz derdimizi? Ne hekim anlar ne hoca Kimi işinde gücünde Kiminin donu yok kıçında Ağız var, burun var, kulak var Ama hepsi başka biçimde Bu düzen böyle mi gidecek? Pireler filleri yutacak Yedi nüfuslu haneye Üç buçuk tayın yetecek.",https://halktv.com.tr/makale/akp-turkiyesinin-sonu-873633
Mehmet Tezkan,Yunan botunun plajımıza kadar girmesine sessiz kalmamızın sebebi,27 Eylül 2024 Cuma 05:00,"Yunan sahil güvenlik botları karasularımızı ihlal etmekle kalmadı. Datça’da sahile çıktı. Bodrum Akyarlar’ da balıkçı teknemize ateş açtı. Dibimize kadar geldi. Bizim sahil güvenlik ortada yoktu… Çok değil mayıs seçiminden önce böyle bir durum olsa Ankara ortalığı ayağa kaldırırdı. Nitekim kaldırmıştı da. Erdoğan ‘bir gece ansızın gelebiliriz’ bile demişti… Bu sözün anlamı çok açık ve netti: Savaşırız, savaşmayı göze alırız demekti… Yunan sahil güvenlik görevlileri topraklarımıza ayak basma cesareti gösterdi ama Ankara’dan çıt çıkmadı. Dışişleri uzun süre ağzını açmadı. Yunanistan’ın Ankara Büyükelçisini bakanlığa çağırıp protesto etmedi. Yazılı veya sözlü nota verme gereği dahi duymadı. Neden? Mesele İçişleri Bakanlığına havale edildi. Bakan da muhatabına bir daha yapmayın bizi üzmeyin tadında bir şeyler söyledi. Meselenin üzeri örtülmeye çalışıldı. Neden? İş medyada konu edilince (Saray medyasında değil tabi) Dışişleri Bakanlığı ‘prosedür çerçevesinde gerekli tepki verilmiştir’ diyerek tonu düşük bir açıklama ile yetindi… Neden? Birkaç nedeni var… Birincisi; Erdoğan BM toplantısı için gittiği New York’ta Miçotakis ile görüştü. BM Binasında buluştular gündemleri çok farklıydı. Geleceğim o konuya… İkincisi; Emine Erdoğan Türkevi’nde davet verdi. Davete Yunanistan Başbakanı’nın eşi Mareva Grabowski Miçotakis de katıldı. İki First Lady’nin birbirlerini nasıl kucakladığını görmüşünüzdür… Birbirine hasret kalmış kırk yıllık dost gibiydiler… Eee bu durumda bizim dışişleri Yunanistan’ın sınırımızı ihlalini nasıl kınasın. Nasıl nota versin!... Uzun süre görmezden duymazdan bilmezden geldiler…Temaslar bitince eften püften açıklama ile Türk kamuoyunu tatmin etmeye çalıştılar… Ama asıl mesele başka… Ankara AGİT (Avrupa Güvenlik ve İşbirliği Teşkilatı) Genel Sekreterliğini almak istiyor. Adayı eski Dışişleri Müsteşarı, eski BM Daimi Temsilcisi Büyükelçi Feridun Sinirlioğlu… Erdoğan New York temaslarında Sinirlioğlu için ciddi kulis yaptı… Sinirlioğlu’na açık açık destekleyen bir ülke var. Bilin bakalım hangi ülke? Yunanistan… Atina da AGİT insan haklarından sorumlu dairenin başına Yunan diplomatı getirmek istiyor. Yunan diplomatın seçilmesine güçlü destek veren ülke hangisi? Türkiye… Ankara’nın karasularının ihlal edilmesine sessiz kalmasının sebebi bu… Bir gece ansızın gelebiliriz politikasından ortak aday belirlemeye geçişin sekteye uğramaması… Soru şu… Ankara ilişkileri bozmamak için bu hassasiyeti gösteriyor, Yunan sahil güvenlik askerlerinin topraklarımıza ayak basmasına bile ses çıkarmıyor ama Atina aynı hassasiyeti göstermiyor… Neden? Sakın göçmen botunu takip nedeniyle bazen bu ihlaller olur gibi savunma yapmaya kalkmayın. Meselenin öyle olmadığını herkes biliyor… Nedeni belli Atina rahat Ankara stresli… Çünkü Erdoğan dış politikayı kişiselleştirerek çok hata yaptı Türkiye’nin itibarını sarstı. Kavga etmediği başbakan, cumhurbaşkanı kalmadı. Şimdi hepsiyle barışmak uğruna kuyruğu dikleştiremiyor…",https://halktv.com.tr/makale/yunan-botunun-plajimiza-kadar-girmesine-sessiz-kalmamizin-sebebi-873922
Mehmet Tezkan,Türkiye’yi sarsan iki siyasetçi dün ne demişti?,17 Ekim 2024 Perşembe 05:00,"Bu hafta öne çıkan iki siyasetçi var… İkisi de önemli mevkilerde… İkisi de Erdoğan’ın son nefesini verene kadar ülkeyi yönetmesi gerektiğini düşünüyor… İkisi de Erdoğan ne derse yapıyor… İkisi de göğsünü Erdoğan’a siper etmiş halde… İkisi de Erdoğan’ın siyasi mühendislik hamlelerinin gönüllü veya mecburi neferi olmuş… Kim bunlar diyeceksiniz? Biri Meclis Başkanı Numan Kurtulmuş… Öteki MHP Genel Başkanı Devlet Bahçeli… İkisinin de ortak özelliği dün ağır dille eleştirdikleri Erdoğan’a bugün göbekten bağlı olmaları… Bir başka ortak özellikleri var ikisi de siyaseti iyi okuduğunu iddia eden siyasetçi… İkisi de bugünün Türkiye’sinin ne halde olacağını yıllar önceden tahmin etmişler… Anlatmışlar… Kendileri bir süre sonra 180 derece dönmüş o ayrı mesele!... Arşive girdim ikisinin de geçmişte yaptıkları konuşmalardan birer paragraf aldım… Gelin hatırlayalım. Gelin birlikte okuyalım…. Devlet Bahçeli demiş ki: “Recep Tayyip Erdoğan ne yapmaya çalışmakta? Türkiye Cumhuriyeti’nin mevcut yönetim sistem ve gerçeği hangi konforuna, hangi açgözlülüğüne yetmemektedir? Bu milletin tek işi, yegâne derdi Erdoğan’a koltuk mu imal etmektir? Partili Cumhurbaşkanı ne demektir, nereden çıkmış, kimlerin memnuniyetini sağlamak için planlanmıştır? Hadi diyelim ki, Erdoğan başkan veya partili Cumhurbaşkanı oldu, peki bundan sonra krallık talep etmeyeceğini kim garanti edecektir? Fırsat bulmuşken, Erdoğan her şeyi isteyecek, her yolu deneyecek, yargı, yürütme ve yasamayı tekeline alarak demokrasiyi havaya uçuracaktır. “ “Mesele Türkiye’yi değil, Erdoğan’ın ikbal ve geleceğini güvenceye almaktır. Mesele sistemin reforma tabi tutulması değil, Erdoğan’ın kişisel gayesinin tatmin ve doyurulmasıdır. Devleti kendi aile şirketi gibi yönetmek istemektedir” Numan Kurtulmuş demiş ki…. ""2023'te hala sivil anayasa tartışıyor olacağız. Bu sahtekar iktidar olursa BOP projesinde bölge ülkelerinin sayısının iki katına çıktığını göreceğiz. 2023'te kredi kartı borcu dolayısıyla evine icra gelmeyen kimse kalmadığını göreceğiz. 2023'te boşanma oranlarının evlenme oranlarının üstüne geçtiğini okuyacağız. Hastanelerde yaşlılara yer kalmadığını göreceğiz. 2023'te Başbakanın çocukluk arkadaşı, askerlik arkadaşı, belediyeden arkadaşı ve şoförlerinden başka kimsenin vekil olamadığını göreceğiz. 2023'te tüm bütçe gelirlerinin faize gittiğini göreceğiz. Vatandaşların KDV ve ÖTV sebebiyle isyan noktasına geldiğini göreceğiz. Hala Kürt ve Alevi açılımının tartışıldığını göreceğiz"" Bu sözlerin üzerine yorum yapmaya hacet var mı?",https://halktv.com.tr/makale/turkiyeyi-sarsan-iki-siyasetci-dun-ne-demisti-879861
Mehmet Tezkan,Bahçeli’nin Öcalan’ı Meclis’e davet etmesinin altında ne var?,23 Ekim 2024 Çarşamba 05:00,"MHP Genel Başkanı AKP’lileri bile şoke eden açıklama yaptı. 40 yıldır bebek katili dediği, seçim meydanlarında asın diye urgan attığı Abdullah Öcalan’ı Meclis kürsüsüne davet eti… Söylediği aynen şu… ""Tecrit kaldırılırsa gelsin, TBMM'de konuşsun, terörün bittiğini, örgütün lağvedildiğini haykırsın. Bunları yaparsa umut hakkı kullanımının önü açılsın"" Söylediği mantık dışı, imkansızı istemek… PKK’nın en zayıf olduğu dönem… PKK’nın esamesinin okunmadığı dönem… Türkiye’de kıllarını kıpırdatamadıkları dönem… Terörün belinin kırıldığı dönem… Güneydoğu’ya huzurun geldiği dönem… Çözüm sürecine PKK gibi karşı çıkan, çözüm sürecini PKK gibi baltalayan MHP lideri, şimdi çıkmış Öcalan Meclis’e gelsin konuşsun diyor. Ortada fol yok yumurta yokken… Neden? Amacı ne? Bahçeli yaptığının farkında mı bilmiyorum. Öcalan’ı Meclis’e davet ederek Türkiye’nin terör konusunda aciz içinde olduğunu, çaresiz olduğunu, tek kurtuluşun PKK’nın 25 yıldır İmralı’da hücrede kalan liderinin çağrısı olduğunu ilan etmiş olmadı mı? 1999 yılında yakalandığı gün ‘milletin emrindeyim demişti sözünü tutsun’ demez mi? Bazı yazarlar da Bahçeli Öcalan’a sözünü tutması için şans tanıdı diye yorumlamaz mı? Allah Allah!.. Neler oluyor? Neler olduğu meselesine geleceğim ama Öcalan’ın Ankara’ya gelip Meclis’te konuşma yapmasına iki satırla değineyim… Öcalan tecrit kalkınca motora atlayıp Yalova’ya gelecek oradan taksi tutup Ankara’ya mı gidecek? Yoksa Jandarma/polis refakati altında mı yolculuk yapacak? Meclis’ te kırmızı halıyla mı karşılanacak? Ankara’ya gelmişken Bahçeli ile baş başa öğle yemeği yerler herhalde… Bahçeli hangi yasaya, hangi yetkiye dayanarak bu çağrıyı yaptı? MHP yıllardır Kürt partilerini hedef olarak oy aldı. Düne kadar HDP kapatılsın, DEM milletvekilleri Meclis’ten atılsın, maaşları kesilsin diyordu. Şimdi İmralı ile DEM arsında köprü kurulmasını istiyor… Neden? Bahçeli adı unutulan Öcalan’a büyük önem atfederek, kimsenin adını anmadığı, sınırlarımız içinde tutulamayan, Barzani’nin Ankara ziyaretinden sonra Kuzey Irak’ta hareket etmesi bile artık kuşkulu olan PKK’yı önemli bir örgüt gibi göstererek neyi amaçlıyor? Türkiye’nin gündeminde olmayan PKK’yı neden Türkiye’nin en önemli meselesiymiş gibi iki haftadır pazarlıyor? Sebebi şu; iç cephe adı altında yeni bir yapılaşmaya gitmek istiyorlar. Daha otoriter, daha baskıcı düzen… Çünkü… Ekonomi ile başa çıkamıyorlar. Hayat pahalılığını dizginleyemiyorlar… Ülke her gün kadın cinayetleriyle, kadınlara tecavüzle çalkalanıyor… Ülke her gün çocuk ölümlerine, bebek cinayetlerine ağlıyor… Ülkenin her yerini çeteler sarmış… Mafya savcıyı bile tehdit eder hale gelmiş… Ülkede büyük bir çürüme yaşanıyor… Ahlakı çöküntü… Ne yapmak lazım? Erdoğan dış düşman yarattı. İsrail’in Türkiye’ye saldıracağını ima etti. Gücü yetmez diyenler aşağılandı!... Bahçeli beli kırılan, etkisi kalmayan PKK ile insanları korkutma derdinde… İç cephe çağrılarına lütfen bu gözle bakın… İç cepheye karşı çıkanı, İç cephede yer almayanı hain ilan edecekler. Dış güçlerle iş birliği yaptığını söyleyecekler… PKK elebaşısı Öcalan’ın Meclis’e gelip konuşma yapmasına karşı çıkanı da hain ilan ederler mi?",https://halktv.com.tr/makale/bahcelinin-ocalani-meclise-davet-etmesinin-altinda-ne-var-881671
Mehmet Tezkan,Erdoğan’ın iktidarda kalma planı,13 Kasım 2024 Çarşamba 05:00,"Mehmet Tezkan Seziyorum, hissediyorum, görüyorum daha da ötesi emareleri var. Erdoğan Saray’da beş yıl daha kalabilmek için belki de ömür boyu kalabilmek için büyük plan yapıyor. Memleketin ayarlarıyla oynayacak desem yalan olmaz… Ama zaten memlekette ayar kalmadı diyeceksiniz; haklısınız…Erdoğan 10 Kasım konuşmasında; ‘Rabbim ömür milletimiz onay verdikçe hizmet etmeye devam edeceğiz’ dedi. Allah’ın biçtiği ömür bilinmez. Kimse kendi ömrünün süresini belirleyemez. Konuşmanın bu kısmını takdiri ilahi, alınyazısı kabul edip geçelim. Milletin onay vermesi konusuna odaklanalım…Türkiye’nin tam anlamıyla demokratik ülke olmadığı, güçlü bağımsız kurum geleneğinin kalmadığı, bürokrasinin/yargının/güvenlik mekanizmasının siyasetten etkilendiği veya onların istekleri doğrultusunda davrandığı yadsınamaz gerçek…Böyle durumlarda seçmen iradesinin sandığa harfi harfiyle yansımadığı malum… Dünyada sayısız örnekleri var diyeceğim ama son altı yedi yılda biz de defalarca yaşadık… Tecrübemiz sağlam. Kısaca hatırlatayım… 2017 referandumu şaibelidir. Meşruiyeti tartışmalıdır. YSK sandıklar kapanmadan mühürsüz oyları geçerli saydı. Erdoğan 'atı alan Üsküdar’ı geçti' dedi. CHP’nin iddiasına göre iki milyon mühürsüz oy geçerli sayıldı… 2019 İstanbul seçimi… YSK aynı zarftaki dört oydan üçü geçerli sayılıp birini iptal etmedi mi? İptal edilen oy pusulası neydi? İmamoğlu’nu İstanbul büyükşehir Belediye Başkanı ilan eden pusulaydı… Bu seçimi iptal eden YSK üyeleri rahat uyuyorlar mı bilmem ama binlerce zarfı açıp içinden sadece İmamoğlu’nun seçimi kazandığı pusulayı çalan hırsızlar altı yıldır yakalanmadı!... 2023 Cumhurbaşkanı seçimi de kandırmaca, aldatmaca üzerine inşa edildi. Erdoğan ‘faizler daha da düşecek, enflasyonu yendik, bu yaz bolluk gelecek’ dedi. Milleti kandırdı. Kandil’de oturan PKK liderlerinin Kılıçdaroğlu’nu desteklediğini gösteren sahte videoyu televizyonlar da yayınlattı seçimi kazandı… Önümüzdeki seçim için daha büyük daha güçlü kurgu peşinde olduklarını hissediyorum… Hissetmenin ötesinde görüyorum… İzah edeyim… Birincisi etki ajanlığı yasası. Yasadaki ifadeler o kadar muğlak ki herkes her an ajan olabilir. Herkesin her an ajan olmasına kim karar verecek? Bürokrat Adalet Bakanı Saray’dan aldığı talimatla tabii… Saray’a yakın olanlar, AKP ve MHP’ye biat edenler yan gelip yatacak, muhalifler doğranacak… Meşhur bi laf vardır; ‘Abi Sultanahmet meydanında üç kişiyi sallandır memlekette suç kalmaz’ derler ya. Bu yasanın özü de bu… Mantığı da şu: ‘Üç gazeteciyi, dört akademisyeni, beş sivil STK üyesini, altı dernek yöneticisini hapse at; memlekette konuşan adam kalmaz.’ İktidar bununla da yetinmiyor. Herkesin susturulma yasası bile iktidarın gönlünü ferahlatmamış olacak ki seçimde elektronik oylamaya geçme kararı almışlar… YSK Başkanı biz hazırız demiş. Bu kararı alırken ve yöntemi belirlerken. Azerbaycan ve Rusya’yı incelemişler. Rusya bu konuda kara listede. Son milletvekili seçiminde birçok vekilin seçilmesi için sandıktan çıkan oylar değil elektronik oylar etkili oldu. Bizde de aynısı mı olacak? Benzeri mi planlanıyor? Gördüğüm şu; Erdoğan Bahçeli’yle birlikte ölene kadar iktidarda kalmanın düğmesine bastı. İkisi de biliyor ki seçmen destekleri kalmadı. İkisi de biliyor ki ilk seçimde evlerine gönderilecekler… İkisi de biliyor ki seçmen siyaseten emekli edecek… İktidarda kalmak için her yolu deneyecekler… Daha önce yaptıkları gibi!..",https://halktv.com.tr/makale/erdoganin-iktidarda-kalma-plani-887822
Mehmet Tezkan,AKP Cumhuriyeti,02 Aralık 2024 Pazartesi 05:00,"Erdoğan’ın hedefi bu… Bu toprakları AKP Cumhuriyeti’ne çevirmek.31 Mart yerel seçimlerinde oyu yüzde 35,5 ‘e düşünce ‘AKP’li olmayana hayat hakkı yok’ anlayışını devreye soktu… Söz verdiği halde mülakat sistemini kaldırmamasının nedeni bu…Siyasi kimliği öne çıkan AKP’li olduğunu her fırsatta beyan eden kişileri başsavcı yapmasının nedeni de bu… AKP’liysen kaymakam, vali oluyorsun… AKP’liysen devlette iş bulabiliyorsun. Memur oluyorsun, işçi oluyorsun… AKP’liysen avantadan profesör özel kararname ile rektör olabiliyorsun… AKP’liysen beş kuruşluk işi yüz kuruşa yapabiliyorsun. AKP’liysen ihaleye bile girmene gerek olmadan rant pastası önün konuluyor… AKP’liysen poliste, savcılıkta rahat ediyorsun. Hakim ona göre muamele yapıyor… AKP’liysen devletten sosyal yardım alabiliyorsun… AKP’liysen bütün kapılar ardına kadar açılıyor… AKP/MHP ortaklığı yerel seçimde ülkenin ekonomisini elinde bulunduran başat kentleri kaybetti… Yüzde 65’i onda değil… Cumhur İttifakı’nın oyu yüzde 40’larda… (Yüzde 35,5 AKP yüzde 5 MHP) azınlık iktidarı ülkeye yönetmeye çalışıyor. Bu sebeple patinaj yapıyor…Seçim haritasını önünüze koyun AKP’nin durumu kabak gibi ortaya çıkıyor… AKP Isparta, Konya, Aksaray, Maraş, Malatya Elazığ, Erzurum gibi illerde var gerisinde yok…Ama kaybettiği illere bir şekilde hakim olma derdinde. Kayyum yoluyla, gelirlerini kesme metoduyla, zorluk çıkararak, yatırımlarına onay vermeyerek… Erdoğan, Saray bürokrasisi, AKP ileri gelenleri ilk seçimde gideceklerini görüyorlar. Din üzerinden, Diyanet İşleri kanalıyla, tarikat sever Milli Eğitim Bakanı eliyle ülkeyi AKP Cumhuriyeti’ne çevirmeye çalışıyorlar… Attıkları her adıma, aldıkları her karara, söyledikleri her söze bu gözle bakın lütfen… Erdoğan Bahçeli’nin desteğiyle AKP Cumhuriyeti’nin duvarlarını örüyor…",https://halktv.com.tr/makale/akp-cumhuriyeti-893250
Mehmet Tezkan,Hüda Par da Bahçeli’ye ‘sen de yok hükmündesin’ derse!,20 Eylül 2024 Cuma 05:00,"Bazı değerler bazı kavramlar o kadar çabuk aşındırılıyor ki… Günlük siyasete o kadar kolay kurban ediliyor ki… Gün geliyor o kavramların önemine, ağırlığına ihtiyaç duyduğumuz gün bir bakıyoruz ki; içi boşalmış… Anlamsızlaşmış!.. Ciddiye alınmamaya başlamış!.. Hüda Par Başkanı, hani PKK ve Hizbullah’a terör örgütü diyemem diyen şahıs var ya… Hani Anayasa’nın dördüncü maddesi kaldırılsın dolaysıyla ilk maddesinin çöp olmasını isteyen şahıs var ya… Hani MHP Genel Başkanı’nın Malazgirt kutlamalarında elini kaldırarak birlikte poz verdiği şahıs var ya…. Bahçeli ona dün cevap verdi… Ne mi dedi? ‘Kim olursa olsun hangi mevkide bulunursa bulunsun Anayasa'nın ilk dört maddesine şaşı bakanlar bizim için yok hükmündedir’ Dedi ama ortaklığını bozmadı… Dedi ama gereğini yapmadı… Yok hükmündedir diyerek geçiştirdi… Yani söylenmemiş saydı! Yok hükmünde sözünün eskiden anlamı vardı. Ağırlığı vardı. Yaptırımı vardı… Bahçeli gibi siyasetçiler içini boşalttı… Hatırlayın. Bahçeli, Anayasa Mahkemesi’ni adalet ve hukuk düzeninin safsatası ve sancısı ilan ederek yüce mahkeme kararını yok hükmünde saydı. Yetinmedi Anayasa Mahkemesi’ni terörist ilan etti… Hüda Par’ a, Hüda Par Genel Başkanı Yapıcıoğlu’na söyleyemediği sözleri Anayasa Mahkemesine söyledi… Hatırlatayım mı? ‘Nerede bir suçlu varsa, nerede Türkiye'ye nefret kusan, ihanet eden, silah doğrultan, milli güvenliği, milli birlik ve kardeşlik ruhunu bozmayı amaçlayan bir hain bulunuyorsa Anayasa Mahkemesi tarafından hak ihlali kararıyla ödüllendiriliyor’ dedi. Yok hükmünde saymak önemli yaptırımsa, Anayasa Mahkemesi de Can Atalay için TBMM’de milletvekilliğini düşürülmesini yasa dışı buldu yok hükmünde saydı… TBMM gereğini yaptı mı? Yok hükmünde kararını dikkate aldı mı? MHP ağzını açmadı. Bahçeli sesini çıkarmadı… Buna ne yanıt verecek? Yok hükmünde kavramının içini boşalttılar demem boşuna değil. İçini boşalttıkları bir başka kavram daha var.; ‘kabul edilemez’ Kabul edilemez denince mesele bitiyor… Hüda Par’ın ilk üç maddenin değirilmesini istemesi kabul edilemez denilince… Hüda Par’ın bu tavrı yok hükmündedir ilan edilince… Eee, sonuç? Hüda Par ile kurdukları koalisyon devam edecek mi? Hüda Par Cumhur İttifakı’nın üyesi olmayı sürdürecek m? Yok hükmünde sayılan partinin genel başkanı ile MHP Genel Başkanı aynı kürsüye çıkacak mı? Bahçeli yine Yapıcıoğlu’nun elini havaya kaldırarak birliktelik mesajı verecek mi? Yoksa aynı tas aynı hamam devam mı edecek? Yarın öbür gün MHP liderinin bir demecinden sonra Hüda Par da bu sözler bizim için yok hükmündedir derse ne olacak? Bahçeli’ye şunu söylemek isterim. Eski siyaset anlayışı bitti… İçi boş sözlere, milletin gazını almaya yönelik laflara milletin karnımız tok. Kimse hamaset dolu nutuklara kanmıyor, aldanmıyor. O sözler yok hükmündedir diyerek hiçbir şey olmamış gibi davranmayı millet yemiyor!.. Millet yutmuyor!..",https://halktv.com.tr/makale/huda-par-da-bahceliye-sen-de-yok-hukmundesin-derse-871880
Mehmet Tezkan,Vadedilmiş toprakları İsrail’e 49 yıllığına kiraya veriyorduk,07 Ekim 2024 Pazartesi 05:00,"Bazı şeyleri çabuk unutuyoruz… Veya iktidar bizlere balık hafızalı muamelesi yapıyor… Balık hafızalı olduğumuzu zannediyor… Meseleye gireceğim ama kısa bir girizgah yapayım… Cumhurbaşkanı Meclis açılış konuşmasında İsrail’in Türkiye’ye saldırabileceğini söyledi. Ortadoğu’da sınırların yüzyıl sonra yeniden değiştirilmek istendiğini iddia etti… Millete korku sardı mı? Millet eyvah yarın İsrail başımıza füze yağdırır diye endişeye kapıldı mı? Hayır… Çünkü herkes bunun iç politikaya yönelik bir hamle olduğuna inanıyor. AKP’liler dahil!... Bu sebeple yankı bulmadı… Kimse İsrail’in Türkiye’ye saldıracağına inanmıyor ama yine de her kafadan bir öneri çıkıyor… Kimi Malatya’daki Kürecik radar üssünü kapat İsrail çaresiz kalsın dedi… Kimi Rusya’da S/400 hava savunma füzelerini boşuna mı aldık diye sordu… Kimi Tel Aviv’den kalkan uçaklar Adana’yı, Gaziantep’i, Malatya’yı, Ankara’yı vuracak bizim elimiz armut mu toplayacak dedi. Kimi İsrail’in eti ne budu ne diye sordu? Peki Erdoğan bu iddiasını neye dayandırdı? Hangi bilgiye… Söylediği aynen şu: ‘Vadedilmiş topraklar hezeyanıyla hareket eden İsrail yönetiminin tamamen dini bir fanatizm ile Filistin ve Lübnan'dan sonra gözünü dikeceği yer bizim vatan topraklarımız olacaktır. Şu anda bütün hesap bunun üzerinedir.’ Arz-ı mev’üd diye adlandırıldıkları bölgenin sınırları tam belli değil. Filistin, Lübnan, Suriye ve peygamberler kendi Urfa’yı kapsadığı iddia ediliyor… İsrailoğulları bu bölgenin kendilerine verildiğine inanıyor. Temel dayanakları Tevrat… Erdoğan da işte bu sebeple dini fanatizm içinde olan Netanyahu’nun nihai hedefinin Türkiye olduğunu söylüyor… Vadedilmiş topraklar meselesine gelince… 14 yıl önce kaleme aldığım bir yazı aklıma geldi. Yazının başlığı şuydu; Ya Suriye sınırını İsrail’e verseydik. Evet evet Erdoğan’ın böyle girişimi oldu. Suriye sınırında 550 kilometre uzunluğunda 350 metre genişliğindeki araziyi mayınları temizleme karşılığında 49 yıllığına İsrail’e kiralamak için çabaladılar. Yasal düzenleme yaptılar…. İsrail Suriye sınırındaki 650 bin anti-personel mayınını beş yıl içinde temizleyecek karşılığında 44 yıl tarım arazisi olarak kullanacaktı. Yani İsrail aramızda sınır olmayan sınır komşumuz olacaktık… Tam 49 yıl… Hatırlayın… Bu projeye karşı çıkarlara Erdoğan ‘Yahudi düşmanısınız, ırkçılık yapmayın’ diye sert çıkışmıştı. CHP ve MHP’li vekillerin karşı çıkması, bölge halkının direnmesi Anayasa Mahkemesi’nin bazı maddeleri iptal etmesiyle proje askıda kaldı. Şimdi diyoruz ki; vadedilmiş topraklara gözünü diken fanatik dinci İsrail yönetimi bir çılgınlık yapıp Güneydoğu’ya kadar gelmeye kalkabilir… Bugün savaş nedeni diyoruz, doğru ama 15 yıl önce o toprakları hediye ediyorduk… Unuttuk mu? AKP yönetimi unuttu mu? Mayın tartışmalarının yapıldığı günlerde Urfa’ya gidip inceleme yapan İsrail’in Ankara Büyükelçisi Gaby Levy şöyle demişti; ‘her Yahudi için atalarımızın ve dedelerimizin geldiği topraklara gelmek çok önemli’ İsrail için bereketli toprakları alıp tarım yapmak çok önemliydi ama gerçek amaçları vadedilmiş topraklara yerleşmekti!.. Büyükelçi bunu açık açık söyledi… 2010 yılında sorduğum soruyu yineliyorum… Ya Hatay’dan başlayan Gaziantep, Urfa, Mardin, Şırnak sınır bölgelerini İsrail firmasına verseydik ne olurdu? Hem de 2059 yılına kadar… TBMM’de yarın İsrail tehdidine karşı gizli oturum var… 550 kilometrelik alanın bu iktidar tarafından İsrail’e verilmek istenmesi gündeme gelir mi? Konuşulur mu?",https://halktv.com.tr/makale/vadedilmis-topraklari-israile-49-yilligina-kiraya-veriyorduk-876859
Mehmet Tezkan,Bu Kez Cambaz Meclis Başkanı Oldu,15 Ekim 2024 Salı 05:00,"Ne zaman Ankara önemli bir yasa çıkarmak için kolları sıvasa… Ne zaman Maliye elini cüzdanımıza atmaya yeltense… Ne zaman dış dünyada bizi çok etkileyen gelişmeler olsa… Ne zaman demokrasi problemi yaşamaya başlasak… Ne zaman temel hak ve özgürlüklerimiz askıya alınmaya çalışılsa… İktidar cenahından etkin bir isim öyle bir laf ediyor ki Türkiye bunu tartışıyor. TV’lerin, gazetelerin, köşe yazarlarının ister istemez konusu bu oluyor… Kısaca yıllardır cambaza bak oyununu oynuyorlar biz de her seferinde kanıyoruz… Cambaz rolünü üstlenen kişi değişiyor, oyun değişmiyor… Cambaz oyununu bilirsiniz. Eskiden panayır adeti vardı. Büyük Pazar veya fuar diyelim. Lunapark kurulur çeşitli oyunlar, gösteriler yapılır insanlar eğlenirdi. Cambaz panayırların olmazsa olmazıydı. Tabii yankesiciler de… İnsanlar cambaza bakarken cüzdanları boşaltılırdı. TBMM Başkanı Kurtulmuş değiştirilemez kaydı olan Anayasa’nın üçüncü maddesini gündeme getirdi. Devletin ülkesi ve milletiyle bölünmez bütünlüğü tabiri yanlışmış, milletin devleti ve ülkesiyle bölünmez bütünlüğü dememiz lazımmış… Gördünüz mü memleketin en önemli meselesini. Üçüncü maddeye el atsak ülke düzlüğe çıkacak!... Tepkiler büyüyünce Saray’ın baş hukuk danışmanı, TBMM Başkanı’na ayar çekti. Başkan’a sen anlamazsın metin Anayasa’ya uygun sen işine bak demeye getirdi… Ayar çekilen TBMM Başkan anında geri vitese taktı, ‘Anayasa’nın 3. maddesini tartışmaya açmak algı operasyonudur’ diyerek işin içinden sıyrılmaya kalktı… Kalktı ama toz bulutu havalandı bir kere!... Bulut neyi gizliyor diye toz duman arasından baktım arkasından yeni vergi paketi çıktı… Biz Anayasa’nın üçüncü maddesi devlet ülkesi ve milletiyle bölünmez bütündür diye mi başlamalı yoksa millet devleti ve ülkesiyle bölünmez bütündür mü olmalı diye tartışırken Maliye cebimizdeki 45/50 milyar doları hortumlamak için kolları sıvamış… Harcamadığın paraya bile vergi geliyor, gerisini sormayın… İktidar resmen haraç istiyor… Efendim para Savunma Sanayi Fonu’na gidecekmiş. Silahşorları anında kampanya başlattı… Bu paraya itiraz eden, vermeyen Ermeni yanlısı, Yunanistan dostu, Türkiye düşmanıymış? Aklınca insanları terörize edecek… Cambaza bakmayan hain!.. Savunma Sanayi Fonu’na giden bu para ne olacak? CHP Genel Başkanı ne olacağını açıkladı. Savunma Sanayi Fonu bu yıl Varlık Fonu’na 3 milyar lira aktarmış. Karşılıksız. O üç milyar nereye gitti. Birilerine yeni makam aracı mı alındı, lojmanı mı yenilendi, devasa makam odaları mı yaptırıldı? Bilemiyoruz… Varlık Fonu’nun Yönetim Kurulu Başkanı Erdoğan… O ne derse o oluyor. Fonda Türkiye’nin 35 şirket var; BOTAŞ’tan Türk Petrollerine, ETİ madencilikten Türkcell’e Türksat’a, Çaykur’dan Türk Telekom’a kadar…. Bizden toplayacakları paranın Savunma Fonu’ndan Varlık Fonu’na aktarılmayacağı, oradaki şirketler üzerinden iktidarı destekleyen medya kuruluşlarının finanse edilmeyeceği…. Saray’ın bazı ihtiyaçlarının Varlık Fonu’ndaki şirketler üzerinden bu parayla karşılanmayacağı… Saray sosyetesine yeni imkanlar sunulmayacağı ne malum? Maliye vermeyen gavur olsun, vermeyen hain olsun mantığıyla kampanya yapıp haraç toplamaya başladığı gün cambaza bak oyununu devreye soktular… Daha önce yaptıkları gibi…",https://halktv.com.tr/makale/bu-kez-cambaz-meclis-baskani-oldu-879195
Mehmet Tezkan,Amaç PKK’yı ‘yabancı örgüt’ yapmak!,25 Ekim 2024 Cuma 05:00,"Savunma Sanayi’nin tesislerine saldırıyı düzenleyenlerin PKK’lı teröristler olduğu açık. Ama bu saldırıyı kendi örgütleri adına mı, taşeron olarak mı yaptıkları şimdilik soru işareti… İki terörist de profesyonel. Saldırı iyi planlanmış, düşünülmüş taşınılmış sonucu hesaplanmış bir eylem. Kadın teröristin bomba yüklü sırt çantası ile gelmesi, erkek teröristin tesise girmesi, kadın teröristin onu koruması, bir süre sonra kendini patlatması profesyonellik kokuyor. PKK’lı teröristlerin Ankara’ya nereden geldikleri. Onlara silahları kimin sağladığı, nerede kaldıkları, planın kim tarafından yapıldığı, saldırıya kimin karar verdiği bir süre sonra gün yüzüne çıkacaktır. Sis perdesi aralanacaktır. Ama bu saldırı şu gerçeği ortaya koydu… İstihbarat sıfır… Güvenlik sıfır… (Müsaadenizle burada bir parantez açmam gerekiyor. İstihbaratın sıfır olmasına şaşırmadım. Her türlü imkana sahip olan MİT 15 Temmuz darbe girişimini bile anlayamamıştı. Darbe girişimi tanklar sokağa çıkınca anlaşılmıştı. Cumhurbaşkanı darbe girişimini eniştesinden öğrenmişti… istihbarat zafiyetini kabul etmişti. Demek ki o günden sonra iyileştirme konusunda hiçbir adım atılmamış. Bu sebeple; Darbe girişiminden bile haberdar olamayan MİT’in bu terör saldırısından da bihaber olması şaşırtıcı değil!.. Parantezi kapatıyorum) Gelelim meselenin siyasi boyutuna… TUSAŞ’ a saldırı Abdullah Öcalan’ın sahneye çıkışını hızlandırdı. İmralı’ya ziyarete 43 ay sonra izin verildi. Kendisini ziyaret eden yiyeni DEM milletvekiline; ‘koşullar oluşursa bu süreci çatışma ve şiddet zemininden hukuki ve siyasi zemine çekecek teorik ve pratik güce sahibim.’ demiş… Yani Ankara düğmeye bassın anında devreye girerim demek istemiş… DEM partisi gibi, Leyla Zana gibi, Selahattin Demirtaş gibi, Ahmet Türk gibi önemli yapı taşları gelişmelerden memnun olduklarını açıkladılar… DEM sözcüsü Ayşegül Doğan’ın sözleri önemli. Diyor ki; ‘DEM Parti olarak. Demokratik siyasete hazır, sayın Öcalan da hazır, bu koşulları oluşturmaya tecridi ortadan kaldırmaya Kürt meselesini demokratik çözümü için hukuki ve siyasi zeminini oluşturmaya devlet hazır mı?’ Öcalan ile aynı dil… Öcalan da çatışma ve şiddet zemininden hukuki ve siyasi zemine çekmekten söz etti… Bahçeli’nin İmralı ile DEM arasında köprü kurulsun sözü boşuna değil. Bahçeli aynen şöyle demişti: ‘Ne Kandil ne de Edirne; adres İmralı’dan DEM’e uzansın, bu ağır ve tarihi terör sorunu ülke gündeminden tamamen çıkarılsın.’ Anladığım kadarıyla Ankara’nın yapmak istediği şu: BİR: Öcalan/DEM birlikteliğinin önünü açmak. Silahlı çatışmanın, şiddetin, PKK eylemlerinin herkes tarafından lanetlenmesini sağlamak. Nitekim, DEM dün iki PKK’lı teröristin TUSAŞ’ a saldırısını kınadı. Bu çok önemli gelişme… İKİ: Öcalan ile Kandil’i ayrıştırmak. Ayrı cephelerde konumlandırmak. DEM’in Öcalan’ın yanında yer almasıyla Kandil’i dışlanmaya mahkum etmek… ÜÇ: Böylece PKK’nin yabancı örgüt gibi algılanmasını, bazı ülkelerin aparatı olarak görülmesini sağlamak. Türkiye ile bağını iyice koparmak… DÖRT: Kuzey Irak Kürt yönetimiyle iş birliği yaparak PKK’nın oradaki hareket alanını iyice daraltmak… Bir de Suriye boyutu var… Orası şimdilik buzdolabında. Ankara kendisine yönelik bir tehdit olmadığı sürece PKK/YPG yapılanmasına Şam’ın sorunu olarak bakabilir. Şimdi diyeceksiniz ki Erdoğan/Bahçeli ikilisi bu hamleyi neden yaptı? Zamanlama neden şimdi? İktidar attığı yanlış adımlarla çok zemin kaybetti. Seçmen desteğini yitirdi. Her geçen gün eriyor. Bu yüzden… İktidarın toparlanması için büyük bir hikayeye ihtiyacı var… Ülkede başka rüzgarların esmesini istiyor… Bakalım iktidarın yazmaya çalıştığı hikayenin içinde Kürt sorunu da var mı?",https://halktv.com.tr/makale/amac-pkkyi-yabanci-orgut-yapmak-882248
Mehmet Tezkan,Erdoğan hala farkında değil,12 Aralık 2024 Perşembe 05:00,"Mehmet Tezkan Memlekette bayram havası estiriliyor ama hiç de öyle değil… Diktatör Esad gitti özgürlük geldi diyorlar, HTŞ Lideri Colani ile mi özgürlük gelecek? Suriye, Esad’la terör devleti idi… Colani yani Ahmed Hüseyin el Şara, ile yine terör devleti olacak. Değişen bir şey yok. O halde nara atmaya gerek yok. Gelelim iç politikaya… Erdoğan partisinin il başkanlarına konuşurken dedi ki: “Demek ki bir yerde eksik yaptık; bir yerde yanlış yaptık, bir yerde gereken duruşu sergileyemedik. Demek ki milletimizin bizden beklediği yakınlığı onlara gösteremedik. Demek ki, vatandaşımızın hissiyatını doğru bir şekilde okuyamadık.” Milletvekillerini suçluyor… İl başkanlarını suçluyor… İlçe başkanlarını suçluyor… Aslında halkın hissiyatını anlamayan kendisi. 2021 yılında aldığı abuk sabuk karar nedeniyle, bırakın milletvekillerini parti üyeleri bile çarşı pazara çıkamaz hala geldi. Erdoğan 31 Mart hezimetinin suçlusunu arıyorsa, biraz da kendisini sorgulamalı. Soruyorum; bir ülkenin devlet başkanı kendi bakanına kendine bağlı belediyeleri silkeleyin talimatı verirse o ülkenin rejimine ne ad verilir? Silkeleyin ne demek? Gelin size futboldan örnek vereyim. Manchester City'nin teknik direktörü Guardiola, bu sezon kötü bir dönem geçiriyor ama İngiltere’de 6 şampiyonluk kazandı. Seyirci doydu. Oyuncuları kanıksadı. Son maçta yenilgiyi bile umursamadılar. Demek ki değişim zamanı gelmişti. Guardiola, dünyanın en iyi teknik direktörü, taraftar “teşekkür ederiz, gitme zamanı” dedi, direnir mi bilmem. 6 şampiyonluk, 6 seçim kazanmak gibidir. Guardiola, 6 şampiyonluk kazandı… Erdoğan da 6 seçim kazandı… Erdoğan’a da seçmen 31 Mart’ta “teşekkür ederiz, gitme zamanı” dedi, ama o galiba anlamadı. Bir 5 yıl daha kurtarmanın derdinde.",https://halktv.com.tr/makale/erdogan-hala-farkinda-degil-896201
Mehmet Tezkan,Trump Erdoğan gibi olmak istiyormuş,25 Kasım 2024 Pazartesi 05:00,"Oksijen Gazetesinde okudum Şirin Payzın ikinci Trump döneminde bizi ve dünyayı neler beklediğini dört uzmanla konuşmuş. Ortadoğu uzmanı James Holman’ın şu saptaması dikkatimi çekti… Altını çizdim… Holman ‘Trump, Putin gibi, Erdoğan gibi olmak ister muhakkak. Güçlü adam rolünü seviyor’ demiş… Demek ki; Batı’dan bakınca Putin ile Erdoğan arasında fark yok. Trump da onlar gibi olmak istiyormuş; Putin gibi Erdoğan gibi…. Şöyle de diyebilirim; Erdoğan sonunda muradına erdi… Niye mi böyle dedim? İzah edeyim… İlk defa 2007 yılının mart ayında kaleme aldım. Bu yönde atılan adamları örnek göstererek 17 yıl boyunca defalarca yazdım… 2007 yılında iddiam şuydu; Erdoğan’ın tek bir amacı var. Putin gibi olmak. Putin kadar güçlü olmak. Putun gibi tek karar verici olmak. İslam devleti oluşturmak istemiyor. Söylediğinin kanun olmasını istiyor. Kısaca Putinvari rejim kurma niyetinde. Övünmek gibi olacak ama mütevazı olmanın da anlamı yok. Zaman ve siyasal gelişmeler doğru tespit yaptığımı, siyaseti iyi analiz ettiğimi doğruladı. Evet Erdoğan Putin gibi oldu. Gücünü 2023 Mayıs seçimini kazanarak perçinledi. Seçimden hemen sonra temmuz ayında şöyle yazmıştım: “Yıllardır Erdoğan Putin kadar güçlü olmak, ülkeyi tek başına yönetmek istiyor dedim… FETÖ’cülerin darbe girişimi kapıyı açtı (hatırlayın Erdoğan Allah’ın lütfu demişti) MHP Genel Başkanı Bahçeli kol kanat gerdi, destek çıktı Erdoğan tek adam rejimini kurmayı başardı. Ama kuşkulu bir durum vardı. Yeni rejim kalıcı mı olacaktı, beş yıllık bir heves olarak tarih kitaplarında yerini mi alacaktı yoksa demir atacak mıydı? Kalıcı olma yolunda ikinci engeli de aştı diyebilirim. İlk turda yüzde 49,5 ikinci turda yüzde 52,1 oyla kurduğu tek adam rejimini perçinledi. Putin gibi oldu… Bir dediğini iki edecek güç yok… İtiraz edecek kurum yok… Yanlış yaparsa söyleyecek cesaretli adam da yok… Dün faiz inecek diyordu, indi de… Bugün çıkartın diyor çıktı da… Dünde bugünde alkışlayanlar aynı ekip. Ne yapsa alkışlıyorlar Rusya’da Putin’i alkışlayanlar gibi… Biat ediyorlar Rusya’da Putin’e biat edenler gibi… Nemalanıyorlar Putin’den nemalananlar gibi… Şimdi gelelim esas soruya… Erdoğan Putin gibi oldu da Türkiye Rusya olur mu? Bu ne demek? Muhalefetsiz, sivil toplumsuz, sessiz sedasız, siyasi otorite ne yaparsa kabul eden, hatta alkışlamak zorunda kalan, eleştiri yapmaktan hatta konuşmaktan korkan toplum olur muyuz? Rusya gibi… İnsanların gerekçesiz hapse atıldığı, çok uzun tutuklulukların yaşandığı, mahkemelerin tamamen siyasetin kontrolüne girdi ülke olur muyuz? Bu saydıklarımın yarısı hadi yüzde altmışı var diyelim. Yüzde yüze çıkar mı?” Evet artık sormamız gereken soru bu… Erdoğan Putin gibi oldu da Türkiye Rusya gibi olur mu? Bu istikamete koşar adam gittiğimizin emareleri bir hayli fazla… Gerekçesiz tutuklama dönemi başladı. İçi boş dosyalarla… Sosyal medyada beğenilmeyen mesaj atanın başı bela giriyor. (Örnek: Nasuh Mahruki ) Haber yazan gazeteci birilerinin nasırına bastı diye hapse atılıyor. (Örnek: Furkan Karabay) Haberin incir çekirdeğini doldurmayan küçük, önemsiz ayrıntısı doğru değil gerekçesiyle gazeteciler hakkında anında soruşturma açılıyor. (Örnek: İsmail Saymaz ve Fatih Altaylı) Belediye başkanları 10 yıl önce 12 yıl önce 14 yıl önce şununla görüştün, bunun evine taziyeye gittin görevden alınıp yerlerine kayyum atanıyor (Örnek: say sayabildiğin kadar) …. Ama yine de Rusya gibi olduk demek için erken… Çünkü hala… Sesini duyuran, toplumsal desteği iktidardan fazla olan zaman zaman gündemi belirleyen muhalefet var… Cılız da olsa sivil toplum kuruluşları var… Her geçen gün gücünü yitirse de sendikalar var… Sayıları az olsa da iktidarın arkasında hizalanmayan, gerçekleri dile getirmeye çalışan medya var… Aydınlar var, kanaat önderleri var, akademisyenler var, yazarlar var, gazeteciler var",https://halktv.com.tr/makale/trump-erdogan-gibi-olmak-istiyormus-891181
Mehmet Tezkan,Yeter! Çocuklara kıymayın efendiler,14 Ekim 2024 Pazartesi 05:00,"Sekiz yıl oldu… Damat bakan olunca orijinal bir şey yapmak istedi. Adını literatüre yazdırmak için. Yaz/kış saati uygulamasını kaldırdı… Sebep? Tasarruf… Bugünlerde okullardaki pisuvarlar tasarruf nedeniyle kaldırılıyor ya; aynısı!... Sabah sekiz, sabah sekiz buçuk hava hala karanlık. İlk ders başlamış çocukların içi uyuyor… Büyük kentlerde, özellikle Türkiye nüfusunun beşti birinin yaşadığı İstanbul’da sabah yedi, çocuklar sokakta, yolda… Hava zifiri karanlık… Anneler… Ablalar okula giden çocukların peşlerinde… Sekiz yıldır böyle yaşıyoruz… Çocuklar perişan… Çocuklara kıyılıyor. Anneler, ablalar panikte!... Çünkü İstanbul karanlıkta kadınların sokağa çıkmaktan ürktükleri kent oldu… Enerji Bakanı’nın umurunda değil… Eğitim Bakanı aldırmıyor… Saray sosyetesi başka dünyada yaşıyor… Tek adam, dünya lideri dedikleri kişi halkından kopmuş… Damat bakan olunca, raconu Damat kesince yerine gelen bakanlar el süremedi. Milli Eğitim bakanları itiraz edemedi… Damat Bakan mucitti?!.. Avrupa devletleri salak da biz mi akıllıyız diye yıllardır yazıyorum; aldıran yok. Aynı Damat Bakan Enerji Bakanlığından Maliye ve Hazine Bakanlığına terfi ettirildi. Kendileri mucit ya… Bu kez yeni bir mucizeye imza attı. Faiz inerse enflasyon iner dedi… Dünya enflasyonla mücadele için faizi yükseltirken bizim iktidar enflasyonlar mücadele için faizi indirdi… Yoksulluğumuzun sebebi budur… Karanlıkta çocuklarımızı okula göndermemizin sebebi de budur… Annelerin, ablaların kör karanlıkta kendilerini riske atıp sokağa çıkmalarının nedeni de budur… Bakanlığın direnmesinin kış saatine geçmemesinin mantığı yok. Bağımsız kuruluşların hesabına göre enerjiden tasarruf olmadı. Peki ne var? İnat… Damat Bakan kuralı koydu diye değiştirmekten korkan bürokrat bakanlar var! Memleketin en büyük sıkıntısı bu… Bürokratik vesayet rejimi… Ülkeyi yönetin herkes bürokrat. Erdoğan iktidara gelirken ne demişti? Bürokratik vesayet sistemine son vereceğim demişti. Kendi dışında ülkeyi yöneten herkes bürokrat. Erdoğan yurt dışına gidince vekaleti kime veriyor? Atadığı bürokrata… Önceki gün Arnavutluk’a gitti ülkenin tek hakimi seçilmiş yönetici değil atanmış bürokrat oldu!... O bürokratlar da inisiyatif kullanamıyor. Koltukları gider, lüksler bozulur diye gerçeği Erdoğan’a söyleyemiyor… Bu yüzden altı yaşındaki, yedi yaşındaki çocuklarımız kör karanlıkta yollara düşüyor… Damat Bakan’ın koyduğu kuralı kaldırmamak için sekiz yıldır çocuklarımız kıyılıyor… Ankara’da bu kıyıma dur diyecek hiç mi yürekli adam yok? Valla yok!...",https://halktv.com.tr/makale/yeter-cocuklara-kiymayin-efendiler-878940
Mehmet Tezkan,AKP neden kaybediyor? CHP neden kazanıyor?,29 Kasım 2024 Cuma 05:00,"Bu soruyu sorun yanıtını da merak eden kişi ben değilim… AKP Genel Başkanı Erdoğan… CHP kötüleyip ‘ne liyakat var ne ehliyet var ne memlekete hizmet gibi bir dertleri var. Peki buna rağmen CHP nasıl bu kadar oy alabiliyor? Nasıl bu kadar belediye kazanabiliyor?’ diye sordu… Bu soruya verilecek tek bir yanıt var… Demek ki, seçmen CHP’li belediyelerden memnun. CHP’nin hizmetlerini takdir ediyor. CHP’nin politikasını onaylıyor… Yoksa niye oy versin ki… Erdoğan bu yaklaşıma prim vermiyor. Ona göre CHP çarpık zihniyete kirli yüze sahip… O zaman 31 Mart’ta neden birinci oldu? Seçmen neden CHP’yi tercih etti? Erdoğan ‘bizim yüzümüzden’ diyor. ‘Bunun müsebbibi AK Parti olarak biziz’ diyor… Bu özeleştiridir diye noktayı koyuyor… Buraya kadar Erdoğan’ın tespiti doğru. Erdoğan memleketi o kadar kötü yönetti ki insanlar birkaç ayda yoksullaştı. Birkaç ay içinde açlık sınırına dayandı. Bırakın kötü yönetmeyi Erdoğan Türkiye üzerinde deney yaptı… İnsanlara acımadı. İdeolojik takıntısını hayata geçirmek için milyonların yoksullaşmasına göz yumdu… Faiz indirilirse enflasyon da inermiş gibi bir palavranın peşinden koca ülkeyi uçuruma sürükledi. Dünya bize hayran propagandasıyla batan ekonomiyi yıldızı parlayan ekonomi olarak sundu. TÜİK’in yardımıyla rakamları eğip bükerek sahte cennetlerle halkı aldattı. CHP az bile oy aldı… 2023 Mayıs seçimler öncesi ‘Altılı Masa’ dik dursaydı. Kadrolarını açıklasaydı. Ülkeyi nasıl düzlüğe çıkaracaklarını anlatsaydı. Seçilecek aday takıntısına saplanmasaydı. Koltuk kapma yarışına girmeselerdi… Erdoğan şimdi evinde oturuyordu. Emeklilik hayatı yaşıyordu… Erdoğan yatıp kalkıp Altılı Masaya dua etsin. Saray’da hala oturuyorsa nedeni Altılı Masadır… Çünkü… 2021 yılının ekim ayında Erdoğan’ın yanlış düğmeye basmasıyla ülkenin üzerine bir anda karabulutlar çöktü. Bedelini hala ödüyoruz. Ne yani milletin anası ağlamış hala başımızda kal mı diyecekti! Mayıs seçiminde montaj video, sahte cennet algısı, devasa propaganda makinası, yaz aylarında hayatın normale döneceğine dair verilen sözler etkili oldu… Söylenenlerin aldatma olduğu ortaya çıkınca seçmen 10 ay sonra faturayı kesti. Erdoğan bu vaziyeti görüyor, kendilerinin hatalı olduğunu söylüyor ama yine memleketin bu halini izah ederken gerçeği söylemiyor. Ekonomik krizi küresel ve bölgesel sıkıntılara bağlayarak yine işin içinden sıyrılmaya çalışıyor… Teşhis yanlış olunca tedavi de doğru olmuyor. 2021 yılından beri ağır enflasyon altında sürünüyoruz. Maliye Bakanı’na göre iki yıl daha sürüneceğiz. O da işler iyi giderse… Pek ya kötü giderse!.. Ne olacağını söylemeye dilim varmıyor… 2021 yaz aylarında enflasyonun aylık artışı yüzde iki seviyelerindeydi. Zorluyordu ama acıtmıyordu. Erdoğan meşhur teorisini devreye soktu kasım ayında aylık artış yüzde 10’a, Arılık ayında yüzde 19,5 fırladı… İki ay içinde önce yüzde 10 sonra üzerine yüzde 20 daha küçüldük… Yoksullaştık… Erdoğan bundan bahsetmiyor. 2021 yılının sonbaharında ne bölgesel ne küresel kriz vardı. Ukrayna-Rusya savaşı 2022 yılının 24 Şubat günü patladı… Erdoğan ve yandaşları bu durumu gizliyor. Konuşmak istemiyor… Ama yoksulluğumuzun nedeni bu. Hakikat bu… Türkiye yüzde 80 enflasyonla yaşarken faiz yüzde 8,5 idi. Akıl alır gibi değil… Yeri gelmişken sormadan edemeyeceğim; o dönem kimler bankalardan ucuz kredi aldı? Bankalar o dönem kaç milyar dolarlık kredi dağıttı? Kimler yararlandı? Yoksuldan alıp zengine vermenin, zengini daha zengin yoksulu yoksulluğa mahkum etmenin bir faturası olmalı değil mi? Oldu da… Seçmen AKP’ye faturayı kesti farkında değiller. Aslında bal gibi farkındalar, panik atak yaşıyorlar. Erdoğan’ın durduk yerde CHP’nin belediyeler neden kazandığını sorgulaması telaşın göstergesi… İktidarın tek hedefi var, CHP’li belediyeleri boğmak. İş yapamaz hale getirerek kaybettiği seçmeni geri almak. Bu sebeple Meryem ana otoparkına çöktüler. Bu sebeple belediyenin açtığı pırıl pırıl kreşleri kapatmak istiyorlar… Bu sebeple yeni metro yapımına izin vermiyorlar… Bu sebeple CHP’li belediyelerin elini ayağını bağlamaya çalışıyorlar… Geçen gün yazdım. İktidar bilincini kaybetti ne yaptığını bilmiyor dedim. (28 Kasım tarihli yazım) İktidara şunu söyleyeyim panik atak geçiriyor olabilirler ama bilinçsizce attıkları her adım aldıkları her karar CHP’ye yarıyor… Kreşlere el koyma kreşleri kapatma hamlesi tipik örnek… Ah Bahçeli ah… Partili Cumhurbaşkanı olmaz dedik, felaket olur dedik dinlemedin. Daha kötüsü kendini bile dinlemedin. 2013 yılında, 2014 yılında, 2025 yılında partili cumhurbaşkanlığını geçtim başkanlık sistemi felaket olur diyen sendin! Felaket oldu farkında mısın!...",https://halktv.com.tr/makale/akp-neden-kaybediyor-chp-neden-kazaniyor-892396
Mehmet Tezkan,Erdoğan’ın Esad aşkı neden depreşti?,23 Eylül 2024 Pazartesi 05:40,"Şu gerçeğin altını çizerek yazıya başlayalım. Erdoğan Esad ile görüşmeye can atıyor… Esad he dese altına turkuaz halılar serilecek. Ankara’nın en görkemli binalarına Esad’ın dev posterleri asılacak. Süvari birlikleri, tören kıtası hazır bekleyecek. Büyük ihtimalle Erdoğan Sisi’yi karşıladığı gibi Esad’ı da uçağın kapısında karşılar… Ah Esad bi hee dese… Ah Esad yeter ki Ankara’ya gelmeyi bir kabul etse… Görüşürüm ama ben gitmem Erdoğan buraya gelsin derse… Ankara ona da razı… Erdoğan koşa koşa gider… Sisi ile kucaklaşmak için Kahire’ye gittiği gibi…. Peki ya üçüncü ülke olmaz mı? Olmaz olur mu Ankara’nın canına minnet yeter ki Esat Erdoğan ile barışsın. Dışişleri Bakanı Fidan geçen gün biz görüşmeye hazırız dedi. Erdoğan BM toplantısı için ABD’ye giderken Esad’dan cevap beklediklerini söyledi. Esad’dan çıt çıkmıyor. Esad bir türlü tamam buluşalım görüşelim demiyor… Neden mi? Nedeni çok… Erdoğan şimdilerde Suriye’nin iç işlerine karışmak gibi bir derdimiz diyor ama 13 yıl önce ‘Suriye konusunu bir dış mesele olarak, bir dış sorun olarak görmüyoruz. Suriye meselesi bizim bir iç meselemizdir’ diyerek balıklama dalmıştı… Esad devrilsin yerine ihvan (Müslüman Kardeşler) hükümeti kurulsun diye çaba harcamıştı. Esad’ı devirmek içi kurulan ÖSO adlı yapıya destek vermişti. ÖSO savaşçılarını maaşa bağlamıştı. Hala para alıyorlar…. Dışişleri Bakanı Anadolu Ajansı’nın sorularını yanıtladı. Kimsenin aklına Erdoğan ile Esad öpüşürse ÖSO ne olacak sorusu gelmedi… Sayılarını bilmiyoruz ama on binlerce silahlı kişiden söz ediliyor… Sahi Ankara bu insanları ne yapacak? Somali’ye mi yollayacak? Hadi o sorun çözüldü diyelim bu topraklarda yaşayan sığınmacılar ne olacak? 4/5 milyon Suriyeli var. Burada doğanlar var, çocuk yaşta gelip kendi vatanını bilmeyenler var. Genç yaşta gelip düzen kuranlar var. Geri dönmeye yanaşmayacak milyonlar var. Onlar ne olacak? Zaman içinde çözülür demeyin Esad onları istemiyor, Esad onlara hain gözüyle bakıyor. Suriye paramparça büyük ekonomik kriz var ama Esad durumu idare ediyor? Kendine bağlı insanlarla minik devletinde yaşıyor. ABD askerlerinin Rusya askerlerinin topraklarında olması umurunda değil. Hatta güvence… Çünkü Washington Esad’ın savaşı kazandığını yıllar önce ilan etti… Rusya yeni üstler açtı, hava savunma sistemi kurdu. Hal böyleyse Ankara neden Şam ile barışmayı bu kadar çok istiyor? Esad kabul etsin diye neden gözünün içine bakıyor? Çünkü… BİR: ABD’nin desteğiyle PYD/PKK her geçen gün devletleşiyor, kök salıyor... Ankara bir şey yapamıyor. Arada ABD olduğu için bir gece ansızın tepelerine binemiyor… İKİ: Askerimizin Suriye’de güvenliği sağlamak için kalmasının maliyete çok arttı. Askerimiz çekilirse o bölgeye yine radikal İslamcı terör örgütleri yerleşecek… ÜÇ: Suriyeli sığınmacıların misafirlikleri uzun sürdü. Bazı yörelerde demografik yapının bozulması homurtuların yükselmeye başlamasına neden oldu. DÖRT: Sınırımızın dibinde biriket evlerde, çadırlarda yüzbinlerce Suriyeliye Kızılay aracılığıyla biz bakıyoruz… BEŞ: Ankara Suriye’nin yükünü taşıyamaz hali geldi… Bu sebeple Erdoğan Esad’ı yeniden ‘kardeş’ ilan etmek istiyor. Yeri gelmişken sormak istiyorum. Suriye bizim iç işimiz diye başlayan Şam’daki Emevi Camii’nde Cuma Namazı kılma niyetiyle simgeleşen Suriye macerası bize kaç milyar dolara patladı?",https://halktv.com.tr/makale/erdoganin-esad-aski-neden-depresti-872794
Mehmet Tezkan,AKP İktidarının Bedeli Ağır Oldu,04 Temmuz 2024 Perşembe 05:00,"2002 yılından beri iktidardalar. Öyle veya böyle seçmenden büyük destek aldılar. Seçmenin yarısı AKP’nin daha doğrusu Erdoğan’ın arkasında durdu. Onu iktidarda tuttu… O da seçmenden aldığı güçle kafasına göre takıldı. Akşam aklına ne geldiyse sabah uyguladı. Ne uzmanları dinledi ne muhalefetin uyarılarını… Yeminli taraftarları, yeminli medyası, yeminli yazarları her yaptığını alkışladı. Bir gün yaptığının ertesi gün tam tersini yaptı; yine alkış aldı… Ama… Yaptığı yanlışların faturası sonunda çıktı. Ne yazık ki bedeli çok ağır oldu… Nerden başlayayım… En günceli göçmen meselesi… Ülkeyi göçmen deposu yaptı. 20 yıl sonra ülkenin demografik yapısı tamamen değişecek. Sadece Suriyeliler değil, Afganlar, Çeçenler, Somalililer, Pakistanlılar, Iraklılar, İranlılar daha adını saymadığım onlarca ülkeden insan yığını var… Moğollar bile mahalle kurmuş! Her memleketten gelen kendi gettosunu oluşturdu. Kendi kültürlerini, kendi yaşam biçimlerini taşıdılar. Bu da büyük rahatsızlık yarattı… İktidar şimdi ne yapacağını bilemiyor. Kuyruğu sıkışmış halde!.. Erdoğan ‘Suriye’nin iç işlerine karışmak gibi derdimiz yok’ diyor ama hatırlayın 13 yıl önce ‘Suriye bizim iç meselemizdir’ demişti… 180 derece dönüş!... Başındaki bir başka dert Özgür Suriye Ordusu… Esad’ı desteklemek için kurulan örgüte her türlü desteği verdi. Milli Suriye Ordusu ilan etti… Adı ordu ama radikal İslamcı örgütler koalisyonu… Geçen gün bayrağımızı parçaladılar, TIR’larımızı yaktılar… Maaşlarını biz veriyoruz. Vergilerimizle… Zapt-ı rap altına almak için sınırımızı öte tarafına tanklar gönderdik, takviye asker yolladık. Maaşlarını kessek ne olur? Kabadayılıkları biter mi? Süngüler düşer mi? Hem göçmen hem de radikal gruplar koalisyonu olan ÖSO ile büyük derdimiz var… AKP iktidarı sayesinde… Geçelim ekonomiye… İktidara yakın duran Türk-İş Başkanı bile ‘ömrü hayatımda böyle pahalılık görmedim’ dedi. Bu enflasyon dışarıdan gelmedi. ‘Ben ekonomistim’ diyen Erdoğan üretti. Dün itibariyle benzine vergi artışı nedeniyle zam geldi. Litresi 45 lira oldu… Bunun anlamı şu… Domatesten patatese, kalemden deftere, ekmekten ulaşıma aklınıza ne gelirse zamlanacak… Ama bu zamlar her zaman olduğu gibi TÜİK verilerine yansımayacak. Elektriğe yüzde 38 zammı olur? İnsaf yahu!... Köprüler, otoyollar da zamlardı. Onun adı zam değil kur ayarlamasıymış! Çünkü müteahhitlerine dolarla garantili para ödüyoruz ya… Mağdur olmasınlar diye yılda dört defe ayarlama yapılıyor. Osmangazi köprüsü geçiş ücreti 1808 lira oldu. Yanlış yazmadım, yanlış okumadınız… Bin sekiz yüz sekiz lira… Biz 399 lirasını peşin veriyoruz üstünü dolaylı ödüyoruz… Erdoğan bu köprüler, bu havaalanları, bu şehir hastaneleri, bu otoyollar yapılırken ne değmişti? Devlettin kesesinden bu kuruş çıkmayacak demişti… Doğruyu söylememiş… Halkı aldatmış, kandırmış!... Alayı kara delik oldu, hazine onlara para yetiştirmekten emeklisine bakamıyor. Emeklisini açlığa mahkum ediyor… AKP iktidarının bedeli ağır oldu demem yanlış mı? Kısaca eğitime de bakalım… Her okula imam hatibe çevirme sevdası eğitim sistemini bitirdi. On binlerce çocuk mecburen imam hatibe gittiği ve kalitesiz eğitim nedeniyle üniversiteye giremediği için baraj kaldırıldı… Bu konuda çok laf etmeye gerek yok. Bir ülkede 322 fen lisesine karşı 4 bin 413 imam hatip lisesi varsa o ülkenin geleceğini siz tasavvur edin!... Eğitimdeki ideolojik takıntının bedelini ağır ödüyoruz ileride çok daha ağır ödeyeceğiz… Yazıyı uzattım kusura bakmayın. Bedelini ağır ödediğimiz daha çok alan var. Otur kitap yaz bir cilde sığmaz…",https://halktv.com.tr/makale/akp-iktidarinin-bedeli-agir-oldu-848976
Mehmet Tezkan,Önce Saray elini taşın altına soksun,08 Ağustos 2024 Perşembe 05:00,"Başımıza enflasyon belasını getiren onlar… Tasarruf yapılacaksa, sıkıntı çekilecekse bu iş Saray’dan başlamalı. Bize elinizi taşın altına sokun mesajları göndereceklerine önce onlar ellerini taşın altına sokmalılar. Saray bütçesi yarı yarıya indirilmeli, hatta dörtte bire. İddiaya göre sadece ekonomi konusunda 30 başdanışmanı 300 danışmanı varmış!... Ekonominin hali malumunuz!.. Önce oraya neşter vurulmalı… Erdoğan’a kim faizi indir enflasyon iner aklını verdiyse kapının önüne konulmalı… Çünkü o irrasyonel mantık Saray’da oturduğu sürece piyasalarda güven oluşmuyor. Çünkü zevki sefa içinde yaşayan danışman ordusunun canı sıkılıp yeni bir deneye kalkışacağından şüphe ediliyor… Şüphe edenler haksız da değil… 2021 yılının ekim ayında başlatılan saçmalığın faturasını üç yıldır ödüyoruz. Maliye Bakanı’na göre iki yıl daha ödeyeceğiz. Edecek beş yıl. Bu iyimser tahmin. Ekonomistlere göre 2015’lerdeki hayatımıza dönmemiz için önümüzde daha beş /altı yıl var… Ekonomiden, finanstan çok anlayan Saray danışmanları memleketi gezmiyor, memleketi bilmiyor. Bu nedenle vahametin farkında değiller… Bir elleri yağda bir elleri balda… Halimiz şu: Kiraz ülkesiyiz; yıllardır çocuklar kiraz yiyemiyor… Çilek ülkesiyiz; yıllardır çocuklar çilek yiyemiyor… Karpuz/kavun ülkesiyiz; çocuklar yiyemiyor… Düşünebiliyor musunuz, domates bile eve taneyle giriyor… Pirzolanın tadını bilen çocuk yok gibi… Pastırmayı, sucuğun adını bilen çocuk kalmadı gibi… Benim gençliğimde boldu. Erdoğan’ın gençliğinde de boldu… Ama Erdoğan’ın tek adam rejiminde bırakın yemeyi, bırakın tatmayı kokusuna bile erişilmez hale geldik… Erdoğan rejiminde bir nesil sağlıksız beslenmeye mahkum oldu… Maliye Bakanı ‘çektiğimiz sıkıntıya değecek’ diye demeç vermiş… Çektiğimiz sıkıntının müsebbibini söylemiş… Neden sıkıntı çektiğimizi açıklamamış. Kafaları karıştırmak için… Yüksek enflasyonun nedeni pandemi diyorlar; yalan… Yüksek enflasyonun nedeni Rusya Ukrayna savaşı diyorlar; yalan… Savaşan ülkelerdeki enflasyon bizim dörtte birimiz kadar, Avrupa’da onda birimiz kadar… Bizim enflasyonun nedeni Saray… Bizi salak yerine koyup deney maymunu yapmalarıdır… Erdoğan ‘in İrrasyonel politikasıdır... İtiraz eden çıkar mı? İş insanları yavaş yavaş homurdanmaya başladı. Mesela Türkiye ihracatçılar Birliği Başkanı ‘nefes alamıyoruz’ demiş… Arkadaş ucuz kredi alırken sesini çıkaracaktın. Faiz almış başını gitmiş Merkez Bankası faizi yüzde 8,5 iş dünyası yüzde on faizle kredi aldı.. Erdoğan’ın bu politikasını alkışladılar. Ucuz krediyi kapıp yatırım yapmadılar. Dolara yatırdılar. Bizim vergilerimizi kullanarak zenginliklerine zenginlik kattılar… Onlar da elini taşın altına koymalı… Saraydan başlayarak imtiyazlı bürokratlar, imtiyazlı müteahhitler, imtiyazlı kredi kullananlar, hazine garantili iş yapanlar önce onlar elini taşın altına sokacaklar… Bizim zaten üç yıldır elimiz taşın altında hatta sırtımızda ezildikçe eziliyoruz. Yere düşmemek için zor duruyoruz… Ha babam küçülüyoruz… Ha babam fakirleşiyoruz… Ama yeter artık biz de insan evladıyız!",https://halktv.com.tr/makale/once-saray-elini-tasin-altina-soksun-859530
Mehmet Tezkan,Seçimsiz Dört Altın Yıl Vaadi Palavra. Gerçek Niyet Başka!,05 Temmuz 2024 Cuma 05:00,"İktidar ve iktidara yakın yazarlar şöyle kampanya yapıyorlar: önümüzde seçimsiz dört altın yıl var, kıymetini bilelim… Üçüncü dünya savaşının konuşulduğu, dünyanın yeniden şekillendiği, hayat pahalılığı ve enflasyon sorununun çözülmesinin beklendiği dönemde seçim olmazmış!... Yok ya…. Hayat pahalılığının nedeni bizzat bu iktidar. Bizzat Tayyip Erdoğan… Seçimsiz dört altın yılda ne yapacaklar? Geçmişteki seçimsiz dört altın yılda ne yaptılarsa onu mu? 2023 mayıs ayından önceki en son seçim 2019 yılının mart ayında oldu… Yerel seçimdi… 2019/2023 arasında seçimsiz dört altın yıl vardı değil mi? Evet… 2019 yılında yerel seçim olmasına rağmen yıllık enflasyon 11.8 idi… 2021’de yüzde 36’ya, oradan yüzde 64’e fırladı… Resmi rakamla yüzde 75’leri gördü… Geçmiş dört altın yıl böyle geçtiyse önümüzdeki dört altın yılda daha da beterini yaşamayacağımızın garantisi var mı? Yok… Altın yıllar olacak diye yine milleti aldatıyorlar… Yine milleti kandırıyorlar… Milleti aldatma ve kandırma konusunda somut örnek vereyim… 2023 seçimlerinden 11 gün önce TÜİK enflasyon oranını açıkladı… Aylık artış yüzde sıfırdı… Enflasyon artışı sıfırlanmıştı… Bir daha yazayım yüzde sıfır… Sonra ne oldu? İki ay üst üste yüzde dokuzun üzerinde artış. Enflasyon denilen canavar bir ayda yüzde sıfırdan yüzde dokuza fırlar mı? Rakamları çarpıtırsan, baskılanmış döviz kuruyla milleti kandırırsan, sahte cennet yaratırsan olur… Yeri gelmişken değinmeden geçmeyeyim… Nedense emeklilerin memurların asgari ücretlilerin zam beklediği dönemlere bir ay kala enflasyon aniden düşüyor… 2023 yılının aralık ayında aylık artış yüzde üçlere indi. Maaşlar buna göre hesaplandı. Ocak ayında ikiye katladı. Yüzde 6,7’ye fırladı… Önümüzdeki dört altın yılın nasıl geçeceğinin sinyalini bu ay TÜİK verdi… Enflasyonun aylık artışını 1.64’e indiriverdi… Yıllık enflasyonu yüzde 72’ye çekti… İTO verisi aylık artış yüzde 2,4 diyor, ENAG yüzde 4,2 olduğunu iddia ediyor… Anlaşılan o ki; seçimsiz dört altın var diyorlar ya şöyle geçecek… İlk iki yıl halkın ümüğünü sıkacaklar. Sıkmaya başladılar zaten… Asgari ücretliye zam vermediler. 10 bin liranın altında kök maaşı olan 3 milyon 600 bin emeklinin aylığını artırmadılar… Açlığa mahkum ettiler… İki yıl sonra para basıp dağıtarak, rakamlarla oynayarak, TÜİK’in çarpıtılmış verileriyle sahte cennet yaratarak seçime gitmeyi denerler… 2023 seçiminde olduğu gibi… Peki, erken seçime gitmek için 360’ı bulurlar mı? AKP’nin 265, MHP’nin 50 milletvekili var… Ne eder? 315 mi? İyi Parti’nin 36, Saadet/Gelecek ikilisinin 20, DEVA’nın 15, Yeniden Refah Partisi’nin 4, Hüdapar’ın ( Hizbullah) 4, bağımsız 5, DP’nin 3, DSP’nin 1 milletvekili var… Ne etti? 88… Yazı ile seksen sekiz… Bir daha seçilme şansı olmayan boşlukta 88 milletvekili var… Erdoğan seçilme garantisi vererek 45’ini tavlayabilir mi? Kuvvetle muhtemel… Altın yıllar söylemi palavra Erdoğan’ın planı bu… Aylardır yazıyorum yine tekrarlayayım… Seçim olmadan iki yakamız bir araya gelmez. Çünkü hükümete güven sıfır… Altın yıllar söylemi palavra kanmayın!...",https://halktv.com.tr/makale/secimsiz-dort-altin-yil-vaadi-palavra-gercek-niyet-baska-849288
Mehmet Tezkan,Hüda Par MHP’nin ipini çekti?,17 Eylül 2024 Salı 05:00,"Hüda-Par Genel Başkanı Yapıcıoğlu Anayasa’nın dördüncü maddesini kaldıralım dedi… Aslında laik, demokratik, sosyal, hukuk devleti olmaya son verilim demek istedi… El bombasının pimini çekti Cumhur İttifakı’nın içine attı…. AKP’yi kündeye getirdi, MHP’yi tuş etti… MHP Genel Merkezi’ne soracağım ama sokaktaki, tabandaki bu ideolojiye gönül veren MHP’liler ne düşünüyor bunu çok merak ediyorum… Çünkü onlar çok ama çok daha önemli… Yapıcıoğlu bunu bildiği için şark kurnazlığı yapıyor… Sadece dördüncü maddeyi hedefine alarak güya ellenemez, değiştirilemez maddeye karşıymış gibi demokrat ayaklarına yatıyor... MHP de bunu yiyor… Yemek zorunda kalıyor… İki gündür çağrı yapılıyor ne Bahçeli’den çıt çıkıyor ne her konuda hakaret edebiyatı patlatan Semih Yalçın’dan… Hüda Par’ın ne olduğunu bilmiyorlar mı? Bilmez olurlar mı? Hüda Par Genel Başkanı’nın PKK’ya terör örgütü diyemem sözünü duymadılar mı? Yoksa…. Malazgirt Savaşı’nın 953’üncü yıldönümü törenin de Hüda Par Genel Başkanı’nın elini havaya kaldıran Bahçeli de artık Yapıcıoğlu gibi mi düşünüyor? Bahçeli de Cumhur İttifakı’nın selameti, iktidarlarının devamı için PKK’ya terör örgütü demekten vaz mı geçti? Ya Hizbullah!... Bahçeli domuz bağıyla insanları katleden Hizbullah’a terör örgütü diyecek mi? Diyebilecek mi? Hüda Par Güneydoğu için eyalet modeli istiyor. Olmazsa federasyon veya özerk bölge!.. MHP’nin bundan haberleri yok mu? Hizbullah ile PKK’nin aynı hedefe koştuğunu bilmiyorlar mı? Biri seküler terör bölgesi öteki radikal İslamcı terör yapısı kurmak istiyor… MHP buna göz mü yumuyor? Göz yumuyorsa ikide bir DEM partisine neden çakıyor? Neden ülkenin bölünmez bütünlüğünden söz ediyor? Neden PKK’yi her gün lanetliyor? PKK’ya terör örgütü diyemem diyen siyasetçiyle kuvvet komutanları aynı kürsüye çıktı. Bahçeli buna ses çıkarmadı. Tam tersi federasyon isteyen kişinin elini havaya kaldırarak bir aradayız ayrılmayız mesajı verdi… Kimse çıkıp da…. Siyaseten yaptı… Mecburen yaptı demesin… Kimse iktidarımızı sarsmak için Yapıcıoğlu’nun bir sözünü cımbızlayıp üzerinde tepiniyorlar aldatmacasına sarılmasın. Hüda Par Lideri anlamayan ahmaklara sesleniyorum diye haykırdı… Ben, bizler anlıyoruz Hüda Par’ın ne yapmak istediğini biliyoruz. Yıllardır terör örgütü saymadıkları Hizbullah yapılanmasıyla mücadele ediyoruz. O halde Yapıcıoğlu anlamayan ahmaklar diye kime seslendi acaba? İktidarı paylaştığı, ittifak yaptığı birileri olabilir mi?",https://halktv.com.tr/makale/huda-par-mhpnin-ipini-cekti-870809
Mehmet Tezkan,Diyanet laik devletin beka sorunu oldu!..,02 Eylül 2024 Pazartesi 05:00,"30 Ağustos Cuma günü Atatürk’ün yine camilere sokulmaması… Taliban sevdalısı Diyanet İşleri Başkanı Erbaş’ın talimatıyla adının anılmaması… Türkiye’nin beka sorunu olmaya başladı… Çünkü Erbaş imamlar vasıtasıyla yıllardır Atatürk düşmanlığını körüklüyor, teşvik ediyor. Oturduğu makamı kullanarak ülkenin kurucusunu yok sayıyor. İmamlara adını anmayın talimatı veriyor. Bu yaptığı halkı Atatürk’e karşı kin ve düşmanlığa tahrik değil mi? Atatürk’ü yok sayması Ulu Önderi aşağılama değil mi? Önüne gelen kişiye bu maddeden dava açan, gözaltı kararı veren savcılar, tutuklama kararı verip insanları hapse atan hakimler nerede? Gaziantep’ te yaşanan basit bir olay değil. Cuma hutbesinde İmam Atatürk’ün adını anmayınca cami cemaatinden duyarlı bir vatandaş; Hamas Lideri Haniye için cenaze namazı kıldırdınız Atatürk’ün ruhuna neden Fatiha okutmadınız’ diye sormuş… Haklı ve yerinde bir soru… İmamın yerine camideki bir başka vatandaş yanıt vermiş; ‘Kafirin ruhuna Fatiha okunmaz’ Merak ediyorum Gaziantep Başsavcılığı Atatürk’e hakaretten o kişi hakkında soruşturma açtı mı? İşlem yaptı mı? Şimdilik hayır!... Peki İmam bu durum karşısında ne yapmış? ‘Hutbe metni Diyanet’ten geliyor metin dışına çıkarsak soruşturma açılıyor’ demiş… Ben devlet memuruyum diye kendini savunmuş… Memur imam, namazdan önce verdiğin vaazda söyleseydin… Vaazı Mustafa Kemal Atatürk’ün ruhuna el Fatiha diye bitirseydin… Diyemez çünkü ya o da Atatürk’ü kafir görüyordur, ya da soruşturma yerim açığa alınırım diye korkuyordur. Sadece o değil 90 binden fazla camide hiçbir imam Atatürk’ün adını anmaz/anamaz… Atatürk yasaklar listesinde!... Çünkü Diyanet İşleri Başkanı da ‘kafir’ diyen vatandaş gibi düşünüyor. 2017 yılıydı.10 Kasım günü Cuma’ya rastladı… Sabah kimimiz Anıtkabir’e gittik. Kimimiz Dolmabahçe’ ye koştu. Öğlen oldu Cuma namazı için camide toplandık. İmam, ülkenin kurucusunu bırakın anmayı bir Fatiha’yı bile çok gördü. Diyanet İşleri Başkanı ‘kafir’ diyen kişi gibi düşünmeseydi ölüm yıldönümünde Fatiha okutmaz mıydı? Şimdi diyecekler ki, Beştepe’deki törende Atatürk’ün adını andı ya… Ben de diyorum ki, Taliban Saray’da değil medrese ve camilerde örgütlendi! Peki Atatürk’e neden karşılar? Neden nefret ediyorlar? Laik, hukuk düzenini getirdiği için. Bu ülkeyi çağdaş medeni ülke yapmaya çalıştığı için. Daha geçen gün, Cumhur İttifakı’nın üyesi, iktidar ortağı Hizbullah’ın uzantısı Hüda Par laiklik ilkesinin Anayasa’dan kaldırılmasını istedi. Genel Başkan vekili şöyle demiş; ‘laiklik adı altında milletimizin dini olan İslam’a düşmanlığa sebep olan bütün yanlışlıklar düzeltilmeli İlk dört madde istisna olmamalı.’ Başta Erbaş olmak üzere Diyanet İşleri’nin çoğu böyle düşünüyor!.. Çoğu tarikat/cemaat/şeyh düzenini savunuyor… Bu imamlara ÇEDES projesi ile ilkokula giden çocuklarımızı teslim edeceğiz; ediyoruz da zaten. İmamlar çocuklara manevi danışmanlık yapacaklarmış. Pilot uygulamada yaptıklarını gördük. 6 yaşındaki çocuklara mezar başında ağıt yakmayı öğrettiler. Şimdilik yalanlandı ama yakın gelecekte imamlar müfredata konulan adabımuaşeret derslerine de girerler. Çünkü ÇEDES projesinin amacı bu. Bütün okulları imam hatibe çevirmek. Çocuklara dinini öğretiyoruz adı altında Siyasal İslam’ı körpe beyinlere işlemek… Önlerindeki en büyük engel Atatürk… Ve onun kurduğu laik cumhuriyet…",https://halktv.com.tr/makale/diyanet-laik-devletin-beka-sorunu-oldu-866473
Mehmet Tezkan,Türkiye AKP ile yere çakıldı,12 Ağustos 2024 Pazartesi 07:01,"Öyle böyle değil aklınıza gelen her alanda dibi vurduk. Dün akşam kapanış törenini izlediğimiz olimpiyatlardan başlayalım mı? Sporcularımız şöyle başarılı, böyle başarılı, onlarla gurur duyuyoruz, göğsümüz kabardı laf salatasının sonu ne? Madalya sıralamasında 84 ülke var biz 64 üncüyüz… Pakistan, Uganda, Botsvana bizden iyi… Kırgızistan, Kuzey Kore, Ürdün, Moğolistan, Tacikistan gibi ülkelerin önündeyiz. Sevinelim mi? Gururlanalım mı? Altın alamadık ama tabanca atışında verdiği pozla fenomen olan Yusuf Dikeç’le yetinelim mi? Çapımız bu kadar mı? Dört yıl önce Tokyo’ da 35’inci sıradaymışız. Şimdi 64’üncü sıradayız. Dört yıl önce enflasyon yüzde 15’ti, şimdi resmi rakama göre yüzde 61, bağımsız ölçümlere göre yüzde 71… Madalya sıralamamızdaki yerimizin 35’ten 64’e düşmesi normal değil mi? Yere çakıldığımızın belgesi değil mi? Sporu bir kenara koyalım başka alanlara bakalım… Mesela hukukun üstünlüğü meselesine… 173 ülkede ölçüm yapıldı,148’inci sıradayız… Dibe doğru hızla gidiyoruz… Basın özgürlüğündeki halimize göz atalım mı? 180 ülke içinde 158’inci sıradayız… Sözde basın ve ifade özgürlüğü var ama yok gibi… RTÜK birkaç gündür TV kanallarına sokak röportajlarını yayınlamayın diye parmak sallıyor. Bunu niye yapıyor? Çünkü eskiden iktidarımız sağ olsun. Reis’ten çok memnunuz. Reis’in sayesinde Türkiye uçtu diyenler şimdi ölüyoruz, bitiyoruz evimize ekmek götüremiyoruz, çocuğumuz yatağa aç giriyor diye ağlıyor… Ağlamak şimdilik suç değil ama bu feryatları yayınlamak suç sayılmaya namzet!.. Eli kulağında anlayacağınız… Basın özgürlüğünde 158’dinci sıradan 168’inci sıraya doğru yolculuk başladı. Akademik özgürlük alanına da girelim mi? 179 ülkede değerlendirme yapılmış 166’ıncı sıradayız… Yerimiz bayağı iyi!.. Kayyım rektörlerle daha da iyi olacağız inşallah!... Ama haksızlık etmeyelim. İyi olduğumuz alanlar da var… Uyuşturucu cenneti, kara para cenneti, mafya cenneti klasmanında ilk sıralardayız. Meksika’yı, Kolombiya’yı geçer miyiz bilemedim ama ilk üçte olduğumuz kesin. İçişleri Bakanı bir yılda 585 organize suç örgütünü çökerttiklerini, 106 milyar liralık mal varlıklarına el koyduklarını açıkladı… Bu yakalanan sayı. Daha kaç organize suç örgütü var bilmiyoruz… Memleket suç örgütü cenneti haline getirildi dersem haksız mıyım? Ekonominin durumuna mi geçeyim? Çarşı/Pazar yangın yeri… İktidar medyasını kullanarak ateşin üzerine kül atmaya çalışıyor ama nafile... Milletin içi yanıyor; içi… Tayyip enflasyonu milleti aç bıraktı susuz bıraktı!... Bakıyorum dünya listesine Arjantin yüzde 228 ile birinci sırada. Suriye yüzde 140 ile ikinci, Lübnan yüzde 123 ile üçüncü… Türkiye dördüncü… Tüh bu dalda da bronşu kaçırdık!.. Venezüella’ya ne oldu, atladın diyeceksiniz, atlamadım… Venezüella’da enflasyon oranı geçen yıl yüzde 189 idi bu yıl yüzde 44 ’e indi… Gerçekten mi indi, kağıt üstünde mi indi, onların TÜİK’i daha maharetli mi; bilemedim… Enflasyonun yüksek olduğu ülkelerde yolsuzluk çok olur… O listeye de bakalım mı? 180 ülke arasındac155 sıradayız. Zambiya, Gambiya bizim üzerimizde… Onlarda yolsuzluk bizden azmış! Yere çakıldığımızın göstergesi değil mi? Yazıyı uzatmaya gerek yok; AKP iktidarı sayesinde tel tel döküldüğümüz ortada… Dibe vurduğumuzu göbekten bağı olmayan AKP’liler de kabul ediyor",https://halktv.com.tr/makale/turkiye-akp-ile-yere-cakildi-860686
Mehmet Tezkan,"AKP de kaynıyor, MHP de kaynıyor",22 Ağustos 2024 Perşembe 05:00,"Hepsi renk vermemeye, kuyruğu dik tutmaya çalışıyor, hepsi durumdan memnunmuş gibi görünme derdinde ama kazın ayağı öyle değil… AKP milletvekilleri, AKP teşkilatları, Saray yönetiminden memnun değil… Bakanlardan hiç değil… MHP milletvekilleri de MHP teşkilatları da genel merkezin tutumundan hoşnut değil… Aslında AKP’li vekiller MHP’li vekillerden… MHP’li vekiller de AKP’lilerden hoşlanmıyor. Düşman kardeşler gibi dolaşıyorlar. Ankara siyasetinin özü bu… Gelin AKP’den başlayalım… Saray’ın her şeyi bilen danışmanları Erdoğan’ı eskilerin deli saçması yenilerin irrasyonel dedikleri bir ekonomik kumara ikna etti. Uygulamaya koydular Türkiye duvara tosladı. Üç yıldır yüksek enflasyonla yaşıyoruz. Gıda enflasyonu yüzde yüze vurdu… Saray’ın bilmişleri yüzünden!.. AKP milletvekilleri, vekil olmanın çakasını satamıyor. Gittikleri il meydanında, ilçe lokantasında, köy kahvesinde itibar göremiyor. Çiftçiyle konuşsalar bir dert, işçi ile otursalar başka dert. Memurla yan yana gelmemek için köşe bucak kaçıyorlar. Nereye gitseler eskiden el üstünde tutuyor, itibar görüyorlardı. Şimdi protesto ediliyorlar. Seçmen hesap soruyor. Erdoğan’a içten içe kızıyorlar ama korkudan belli etmiyorlar. Çünkü sadece devlet yönetiminde tek adam rejimi yok, tüm partiler istinasız tek adam suntasıyla yönetiliyor. İtiraz edenin, gerçeği dile getirenin, fikrinin söyleyenin siyasi hayatı bitiyor… Siyasal sistemimiz böyle!... Gelelim MHP’ye…. Onlar da Bahçeli’nin iki dudağından çıkan söze bakmaktan, o söze göre hizalanmaktan sıkıldı… Milletvekili olarak işlevleri sıfır. Varlar mı yoklar mı belli değil. Genel merkezi yöneten üçlüden emir beklemekten yoruldular. MHP’nin eski MHP olmadığını düşünüyorlar. Sağlam bir ideoloji üzerine kurulan MHP’nin dar kadro partisine dönüştüğünü görüyorlar. Liderleri Bahçeli’nin Erdoğan’ın peşine takılmasından, pohpohlamasından rahatsızlar. Sahaya çıktıklarında, ilçelerine gittiklerinde partilerinin icraatını anlatacak tek cümle kuramıyorlar… Parti içi meseleler böyle… Kazan kaynıyor… Gelelim AKP VE MHP milletvekillerinin birbirlerinden haz etmemelerine… Liderlerinin uyarılarına rağmen birbirlerine ters bakmalarına… Açıklayayım: kamuoyu imajı Bahçeli Erdoğan’a her istediğini yaptırıyor. AKP, MHP tarafından tutsak alınmış görüntüsü veriyor… Bu duruma MHP ters kelepçe taktı tanımı yapanlar da var. Böyle olmasa bile en azından toplumdaki imaj bu… Ama gerçek şu… AKP şimdilik MHP’ye mahkum… MHP desteğin çekerse sadece hükümet düşmez rejimde yıkılır!... MHP’li vekillerin bu havası AKP’lileri çıldırtıyor… Hele hele Can Atalay oylamasından sonra Bahçeli’nin Can Atalay oturumu için ""AK Parti, Milliyetçi Hareket Partisi olmadan da gereğini yapmış, takdire şayan bir duruş’ demesi tuz biber ekti… MHP’liler de AKP’lilerden haz etmiyor dedik… O neden? Çünkü, onlar da hükümetin yanlış politikası nedeniyle sokağa çıkamaz hale geldi, çarşı pazarda rahat dolaşamıyorlar. Hükümetin yaptığı hatanın faturasına ortak olduk diye kızıyorlar. Faturayı ilgimiz olmadığı halde biz de ödüyoruz diye hayıflanıyorlar… Siyaset cephesinde durum bu… AKP’de kaynıyor MHP de… AKP’liler de öfkeli MHP’liler de…",https://halktv.com.tr/makale/akp-de-kayniyor-mhp-de-kayniyor-863583
Mehmet Tezkan,Katil Esad ‘Sayın’ Oldu da… Milli Suriye Ordusu Ne Olacak?,01 Temmuz 2024 Pazartesi 05:00,"Mısır Devlet Başkanı Sisi’ye darbeci dedik… Katil dedik… Aynı masaya oturmadık… Yıllar sonra söylediklerimizi yuttuk. Darbeci damgası vurduğumuz Sissi’yle kucaklaştık. Kardeş ilan ettik… Kötü yapmadık, iyi oldu. Darbeye karşı çıkmak başkaydı yenilir yutulur sözler etmek başkaydı… Atalarımız ne demiş? Büyük lokma ye büyük laf etme demiş… Türk Dil Kurumu sözlüğüne göre anlamı şu: Asla emin olmadan önemli şeyler söyleyip utanılacak duruma düşme veya başaramayacağın, sonuçlandıramayacağın bir konuda kesin söz söyleme… Biz büyük laflar ettik… Söylediklerimizi yutmak zorunda kaldık… Şimdi Suriye Devlet Başkanı Esad’la barışma niyetindeyiz. Ona da ‘katil’ derken ‘sayın’ demeye başladık… Ailecek yeniden tatile bile çıkacağımızdan söz ettik… Erdoğan bakın ne dedi: ‘Nasıl ki biz Suriye ile ilişkilerimizi çok çok canlı tuttuysak geçmişte, ailece görüşmelere varıncaya kadar, bilirsiniz, Sayın Esed ile bu görüşmeleri yaptık. Yarın olmaz diye bir şey kesinlikle mümkün değil, yine olur. Suriye'nin iç işlerine karışmak gibi de bir derdimiz asla yok"" Ama…. Mesele Esed’i yeniden Esad yapmak kadar basit değil… Mesele darbeci dediğimiz Sisi’yi kardeş ilan etmek kadar kolay değil… Ülkemizde sayısını devletinde tam olarak bilmediği Suriyeli var… Dört milyon mu, beş milyon mu, altı milyon mu bilinmiyor? Suriye’de doğan ama doğduğu toprakları hatırlamayan yüzbinlerce genç var… Türkiye’de doğan milyona yakın çocuk var, bebek var… Kolay değil 11/12 yıldır buradalar ve doğurganlık oranları yüzde 5’in üzerinde… Birçok ilçe ve ilde neredeyse kafa kafayayız. Beş on yıl içinde birçok yörede Suriyeliler çoğunluk olacak… Hadi bunu geçtim… Zaman içinde Suriye normalleştikçe, tersine göçle, teşviklerle, Avrupa’nın desteğiyle, imar/iskan projeleriyle sorun çözülür diyelim… Özgür Suriye Ordusu denilen adını sonra Milli Suriye Ordusu dediğimiz yapı ne olacak? Esad’ı devirmek için kurulan orduyu biz kurmadık ama bizim topraklarımızda kuruldu… Kaç kişiler, ne yapıyorlar kimse bilmiyor? Ama Ankara dolar üzerinden tıkır tıkır maaş ödüyor. Devletin hiçbir belgesinde kayıtları yok? Ankara’nın maaş verdiğini nerden biliyorsun derseniz? İdlib’te bu para bize yapmıyor diye Ankara’ya karşı protesto eylem yapmışlardı oradan biliyorum… Maaşları herhalde örtülü ödenekten ödeniyor!... Esad’ın terörist yapılanma dediği bizim Milli Suriye Ordusu ilan ettiğimiz her türlü para ve silah yaptığımız örgüt ne olacak? Erdoğan Esad’la yeniden ailecek tatile çıkarsa hepsini emekli mi edeceğiz, yoksa vatandaşlık verip güneydoğu da köy korucusu mu yapacağız? Hükümetin planı ne? Ankara’nın Şam ile barışma nedeni, Erdoğan’ın Esad ile eski günlere dönme çabasının asıl nedeni Türkiye’deki mültecilerin misafirlikten çıkıp ev sahibi pozisyonuna geçmesi değil… Erdoğan’ın bu gelişmeden şikayeti yok. Hatta ülkenin Araplaşmasından memnun bile diyebiliriz… Peki derdi ne? Sınırımızda kurulması planlanan Suriye Demokratik Güçleri adı altında PKK/YPK devleti… Kuzey Irak Kürt Bölgesel Yönetimi gibi bir yapının oluşması… Bunun önüne geçmenin tek yolu, alternatif Suriye ordusu kurmak değil Esad ile anlaşarak gerçek Suriye ordusu ve polis gücünün ülkenin tamamına hakim olmasını sağlamak… Ne yazık ki biz Suriye’nin iç işlerine bodoslama dalarak başımızı büyük iş açtık. Türkiye’nin geçeğini tehlikeye attık. Büyük bedeller ödedik… PKK/YPK yapılanmasına sebep olduk… ABD’nin o topraklara el atmasına vesile olduk… Erdoğan Cuma günü Suriye’den iç işlerine karışmak gibi bir derdimiz yok dedi ya… Bakın 13 yıl önce daha iç savaş başlamadan ne demişti: ‘Suriye konusunu bir dış mesele olarak, bir dış sorun olarak görmüyoruz. Suriye meselesi bizim bir iç meselemizdir’ Başka söze gerek yok!...",https://halktv.com.tr/makale/katil-esad-sayin-oldu-da-milli-suriye-ordusu-ne-olacak-848084
Mehmet Tezkan,Heveslenmeyin!.. 2025’te seçim olmaz,13 Eylül 2024 Cuma 05:00,"Ben de biliyorum kimsede takat kalmadı… Ben de biliyorum bu iktidar değişmeden ülke düzlüğe çıkmaz… Ben de biliyorum Erdoğan elini ayağını çekmeden ekonomi rayına oturmaz… Enflasyon tek rakamlı haneye inmez, hayat pahalılığı durmaz, fakirlik bitmez… Kurtuluş reçetesi belli; erken seçim bile değil hemen seçim. Hemen sandık. Çünkü herkes bu iktidarının ömrünün bittiğini, süresi dolduğunu söylüyor. Büyük sanatçı Müjdat Gezen de aynı şeyi söylüyor, İş adamı Cavit Çağlar da… Çağlar’ın CNN Türk’te yayınlanan röportajını izledim. İnsanlar yoruldu dedi, iktidar yoruldu dedi, erken seçim şart dedi… Şart ama Erdoğan erken seçime bu koşullarda yanaşmaz. CHP Genel Başkanı Özgür Özel 2025’in sonbaharını işaret ediyor. Erdoğan’a ‘bir kez daha seçime girmek istiyorsan bu tarihi kabul et’ dedi… Etmez… 2025’in sonbaharına girdiğimizde Erdoğan’ın önünde daha 2,5 yıl var. Kim öle kim kala diye bekler. Siyasette havanın değişmesini bekler. Yelkenlerine rüzgarı dolduracağı günü bekler. Dış dünyadaki gelişmeleri bekler. Bekler de bekler!... Çünkü 2025 ‘in sonbaharında sandığı önümüze koyarsa o sandıktan çıkamayacağını biliyor… Niye mi? 2025, 2024’ten daha da kötü olacak da ondan. Enflasyon belli seviyeye insin diye ekonomiyi soğutuyorlar. Bu ne demek? Üretimsizlik demek, işsizliğin artması demek, yoksulluğun yaygınlaşması demek… Şimdi denilecek ki; ‘CHP seçim 2025’te olmazsa bir daha erken seçime evet demeyiz diyor bu durumda Erdoğan bir kez daha aday olamaz ’ CHP şu anda oy itibariyle Türkiye’nin birinci, milletvekili sayısı itibariyle ikinci parti ama kilit parti değil… Erken seçim için 360 oy gerekiyor… Cumhur İttifakı’nın dışarıdan 50 milletvekilinin desteğine ihtiyacı var… 2027 yılına geldiğimiz de bulur mu? Siyaset bu bulabilir… Seçmeni olmayan DEVA, Gelecek ve Saadet partisinin toplam 35 milletvekili var. Bağımsızlar var, Hüda Par var, YRP var. Çözülen İyi parti var… Kılıçdaroğlu CHP’li olmayan 70’ten fazla kişiye kontenjan verdiyse. Bunlardan 38’ini milletvekili yaptıysa Erdoğan da erken seçim için AKP’nin kapılarını onlara açabilir… CHP seçmeni için zorluk fikren uyuşmadığı insanlara oy vermek zorunda kalmasıydı. Siyasal İslamcıları Meclis’e taşımanın vebaline katlanmak durumda olmasıydı… Erdoğan için böyle bir sorun yok. Çünkü bünyesine alacağı isimler zaten muhafazakar kişiler. Çoğu eski AKP’li… Bu sebeple diyorum ki; Erdoğan kendine en uygun tarihi bulana kadar seçime gitmez. Çiftçiler yollara dökülse de gitmez, işçiler meydanlara çıksa da gitmez, esnaf sokak protestolarına başlasa da gitmez. 18 milyona çıkan fakir sayısı 22 milyon olsa da gitmez… Bakıyorum; CHP Genel Başkanı’nın erken seçim çağrısından sonra sokak hareketlendi. Hafif de olsa heyecan dalgası esti. Seçime gideriz ömrü tükenen iktidarı evine göndeririz söylemi başladı… Özgür Özel’in yaptığı yanlış mı? Hayır… Ana Muhalefet Partisi her gün erken seçim çağrısı yapmak zorunda. Alttan gelen dalga bunu gerektiriyor. Ama…. Moralinizi bozmak istemem; heveslenmeyin. 2025’te seçim olmaz! Benim tahminim 2027’nin yaz ayları veya sonbaharı… Sabahattin Ali 1933 yılında Sinop Cezaevi’nden ‘görecek günler var daha’ diye haykırdı… Ben de büyük ustadan esinlenerek ‘çekecek günler var daha’ diyerek yazıya noktayı koyayım…",https://halktv.com.tr/makale/heveslenmeyin-2025te-secim-olmaz-869628
Mehmet Tezkan,"‘Erdoğan, Bahçeli’nin restini gördü, o ihtimalin önüne geçmek için noktayı koydu’",27 Haziran 2024 Perşembe 05:00,"Direndi, suçladı, rest çekti sonunda kazandı… Ne yumuşaması dedi… Normalleşme safsata dedi… Ülkede anormal bir şey yok ne normalleşmesi diye haykırdı… 31 Mart sonrası AKP’ye yakın medya tarafından dillendirilen siyasette yeni dönem sözlerine karşı çıktı… Erdoğan, “Siyasette oluşan yumuşama ikliminin milletimizin tekrar kucaklaşmasına katkı sağladığını memnuniyetle müşahede ediyoruz” sözleriyle gidişattan memnun olduğunu açıklarken… Bahçeli ‘Türk siyasetinde normalleşme ve yumuşama iddiasıyla MHP’ye düzenlenen siyasi operasyonlar’ başlıklı sert bir bildiri yayınladı. Üstü kapalı ortağına mesaj verdi. Bu yakınlaşmayı sonlandırmasını istedi. Çünkü… Sinan ateş suikastı nedeniyle MHP ve ülkü ocaklarının üzerine gidilmesi, Erdoğan’ın sessiz kalması, CHP/AKP arasında diyalog kapısının açılması, bakanların CHP’li gölge bakanlarla görüş alışverişi Bahçeli’yi çıldırttı. Baltasının uçuna CHP’yi koymuştu ama üstü kapalı göndermeler AKP’yeydi… AKP’li yazarlaraydı… Her ne kadar Erdoğan da Bahçeli de Cumhur İttifakı’nın yoluna devam edeceğini kendilerinin tek yürek, tek ruh ve tek vücut olduklarını söyleseler de… Her ne kadar kameraların karşısına çıkıp birlik beraberlik pozu verseler de… Her ne kadar birbirlerini sık sık ziyaret etseler de… Her ne kadar aynı masada otursalar da… Masanın altında itiş kakış olduğu muhakkaktı. Bahçeli AKP/CHP yakınlaşmasıyla siyasette yeni bir yapı oluşacağından, MHP’nin dışlanarak yeni bir yol haritası çizileceğinden endişeliydi. Bu endişesini de açık açık söyledi… Dedi ki ; “31 Mart yerel seçimlerinin ardından, siyasi partiler arasında normalleşme ve yumuşama arayışlarını temel alınarak çok bilinmeyenli yeni bir denklem kurulmak istendiği gözlemlenmektedir"" Bir adım daha ileri gitti; normalleşme önünde bariyersek gereğini yaparız dedi… Her türlü fedakarlığı yapacaklarını söyledi… Bu sözler her koşulda Cumhur İttifakı’na bağlı kalacağı şeklinde yorumlandı… Aslında öyle değildi. Fedakarlık kenara çekiliriz, iktidarı bırakırız anlamındaydı… Erdoğan tepki vermeyince, AKP cephesi anlamamazlıktan gelince taşı gediğine oturttu… Birgün ansızın ‘AKP/CHP ittifak yapsın 6’lı Masa’nın diğer unsurları da destek versin memnun oluruz’ deyiverdi… Saray’a gözdağıydı… Saray’a iktidarına son veririm tehdidiydi… Çünkü; CHP’nin AKP’ye destek vererek tek adam rejimini sürdürmesi mümkün değildi. Eşyanın tabiatına siyasetin doğasına aykırıydı… Erdoğan tecrübeli siyasetçi. Bahçeli’yi iyi tanıyor. Kendisini de ateşe atarak intikam alabilir mi? Yapar mı yapar!... Çünkü daha önce yaptı… 2002 yılında iktidarda DSP/MHP/ANAP koalisyonu vardı. Üçlü koalisyon. Kemal Derviş formülleriyle ekonomik krizi atlatmış düzlüğe çıkmak üzeriydi… Bir taraftan da Avrupa Birliği uyum yasaları diye bastırıyor, idamın kaldırılmasını istiyordu. MHP karşıydı. Bahçeli MHP’nin dışlanacağı muhalefetteki DYP’nin koalisyona alınacağı endişesine kapıldı. Haksız da değildi. Milletvekilleri arasında gizli gizli bu tür temaslar vardı. DYP ise dünden hazırdı… Bahçeli’nin tepesi attı, hiç kimsenin beklemediği bir anda 2 Kasım’da erken seçim yapalım dedi… Sonunu biliyorsunuz… MHP’de baraj altında kaldı ama DSP, DYP, ANAP siyaset sahnesinden silindi… Bahçeli AKP/CHP temasından sonra aynı duygularla, yine bir anda haydi seçime diyebilir miydi? Der mi derdi!.. İşte Erdoğan bu ihtimalin önünü kesmek için yumuşama, normalleşme, yeni siyaset anlayışına dün grup toplantısında yaptığı konuşmayla noktayı koydu… Bugüne kadar izlediği politikayı muhalefeti normalleştirme çabası olarak sundu. Normalleşmesi gereken muhalefettir diyerek noktayı koydu… Kısaca Bahçeli’nin restine rest diyemedi… Kısaca Bahçeli’nin çizgisine geldi. Gelmek zorunda kaldı. Bir anlamda boyun eğdi… Bahçeli 1-0 önde demem bundan. Golü attı, topu filelere taktı….",https://halktv.com.tr/makale/bahceli-golu-atti-1-0-onde-846986
Mehmet Tezkan,Şimşek gitsin IMF gelsin…,29 Temmuz 2024 Pazartesi 05:00,"Bu iktidar sayesinde IMF’i bile arar hale geldik… Hemen itiraz etmeyin… Bakan Şimşek zaten IMF programını uyguluyor. IMF ile anlaşsalar farkı olmazdı, yine çalışanın sırtına binerlerdi demeyin. Fark olurdu… Hükümet IMF ile anlaşma yapıp IMF’in çerçevesini çizdiği programı uygulasaydı bakın neler olurdu? Her şeyden önce ucuz kredi alırdık. Bir ara yüzde dokuz faiziyle tefecilerden dolar aldık… Önümüzü görürdük. Bir plan bir program olurdu. Günlük yaşamazdık. Kaç yılda düzlüğe çıkacağımızı bilirdik… Denetim mekanizması çalışırdı. TÜİK rakamlarla oynayamazdı. Maliye bazı şirketleri kollayamazdı. Devlete şeffaflık gelirdi… Bazı şirketlerin vergi borcu silinemezdi… Varlık Fonu şans oyunlarından 20 milyar KDV toplayıp üzerine yatamazdı. (Küçük bi parantez açayım… 3065 sayılı yasaya göre Varlık Fonu tarağından yönetilen fon ve şirketler KDV’den muaf. KDV ödemiyor. Buradaki mesele şu. Şans oyunlarını vatandaşa satarken fiyatın içine KDV’yi de eklemişler. Yani bize KDV’li satış yapmışlar. Dört yılda topladıkları para 20 milyar Bu nominal rakam. Enflasyona endeksli değil. Üzerine yattıkları para çok daha fazla. Buna çaktırmadan soygun desek ayıp mı olur. Küçük bir parantez dedim parantez uzadı hemen kapatıyorum) Hazine garantili dolarla köprü yapan, otoyol yapan, hastane yapan, havaalanı yapan büyük 42 şirketten 37’si zarar ediyorum diye vergi vermemiş… Nasıl zarar etmişler acaba? Vergi vermeyenlerin listesi uzayıp gidiyor, IMF olsa Maliyeyi zorlar denetletirdi… Bizim maliye 2 bin 715 büyük mükellefin yüzde 27’sinde vergi incelemesi yapıyormuş. Yani 735 firmada/şirkette… Gerisi? Adım gibi biliyorum hükümete yakın olan şirketler yüzde 27’nin içine girmiyordur… Getir diye bir firma var ya… Meşhur, ortalıkta vızır vızır motor kuryeleri dolaşıyor ya… İşte o şirket… Üç yıldır vergi vermiyormuş!.. Neden? Zarar ediyorsan bu işi niye yapıyorsun. Millete hayrım dokunsun diye mi? Şimdi o da bir şey mi diyeceksiniz. İnternet üzerinden ticaret yapan Çin menşeili Trendyol adlı şirkete milyar dolarlık kıyak çekmeye hazırlanıyorlar… IMF ile anlaşsalar hiçbirini yapamazlardı… Daha da iyisi… IMF gelse, Merkez Bankası Saray’ın tahakkümünden kurtulurdu. Kendi başına karar alırdı. Eskisi gibi bağımsız olurdu. Hükümetin yegane temsilcisi kafası attığı veya canı istediği zaman zırt pırt Merkez Bankası Başkanı’nı görevden alamazdı… Altı yılda altıncı Merkez Bankası Başkanı. İstikrar muhteşem! IMF gelse bağımsız kurullar dönemine geri dönerdik. Siyaset ekonominin üzerinden elini ayağını çekmek zorunda kalırdı. Bunların olacağını nerden mi biliyorum? 2001 krizinde yaşadık. IMF’in koyduğu kurallar harfiyen uygulandı ülke 2002’nin sonbaharında krizden çıktı. IMF politikalarını harfiyen uygulayan sonra yine anlaşma yapıp kredi alan AKP iktidarı 2013 yılından sonra IMF’i şeytanlaştırmaya başladı… Erdoğan her konuşmasında IMF yüklendi. Bir daha bu topraklara ayak basamayacak dedi. Nedeni belliydi… Erdoğan ülkeyi kendi şirketi kendi çiftliği gibi yönetmek istiyordu… Başardı da… Bu yüzden IMF ucuz kredi verse de… Yabancılara teminat verip yatırım yapmalarını sağlasa da istemiyor… Çünkü… Kendi yarattığı ekonomik buhrandan çıkmak için Mehmet Şimşek’in değil IMF’in ipine asılsaydı, IMF Varlık Fonu’nun içine dalardı… Şirketleri masaya yatırırdı. Varlık Fonu’nun içini bilmiyoruz. Mesela Çaykur kar ederken Varlık Fonu’na alındıktan sonra neden zarar etmeye başladı? Neden acaba?!... Varlık Fonu’nda en baba şirketler var…. Tam 30 şirket iki lisans kuruluşu. Birkaçını hatırlatayım. THY var, PTT, BOTAŞ, Türk Petrolleri var, Türkcell, Türksat, Türk Telekom var, Eti Maden, Kardemir var, Kamu bankaları var, İstanbul Borsası bile var… Hepsinin bağlı olduğu Varlık Fonu’nun Yönetim Kurulu Başkanı Cumhurbaşkanı olduğu için kimse içine girip ıcığını cıcığını karıştıramıyor. Sorgu sual edemiyor… IMF gelse sorgu sual ederdi… Bu sebeple IMF artık şeytan!... Ben diyorum ki; Türkiye’nin yüksek menfaati için Şimşek gitsin IMF gelsin! Eli kolu bağlı Şimşek’le kısa sürede düzlüğe çıkmamız, büyük ekonomik krizi çabucak atlatmamız çok zor…",https://halktv.com.tr/makale/simsek-gitsin-imf-gelsin-856585
Mehmet Tezkan,Saray'ın Işıkları Yansın Diye Bamyayı 150 Liraya Yiyoruz!,09 Temmuz 2024 Salı 05:00,"Erdoğan’ın maça gidiş konvoyunu gördün mü? Yollar kesilmiş, Alman polisinin korumasında 40/50 araç stada tam gaz gidiyor. Almanlar korkmuştur herhalde… Türkler geliyor diye endişelenmiştir. Kıskanmışlardır!... Çünkü Almanya Başbakan 40/50 araçla dolaşmıyor… 40/50 araçla maça gitmiyor… Gitmeye kalksa bir gün koltuğunda oturamaz… Erdoğan Almanya’da 40/50 araçlıkla gösteri yaptı. Yüzlerce metrelik konvoy oluşturmuşlar… Türkiye’de olsa 200 araç olurdu… Allah’tan 40/50 araçla yetinmişler! Hollanda’ya 2-1 yenildik ama yüzlerce metrelik araç konvoyuyla itibarımızı artırdık… Saray’ın ışıkları da sabaha kadar yandığı için bu aralar itibarımız üst mertebede. Gerçi zalim Esed’i yeniden Esad yapıp bağrımıza basmak için can atıyoruz. Takla üstüne takla atıyoruz ama olsun… Almanlar, İngilizler, Hollandalılar bu çılgın Türklere bak sofralarına ekmek koyacak paraları yok ama… Çocuklarının karnını doyuracak gelirleri yok ama… İki yakaları bir araya gelmiyor ama… İtibarları için Saray’larını aydınlatıyorlar diyordur ya… Bu bize yeter... Mühim olan itibar… Fakirliğimiz kader!... Beştepe’deki Saray’ın bir aylık elektrik gideri 14 bin konutun elektrik masrafına eşitmiş… Konutlarımızdaki elektrik giderinin parasını biz ödüyoruz. Elektriğe gelen yüzde 38’lik zamdan sonra iki ampulden birini söndürmek zorunda kaldık… Bu arada AKP’nin de simgesi ampuldü değil mi? Erdoğan’ın, Saray’ın böyle bir derdi yok… Çünkü, Saray’ın elektrik faturasını da biz ödüyoruz… Almanya’ya kargo uçakları ile götürülen araçların bedelini de biz ödedik… Berlin’de 40/50 araçlık konvoyun ücretini de… Erdoğan’ın yanında taşıdığı zevatın masrafını da… Bu yüzden yeşil fasulye 120 lira… Bu yüzden bamya 150 lira… Bu yüzden benzin 44 lira 74 kuruş oldu… Bu yüzden et yemeğe hasret kaldı… Bu yüzden çocuklarımıza yumurta bile alamıyoruz…. Erdoğan iktidar olduğu zaman benzin 1 lira .48 kuruşmuş. Şimdi 44 lira 74 kuruş… Ama şanslıyız Her şeyden anlayan Reis’imiz var… Her şeyden önce ekonomist. Sonra usta diplomat… Uluslararası arenada oyun kurucu… üstü ne üstlük futboldan da iyi anlıyor… Milli Takım Teknik Direktörüne 2032 yılına kadar yetki verdi. 2032’e kadar milli takımın başında kalacağını ilan etti. Kendi o tarihe kadar iktidarda kalır mı? Yanıtını siz verin…",https://halktv.com.tr/makale/sarayin-isiklari-yansin-diye-bamyayi-150-liraya-yiyoruz-850569
Mehmet Tezkan,Geçim Sıkıntısı Çeken AKP'li Milletvekili Var mı?,24 Haziran 2024 Pazartesi 05:00,"Başlıktaki sorunun yanıtı belli… Yoktur… Peki geçim sıkıntısı çeken MHP’li milletvekili var mı? Yoktur… O zaman vergi paketinin çalışanın canını acıtacak, kanımızın son damlasını alacak maddeleri Meclis’ten geçer… Muhalefet itiraz etse de geçer, muhalefet her türlü engel çıkarmaya çalışsa da geçer… Otomatik vergi zammı diye bir hikaye uydurdular. TÜFE oranında ÖTV’ye arttırıyorlar… Vergiden de vergi alıyorlar. Vergi oranlarında düzenleme, kanun gereği diye vatandaşa yutturuyorlar… Rezillik!... Benzinin, mazotun özel tüketim sayıldığı bir ülkede yaşıyoruz. Çiftçi tarlasını sürmek için ÖTV ödüyor… Bu yüzden pazarda kiraz 150 lira. Bu yüzden daha çileğin tadına bakamadık. Bu yüzden meyveyi sebzeyi unuttuk… Eti, tavuğu çoktan unutmuştuk, yanına sebze ve meyve de eklendi… Makarnaya talip!... Bu yüzden Kurban Bayramı’nda memlekete gidemedik… Bu yüzden toplu taşıma bile pahalı… Taksi mi? O ne ya!... Dışarıya borç çok İngiliz Mehmet’in yeniden maliye bakanı olmasının nedeni bu. Adı konulmamış Duyun-u Umumiye başkanı gibi çalışıyor… Tahsilat Bakanı da diyebiliriz… AKP partililer İkinci Abdülhamit hayranı ya… Ülkeyi Abdülhamit dönemine çevirdiler maliyenin başına da tahsilat memuru olarak İngiliz vatandaşı Mehmet’i koydular… Mehmet A’dan Z’ye her ürüne ya vergi koyacak ya olan vergilerin oranını artıracak. Topladığı paralarla İngilizlere, Almanlara, Ruslara, Araplara olan borcumuzu ödeyecek… Bu kadar borç nasıl oldu derseniz onu hiç sormayın… İtibardan tasarruf olmaz deyip har vurup harman savurarak… Tek adam rejimi kurarak… Emrine uçak filosu vererek… Saray üstüne saray yaparak… AKP’li müteahhitler kazansın diye hesapsız kitapsız köprüler, otoyollar, havaalanları yaparak… Devasa şehir hastaneleri kurarak, içinde adaletin olmadığı ‘adalet sarayları’ inşa ederek… Valiler hükümet konağına, belediye başkanları hizmet binasına milyarlar akıtarak… Daha saymamayım benim yazarken, sizin okurken nefesiniz tükenmiştir… Bakan Şimşek’in hazırladığı vergi paketi bu hafta Meclis’e gelecek. AKP’liler savunacak, MHP’liler savunacak. Onların tuzu kuru. Kamu kaynaklarından fonlanan medya mecburen parlatacak. Vergide devrim diyecekler. Vergi adaleti diyecekler… Devasa kazık geliyor hazır olun… Hepimiz itibardan tasarruf olmadığı için biraz daha fakirleşeceğiz…",https://halktv.com.tr/makale/gecim-sikintisi-ceken-akpli-milletvekili-var-mi-846005
Mehmet Tezkan,Erdoğan özür dilemeden Ekonomi düzelmez!,26 Temmuz 2024 Cuma 05:00,"Neden bu başlığı attığımı hemen izah edeyim. Erdoğan 2021 yılının eylül ayında ‘ben ekonomistim’ diyerek dünya iktisatçılarının ağzını açık bırakacak bir uygulamayı ‘tek adam’ olmanın verdiği güçle hayata geçirdi… Faizi aşağıya indirerek böylece enflasyonu aşağıya çekecek bu önemli buluşuyla dünya ekonomik sitemini sarsacaktı… Belki de Nobel ekonomi ödülünü almayı bile düşünüyordu!.. Amerika yanlış yapıyor, Avrupa yanlış yapıyor, bizim yaptığımız doğru onlar da bizim yolumuza eninde sonunda gelecekler diye aylarca propaganda yaptı. Hepsi boş çıktı… ABD, Avrupa ‘Mersin’e giderken, biz tersine gittik’. Sonuç; ABD’de enflasyon yüzde 3, İngiltere’de yüzde 2,7 Avrupa Birliği ortalamasında yüzde 5… Biz de? Bizde bastırılmış rakam yüzde 70, gerçeği yüzde 100… Peki Avrupa’da görülmeyen, savaşan Ukrayna ve Rusya’da bile olmayan sadece bize özgü olan yüksek enflasyonun nedeni ne? Tayyip Erdoğan… Diyorlar ki Ukrayna-Rusya savaşı bizi etkiledi? Vicdanınız kurusun; savaşan Ukrayna’da enflasyon yüzde 15’ler de… Biz de yüzde 80… Bir daha soruyorum dünya listesinde bizi ilk beşe sokan bu kadar yüksek enflasyonun sebebi ne? Tayyip Erdoğan’ın kendini ekonomist ilan etmesi!.. Peki… Bu bataktan nasıl çıkarız? Artık tek bir yolu var. Hükümetin yegane temsilcisi, bu kararları veren tek yetkili halkın önüne çıkıp özür dileyecek… Başka yolu yok… Mesela halka şöyle seslenecek: Yanlış yaptım, beni kandırdılar, sizi fakirleştirdim, aç bıraktım, hayat pahalılığına mahkum ettim. Hata yaptım. Özür dilerim. Bir daha böyle bir maceraya atılmayacağıma Kuran-ı Kerim’e el basarak söz veririm… O zaman ancak piyasalar durulur… O zaman ancak piyasalar rahat nefes alır… O zaman ancak küçük tasarrufçu doların, altının peşinde koşmaz… O zaman ancak Türk Lirasına güven gelir… Bu neden önemli? Şundan; piyasalar, küçük, büyük yatırımcı güvercin tedirginliğinde… Erdoğan yarın ‘faizi indirin’ derse, nass politikasına geri dönelip talimatı verirse endişesi var… Kimine göre ağustosta faiz indirimi başlayacakmış… Kimine göre ekim ayında… Kime göre; FED faiz indirimine gideceğinin sinyalini verdi, biz de faizi aşağıya çekmeliymişiz… İyi güzel de… ABD faiz yüzde 5,25/5.50 bandında… Yıllık enflasyon yüze üçe indi… Rakamla yüzde 3… Bizde faiz yüzde 50, enflasyon baskılanmış rakamla yüzde 70, gerçeği yüzde 90/100… İktidar kamu harcamalarını kısıtlamadan, büyük tasarruf yapmadan, sözde değil özde tasarrufa gitmeden enflasyon düşmez… Niye mi? Çünkü Erdoğan’ın yarın ne yapacağı belli değil de ondan… Yaşadık gördük, ağır bedel ödedik iktidar faizi indirince faiz inmiyor!... Bu sebeple diyorum ki; herkese özellikle piyasaya güven vermesi için önce yaptıklarının hata olduğun kabul etmesi ve özür dilemesi bir daha maceraya atılmayacağına söz vermesi gerekir… Başka türlü ekonomi dikiş tutmaz…",https://halktv.com.tr/makale/erdogan-ozur-dilemeden-ekonomi-duzelmez-855731
Mehmet Tezkan,Siyasal islamcılar savaşsa rahatlayacağız!,05 Ağustos 2024 Pazartesi 06:59,"Sürekli savaş nutukları atıyorlar; gücümüzü göstermeliymişiz! Kime?... Camide vaaz veren imamlar… Saray medyasında köşe tutan yazarlar… Birilerinin gözüne girmeye çalışan milletvekilleri… Savaş çığırtkanlığı yapıyor…. Taliban hayranı Diyanet İşleri Başkanı Erbaş’ın yaptığı nedir öyle? Cuma günü elinde kılıçla hutbeye çıktı… Ne oluyoruz!... O kılıcı kime gösterdi? O kılıçla kime hava bastı? O kılıçla kime savaş ilan etti? Bir yerleri mi fetih etti ki kılıcıyla hutbeye çıktı? Ortadoğu’da kıyamet koparsa yine bizim yoksul çocuklar ölecek. Erbaş 15 milyonluk Audi A8 arabasıyla tur atacak… Veya Mercedeslerinden biriyle… Suudi Arabistan’a gidince GMC marka SUV’ na binecek… Sonra dönüp ne mutlu onlara şehit oldular Allah bize de nasip etse diye nutuk atacaklar… Sonra dönüp 20 yaşında oğulları toprağa düşen anne ve babaları ‘ne şanslısınız oğlunuz peygamberimizin yanına gitti, sizi de yayına alacak’ diye kandıracaklar… Nerden biliyorsun demeyin… Bir ara Suriye’den, Irak’tan şehit haberleri geliyordu… Bakanlar bu tiyatroyu yaptı… Şimdi görevi imamlara vermişler herhalde. Cemaatini kışkırtmakla meşguller… Savaşmak çok istiyorsanız önden buyurun… Gidin Gazze’ye savaşın… Minbere kılıçla çıkmak bir şey ifade etmiyor. Kılıcı ortaya koyan gereğini yapmalı… Diyanet’in personeli ordu gibi… 211 bin kişi… Bütçesi birçok bakanlıktan fazla; 92 milyar… Bu paranın 77 milyarı maaşlara gidiyor. Bir kısmı lüks otellerde ‘kabir azabından nasıl kurtuluruz’ (!) konulu sempozyumlara…. Kendini Halife gibi gören Diyanet İşleri Başkanı madem kılıcını çekti başı çeksin… Savaş elbisesini giysin. Kendine katılan imamlar olur, savaş tutkunu milletvekilleri olur, yazarlar, çizerler olur, bürokratlar olur… En azından 211 bin kişilik diyanet çalışanının yarısı katılmaz mı? Katılırlarsa Gazze kurtulur… Madalyonun öteki yüzüne bakalım… Böyle bir çağırı yapılsa iddia ediyorum imamlardan/ yazarlardan/ bürokratlardan/ milletvekillerinden biri bile gitmez… Biri bile sıcak yatağını terk etmez… Çünkü bunlar tarihimizi Kadir Mısırlıoğlu’ndan öğrendiler. Keşke Yunan kazansaydı diyen Fesli Kadir’i dinleyerek büyüdüler… Çünkü bunlar Vahdettin hayranı… Nutuk atmakta üslerine yok, hadi değince ortada yoklar… Bu sebeple diyorum ki Erbaş gibi düşünen bütün siyasal İslamcılar bir savaşa girse de ülkemiz boş hamasetten kurtulsa… Kılıç çeken değil, ilim irfan dağıtan Diyanet dönemine geçsek…",https://halktv.com.tr/makale/siyasal-islamcilar-savassa-rahatlayacagiz-858595
Mehmet Tezkan,Müslüman Kardeşler terör örgütü mü?,06 Eylül 2024 Cuma 05:01,"Müslüman Kardeşler terör örgütü mü? Ankara bu soruya yanıt vermek zorunda… İçişleri Bakanlığı mı olur, Dışişleri Bakanlığı mı olur Cumhurbaşkanlığı mı olur bilemem. Ama birileri açıklama yapmalı… Müslüman Kardeşler yani İhvânü'l-Müslimîn kısaca İhvan adlı yapı Ankara için terör örgütü mü değil mi? Ankara özellikle Erdoğan o kadar hızlı pozisyon değiştiriyor ki yakalamakta zorlanıyoruz… Dün kardeşim dediğine ertesi gün katil diyebiliyor… Kardeşlikten katilliğe geçen yeniden canım kardeşim iltifatına mazhar olabiliyor… Dün darbeci olan ertesi gün kadim dost ilan ediliyor. Bir iki değil onlarca örnek var… Müslüman Kardeşler de bunlardan biri… Mursi İhvan adayıydı, Erdoğan da destek verdi. Mısır Cumhurbaşkanı seçildi. Erdoğan ayakta kalsın diye yardım yaptı. Yanılmıyorsam iki milyar dolar para gönderdi. Mursi AKP Kongresi’ne bile geldi… İlişkiler sıkı fıkıydı. Suriye’de karışıklık çıkıp iç savaş patlak verince dönemin Dışişleri Bakanı Davutoğlu öncülüğünde Esad’ın yerine Suriye’de de Müslüman Kardeşler’i başa geçirme planı devreye sokuldu… Ankara ABD ile birlikte muhaliflere destek verildi. Yeni Osmanlı, emperyal devlet kavramları havada uçuştu… Erdoğan’ın amacı Kahire ve Şam’da ağabeyliğini kabul eden, Ankara’ya hürmetkar hatta minnet borcu olan hükümet kurmaktı… Yani İhvan örgütünü başa getirmekti. Suriye’de işler beklendiği gibi olmadı, Esad yerinde kaldı. Mısır’da General Sisi Mursi’yi devirerek başa geçti. İhvan örgütünden olanları tutuklatırdı, hapse attırdı… İhvan’ı yani Müslüman Kardeşler örgütünü terör örgütü ilan etti… Bir kısmı Türkiye’ye kaçtı. İktidar onlara destek verdi. TV kurdular, radyo açtılar. Müslüman Kardeşler’ i Mısır’da yeniden ayağa kaldırmak, örgütlemek Sisi’yi devirmek için yıllarca yayın yaptılar… Erdoğan ile Sisi’nin arası düzelmeye başlayınca Ankara’nın ilk hamlesi Müslüman Kardeşler’ in yayınlarına son vermek oldu. Pılılarını pırtılarını topladılar… İlişkiler biraz daha gelişti. Önce Erdoğan Kahire’ye gitti önceki gün de Sisi Ankara’ya geldi… Düzenlenen görkemli karşılama törenine Sisi bile şaşırmıştır!.. 17 konuda ikili anlaşma imzalandı. Erdoğan ve Sisi Yüksek Düzeyli Stratejik İşbirliği Konseyi toplantısına başkanlık etti. İlişkiler bu düzeye geldiği için sormadan edemiyorum; Mısır’ın terör örgütü olarak gördüğü Müslüman Kardeşler’i yani İhvan’ı Ankara da artık terör görüyor mu? Bu sorunun yanıtı şundan önemli… Yarın öbür gün Müslüman Kardeşler hakkında iki satır bir şey yazarız terör örgütünü övmekten hakkımızda dava açabilirler… Belli mi olur!... Çünkü dünün katilleri bugün kardeş oluyorsa dünün makbul yapılanması bugün terör örgütü ilan edilebilir…",https://halktv.com.tr/makale/musluman-kardesler-teror-orgutu-mu-867652
Mehmet Tezkan,Erdoğan için yolun sonu!,03 Eylül 2024 Salı 05:00,"Açıyorsun TV kanalını veya internet sitesini, alıyorsun eline gazeteyi rekor haberlerinden geçilmiyor… İhracatta rekor kırdık… Savunma ve havacılık ihracatımızı yüzde 9,8 artarak 3,7 milyar dolara ulaştı: Rekor kırdık… Turizmde rekora koşuyoruz. Hedef; 60 milyon turist 60 milyar dolar gelir… Vergi gelirlerinde 234 milyar dolarla son 25 yılın rekorunu kırdık… Sağlıkta kırdığımız rekorların haddi hesabı yok… Her alanda çok iyiyiz, büyüyoruz… Kimse adını anmıyor, kimse bahsetmek istemiyor ama bir rekorun daha sahibiyiz… Ne o? Fakirlik… Yoksulluk… Fakirlikte OECD ülkeleri rekor kırdık… Enflasyon rekorunu yıllardır zaten kimseye bırakmıyoruz… AB ülkeleri, OECD ülkeler yanımıza bile yaklaşamıyor. Evelallah uzak ara birinciyiz! Hükümetin yegane temsilcisi bu durumu önemsemiyor. Bir neslin yetersiz beslenme nedeniyle sağlıksız büyüdüğünün farkında değil. Veya farkında ama çaresiz! Çaresiz olduğu için de yokluk ve yoksulluğun eski Türkiye’de kaldığını söyleyip kendini avutuyor. Milleti kandırmaya çalışıyor… Erdoğan geçen gün Beştepe’de çok önemli bir konuşma yaptı. Dedi ki; ‘milletlerin hayatında ekonomik sıkıntılar olur’ Çok doğru saptama… Zaman zaman her ülke, her millet dar boğaza girebilir. Her toplum sıkıntılı dönem yaşayabilir. Çare nedir? Çare ekonomik sıkıntının nedenini doğru teşhis etmektir. Gerisi kolaydır; sıkıntının nedeni bulunursa mesele çözülür… Bizdeki derin ve kalıcı yoksulluğun sebebi ne? Ne olacak; Tayyip Erdoğan… Onun aldığı yanlış kararlar… Çocukların yatağa aç girmesinin, meyveye hasret kalmasının, et yüzü görememesinin müsebbibi kendileri… Halk artık bu gerçeğin farkında. Erdoğan’ın büyüsü bozuldu. ‘Reis iyi çevresi kötü. Reis ne yapar ne eder memleketi düzlüğe çıkarır’ söylemi işlemiyor… Seçmen gerçeğin farkına vardı… AKP diye kurumsal bir yapı yok… Reis’ten bağımsız karar veren bir çevre de yok… Söze her bakan, her bürokrat, her milletvekili ‘Cumhurbaşkanımızın talimatıyla’ diye başlıyor… Tek kişi var o da Erdoğan… O halde her şeyin hakimi Reis’se derin yoksulluğun, önüne geçilmez fakirliğin nedeni de o… Eleştiri okları Erdoğan’a yönelince AKP içi de fokur fokur kaynamaya başladı. Reis daha kötü duruma düşmeden çekilse iyi olur sesleri yükseliyor. Bu durum İngiltere’de yaşandı… Demir lady lakaplı Muhafazakar Margaret Thatcher 11 yıl başbakanlık yaptı seçim kaybetmeden görevinden ayrılmak zorunda kaldı… Partisi yoruldun artık dedi… İşçi Partisi’nden Tony Blair 10 yıl başkanlık yaptı o da seçim kaybetmeden partisinin isteğiyle evine çekildi. Batı’da işler böyle yürüyor. Yıpranan liderler koltuğuna yapışmıyor. Koltuğunu korumak için attığı yanlış adımların bedelini halkına ödetmiyor… Özür diliyor, çekiliyor… Artık AKP’liler bile Erdoğan’ın çekilmesini istiyor. Kimi dillendiriyor, kimi karnından konuşuyor, kimi ima ediyor… AKP’li eski vekil Metin Külünk açık yüreklilikle konuştu; Erdoğan’ın bırakma zamanının geldiğini söyledi… Çünkü, herkes biliyor ama dillendiremiyor: Erdoğan çekilmeden ekonomi düzelmez Türkiye düzlüğe çıkamaz…",https://halktv.com.tr/makale/erdogan-icin-yolun-sonu-866796
Mehmet Tezkan,Yasal kabul edildi: Köpekleri öldürecek miyiz?,01 Ağustos 2024 Perşembe 05:00,"Dinsiz, imansız, vicdansız, solcu, anarşist dedikleri milletvekillerinin karşı çıkmasına, direnmesine rağmen, kendilerini Müslüman ve muhafazakar olarak tanımlayan AKP/MHP milletvekillerinin oylarıyla ‘öldürme yasası’ kabul edildi… TİP Milletvekili Sera Kadıgil halimizi tek cümleyle özetledi… Dedi ki; ‘biz dindarların iktidarına hayvan öldürmenin günah olduğunu anlatmaya çalıştık’ Solcu milletvekili… Müslümanlığını kalkan yapan milletvekiline yaptığınız günah diyor… O milletvekili aldırmıyor… Neden? Çünkü arada Saray var… Çünkü Erdoğan taviz yok, sonuna kadar gidin diye emir verdi… Emir demiri keser derler. Çoğu vekil karşı olsa da vicdanını askıya aldı… Zaten bu konuda yasa var… Belediyeler sahipsiz köpekleri toplayıp kısırlaştırmak, aşılamak zorunda. Sonra ne yapacaklar? Kulaklarına seri numaralı damga basıp doğal hayata salacaklar… AKP iktidarı ve AKP’li belediyeler bunu uygulamadı… Bir ara, Güneydoğu ve batı bölgesinde birkaç il hariç ülkenin her yeri sarıya boyanmıştı. Her kente AKP’li belediyeler hakimdi, neden görevlerini yapmadılar? Neden köpek popülasyonuna izin verdiler? Düne kadar böyle bi sorun yok muydu? Vardı… TBMM Hayvan Hakları Araştırma Komisyonun raporu var; oradaki önerileri uygulasalardı bugün köpek çeteleri diye bir sorunumuz olmazdı... Evet, evet çeteleşme köpek dünyasında da var… Kalabalık gruplar halinde dolaşıyorlar ve tehlike saçıyorlar. Bunu herkes kabul ediyor. Çözüm onları öldürmek değil, çeteyi dağıtmaktır. İnsanlar da çete kuruyor. Ülkemizde çeteler cirit atıyor… İçişleri Bakanı bir yıldır yakaladıkları çete mensuplarını açıklamaktan yoruldu… Kimse onları uyutalım demiyor… Ama bazı köpekler saldırgan… Doğru ama bazı insanlar da saldırgan… Erkek şiddetiyle, erkek saldırısıyla geçen yıl ölen kadın sayısı 300’ü geçti… Köpek saldırısıyla ölen insan sayısı kaç? AKP ve MHP’li vekillere soruyorum; saldırgan erkekleri de mi uyutalım? İktidar belediyelerin sırtına öyle bir yük bindirdi ki altından kalkılması zor. 1300 belediye var barınak sayısı sadece 300… Kapasitesi yüz bin… İktidara göre dört milyon sahipsiz köpek var… Sahi bunları kim saydı. Sayacaklarına kısırlaştırıp, aşılasalardı ya!... Önümüzdeki günlerde şu manzara ile karşı karşıya kalacağız. Yasa gereği zabıta eşliğinde temizlik görevlileri sokak köpeklerini toplamaya çalışacak o bölgenin insanı, o sokağın sakinleri vermemek için direnecek… Alın size yeni bir çatışma ortamı… İktidarın asıl amacı da bu zaten… Bir yandan birikmiş borçları keserek, para vermeyerek veya haciz yöntemiyle elini kolunu bağlayarak CHP’li belediyeleri çalışmaz hale getirmek istiyor öte yandan da CHP’li belediyelere halkı karşı karşıya getirmek niyetinde… İki koldan atağa kalktı… Büyük kentler, önemli il ve ilçeler CHP’de olduğu için mecburen sürtüşme yaşanacak… Şimdi diyeceksiniz ki; CHP’li belediyelerde dirensin, köpekleri toplamasın… İktidarın işine gelir. Erdoğan ‘sokakları güvenle hale getiriyoruz’ dedi ya… AKP’liler de bu sloganın arkasına sığında ya… Yasayı uygulamayan belediye başkanı hapis cezasına çarptırılır, sokak güvenliğini tehlikeye attığı için görevden alınır… AKP zil takıp oynar… Bebelerimiz tehlikede, çocuklarımız tehlikede, sabah ezanında camiye giden yaşlılarımız tehlikede diye bas bas bağırırlar… Çünkü başka bağıracakları konu kalmadı… Ekonomi iflas… Dış politika iflas… Göçmen politikası çuval… Eğitim içler acısı… Matematik, fizik, kimya bilmeyen gençler yetiştirdik. Bırakın bunu kendi dilinde okuyup anlamayan nesil yarattılar… Hayat pahalılığı aldı başını gidiyor; önüne geçilemiyor… Hukuk askıda, Avrupa ile bağımız pamuk ipliğinde… İktidar her konuda çaresiz. Geriye uğraşacak, toplumu meşgul edecek, tartıştıracak, kamplaştıracak ne kaldı? Zavallı sokak köpekleri!... Çünkü dilleri var konuşamıyorlar….",https://halktv.com.tr/makale/yasal-kabul-edildi-kopekleri-oldurecek-miyiz-857459
Mehmet Tezkan,RTÜK haddini aştı!,12 Eylül 2024 Perşembe 05:00,"1993 yılından beri televizyon piyasasının içindeyim. 31 yıl olmuş… Cumhuriyet gazetesi iç kavgaya tutuşup karnıyarık gibi ortadan ikiye ayrılınca bizler de tespih taneleri gibi ortalığa döküldük… Rahmetli Ufuk Güldemir ile birlikte bana da televizyon yolu düştü. Show haberi kurduk. Show haberin ilk yayınına imzamızı attık… O tarihlerde RTÜK falan yoktu. Kanal sayısı çoğalınca, televizyon yayınları her eve girince, kamuoyunu etkileyen bir numaralı araç haline gelince birtakım kurallar konulması da kaçınılmaz oldu… RTÜK dediğimiz Radyo Televizyon Üst Kurulu böyle doğdu. Yasa koyucu o tarihte RTÜK’ü iktidarın tekeline bırakmamak için her parti oy oranına göre temsilci yollasın kuralını koydu… Aslında bilmeyerek RTÜK’ü siyasallaştırdılar… 2002 yılından 2018 yılına kadar ülke tek parti iktidarıyla yönetildi. AKP her seçimde mutlak çoğunluğu kazandı. Bu sebeple, RTÜK üyelerinin çoğunluğu da hep AKP’li oldu. 2018 yılında tek adam rejimine geçtik… Yani Merkez Bankası gibi, Varlık Fonu’nda ye r alan Ziraat, Vakıf Bank , Halk Bank gibi, THY gibi, Telekom, BOTAŞ, PTT , Çay Kur gibi adını saymadığım onlarca kurum gibi RTÜK de tek adama bağlandı… Saray’a… Erdoğan’a… Tek adam rejimiyle birlikte RTÜK düzenleyici değil sopa gösterir kurum haline geldi. İktidarın sopası oldu. Sevmediği kanallara bir bahane bularak ceza kesen, onları maddi olarak zora sokup, yayın yapmalarını engellemeye çalışan kuruma dönüştü… Siyaset bilimci olarak, gazeteci olarak bu durumu çok yadırgamıyorum. Uzun süreli iktidarların, tek adam rejimlerinin evrileceği yer otoriter rejimdir… Tek adamlar koltuklarını korumak için (hele hele seçmen desteğini kaybettiklerini anlarlarsa) yapacakları şey baskıyı arttırmaktır… Korku rejimini güçlendirmektir… Bunu yargı marifetiyle yaparlar… Güvenlik güçleri yardımıyla yaparlar… Asker desteğiyle yaparlar… Kendine biat etmeyen, liderin her söylediğini mutlak doğru kabul etmeyen medyayı susturmak için yaparlar… RTÜK bunun için biçilmiş kaftandır… RTÜK bizim kanalda program yapan Sinem Fıstıkoğlu gülümsedi diye ceza kesmiş!.. Efendim gülümsemesi anlamlıymış, Vay canına!... Susarsak, teslim olursak… RTÜK yarın kıyafeti anlamlı diyebilir… Öbür gün saç şekli bir şeyler çağrıştırıyor diye ceza kesebilir… Bir başka gün konuklar koltuklarına yayıldı diye kızabilir… İpin ucu kaçarsa bunun sonu yok… RTÜK tüm kanalların SSCB dönemi televizyonları gibi olmasını istiyor herhalde. İfadesiz, duvar gibi yüzle program sunan sunucular ve Saray’a ne olursa olsun, ne yaparsa yapsın mutlak bağlılıklarını her daim dile getiren yorumcular istiyor… Demokrasi rayından çıktığımızın işaretlerinden biri de hatta en önemlisi de RTÜK’ün verdiği cezalardır. İleride bu dönemi yazacak tarihçiler çıkacaktır… İleride bu dönemi irdeleyecek siyaset bilimciler olacaktır… İlk baktıkları medya olacaktır. Medyanın tekelleşmesi, medyanın siyasal iktidarın kontrolüne girmesi, girmeyen kuruluşlara uygulanan cezalar bu dönemin aynası olacak… Demokrasi mi var, otoriter baskıcı rejim mi var? Terazi medya olacak… Bakın… Avrupa Birliği’nde normlar değişti. Eskiden öncelikle hukuk düzenine, yargı adaletine bakıyorlardı. Şimdi medyaya bakıyorlar. Çünkü diyorlar ki bir ülkede özgür medya yoksa o ülkede demokrasi yoktur… RTÜK’ün dün verdiği ‘gülümseme’ cezasına bakınca… Elinizi vicdanınıza koyun; Türkiye’de demokrasi var denir mi?",https://halktv.com.tr/makale/rtuk-haddini-asti-869296
Mehmet Tezkan,Utanmasalar teğmenleri FETÖ’cü ilan edecekler,05 Eylül 2024 Perşembe 05:00,"400’e yakın teğmenin resmi törenden sonra aralarından yaptıkları geleneksel kutlamayı memleketin bir numaralı meselesi haline getirdiler… Öyle bir toz bulutu kaldırdılar ki sormayın gitsin… Farkında değiller ama altında kendileri kaldı… Nasıl mı? Anlatayım… AKP içinden bir grup (buna AKP troller ile AKP’ye kendini zincirlemiş yazarlar da dahil) teğmenlerin Atatürk’ün askerleriyiz diye haykırmasını darbe çağrısı ilan etti… Kılıçlarını kınından çıkararak hükümete kılıç çektiklerini iddia ettiler. Teğmenlerin cezalandırılması için kampanya başlattılar… Açıkça söylemeseler bile FETÖ ile ilişkilendirmeye çalıştılar. Kimseyi töhmet altında bırakmıyoruz diye töhmet altında bıraktılar… Teğmenler özel kutlamadaki yeminde laik, demokratik, sosyal ve hukuk devletini koruyacaklarına söylediler ya… 15 Temmuz darbe girişimini yapan çetenin elebaşısı olan Yurtta Sulh Konseyi’ de TRT’den okuttuğu metinde laik, demokratik, sosyal ve hukuk devleti demiş… Eeee… O zaman bu teğmenler FETÖ’cü… FETÖ’cüler yıllarca Atatürk’ün arkasına sığınarak kendilerini gizlemişler, teğmenler de Atatürk’ün askerleriyiz diyerek Atatürk’ü siper yapmışlar… Eeee… O zaman bu teğmenler FETÖ’cü… Gidin işinize ya!... Gerçekten bu teğmenler FETÖ’cü ise Milli Savunma Üniversitesi’ni kapatın… Rektörünü, hocalarını sorguya alın gerçek ortaya çıksın… MHP lideri Bahçeli’nin dediği gibi ‘dış bağlantılı bir operasyon mekaniği aleni şekilde devredeyse’ vakit geçirmeden deşifre edelim… Özel Kuvvetler Komutanlığından emekli olan bir albayın 25 yıl önce yazdığı yemin metnini okuyan teğmenler FETÖ’cü ise, geçen yıl ondan önceki yıl aynı metni okuyan teğmenler de FETÖ’cü… AKP’nin kurduğu Milli Savunma Üniversitesi FETÖ’cü teğmenler mi yetiştiriyor? Çamur atıyorlar da o çamur nereye bulaştığının farkında değiller… Zaten bu yüzden iktidarın iki ortağının içi karıştı. Zaten bu yüzden AKP ve MHP sarsıldı… Zaten bu yüzden iktidarın mensupları birbirine düştü… AKP içinden bir grup derin ekonomik krizin, önüne geçilmez yoksulluğun, tarifi imkansız pahalılığın üstünü örtmek için teğmenleri hedef aldı… İktidara mağduriyet çıkarmaya çalıştı… İktidarın küçük ortağı MHP hem genel başkan yardımcısı hem yayın organları kanalıyla Atatürk düşmanlığı atmosferi yaratılmaya çalışıldığını buna yenik düşülmemesi gerektiğini söyledi… Teğmenlere sahip çıktı… Milli Savunma Bakanlığı soruşturma açılmayacağını duyurdu. AKP Sözcüsü Çelik ‘teğmenler hükümete kılıç çekti diyenler vesayeti diriltmeye çalışıyorlar. TSK’nin geleceği için yetiştirilen teğmenlere hakaret kabul edilemez’ diyerek muhalefeti suçladı… Aslında hükümete kılıç çekildiğini iddia edenler kendi partilileriydi… Kendi yazar çizerleriydi. Kendi trolleriydi… Sonuçta… AKP karnı yarık gibi ortadan bölündü… Kimi teğmenlerin darbe çağrısı yaptığını savundu kimi ilgisi yok, olay büyütülmemeli dedi… Erdoğan’ın ne düşündüğü şimdilik soru işareti… Her konuda dobra dobra konuşan Erdoğan sessiz kaldı… Belki dün çok özel konuğu, olduğu için kafası orayla meşguldü… Katil ve darbeci dediği Mısır Devlet Başkanı Sissi’yi ağırladı. İşi zordu, teğmenlerle uğraşacak hali yoktu… Doğruysa Saray’a yakın yazara göre teğmenlerin ‘Atatürk’ün askerleriyiz’ haykırışından rahatsız olmuş. MHP de karpuz gibi ortadan ikiye ayrıldı… MHP’liler teğmenlere sahip çıkarken genel başkanları Bahçeli dış güçleri işaret etti…. MHP’deki bu ani değişimi kimse çözemedi!... Saray danışmanlarıyla eski milletvekili birbirine girdi. Her kafadan bir ses çıktı. Yani çamur atalım izi kalsın politikası başlarına bela oldu. Aşağı tükürseler sakal yukarı tükürseler bıyık haline geldi…",https://halktv.com.tr/makale/utanmasalar-tegmenleri-fetocu-ilan-edecekler-867409
Mehmet Tezkan,Erdoğan’ın ‘İsrail’e gireriz’ sözü neden önemsenmedi?,30 Temmuz 2024 Salı 05:33,"Hafta sonu Rize’de İsrail’i hedefine koyarak; ‘biz nasıl Karabağ’a girdiysek biz nasıl Libya’ya girdiysek, bunun benzerini de aynen onlara yaparız’ deyince… Ortalık ayağı kalkar sandım… İktidara yakın televizyonlar özel yayına geçer zannettim… İktidara yakın gazeteler manşet çeker diye düşündüm… Hiçbiri olmadı… Erdoğan’ın ‘İsrail’e gireriz’ sözü yankı bulmadı… Akit gazetesi bile Erdoğan’ın Rize’de komşularıyla hasret gidermesini daha önemli bulmuş… Sürmanşetine bu haberi koymuş!.. Hürriyet, Milliyet, Sabah gibi iktidar gazeteleri itidalli yaklaşmış… Hiçbiri manşet atmamış. Birinci sayfanın bir köşesine yerleştirmiş… Kimi; Rize’de İsrail’e mesaj yolladı demiş, kimi İsrail’e karşı güçlü olmalıyız sözünü başlığa taşımış, İsrail’e gireriz sözünü satır aralarına sıkıştırmışlar. Türkiye Cumhuriyeti’nin Devlet Başkanı İsrail’e girebiliriz diyor gereken ilgiyi görmüyor… Ciddiye almamışlar diyeceğim ama ayıp olur önemsememişler diyeyim… Peki neden? Bunun üç nedeni var… Birincisi; biz Libya ve Karabağ’a girmedik. Libya Suriye gibi ortadan ikiye bölünmüştü. Savaşan iki güç vardı. Biri Birleşmiş Milletlerin tanıdığı milli mutabakat hükümetinin ordusu, diğeri Libyayı’ı ele geçirmeye çalışan Hafter’in kuvvetleri… Ve paralı askerler… Türkiye ağırlığını koydu. Çok doğru yaptı. Başbakan Sarrac’a destek verdi. Nasıl bir destekti bu… Silah, zırhlı araç, SİHA, İHA gibi teçhizatın ötesinde askeri uzmanlarla danışmanlık desteği, Libya Ordusu’nu eğitme desteğiydi… TSK başarıyla yaptı. Hatta SAT ve SAS komandoları Hafter’in çekilirken bıraktığı mayın ve bubi tuzaklarını temizledi. Demem şu Libya’da askerimiz savaşmadı. Askerimiz Libya’ya savaşan güç olarak girmedi… Yoksa askerimiz girdi de savaştı da biz mi bilmiyoruz? Bizden mi sakladılar? Karabağ’a da girmedik. Karabağ’ın geri alınması Azeri Ordusu’nun başarısı… Ankara İHA ve SİHA desteği verdi. Yoksa askerimiz Karabağ’da Ermeni ordusu ile savaştı da biz mi bilmiyoruz? Bizden mi sakladılar? Erdoğan’ın söyledikleri doğruysa, hakikaten ordumuz Libya ve Karabağ’a girdiyse uluslararası yankısı büyük olacaktır… Ama şöylede bi durum var… Türkiye’de pek yazılıp çizilmeyen, yazıp çizenlere kötü gözle bakılan, hatta ilan edilen şöyle bir iddia var… Bugüne kadar yalanlanmadı… İtalyan La Repubblica gazetesi Erdoğan Hafter’i yendi başlığını atarken şöyle yazmıştı; zırhlı araç , İnsansız hava aracı desteği ve Suriye’den getirdikleri binlerce milisle Erdoğan kazandı… Karabağ’a da aynısını mı yaptık? Erdoğan Libya ve Karabağ’a nasıl girdik derken Suriyeli paralı milisleri mi kastediyor? İsrail için de planı bu mu? Bu yöntemimi kastetti? Bilinmiyor ama kendi medyası bile durumu anlamadığı için temkinli davranmışlardır! İkincisi; Erdoğan’ın konuşmasının nerelere gideceğini, uluslararası toplumda nasıl yankılanacağını, savaş ilanı kabul edilebileceğini hesap eden Dışişleri uyarmış, İletişim Başkanlığı da gazeteleri tek tek arayarak aman büyütmeyin, başlığa çıkarmayın diye talimat kuvvetinde rica etmiş olabilir… Üçüncüsü; Erdoğan Yunanistan’a seslenerek ‘bir gece ansızın gelebiliriz’ dedi ya…Sonra makarayı geri sararak ben teröristler kastettim falan diye işi toparlamaya çalıştı ya… İktidar medyası da İsrail salvosunu benzer çıkış olarak görmüştür. Nasıl olsa yine makarayı geri sarar diye düşünmüştür. Bu sebeple üzerine balıklama atlamadılar… Aklınıza gelen başka olasılık var mı? Çok enteresan İsrail’e girmekten bahsediyor ama yaprak kımıldamıyor!... Erdoğan yaşlandı mı acaba?",https://halktv.com.tr/makale/erdoganin-israile-gireriz-sozu-neden-onemsenmedi-856886
Mehmet Tezkan,"""Enflasyon düşüyor"" masalına inanmayın",02 Ağustos 2024 Cuma 05:40,"İstanbul Ticaret Odası İstanbul için yaptığı ölçümün sonuçlarını dün açıkladı… Fiyatlar bir önceki aya göre yüzde 4,21 oranında artmış… Yani temmuz ayında yüzde dört oranında fakirleştik. Yılbaşından bu yana ilk yedi aya bakarsak fakirleşme oranımız yüzde 35… Yani cüzdanımızdaki 100 liranın 35 lirasını beceriksiz yönetim çaldı… Pazartesi günü TÜİK de enflasyon oranlarını açıklayacak. Nasıl katakulli yapacaklarını bilmiyorum ama yüzde dörtlük artış ekranlarına yansımayacak… İnsaflılarsa yüzde üç, yüzde üç buçuk seviyesinde aylık artış gösterirler… TÜİK bu, Erdoğan’ın, Şimşek’in dezenflasyon sürecine girdik sözünü boş çıkarmamak için yüzde ikilik artış bile açıklayabilir… Ani düşüş!... TÜİK bunu memur, emekli ve asgari ücret artışını düşük tutmak için daha önce yaptı… Hemen örnek vereyim… Mesela 2022 yılında yüzde üç, üç buçuk seviyesinde giden enflasyon aralık ayında birden bire yüzde bire indi; rakamla yüzde 1,1’e.. Maaş artışları belli olduktan sonra ocak ayında yüzde 6,6’ya fırladı… 1,1’den yüzde 6,6’ya… Geçen yıl da aynısını yaşadık. Yine aylık yüzde üç seviyesinde giden enflasyon mayıs ayında yüzde sıfıra düştü… Bir daha yazayım yüzde sıfıra… Neden? Seçim vardı da ondan… Seçim bitti yüzde sıfırdan yüzde 9,49’a fırladı… Dikkat ettiniz mi? Bu yılda yüzde 3,5 seviyesinde giden aylık artış haziranda 1,6’ya iniverdi… Şimdi bakalım kaça fırlayacak? Saray kaç derse!... İTO verilerine bakarsak baz etkisi nedeniyle geçen ay yüzde 82,1 olan yıllık enflasyon bu ay yüzde 72,8‘e inmiş gibi gözükse de bana göre enflasyonun düştüğü anlamına gelmiyor… İTO’nun ölçümlerine göre geçen yıl temmuz ayında yıllık enflasyon yüzde 63,7 imiş… Şimdi yüzde 72,8… Hani enflasyon aşağıya iniyordu? Geçen yıl ilk yedi aylık enflasyon yüzde 36,8 bu yıl yüzde 35… Aynı… Geçen yıl aylık enflasyon artışı yüzde 9,8 idi bu yıl yüzde 4,2 oldu diye sevinelim mi? İngiltere’de yıllık enflasyon yüzde 2,7… ABD’de yıllık enflasyon yüzde 3,1… Bizde aylık 4,2… Pazartesi günü baz etkisiyle yıllık enflasyon bir önceki aya göre biraz aşağıya inecektir… İktidar gazeteleri bu sonucu büyütecek, kara göründü der gibi enflasyonu yeniyoruz manşetleri atacaklar… Hükümetin yegane temsilcisi Erdoğan mutlaka enflasyon canavarı ile baş etmeye başladıklarını söyleyecek… Maliye Bakanı çok mutlu olduğunu, programın harfiyen uygulandığını açıklayacak… Ama iktidar medyasından kimse Erdoğan’a enflasyon yüzde 16/17’lerdeyken ‘ben ekonomistim’ diyerek uygulamaya koyduğun politika nedeniyle bu hale geldiğimizi söylemeyecek… Yazmayacak/ yazamayacak… İTO geçen ay yıllık enflasyonu yüzde 82 olarak açıklamıştı. TÜİK’e göre yıllık enflasyon yüzde 71,6 idi… TÜİK baz etkisiyle yüzde 60’lara indirince herhalde göbek atacağız… Geçen ay elektriğe yüzde 38 zam geldi… Bu ay doğalgaz yüzde 38 zamlandı… Zil takıp oynamaya az kaldı….",https://halktv.com.tr/makale/enflasyon-dusuyor-masalina-inanmayin-857781
Mehmet Tezkan,Askıda Türkiye!,08 Temmuz 2024 Pazartesi 05:00,"2020 yılının ekim ayıydı. MHP Genel Başkanı Devlet Bahçeli askıda ekmek kampanyası başlattı… Dedi ki; ‘hali vakti yerinde olan iki ekmek alıyorsa üç ekmek parası ödesin üçüncü ekmek yoksula gitsin’ Aslında bu çağrı ekonominin iflas ettiğinin beyanıydı… Askıda ekmek çağrısı tuttu… Askıda simit… Askıda poğaça… Dönemi başladı. Hepsi fakirleşen Türkiye’nin simgeleriydi… Askıda demek ikinci el demek… Askıda demek bayat mal demek… Fakat iktidarın askıda meselesi hoşuna gitti. Her şeyi askıya almaya başladı. Tabi işe hukukla başlandı… Önce hukuk askıya alındı… Sonra Anayasa ve Anayasa mahkemesi kararları askıya alındı. Askıda Anayasa… Askıda Anayasa Mahkemesi… Yargıtay’ın ilgili dairesi Anayasa’yı da Anayasa Mahkemesi Kararlarını da tanımıyorum dedi… Bununla da yetinmedi… TBMM’ye yönelik Can Atalay’ın milletvekilliğini düşürün diye talimat sayılacak bildiri yayınladı… TBMM Başkanı yurt dışına kaçtı, TBMM Başkanvekili gereğini yaptı… Bir baktık ki; TBMM de askıda… Ekmek gibi, simit gibi… Sadece TBMM olsa iyi, milletvekilleri de askıda… Milletin vekillerinden söz ediyorum… Önceki gün Boğaziçi Üniversitesi’nin Anayasa’ya uygun olmayan yöntemle atanan rektörü milletvekillerini üniversiteye sokmadı… Özel güvenlikçileri kapıya dizdi ne İstanbul Vali’si bir şey yapabildi ne görevli polisler… Milletvekilleri de askıya çıkmış oldu!.. Askıda milletvekili... Türkiye bunu da gördü…. Sadece milletvekilleri askıda olsa iyi. Milli irade de askıya alındı…Seçilmiş belediye başkanları görevden alınarak yerlerine kayyım atandı… Askıda milli irade… En önemlisi yargının askıda olmasıydı… Güzel ülkemizin en büyük sorunu bu: Askıda yargı… Osman Kavala davasına bakın… Gezi davasına bakın… Sinan Ateş suikastının seyrine bakın… Daha fazla laf etmeyeyim… Eğitim de askıda… Öğretim de askıda… Eğitimi imam hatipleştirme projesi tam gaz sürüyor. Fen ve sosyal bilimler liseleri kapatılıyor İmam hatipler çoğaltılıyor… Son rakam; 5600 fen, Anadolu, sosyal bilimler lisesi kapatılmış yerine 2016 imam hatip lisesi açılmış. Güzel ülkemizde 322 fen lisesine karşın 4 bin 413 imam hatip lisesi var… Bu da yetmedi… Diyanet ÇEDES projesi ile okullara girdi. Milli, manevi, kültürel değerlerine bağlı insan yetiştirme adı altında paralel eğitim sistemi kurdu… Minicik beyinlere şeytan taşlama tatbikatı yaptırdı. Mezar taşı getirerek nasıl ağıt yakılacağını öğretti… Daha da fenası…Öğretmenlik yasası ile müfredatı değiştirerek laik cumhuriyetin temeline ot tıkandı. Din devletinin kapısını açtı… Böylece bilime dayalı eğitim ve öğretim askıya alındı… Başka neler askıya alındı? Liyakat askıya alındı… Aslında bu işler ekmek, simit askıya alınarak başlamadı. 20 yıl önce liyakat askıya alınarak başladı… AKP’li olmak, biat etmek en önemli kriter oldu… Belli mevkilere gelmek için, köşe başlarını tutmak için, ihale almak için ön şarttı!. Ayrıca… Türkçe askıya alındı. Çarpıcı örnek. Dün Necati Doğru yazdı… Türk Dil Kurumu’nu kuran Gazi Mustafa Kemal adına düzenlenen yarışta ilk beş sırayı alan atların adı İspanyolca, İngilizce ve Arapçaymış... Birinin adı Wolf Seyfo… İngilizceden Wolf’u Arapça’ dan da Seyfullah’ın kısaltılmışı Seyfo’ yu almışlar… Anlaşılan dilimiz de askıda… Aslında hayat askıda… Aslında Türkiye aslında… Farkında mıyız bilmiyorum…",https://halktv.com.tr/makale/askida-turkiye-850220
Mehmet Tezkan,Kimse Erdoğan’a ‘efendim siz de yoruldunuz’ diyemiyor!,15 Ağustos 2024 Perşembe 05:00,"Erdoğan partisinin 23.kuruluş yılı nedeniyle uzun bir konuşma yaptı. Çarpıcı tarafı yorulan varsa kenara çekilsin sözüydü… Kimse yoruldum demez ama Reis’leri kimin yorulduğunu bilir, hisseder!.. 2019 yerel seçimlerine iki yıl kala İstanbul, Ankara, Balıkesir, Bursa belediye başkanlarını bu sebeple istifaya zorlamadı mı? Gerekçe yorgunluklarıydı… Yoksa başka sebep mi vardı? Bilmiyorum, kimseyi töhmet altında bırakmak istemiyorum yorgunluktan gittiler diyelim… Erdoğan partisinin 23. kuruluş yıl döneminde yorulan gitsin dedi. Ayak bağı olmasın dedi… Ama farkında değil, yorgun olan kendisi… Son zamanlarda sağlıklı karar alamıyor… Bir yaptığının kısa bir süre sonra tam tersini yapıyor… Böyle olunca ülke salıncak gibi bir o yana bir bu yana sallanıyor. Ama AKP’nin isimlerinden biri çıkıp ‘efendim çok yorulduğunuz biraz dinlenseniz’ diyemiyor… Herkesin üzerinde uzlaştığı tek konu var; beğenin beğenmeyin Erdoğan çok çalışkan… Gece yarılarına kadar çalışıyor. Memleketin her meselesiyle ilgileniyor. Ne diyeyim; İstanbul’daki kupon arazilerin satışı bile radarında…En ücra köşedeki ilçe milli eğitim müdürünü, sağlık müdürünü, polis müdürünü kendi belirlemek istiyor… Bu tempoya can mı dayanır… İster istemez yoruldu… Faizi indirin dedi olmadı, faizi çıkarın emri verdi hayırlara vesile olmadı. Farkında değil ama aldığı birbirine zıt bu iki karar nedeniyle Türkiye savruldu… İşsizlik patladı… Kasım/aralık aylarında zirve yapacak… KÖİ çerçevesinde yaptırdığı havaalanlarının, köprülerin, otoyolların; hastanelerin hali ortada… Her biri devasa kara delik… Dış politikada yaptığı hataları saymıyorum… Tümü fiyasko, her biri büyük skandal… Her biri beceriksizlik abidesi… Bir insan bir ülkeyi 22 yıl yönetirse bu 22 yılın son altı yılını tek başına yönetmeye kalkarsa olacağı budur… Beden yorulur, akıl yorulur… Hepimiz etten kemikteniz. Yorulmamamız mümkün mü? Vücut yorgunluğu iki günde bilemeden üç /dört günde atlatılır ama beyin yorgunluğu uzun dinlenme gerektirir… Erdoğan’ın da dinlenmeye ihtiyacı var… Sadece imzalamak zorunda kaldığı günlük evraklara bakın insan isyan eder, insanın ele uyuşur, beyni durur… AKP 23 yılını kutladı… Erdoğan yorulan varsa kenara çekilsin dedi. İstirahat tavsiyesi yaptı… Haklı… Ama istirahat etmesi gereken kendisi… Kendisi bunu görememiş olabilir, ama yok mu hiç seven? Yok mu hiç kendisine sevgi ipiyle bağlı olan? Herkes kendisine menfaat ipiyle mi bağlı? AKP içinde; ‘sayın liderim, sayın genel başkanım, sayın Reis’im bir süre siz de dinlenseniz’ diyecek bir baba yiğit yok mu? Cumhurbaşkanlığını bıraksın demiyorum. Bir üst kata çıkarak Türkiye’ye tepeden baksın günlük siyasetle uğraşmasın, parti genel başkanlığını devretsin, icraat konusunda güvendiği bir isme tam yetki versin sadece cumhurbaşkanlığı yapsın… İnanın bu krizden sekiz/on ayda çıkarız… Erdoğan kurduğu bu düzeni sürdürdüğü sürece krizden çıkmamız zor…",https://halktv.com.tr/makale/kimse-erdogana-efendim-siz-de-yoruldunuz-diyemiyor-861534
Mehmet Tezkan,İmamoğlu nereye koşuyor?,21 Ağustos 2024 Çarşamba 05:00,"Medyada ‘CHP değişecek Türkiye de değişecek’ sloganıyla yer buldu ama İBB Başkanı İmamoğlu’nun mesajları bunun çok ötesindeydi… Çok derindi… Çok kapsayıcıydı… Geleceğe dönüktü… Geçmişte yaptıkları hatalara vurgu yaptı. CHP’yi değiştirmenin hazırlığı içinde olduklarını ilan etti… Peki nasıl bir CHP istiyorlar? Veya nasıl bir CHP düşlüyorlar? İmamoğlu’nun sözlerini satır satır irdeleyelim mi? İmamoğlu dedi ki…; Günü kurtaran değil, kalıcı politikalar ve yeni bir vizyon sunmalıyız... Tercümesi şu: İktidarın yanlışlarına günlük tepkiler koyarak, bazı sıkıntılara palyatif öneriler getirerek veya çözüm bularak değil sağlam, kalıcı öneri ve taleplerle seçmenin karşısına çıkmalıyız… İmamoğlu dedi ki; Farklı toplumsal tüm kesimlerin taleplerinin kapsanabildiği, toplumun tüm kesimlerinin kendini içinde ve anlamlı hissedebileceği bir siyaset kurumu haline gelmemiz şart… Tercümesi şu… Önce geçmişle ilgili kısa bir değerlendirme: CHP bugüne kadar toplumun tüm kesimleriyle ilgilendi. Bizdendir, başka partidendir demedi. Apartman görevlisinden, kamyon şoförüne, geçici işçiden, sigortasız çalışanına kadar her kesimin sorunuyla ilgilendi. Seçim döneminde milletvekili listelerinde muhafazakarlara yer verdi, radikal milliyetçilere yer verdi, mütedeyyinlere yer verdi, hatta siyasal İslamcılara bile yer verdi… Olmadı, tutmadı… Oyunu bir gram attıramadı…. Son seçimde milli görüşü temsil eden Selamet partisini, AKP’den kopan liberal görünümlü DEVA partisini, İslamcı tonu ağır basan Gelecek partisini, milliyetçilik damarı daha yüksek demokrat partiyi kurumsal olarak içine aldı. Fayda etmedi… Çünkü onlar ve onların seçmeni kendilerini CHP’nin içinde görmedi. Kendilerine değer verildiğini hissetmedi. Seçim için, oy için siyasi manevra gördüler… İmamoğlu diyor ki; o kesimlerin de kendilerini ifade edecekleri, benimseyecekleri siyasi yapı olmalıyız. Bizim yolculuğumuza onlarda gönülden katılmalı. İmamoğlu’nun sözlerini böyle okudum. Böyle yorumladım… Ha şimdi diyecekler ki bu sağa açılma? CHP neredeyse 10 yıldır sağa açılmaya çalışıyor da ne oldu? Bence bu…. Sağa açılma değil, sağı içine çekme projesi… Merkez sağı, mütedeyyin/muhafazakarlar/milliyetçi kesimi CHP şemsiyesiyle buluşturma hedefi… İmamoğlu dedi ki: Baskıcı düzen nedeniyle sivil toplum gerçek anlamda kendini ifade edemiyor… Sivil toplum siyasetle bağını kopardı. Tercümesi şu: CHP’nin bugünden tezi yok yapacağı tek şey var. Sivil toplum örgütlerinin protesto eylemlerine tam destek vermek. Onlara sahip çıkmak. Çünkü demokrasiyi ayakta tutunan siyasi partiler değildir, sivil toplum kuruluşlarıdır. CHP yönetimi uzun dönem kutuplaşma artar Erdoğan’ın işine gelir diye sokak eylemlerinden uzak durdu. Sivil toplum kuruluşlarına aman biz seçimi kazandık sokağa çıkmayın, protesto eylemi yapmayın, işi bozmayın diye telkinde bulundu. Boğaziçi Üniversitesi öğrencilerinin, öğretim üyelerinin şanlı direnişine bile yeteri kadar destek vermediler. Sonuç!... Sinen sivil toplum… Kime yaradı? İmamoğlu dedi ki: Siyasete ilgi azaldı. Yaş ortalaması yükseldi. Gençlerin en az ilgi gösterdiği alan oldu, hatta siyaset yapanlar büyük itibar kaybı görüyor… Tercümesi şu… Siyaset profesyonelleşti… Kimi genel merkezi tuttu, yıllarca kalmak için düzenini kurdu. Kim genel merkezde önemli makamları işgal ederek milletvekili seçilmek isteyenleri listeye koymak için yüklüce para aldı. Kimi milletvekili olmak için milyon dolar harcadı… Gençler bize yer yok diye hem partilerden koptu hem siyasetten uzaklaştı. O gençleri geri döndürmeliyiz… İmamoğlu dedi ki…. Siyaset kurumunun toplumda diyaloğa açık olması gerekir… Tercümesi şu… İmamoğlu siyaset kurumu diyor ama aslında CHP tabanına söylüyor. İl örgütlerine, ilçe örgütlerine… Hepsi değil ama çoğu halktan kopuk. Bambaşka havadalar. İlçe başkanı olmanın keyfini çıkarmayı daha önemsiyorlar. Halkın sorunlarını dinleyeceklerine gün boyu ‘yüksek siyaset’ yapıyorlar. CHP teşkilatının çoğu yerde CHP’ye gönül verenlerle bile diyaloğu yok. İmamoğlu’nun konuşmasından çıkardığım sonuçlar bunlar… Şimdi diyeceksiniz ki İmamoğlu nereye koşuyor? Genel Başkan olmaya mı? Hayır, CHP’yi değiştirmeye, yüzde 40’un üzerinde oy potansiyeli olan parti yapmaya….",https://halktv.com.tr/makale/imamoglu-nereye-kosuyor-1-863262
Mehmet Tezkan,Erdoğan esnafın ahlakını da bozdu!..,16 Eylül 2024 Pazartesi 05:00,"Piyasa öyle bir hale geldi ki etiketlerle isteyen istediği gibi oynuyor… Hele hizmet sektöründe! Hele hele lokantalar da!... Domates/ biber fiyatı arttı, işçi ücreti arttı, doğalgaz fiyatı arttı, elektrik zamlandı, kiralar yükseldi gerekçesiyle fiyatlar üçe beşe katlandı… Akıl almaz hal aldı… Ödediğin TL’yi dolara bölüyorsun çok fazla, Euro’ya bölüyorsun fahiş!... Almanya, İtalya, İspanya, Yunanistan bile bizden ucuz… Fiyatlar doların üzerinde arttı… Dolar enflasyonunun da üzerine çıktı… Neden? Nedeni belli; sadece ekonomi bozulmadı esnafın da ahlakı bozuldu!... Veya Erdoğan’ın aldığı yanlış kararlar esnafın ahlakını bozdu… Veya esnafın ağzı yandı malını daha da kötü günler gelecek kaygısıyla fiyatlandırıyor... Eski Hazine Müsteşarı Mahfi Eğilmez bakın bu durumu nasıl açıklıyor: ""Büyük çoğunluk kurun düşük kaldığı ve bunun bir düzeltmeyle yükseleceğini düşünüyor. Esnaf biraz da o nedenle fiyatları olması gerektiğini düşündükleri kura göre yüksek tutuyor. Pek çoğumuz fiyatlardaki anormalliği esnafın aç gözlülüğüne bağlıyoruz. Arada aç gözlüler elbette vardır ama mesela 2021 Eylül ayına gelene kadar esnaf böyle aşırı fiyatlama yapmıyordu. Çünkü ekonominin dengeleri iyi kötü yerindeydi. Ne zaman ki faizi enflasyonun altına düşürdük ve o yolda devam ettik bütün dengeler bozuldu. Ve bu bozulma zaten mevcut olan ahlak bozulmasını, yönetim bozulmasını, sosyal bozulmaları zirveye çıkardı.” 2021 yılının Eylül ayında Erdoğan yanlış tuşa bastı üç yıldır inim inim inliyoruz. Daha üç yıl daha inim inim inleyeceğiz. Ama Erdoğan’a bu aklı verenler Saray’da keyif çatmayı sürdürüyor. En küçük bir gelir kaybı yaşamadılar. Ekmek elden su gölden yaşıyorlar… Faiz indirilince enflasyon iner saçmalığının bedelini Saray değil halk ödedi. Şimdi tam tersini yaparak faizi arttırarak enflasyonu indirmeye çalışıyorlar ama olmuyor? Dikiş tutmuyor… 2021 yılının sonbaharında şoku yiyen esnaf artık iktidara inanmıyor. Malını kafasındaki dolar kurunun üzerinde fiyatlıyor. Dolar kaç lira olduğunun önemi yok… Esnafa göre doların olması gereken seviye 44/45 lira… Malına dolar 45 liraymış gibi değer biçiyor… İktidarın enflasyonla başa çıkamamasının nedeni bu… Yine Mahfi Eğilmez’in açıklamasına dönersek… Şöyle diyor: ‘Artık tek başına faizi artırarak o eski dengelere dönmek mümkün değil diye en başından beri anlatmaya çalışıyorum. Ekonomiyle birlikte bozduğumuz bütün dengeleri yeniden eski yerine getirmeden buradan çıkamayız. Ekonomideki geçici düzelmeler çıkış anlamına gelmez."" Bozulan ahlak… Bozulan sosyal yapı… Bozulan psikoloji… Bu üçü yerli yerine oturmadan ekonomi düzelmez. İktidar kemeri ne kadar sıkarsa sıksın. Ücretliyi ne kadar boğarsa boğsun ekonomi eski havasına kolay kolay dönmez. Çünkü kimse iktidarın yarın ne yapacağını bilmiyor. Erdoğan’ın Saray’ına yeni saraylar katıp katmayacağı belli değil. Uçak filosunu artırıp arttırmayacağı meçhul. Kendine bağlı müteahhitlere astronomik garantilerle 30 yıl/40 yıl ödemeli ne tür işler vererek yeni kara delikler açmayacağının garantisi yok… Esnafın ağzı yandı bir kere. 2021 yılının kasım/aralık ayında vurgunu yedi. O travmayı hala atlatamadı. Yenisi gelecek korkusuyla, fiyatları şişirdikçe şişiriyor… Kalbur üstü restoranlar 270 liraya üreticiden aldığı şarabı 3500 liraya satabiliyor… Sıradan restoranlar 60 liraya aldığı palamut balığına 350 lira fiyat biçebiliyor… Dedim ya; ölçü kaçtı. Paranın değeri kalmadı… Piyasa kuvvetli devalüasyon beklediği için fiyatlar uçtu gitti. Bu iktidarın başa çıkması zor… Erken seçime gitmeyecekleri için, Erdoğan ve Saray sosyetesi hayatından memnun olduğu için, daha çok çile çekeceğiz… Çoook!...",https://halktv.com.tr/makale/erdogan-esnafin-ahlakini-da-bozdu-870440
Mehmet Tezkan,Tek dertleri CHP!...,09 Ağustos 2024 Cuma 05:00,"İnsanlar hayat pahalılığı altında eziliyormuş, asgari ücretlinin parası pul olmuş, çocukların yüzü gülmüyormuş, eğitimli gençler Almanya’ya kaçıyormuş, orta teknoloji sarmalını kıramadığımız için yıllardır yerimizde sayıyormuşuz, iki yüz yıl önce sanayi devrimini kaçırdığımız gibi şimdi de bilim ve ileri teknoloji devrimini kaçırıyormuşuz… İktidar medyasının bunlar umurunda değil… Tek dertleri var; CHP… CHP’de kavga çıksa zil takıp oynayacaklar. Ülkenin bütün sorunları bitecek diyeceğim ama onlara göre sorunumuz yok. Türkiye Erdoğan’ın kaptanlığında şahlandı gidiyor… MHP Genel Başkanı gibi en tepedeki yüzde beşe bakıp uçtuğumuzu düşünüyorlar… Kendileri gibi bir eli yağda bir el balda olan kitleyle muhatap oldukları için, onların yaşantısını örnek gösterip Avrupa’dan bile iyiyiz diyorlar… Veya gerçekleri biliyorlar ama Saray’ın gözüne girmek için başka telden çalıyorlar… Rahat at koşturdukları, istedikleri gibi kalem oynattıkları tek konu CHP… Ne yazarsan yaz! O takımın elebaşısı Abdülkadir Selvi… Haftada bir, bazen mutlaka iki CHP’nin içine dönük bir yazı patlatıyor… Genellikle olası cumhurbaşkanı adaylarını yarıştırıyor… O ve onun tayfası; bir ara Özel ile İmamoğlu’nu kapıştırmaya kalktı. Küs olduklarını iddia etti. Özel’in performansından İmamoğlu’nun rahatsız olduğunu söyledi… Daha sonra İmamoğlu’nun Kılıçdaroğlu’na yakınlaştığını, eylül kurultayının seçimli hale getirilmesinin planlandığını Özel’in bunu engellemeye çalıştığını gündeme getirdi. Demirel’in “Cumhurbaşkanlığı hiçbir faninin elinin tersiyle iteceği bir makam değil” sözüne belki on yazısında atıf yaparak CHP’deki potansiyel cumhurbaşkanı adaylarının son durumunu yazdı… Kim avantajlı kim değil diye kendince analizler yaptı… Özgür Özel/Ekrem İmamoğlu/ Mansur Yavaş kadın voleybol takımımızın maçını seyretmek aynı zamanda İstanbul Evi’ni açmak için Paris’e gitti. Yavaş uçakta; ‘partiniz sizi aday gösterirse cumhurbaşkanı adayı olur musunuz?’ sorusuna, ‘elbette bu yükün altına girerim. Cumhurbaşkanı adayı olurum” dedi ya alın size yeni yarış… Özel mi, İmamoğlu mu, Yavaş mı? Kim önde diye başlığı at; bir hafta Özel’in, öteki hafta Yavaş’ın bir sonraki hafta İmamoğlu’nun şanslı olduğunu yaz. Duruma göre bir hafta birisi arayı açsın, sonraki hafta öteki yakalasın, daha sonra ikisi kapışırken aradan en zayıf görünen aday öne fırlasın… Seçime kadar uydur uydur yaz… Niye mi dertleri CHP sorusuna gelince… Millet İttifakı tutmuştu. 6’lı masa çekim alanı haline gelmişti. Saray bavulunu toplamaya başlamıştı. Son virajda malum hatalar oldu. Önce Davutoğlu’nun ‘kararları ortak alacağız, her birimizin mutlaka imzası olacak’ açıklaması masaya ilk darbeyi vurdu. Akşener’in masadan kalkıp Millet İttifakı’nı milletten kopmakla suçlaması masayı devirdi. Erdoğan’ın kurgu videosu, sahte cennet pazarlaması seçmenin rotasını değiştirdi… Altılı masa diye bir ittifak kalmadı ama 31 Mart’ta gördük ki seçmenin önemli bölümü hala ittifak halinde. Ama tek parti çatısı altında… O parti de CHP. Anketler cumhurbaşkanlığı seçiminde de bu eğilimin devam edeceğini söylüyor. Yani çatı zoraki ittifak değil şemsiye CHP olacak… Bu sebeple CHP’lileri nasıl birbirine düşürürüz. Nasıl kavga çıkartırız. Çıkartamazsak bile nasıl kavga varmış gibi gösteririz, seçmenin kafasını nasıl karıştırırız diye uğraşıyorlar… Anlayacağınız tek dertleri var; CHP...",https://halktv.com.tr/makale/tek-dertleri-chp-859798
Mehmet Tezkan,Skandalı AKP’de patladı!,07 Ağustos 2024 Çarşamba 05:00,"AKP İnsan Hakları Başkanlığı insan hakları eğitim programı düzenledi… AKP Genel Merkezi’ndeki programda İçleri Bakanı Yerlikaya da konuşma yaptı… Bakan konuşmasında öyle rakamlar verdi ki; yerimizden zıpladık… Bakan’ın normalmiş gibi, problem değilmiş gibi anlatmasına çok şaşırdık… Ağzımız bir karış açık kaldı… Ülkemizde kaydı kuydu bilinen, geçici TC kimlik numarası verilen, koruma altında olan göçmen sayısı n 4 milyon 436 bini kişiymiş… Bunların 3 milyon 103 bini Suriye’den göç edenlermiş… Kaçak kucaklara daha gelmedik... Skandal, adı soyadı bilinen koruma altındaki kişilerde patlıyor… Bakan sayım yapmak istemiş… Çetele tutmak için bildirdikleri adreslere gitmişler… 729 bini ortada yok… Yazı ile yedi yüz yirmi dokuz bin… Neredeler, ne yapıyorlar, öldüler mi kaldılar mı, Suriye’ye mi döndüler, başka ülkeye mi kaçtılar bilen yok… Memleketin hali maalesef bu… (Burada bir parantez açayım. Ankara’da bir bekçiye şu adreslere git bak bakalım kayıtlı göçmenler yerlerinde mi diye görev vermişler. Bekçi bir adrese gidiyor kapıda polisler. Sen kimsin sen de kimsin çekişmesinden sonra iş anlaşılıyor. Ev İçişleri Bakanı’nın konutu. Peki orasını ikametgah olarak gösteren kim? Askeri okul öğrencisi iki Azeri. T24 yazarı Tolga Şardan sayesinde memleketin bu içler acısı halini de öğrendik. Kim kime, dumduma hali!.. Dikkat edin yarın öbür gün bir bekçi kapınızı çalıp sizin evde Somalililer varmış, neredeler diye sorabilir. Başınız ağrıyabilir. Parantezi kapattım) Bakan’ın açıkladığına göre 1 milyon 324 bin Suriyeli olmayan göçmen var; Afgan, Moğol, Çeçen, Iraklı, Pakistanlı, İranlı, Afrikalı… Bakan hangi ülkeden kaç kişiye oturma izni verildiğini açıklamadı… Adresinde bulunmayan Afgan sayısını, Moğol sayısını, Afrikalı sayasını, Pakistanlı sayısını, Bangladeşli sayısını, Iraklı, İranlı sayısını bilmiyoruz… Peki ya kaydı kuydu olmayanlar… Onlar kaç kişi? Taliban Kabil’i ele geçirince sınırımızdan oluk oluk insan girmişti… Hepsi savaşçıydı, yaşları 30’un altındaydı. Kayıt altındalar mı? Nerede ne yaptıkları biliniyor mu? İçişleri Bakanımız onlardan da habersiz mi? Bakan’ın açıklamasına kadar en büyük sorunun düzensiz göçmenler olduğunu zannediyorduk. İnsan kaçakçıları tarafından sınırı geçirilip göçmen deposu yapılan ülkemize bırakılanlardan söz ediyorum… Meğer kayıtlı olanlar da büyük sorunmuş… Bunun anlamı şu; ülkemiz her türlü eyleme, her türlü şiddete, terörün her çeşidine açık halde… Erdoğan katil dediği Esad ile el sıkışırsa neler olacağını kimse bilmiyor? Kayıtlı veya kayıtsız Suriyelilerin geri dönmemek için bu buluşmayı sabote etmeye çalışacakları büyük olasılık… Ankara’nın desteklediği, maaş verdiği Özgür Suriye Ordusu ne olacak? Kaç kişi oldukları bile gizli, ne yapacaklar? Silahlarını bırakacaklar mı? Esad af edecek mi? Af etse bile onlar köylerine dönmeyi kabul edecekler mi? Ülkemize yerleşip köy korucusu mu olacaklar? Yoksa paralı asker olarak dünyanın çeşitli atmosferlerinde savaşmayı mı tercih edecekler? Bilinmiyor!.. Ama önce şu 729 bin kayıp Suriyeliyi bulmalıyız… Anlaşılan o ki eski İçişleri Bakanı Soylu hiç ilgilenmemiş… Saldım çayıra Mevlam kayıra felsefesi uygulamış…. Bakan beş ay süre verdi; bakalım ortaya çıkacaklar mı? Çıkmazlarsa ne olacakmış! Bakan bunu da söyledi hastanelerden bedava hizmet alamayacaklarmış!.. Dikkat Bakan Yerlikaya sınır dışı edeceğiz diyemiyor… Neden acaba!...",https://halktv.com.tr/makale/skandali-akpde-patladi-859245
Mehmet Tezkan,"Sabır, Sabır, Sabır… Çatladık Valla!..",23 Temmuz 2024 Salı 05:00,"Sabretmek de bir yere kadar. 2018 yılından beri yani fiilen tek adam rejimine geçtiğimiz yaz aylarından itibaren sabrediyoruz…. Türkiye’nin oyun kuruculuğunu çekemeyenler… Türkiye’nin dik duruşunu hazmedemeyenler… Türkiye’nin ekonomideki başarısını kıskananlar… Tek adamın dünya liderliğini çekemeyenler…. Söylem hep bu minvalde. Ne zaman başımız belaya girse, kuyruğumuz sıkışsa, iktidar duruma göre çantadan birini çıkartıyor. Dolar mı artıyor, enflasyon mu yükseliyor, yanıt hazır; başarımıza çorap örmek isteyen dış güçlerin oyunu… Ne yapalım? Sabredelim… Türkiye üzerine büyük oyun oynanıyor. Türkiye’nin oyun kuruculuğunu çekemiyorlar… Ne yapalım? Sabredelim… Milletin sabrı yanında sabır taşı solda sıfır kalır… Lafügüzaf olur… Hazineci Mehmet Şimşek ‘2025’nın sonuna kadar dişinizi sıkın’ diyor. ‘Sabredin’ diyor. Dişimizi sıkalım da dişiniz kaldı mı diye soran yok! 2026’de enflasyon tek haneye inecekmiş!... İddia ediyorum inmez… İnmeyeceğini Şimşek de biliyor ama siyaseten söylüyor. Halkı aldatıyor, kandırıyor… Başta Saray sonra bakanlıklar tasarruf yapıyor mu? Hayır… Hukuk devletini inşa etmek için çaba var mı? Yok... Seçimle sınırlı olmayan demokrasiyi geri getirme niyeti var mı? Yok… Kuvvetler birliği fikrinden ve uygulamasından geri dönüş ihtimali görünüyor mu? Hayır... Eğitimde çağdaş standartlara ulaşma, bilime ağırlık verme düşüncesi var mı? Yok… Nasıl olsa dört yıl daha seçim yok diye… Bu halkın geleneğinden isyan etmek yok diye… Sabrı taşanları polis marifetiyle sindiririz diye…. Bu derin ekonomik buhranı umursamıyorlar… Yokmuş gibi davranıyorlar… Sabır taşı olsa çatlar diyorum… Dilerim halkın sabır taşı çatlamaz!",https://halktv.com.tr/makale/sabir-sabir-sabir-catladik-valla-854802
Mehmet Tezkan,Sırtında yumurta küfesi olmayan tek kişi: Erdoğan!,22 Temmuz 2024 Pazartesi 05:00,"Erdoğan Kıbrıs dönüşü uçakta gazetecilerin sorularını cevapladı diyemeyeceğim… Yine her zaman olduğu gibi hazırlanan soru ve yanıtlar dağıtılmış; bunları yayınlayın denmiş!.. (Konu ile ilgisi yok ama bi parantez açmama müsaade edin. Erdoğan’a Kuzey Irak’la ilgili operasyonlar sorulduğunda yanıt verirken; ‘Piyade yarbay Abdurrahman Cem Demirkan kardeşimiz yaralandı.15 gün yaralı kaldı 15 gün sonra şahit oldu’ demiş. Bunca mesele ile uğraşın. Tek başına ülkeyi yöneten. Sağlıktan, dışişlerine, içişlerinden ulaştırmaya kadar bütün bakanlıkları idare eden. Ayrıca onlarca kamu kuruluşunun yönetim kuruluşun başkanlığını da üstlenen kişinin 15 gün önce yaralanan yarbayın üç adını da anında hatırlayıp söylemesi mantık dışı. Belli ki cevap önceden yazılmış! Parantezi kapattım) Erdoğan diyor ki; muhalefetin sırtında küfe yok… Sözün doğrusu ‘sırtında yumurta küfesi yok’ ama Erdoğan küfe demekle yetinmiş… Niye bunu söylüyor? CHP asgari ücrete, emekli aylığına fazla artışı yapılmasını istemiş de ondan… Bu sebeple sırtında küfe yok diye suçluyor... Kendinin varmış… Bu yüzden ölçüp, biçip ekonomik dengeleri bozmayacak şekilde işi götürüyorlarmış!... Ölçüp biçerek yönettikleri ekonomi buysa vay halimize… Ekonominin dengesi mi kaldı? Sırtında küfe veya yumurta küfesi varmış gibi davranmayan kendisi. Çünkü gücünü 2017 yılında Bahçeli ile kafa kafaya vererek hazırladığı Anayasa’dan alıyor… Erdoğan tek başına hükümet… Aynı zamanda devlet başkanı… Aynı zamanda başkomutan… Aynı zamandı içinde onlarca kurum ve kuruluşun olduğu Varlık Fonu’nun Yönetim Kurulu Başkanı… Ama sorumlu değil… Süper yetkili ama sıfır sorumlu… Bu ne demek; sırtında yumurta küfesi yok demek… Sırtında küfe olmadan davranma gürlüğüne sahip demek… Nitekim öyle davrandı… Türkiye’yi deney tahtası, bizleri de kobay yaptı. Faizi indirerek enflasyonu indiririm saçmalığını denedi; millet yüzde 80 fakirleşti… Faizi indirdi memleketi alt üst etti. Şimdi düzeltmeye çalışıyor ama dikiş tutmuyor… Bu sebeple sırtında küfe yok sözü en çok Erdoğan’a yakışıyor… En çok Erdoğan’ı simgeliyor… En çok Erdoğan’ın politikasına uyuyor… Ne demek sırtında küfe yok? Türk Dil Kurumuna göre; eski düşünce ve yönünü kolayca değiştirmek, sözünden caymakta sakınca görmemek demek… Erdoğan’ın sözünden caydığına dair… Bunu yapmakta sakınca görmediğine dair… Onlarca örnek veririm… Hemen her konuda… Ama en somut örnek seçimden bir gün önce faizi daha da indireceğim deyip seçimi kazanınca faizi yüzde 50’ye çıkarmasıdır… Meclis kürsüsünden ‘ben burada olduğum sürece faiz daha da inecek’ dedikten sonra faizi patlatmasıdır… Çünkü Erdoğan’ın sırtında küfe yok. Anayasa’ya göre süper yetkili ama sorumsuz… .. Yani ülkeyi küfesiz yönetiyor….",https://halktv.com.tr/makale/sirtinda-yumurta-kufesi-olmayan-tek-kisi-erdogan-854466
Mehmet Tezkan,Oyun Kurucu Olacaktık. Oyuncu Olduk,11 Temmuz 2024 Perşembe 05:00,"Bir dönem iktidar yanlılarının dilinden; oyun kurucu ülkeyiz, emperyal ülkeyiz sözü düşmüyordu. Bu iddia yavaş yavaş rafa kaldırıldı… Oyun kurucuyuz sözünün yerini oyun bozan ülkeyiz lafı aldı… Oyun kurmasak bile dış güçlerin oyununu bozuyorduk… Veya bozduğumuz söyleniyordu… Sonra bu tabir de kullanılmaz oldu. Artık kimse ne oyun kurucuyuz diyor ne de oyun bozanız sözünü ağzına arıyor. Neden? Çünkü oyun kuran değil oyuncu olduk da ondan… Hangisinden başlayayım bilemedim. En son örnek Suriye… Esad ülkemize gelsin diye, Esad’la el sıkışalım diye, Esad’la aynı masaya oturalım diye can atıyoruz. Çünkü kuyruğumuz sıkıştı… Ortadoğu’da oyun kurmak için yola çıktık; Mısır’da, Suriye’de ihvan iktidarı hayal ettik. İkisinin de abisi Erdoğan olacaktı… Bu iki ülke üzerinden böyleye hakim olacaktık. Arap coğrafyası bize tabi olacaktı… Oyun planı bu değil miydi? Darbeci Sisi’nin elini sıkmak zorunda kalarak… Katil ilan ettiğimiz Suudi Arabistan Veliaht Prensi’ni kardeş ilan etme durumuna düşerek… FETÖ’cü darbecilerin finansörü BEA emirini Saray’da ağırlamak mecburiyetini yaşayarak… Oyun kuruculuktan oyunculuğa düştük… Temel sebep AKP’nin içeride kutuplaştırma dışarıda düşman yaratma politikası… Kavga etmediğimiz ülke, hararet etmediğimiz ülke yöneticisi kaldı mı? Hatırlayın… Hollanda başbakanından Almanya şansölyesine, Fransa cumhurbaşkanından Yunanistan başbakanına kadar saydırmadığımız kişi kaldı mı? Bu sebeple Avrupa’dan sermaye gelmiyor. Maliye Bakanı Şimşek dokuz takla atıyor ama bırakın para gelmesini para çıkıyor… Oyun kurucu olmaya soyunan ülke emeklisine bin lira vermek için günlerdir kafa yoruyor!.. Düştüğümüz hal bu… Çünkü kasa boş… Hazine tam takır… Çünkü yabancılara muhtaç haldeyiz… Avucun açık gezerken, para dilenirken nasıl oyun kuracaksın ki… Sadece oyuncu olursun… Gazze konusunda Ankara sesini dünyaya duyuramıyor. Ankara orada yaşanan ızdırabı, büyük katliamı anlatamıyor. Kimse dinlemiyor!... Nedeni bugüne kadar izlediği tutarsız politikalar. Sadece kendi vatandaşına değil, muhatabı ülkelere de tepeden bakan tutumu… Yeni Osmanlı olma projesi… Osmanlıyı canlandırma hayali… Bedeli bizler için, bu topraklarda yaşayanlar için çok ama çok ağır oldu. Çünkü…. Düştüğümüz derin yoksulluk kuyusunun nedeni sadece ekonomi konusunda bizleri deney tahtasına çevirmeleri değil. Ekonomide yanlış düğmeye basmaları değil… Oyun kurucu olarak sahaya çıkıp oyuncu olmalarının da payı büyük…",https://halktv.com.tr/makale/oyun-kurucu-olacaktik-oyuncu-olduk-851181
Mehmet Tezkan,Can Atalay meselesi çok kolay çözülür!,29 Ağustos 2024 Perşembe 05:00,"Bence ortada mesele yok. Can Atalay yasal olarak da Anayasal olarak da milletvekili… Atalay milletvekili mi değil mi diye genel görüşme açmaya gerek yok… Zaten milletvekili… Tescil edilmesine ihtiyaç duyuluyorsa eğer yapılacak iş çok basit… Meclis Başkanı Kurtulmuş, Anayasa Mahkemesi’nin yok hükmündeki kararını Meclis kürsüsünden okur olay biter. Bu kadar basit… Kurtulmuş, Anayasa Mahkemesi kararını millet iradesiyle oluşan Meclis’te okuduğu zaman İstanbul 13’ünce ceza mahkemesi tahliye kararı vermek zorundadır… Aksi düşünülemez… Vermezse ne olur? Yargı darbesi olur… Üç hakim milli iradeye karşı çıkmak Anayasayı ılga itmek, Meclis iradesini yok saymak suçundan derhal görevlerinden el çektirilip yargılanır… Demokrasiyle yönetilen ülkelerde böyle olur… Biz hala hukuk devletiysek, bizde hala demokrasi varsa böyle olmalı… Kitaplar böyle diyor… TBMM Başkanı herhalde bir yerlerden talimat bekliyor; kendi iradesiyle karar veremiyor! Ama… Konuştuğu zaman demokrat… Konuştuğu zaman hukuka saygılı… Konuştuğu zaman evrensel insan hakları değerlerini içselleştirmiş… Konuştuğu zaman mangalda kül bırakmıyor… Ama icraat? Sıfır… Emir demiri keser derler ya Kurtulmuş bu görüşü hayatının konforunu sağlamak ve devam ettirmek için benimsemiş. Durum bunu gösteriyor. TBMM’ye sahip çıkamayan, Yargıtay’ın ilgili dairesinden emir alan ve onu uygulatan Meclis Başkanı olur mu? Kurtulmuş tek örnek değil, ondan öncekiler de aynısıydı. Emir demiri keser felsefesine bağlıydılar ama onlar en azından Anayasa Mahkemesi kararlarına uydular. Anayasa’yı tanımıyoruz demediler… Bakalım Meclis Başkan… Anayasa Mahkemesi kararı doğrultusunda Can Atalay milletvekilidir derhal tahliye edilmeli diyecek mi demeyecek mi? Derse önünde hiçbir güç duramaz. Oturduğu koltuğun farkında mı bilmem ama Kurtuluş Savaşı’nı yöneten Meclis’in başında… Bu sebeple diyorum ki… Mesele basit. Mesele Kurtulmuş’un iki dudağı arasında… Ya Anayasa’ya, hukuka tabi olacak ya da Saray idaresine ve küçük ortak MHP’ye boyun eğecek… Onu zor bir sınav bekliyor… Lafta mı özde demokrat… Lafta mı özde mi hukuka saygılı… Lafta mı özde mi TBMM Başkan… Göreceğiz…",https://halktv.com.tr/makale/can-atalay-meselesi-cok-kolay-cozulur-865470
Mehmet Tezkan,Baz Etkisiyle Daha da Fakirleşeceğiz,28 Haziran 2024 Cuma 05:00,"Baz etkisiyle daha da fakirleşeceğiz Önümüzdeki aylarda en çok duyacağımız tanım bu; baz etkisiyle… Enflasyon düşecek diyorlar ya nasıl düşecek? Baz etkisiymiş! Peki çarşı pazarda, domateste patateste, ette sütte, fasulyede pirinçte fiyatlar baz etkisiyle düşecek mi? Hayır… Baz etkisi hayat pahalılığına müdahale edemiyor. Enflasyonu düşürüyor ama hayat pahalılığına son vermiyor… Mal ve hizmetler eski hızında olmasa bile artmaya, cüzdanlar küçülmeye devam edecek… Baz etkisi ne diyeceksiniz? İktisatçılar kısaca enflasyondaki aşırı yükselişin yanıltıcı etkisi olarak izah ediyor. Misal; Erdoğan ‘nass var seni de bağlar beni de bağlar’ dedi faizi aşağıya çekti, dolar patladı, dolar patlayınca enflasyon azdı ya… 2021 yılının kasım ayında aylık enflasyon artışı yüzde 3,51’di. Aralık ayında 13,58 oldu… Her şeyin fiyatı bir ayda yüzde 13,5 arttı… Neden? Erdoğan yüzünden… Erdoğan’ın irrasyonel uygulaması bir sonraki yıl aralık ayında etkisini göstermeyince enflasyon baz etkisi nedeniyle düştü… Ama fiyatlar artmaya, etiketler değişmeye devam etti… Bu yaz da böyle olacak. Geçen yıl mayıs ayında enflasyonun artış oranı binde dörttü. Bir sonraki ay, haziranda yüzde dörde çıktı… Aradaki farka bakar mısınız? Binde dört nerde yüzde dört nerde… Temmuz, Ağustos tam facia; aylık artış yüzde dokuzlarda… Niye böyle oldu derseniz. Seçim nedeniyle baskı kurdular, doları tuttular, gerçek durumu gizlediler. Seçim bitince zincirleri koy verdiler!... Bu yıl benzer bir durum yaşanmayacağı için enflasyonun aylık artışı aynı olmayacak… Geçen yılın haziran ayıyla mukayese edildiğinde enflasyon düşmüş olacak… Baz etkisiyle… Temmuzda da, ağustosta da, eylülde de… Baz etkisiyle… Gazeteleri dezenflasyon sürecine girdiğimizi manşete taşıyacaklar… En kötü geride kaldı, enflasyonu dizginledik nutuklarından geçilmeyecek. Baz etkisiyle tabii… Tamam da baz etkisi bizi nasıl fakirleştirecek? Şöyle… Baz etkisiyle enflasyon düşecek ama hayat pahalılığı devam edecek. Mal ve hizmetlerin fiyatı yine artacak… İktidar benzine/mazota zam üstüne zam yapacak. ÖTV, KDV gibi dolaylı vergileri artıracak, bu da fiyatlara yansıyacak. Ama… İktidar, enflasyon düşüyor diye ne işçiye ne emekliye ne çiftçiye gerekli parayı vermeyecek. Enflasyonu düşüyor diye milletin ekmeğinden kesecek. Baz etkisiyle milleti kandıracak… Baz etkisiyle yine sahte cennet algısı yaratılacak. En kötü geride kaldı söylemi fırına sürülecek. Enflasyon yıl sonuna doğru geçen yıla oranla aşağıya inecek ama bu bize yansımayacak. Çünkü fiyatlar aşağıya inmeyecek. Hele hele gıda da… Domates, biber, salatalık ucuzlamayacak. Çileğin kokusunu duyamayacağız. Kirazı kulağımıza küpe yapamayacağız. Kavunu kesip, karpuzu patlatamayacağız. Enflasyon aşağıya inerken daha da fakirleşeceğiz. Baz etkisiyle!..",https://halktv.com.tr/makale/baz-etkisiyle-daha-da-fakirlesecegiz-847278
Mehmet Tezkan,Zenginler Partisi Bedeli Dar Gelirliye Ödetecek,25 Haziran 2024 Salı 05:00,"CHP’li Karatepe ile Bakan Şimşek görüşmesinden bir şey çıkmayacağı belliydi… Uzun süredir fakirden alıp zengine veren AKP’nin CHP istedi diye suyun yönünü değiştirecek hali yoktu. Yani bundan böyle zenginden alıp fakire vermesi beklenemezdi!... Çünkü… Dar gelirliye dayanarak iktidar olan AKP, zaman içinde mutasyona uğrayarak müteahhitler ve zenginler partisi oldu. İspatı için çok uğraşmaya gerek yok. 2021 yılının son günlerinde Kur Korumalı çıkardılar. Varlıklıların parasını garantiye aldılar. Dar gelirliden doğrudan ve dolaylı vergilerle topladıkları parayı bir grup zengine verdiler… Yap/işlet yoluyla dağıttıkları parayı saymıyorum bile… Her ay devletten dol@arla garantili para alan 42 büyük şirketten 37’si kar etmiyorum diye geçen yıl vergi vermemiş… Şimşek bu komediye son verebilir mi? Gücü yetmez!... Görünsünüz, Meclis’e sunacakları vergi paketi yine zengini koruyacaklar. Kemeri dar gelirlinin beline takarak sıktıkça sıkacaklar… Para vermeyerek mideleri küçültecek, tasarruf yaptıracaklar!... Mayıs ayı itibariyle açlık sınırı 18 bin 969 lira oldu. Asgari ücret 17 bin lira… Asgari ücret neden mi bu kadar önemli… Şundan… Batı’da çalışanların yüzde 4’ü ile yüzde 7’si arası asgari ücret alıyor. Bizde yüzde 50’si… Asgari ücretin bir, iki basamak üstünde olanlar da var. Onları da sayarsak yüzde 60… Karatepe Şimşek’e ülkenin vahim durumunu 4 saat boyunca anlattı diye asgari ücretliye zam vermeyecekler. Emeklilerin acıklı halini düzeltmeyecekler. Çiftçiye destek olmayacaklar… Peki ne yapacaklar? Bildiklerini okuyacaklar. AKP Sözcüsü Çelik CHP istedi diye yapamayız diyerek hiçbir değişiklik olmayacağını ima etti… Şimşek/Karatepe buluşmasından sonra iktidara yakın haber kanallarına girdim. Ne diyorlar nasıl değerlendiriyorlar diye bakmak istedim. İktidara yakın Sabah ve Hürriyet’in sitesinde Karatepe’nin açıklamaları yoktu ama AKP Sözcüsü Çelik’in açıklamaları vardı… Demek ki Karatepe’nin gerçekleri dile getirdiğini onlar da biliyor. Halk duymasın/bilesin diye gizliyorlar… İşe yarıyor mu? Zannetmiyorum… Geç oldu ama orta gelir grubu işin farkına vardı. Geçen yıl mayıs ayında yapılan seçimlerden önce durumun vahametini anlamamıştı. Şimdi anladılar… Temmuz’da gelecek vergi artışlarından sonra daha da anlayacaklar. Çünkü hayat daha da çekilmez hale gelecek. Çünkü mideler daha da küçülecek… Çünkü çocuklara verilen harçlık daha da ufalacak… Bu tabii ki AKP’yi de ufaltacak. Kardan adam gibi yavaş yavaş eriyor. Areda Survey şirketinin yaptığı ankette göre oyları yüzde 32’ye inmiş… 35’ten 32’ye… İkinci parti durumundalar… AKP Sözcüsü dün şeffaf, sıkıntıları giderecek program izlediklerini belirterek ekonomi yönetimini övdü ama ankete katılanların yüzde 69, 1’i ekonominin iyiye gitmeyeceğini düşünüyor… İyi gitmiyor zaten…",https://halktv.com.tr/makale/zenginler-partisi-bedeli-dar-gelirliye-odetecek-846334
Mehmet Tezkan,Mesele Cumhur İttifakı Değil… Mesele Rejim!,02 Temmuz 2024 Salı 05:00,"Cansu Çamlıbel’in CHP Genel Başkanı Özel ile T24 yaptığı uzun söyleşiyi dikkatle okudum… Özel söyleşinin bir yerinde aynen şöyle demiş: ‘Ben Erdoğan'a “Sen Bahçeli'yi kafana takma. Ben sana Meclis'te de destek vereceğim, ekonomik pakette de destek vereceğim, arkandayım” dersem… Yani Erdoğan'a partner değiştirmeyi teklif edersem, Cumhur İttifakı'nı dağıtırım’ Doğru dağıtır ama aynı anda CHP de dağılır… AKP ile ittifak CHP’yi bitirir!... Özgür Özel zaten bunun mümkün olmadığının da altını çizmiş… Diyor ki; ‘ama bu benim sırtıma, AK Parti'nin 22 yıllık hatalarına, sorumluklarına ortak olmak gibi hiç taşımaya niyetim olmayan bir yük koyar. Ben iktidara gidiyorum. Benim partim birinci parti olmuş. Seçimden beri her ay oylarımız artıyor.’ Mesele 22 yıllık hatalara ortak olmanın ötesinde… Mesele daha derin… Mesele Cumhur İttifakı’nın ayakta kalıp kalmaması değil… Mesele rejim meselesi… Bu tek adam rejiminde başa kimi getirirseniz getirin, yürümez… Dünyanın en demokrat adamını da getirseniz işlemez… Tek akılla ülke yönetilemez… Zaten yönetilemiyor… Şimdi diyeceksiniz ki tek adam rejiminden önce güçlü başbakanlık rejimi vardı; bakanlar, milletvekilleri başbakanların sözünden çıkmazdı… Bir dediğini iki etmezlerdi… Kısmen doğru… Ama zaman zaman direndikleri oldu… Bu hali yıllardır eleştirdik. Yarı demokrasi dedik, tam demokrasiye geçemediğimizi söyledik. Liderler suntası adını verdik, Düzeltileceğini beklerken daha da kötü oldu… Erdoğan 2018 yılında Cumhurbaşkanı seçildi. Devletin yapısını KHK’larla değiştirdi. Tek imza ile…. Kendi kendini Varlık Fonu’nun yönetim Kurulu Başkanlığına atadı… Dünyada örneği var mıdır? Merkez Bankası’nı kendine bağladı. Zırt pırt başkanını değiştirdi. Rektörleri tek başına atadı. Kayyum rektör anlayışını üniversitelere getirdi. Bürokratik vesayete son verme adına bürokratik devlet düzeni kurdu. Anayasa Mahkemesi aldığı bütün kararları, yaptığı bütün düzenlemeleri altı yıl sonra iptal etti… Aslında bu rejimin kurduğu yapı yok hükmündedir!... Devleti artık seçilmişler değil Saray’ın bürokratları yönetiyor… Bu rejimin başına gökten melek indirip koysanız yine olmaz. Bu anayasa değişmeden Türkiye normalleşmez… Normalleşme lafı ağızlarda sakız olmanın ötesine geçmez/geçemez… Erdoğan ve ekibi yeni anayasa mı istiyor CHP hadi gelin yapalım, biz varız demeli… İktidarın yeni anayasa ile ne istediğini öğrenelim. Yok darbe rejimi ruhuymuş, yok askeri rejimin kalıntısıymış boş lafları bıraksınlar… Belki de parlamenter rejime dönmek istiyorlardır! Utançlarından söyleyemiyorlardır. Gördüğüm şu: CHP yeni anayasa vaadi ile meydanlara çıkmalı… Ne anayasası milletin derdi geçim, milletin derdi ekonomi, milletin derdi cüzdan seslerini duyar gibiyim. Ama şunu unutmayın anayasa değişmeden yanı tek adam rejimine son verilmeden ekonomi düzelmez. Hayat pahalılığı bitmez. Yabancı yatırımcı gelmez. Yerli yatırımcı parasını riske atmaz. Bu sebeple diyorum ki; temel mesele Cumhur İttifakı’nın gitmesi değil. Temel mesele bu rejime son vermektir… Kısa bir notum daha var… Uzun söyleşide Özel’in şu yaklaşımı hoşuma gitti altını çizdim… Diyor ki; ‘önemli olan AKP ve MHP’den gelen oyları kalıcılaştırmak’ Çok doğru hedef. Çok önemli vizyon. CHP çok uzun aradan sonra cam duvarları kırdı yüzde 25 barajını aştı. Bundan sonra yapması gereken CHP’ye kredi açan sağ/muhafazakar seçmeni kaçırmamak. Hatta yenilerini eklemek. Bunun da yolu belli… Muhafazakar isimlerle milletvekili listesini doldurarak seçmenin önüne çıkmak değil. CHP bu yolu denedi. Bırakın muhafazakar isimleri dört muhafazakar partiyi bünyesine aldı işe yaramadı… Peki yolu ne derseniz… Güven vermek derim… Ülkeyi daha iyi yöneteceğine seçmeni ikna etmek. Genç seçmenin nabzını tutmak… Ve en önemlisi gençlerin yeniden hayal kurmasını sağlamak… Çünkü bu iktidar gençlerin hayalini öldürdü…",https://halktv.com.tr/makale/mesele-cumhur-ittifaki-degil-mesele-rejim-848366
Mehmet Tezkan,CHP tarihi hata yaptı,19 Ağustos 2024 Pazartesi 05:00,"Meclis’in Can Atalay oturumunda kötü şeyler oldu… Mesele sadece komando Alpay’ın (ne yazık ki uzun yıllar Beşiktaş forması giydi) Ahmet’e saldırması değil… Mesele daha büyük… Türkiye’yi sarsacak boyutları var. Meclis Başkanı Numan Bey’in tavrından başlayalım mı? O yüzünden eksik olmayan müstehzi gülümseme neydi? Muhalefete ‘Siz ne derseniz deyin, ne söylerseniz söyleyin biz bildiğimizi okuyacağız’ demek değil miydi? ‘İkide bir lafı uzatmayın; geç saatlere kalacak halimiz yok’ diye çıkışması nedendi? Saray’dan korkmasından mı? Bu işi hızla bitiremedin diye fırça yeme endişesinden mi? Yok canım; koca TBMM Başkanı, Saray’ı dinler mi, Saray’a aldırır mı? Benimki kuruntu!.. Hükümetin yegâne temsilcisi için eskiden söylediklerini hatırlatmama gerek yok, değil mi? Gelelim MHP Genel Başkanı’nın sözlerine… Anayasa Mahkemesi’nin kararını çöpe attık dedi… İnanılır gibi değil… Anayasa Mahkemesi Türkiye ve Türk milleti lehine kararlar alan bir kuruluşmuş! Onun laçkalaşmış hak ihlali kararları Türk milletinin iradesiyle çöpe atılmış! Pardon, Türk milletini kim temsil ediyor? Bahçeli ile Erdoğan mı? Peki yarın öbür gün gücü ele geçiren biri çıkıp ‘Türk milleti adına karar aldık, Türk milleti adına Anayasa Mahkemesi’nin verdiği kararı tanımıyoruz, hatta Anayasa’yı tanımıyoruz’ derse hatta, ‘Türk milleti adına yönetime el koyduk’ derse ne yapacak? 12 Eylül 1980 yılında yaşadık… Türk milleti adına Türk milletini delik deşik ettiler… Türk milleti adına demokrasiyi katlettiler… Türk milleti adına siyaseti bitirdiler… Türk milleti adına üniversiteleri lise düzeyine indirdiler… Türk milleti adına sivil toplum kuruluşlarını terörist ilan ettiler… Türk milleti adına gösteri, protesto ve yürüyüş düzenleyenleri hapislerde çürüttüler… Türk milleti adına düşünce özgürlüğünü yasakladılar…. Bugün de yapılan bundan farklı değil… Bahçeli ve AKP tayfasının hayalindeki Türkiye bu… AKP’nin insan haklarından sorumlu genel başkan yardımcısı bile Alpay’ın Meclis’te adam dövmeye kalkmasını savunmuş. ‘Gereğini yaptı kral’ diye mesaj atmış… Akıl alır gibi değil… Düşünün, insan haklarından sorumlu kişinin yumruklu saldırıyı savunduğu ülkede yaşıyoruz; gerisini söylemeye ne hacet!... Bahçeli demiş ki, Meclis aldığı kararla haksızlığa, hukuksuzluğa, eşkıyalığa müsaade etmemiştir… Eşkıyalık yapan kim? Anayasa Mahkemesi mi? Herhalde bir cevapları olacaktır. Olmalı da… Anayasa Mahkemesi de teslim bayrağını çekerse vay bu milletin haline!... Bir sözüm de CHP’ye… Genel görüşme istemenin anlamı ne? Halk TV ekranında defalarca tekrarladım, Anayasa Mahkemesi kararını onaylatmak anlamına gelir dedim. AKP/MHP ortaklığına yarar dedim… Bahçeli bu oylamadan sonra ‘Can Atalay meselesi tamamen kapanmıştır’ diye hüküm verdi… Oysa ki AYM Meclis kararını yok hükmünde saymıştı… CHP’nin yanlış hamlesiyle Meclis AYM’nin kararını yok hükmünde saymış oldu… Herhangi bir CHP milletvekili için, AKP milletvekili için, MHP milletvekili için ‘milletvekili mi değil mi’ diye genel görüşme açılır mı? Hayır!.. Eee, Can Atalay milletvekili değil mi? En yüksek mahkeme milletvekili demiş. Yüksek Seçim Kurulu mazbata vermiş. Daha neyin görüşmesi neyin oylaması!... CHP tarihi hata yaptı demem bundan….",https://halktv.com.tr/makale/chp-tarihi-hata-yapti-862686
Mehmet Tezkan,Özgür Özel Erdoğan’ın elini kolunu bağladı!.,27 Ağustos 2024 Salı 05:00,"CHP Genel Başkanı Özel’in ‘Cumhurbaşkanı adayı değilim, çok net’ sözlerinden sonra CHP’de sular duruldu desem doğru olmaz… CHP’yi karıştırmak, işleri güçleri aday adaylarını yarıştırmak olanlar da işin rengi belli oldu diye frene basmadı… Fırtına yok ama sütliman da değil… Kulislere yansıyan hatta kulis bilgisinin ötesine taşan, yazı konusu olan yalanlanmayan iddialardan biri şöyle. Deniliyor ki; İstanbul Belediye Başkanı İmamoğlu CHP Genel Başkanı olmayı ciddi ciddi düşünüp yakın çevresiyle tartışıyormuş. Gerekçesi de şuymuş; Ana Muhalefet Partisi Lideri’ne siyasi yasak getirmek zordur. Haklı olabilir… Çünkü ‘ahmak davası’ diye adlandırılan ve İmamoğlu’na 2 yıl 7 ay 15 gün hapis ve siyasi yasak getiren dava tamamen siyasi dava… Dönemin İçişleri Bakanı Soylu’ya söylendiğine dair bilirkişi raporuna rağmen mahkeme YSK üyelerine hakaret suçunun basın önünde işlendiğine hükmetti ve siyasi yasak kararı verdi… Dosya iki yıldır İstinaf mahkemesinde bekliyor? Neyi bekliyor? Siyasetin akışını mı? Belli ki; seçime az bir süre kala mahkeme duruma göre karar verecek, tabii bir de Yargıtay aşaması var… Ama en tepelerde karar verilirse çorap söküğü gibi hızla gider. İmamoğlu da bunun tedbirini almak istiyor. Son dakika golü yemek istemiyor. Erdoğan’ın şimdilik rakibi olmayan belediye başkanına siyasi yasak getirmesi daha kolay… Erdoğan bana da İstanbul Belediye Başkanı’yken yasak getirmişlerdi diyerek kararı savunabilir. Meseleye bu açıdan bakarsak Özgür Özel’in ‘Cumhurbaşkanı adayı değilim çok net’ sözü çok anlamlı, çok önemli… Çünkü aradan çekildiğini ilan ederek Erdoğan’a senin rakibin İmamoğlu mesajını verdi… En azından kamuoyu böyle algıladı… Şimdi diyecekler ki, Ankara Belediye Başkanı Yavaş da yarışın içinde… Hayır değil!.. Mansur Bey yerel yönetimler konusunda güçlü isim, onun da İmamoğlu gibi popülaritesi yüksek, önemli bir figür ama siyasi arenada değil. CHP bünyesinde hiç değil. Zaten kendisi de CHP’nin içine girmemeye çalışıyor, siyasetten uzak duruyor… Hal böyleyse Özel aday değilim çok net dediğine göre ilk seçimde yarış Erdoğan ile İmamoğlu arasında geçecek… Saray’a yakın zaman zaman sözcülüğünü yapan, Saray’ın hissiyatını yansıtan Hürriyet’ten Selvi dün şu cümleler yazdı: ‘Ekrem İmamoğlu’nu siyasi yasaklı hale getireyim. Böylece cumhurbaşkanı adayı olamasın. Ben de Özgür Özel’le yarışıp yeniden cumhurbaşkanı seçileyim şeklindeki siyasi mühendislik hesapları Erdoğan’ın tarzı değil. Erdoğan siyasi yasaklarla vuruşarak gelmiş bir lider. Şimdiye kadar rakipleriyle mertçe mücadele ederek kazandı.’ O zaman!... Erdoğan madem böyle düşünüyor, bu siyasi davanın sonunda İmamoğlu’na siyaseten kelepçe vurmayacak… Erdoğan mertçe savaşacağı için, mertçe savaşmayı tercih edeceği dava beraatle sonuçlanacak… Zaten hukuken beraatle sonuçlanması gerekir de bu ayrı bir konu… Özgür Özel’in hamlesi Erdoğan’ın elini kolunu bağladı demem bundan. Zaten İmamoğlu’na siyasi yasak koysalar bir türlü koymasalar başka türlü. Çünkü Erdoğan biliyor ki siyasi yasak ters teper, millet mağdurun yanında durur… Yerel seçim öncesi cesaret edemediler, Özel’in aday değilim hamlesinden sonra siyasi yasak tehdidi içeren dosya ellerinde patlar!..",https://halktv.com.tr/makale/ozgur-ozel-erdoganin-elini-kolunu-bagladi-864928
Mehmet Tezkan,Türkiye’yi sarsan üç olay,09 Eylül 2024 Pazartesi 05:00,"Bir: Sekiz yaşındaki Narin’in dere yatağında ölü bulunması… İki: Erdoğan’ın ‘Atatürk’ün askeriyiz’ diyen teğmenlerden ayıklama yaparak ordudan atılacaklarını ilan etmesi… ÜÇ: Dilan ve Engin Polat çiftinin enerji dolu şaşalı tahliyeleri… Sondan başa giderek Narin’den başlayalım mı? Anne ve babası adını Narin koymuş. Narin; kırılacak derece ince ruhlu demek. Ama o anne, o baba Narin’e narin davranmamış. Sevmemişler katlı vaciptir diyenlere boyun eğmişler. Narin’i teslim etmişler!.. Katil belli mi? Evet belli. Olan bitini bilen herkes… Belki bütün köy… 18 gündür susuyorlar, ağızlarını bıçak açmıyor. Neden? O köy hangi tarikattan? O köy Hizbullah’ın kontrolünde mi? Narin’in gittiği kuran kursunu kim yönetiyor? O kursta ne öğretiliyor? Artık mesele caniyi bulmakla, caninin suç ortaklarını ortaya çıkarmakla kapanmaz. Narin’in neden öldürüldüğünün sosyolojik boyutu da ortaya çıkarılmalı. Tamamı akraba olan o köyün yapısı incelenmeli… Narin meselesi basit bir cinayet değil. Her şeyden önce cinayeti işleyenler profesyonel katil!.. Öldürüp çuvala koyup dere yatığının içine gömmüşler. Bulunmasın diye, köpekler koku alıp keşfetmesin diye. Bunu yaparken de iz bırakmamışlar… Kim bu profesyonel adamlar? Narin’in akrabaları mı? Amcaları, kardeşleri, yiyenleri işin için de mi? Köy halkı nasıl bu kadar profesyonel davrandı? Onları kim eğitti? Hem sessizce cinayet işlemek hem cesedi saklamak hem de suskunluğa bürünme konusunda… Kim eğitti? O köy kimin hangi örgütün, hangi cemaatin, hangi tarikatın köyü? *** Geçelim mi teğmenler meselesine…. Erdoğan sekiz gün düşündü, taşındı. Sonunda bu meseleden darbe çıkaralım mağduriyet yaratalım diyenlerin cephesine katılmaya karar verdi. Kime kılıç çektiniz diyerek racon kesti… Sonucun ne olacağı belli. Ele başı diye yaftaladıkları bazı teğmenleri ordudan atacaklar. Erdoğan zafer kazanmış başkomutan edasıyla bir kez daha kürsüye çıkacak. Yine İmam hatipliler toplantısı mı organize bekler, teğmenleri hain göstermek için yeni bir imam hatipler toplantısını mı bekler; bilemem… Ama bazı teğmenlerin canını yakacağı açık… İbreti alem olsun diye yapacaklar!.. Sabah yazarı tiyo verdi; İsmail Hakkı Dümbüllü’ nün askerlerisiniz diye de ordudan atabilirler! Madem suç; o halde törene katılan teğmenlerin tümünü atsalar. Ona güçleri yetmez… O zaman, teğmenler çemberinin ortasına geçen, yemin ettiren, okul birincisi kadın teğmeni de atsınlar. Ona da güçleri yetmez… Kamuoyu tepkisini göze alamazlar… *** Gelelim Dilan- Engin Polat çiftinin tahliyesine… Hukuk boyutuna fazla girmeyeceğim çünkü bu ülkede hukuk yok. 40 yıl hapsi istediğin kişiyi tahliye ediyorsan gerisi boş laftır. Ya kanıtsız 40 yıl hapis istemek abes ya da 40 yılla yargılanan kişileri özgürsünüz ne yaparsanız yapın demek abes!.. İkisinden biri… İkisi bir arada olmaz. Olursa hukuk olmaz… Ben meselenin sosyolojik boyutuyla daha çok ilgiliyim. Bu ne şatafatlı hayat diyeceğim ama onlar AKP iktidarının aynası gibi… AKP iktidarının oluşturduğu bir grup insanın portresi, simgesi gibiler… AKP iktidarı da görkemli yapılara, gösterişli kutlamalara, oluk gibi para harcanan etkinliklere, tanıtımlara itibardan tasarruf olmaz diye milyonlar akıtmıyor mu? Dilan/Engin Polat çifti de aynısını yapıyor. Tahliye oldukları gün enerji dolu şarkılı türkülü kutlama yaparak nerede kalmıştık dediler… Onlara itibar sağlayan bu tutumları… Onlar da itibarlarından tasarruf etmiyorlar… Dilan duruşma hakimine ne dedi? Benim yedi milyon takipçim var dedi… Ne demek istedi? Erdoğan ve AKP yönetimi şapkayı önüne koyup düşünsün 21 yıldır yönettiği Türkiye’de ahlak çöktü yaşanıyor… Kolay para kazanmak, vergi vermemek, devletten avanta ihale almak, garibanı soyup soğana çevirmek, mafyacılık oynamak, uyuşturucu işi yapmak, kara para aklamak, milleti kazıklamak sıradanlaştı… İşin kötüsü marifet sayılmaya başlandı! Hele hele bigudilerine Euro dolarsan yedi milyon hayranın kapıda seni bekliyordur… Erdoğan’ın Türkiye’sinin son durumu budur",https://halktv.com.tr/makale/turkiyeyi-sarsan-uc-olay-868471
Mehmet Tezkan,İktidar Sadece Oy Değil Vicdanını da Kaybetti!..,17 Temmuz 2024 Çarşamba 05:00,"İktidar oy kaybettikçe… İrtifa kaybettikçe… Zemin kaybettikçe…. Mantığını kaybediyor… Vicdanını kaybediyor… En tepedeki yüzde beş ila yedinin şaşalı hayat yaşadığı Türkiye’de, ikinci yüzde on durumu idare ediyor, üçüncü yüzde on ayakta kalmaya çalışıyor… Geriye ne kaldı? Yüzde yetmiş beş mi, yetmiş üç mü hadi yuvarlayalım yüzde yetmiş diyelim… Rakamla yüzde 70 sürünüyor… İktidarın 22 yıl sonra Türkiye’yi getirdiği liman bu; yoksullukta buluşma… Yüklendiler dolaylı vergilere… KDV’ye ÖTV’ye… Avrupa ülkelerinde dolaylı vergiler yani KDV, ÖTV’nin payı toplam vergiler içinde yüzde 30… Mesela Almanya’da yüzde 27… Bizde yüzde 55/60 bandında…. En zenginle en yoksul aynı vergiyi veriyorsa ülkede vergi adaleti yok demektir… Diyeceksiniz ki ülkede adalet var mı ki vergide adalet olsun!... Haklısınız... Dün AKP Grup Başkanı vergi paketiyle birlikte en düşük emekli maaşını açıklarken gururlu değildi, başı dik değildi, ileriye bakmıyordu. Gözleri yere odaklıydı… Çünkü Türkiye’yi yoksulluğa mahkum ettiklerini biliyor; utancı bundan… Ayrıca emekliye verdikleri zammın adil olmadığını, büyük kitlelere haksızlık yaptıklarının farkında. Kameralara bile bakamıyordu... Gözlerini kaçırıyordu… 2008 yılında emeklilik yasasını değiştirdiler sistemin içine ettiler. 2019 yılından itibaren durumu kurtarmak için kök maaş diye bir şey çıkardılar. Yani emeklinin gerçek maaşının üstüne hazine katkısı vererek kandırdılar!.. Sistemi daha da batırdılar, bugünlerde bu sebeple kıvranıyorlar… En düşük emekli maaşını 12 bin 500 lira yaptılar… Ayıp, günah! Çünkü en düşük emekli maaşı alanların yüzde 90’nı 70 yaşın üzerinde… Açlık sınırı 20 bin liraya dayanmış sen 12 bin 500 lirayla idare et diyorsun… Gelelim meselenin adaletsizlik boyutuna… Kök maaş dedikleri gerçek maaş. Yapılan düzenlemeyle gerçek maaşı yedi bin lira alanda sekiz bin lira olan da 12 bin 500 lira alacak. Gerçek maaşı, kök maaşı 10 bin lira civarında olanla eşitlenecekler… Çünkü… 10 bin lira maaşı olan yüzde 24,75 oranında zam aldı… Demek istediğim şu; hükümet kimine yüzde 40 kimine yüzde 50 oranında zam yaptı ama büyük kitleye TÜİK marifetiyle yüzde 24,75… Adalet yok… Mantık yok… En önemlisi vicdan yok… AKP Grup Başkanı suçu EYT’ ye atmış… Efendim 2,5 milyon emekli sisteme katılmış sıkıntı bundanmış… Herhalde durduk yerde katılmadılar… Erdoğan iki yıl önce ‘tutturmuşlar erken emeklilik seçim kaybetsem de yok’ demişti ama seçimi kaybedeceğini anlayınca 2,5 milyon erken emekliliği maaşa bağladı… Şimdi diyorlar ki onlar yüzünde sıkıştık… İyi de insanların katkısıyla iktidardasınız. Doğru söyleyin; seçim almak için EYT’ ye maaş bağlamadınız mı? Erdoğan bu sebeple söylediğini yutmadı mı? AKP Grup Başkanı onlar sayesinde milletvekili oldu, makam aracına biniyor, hayli yüksek maaş alıyor, onlar sayesinde siyasi hayatını sürdürüyor. Şimdi kalkmış faturayı onlara kesiyor. Ayıp… Vicdansızlık… Hakkaniyetsizlik… Dün oy almak için müjde diyorlardı, bugün emekliyi fakirliğe mahkum etmemizin sebebi onlar diyorlar… Türkiye bu insanların eline kaldı ya… Yazık bu güzel ülkeme!...",https://halktv.com.tr/makale/iktidar-sadece-oy-degil-vicdanini-da-kaybetti-853029
Mehmet Tezkan,Uçaktaki Gazeteciler Memleket Meselesi oldu!,15 Temmuz 2024 Pazartesi 05:00,"Beka meselesi oldular diyecektim ama ayıp olur dedim. Memleket meselesi oldular diye ifademi yumuşatmayı tercih ettim… Ama gerçekten memleket meselesi oldular… Erdoğan’ın uçağına kuruluyorlar hiçbir şey yazmıyorlar… Gördüklerini görmezden geliyorlar… Duyduklarını duymazdan geliyorlar… Uçakta Erdoğan ile resim çektiriyorlar, önceden hazırlanmış soru ve cevapları kendileri sormuş Erdoğan da yanıtlamış gibi yayınlıyorlar… Gazeteci halkı kandırır mı? Uçakçı gazeteciler kandırıyor… Ertuğrul Özkök deşifre ettiği için artık isimlerini yazmakta mahsur yok… Hürriyet’ten iki ağır top var; biri Hürriyet’in Yayın Yönetmeni Ahmet Hakan , öteki Ankara Temsilcisi Hande Fırat.. Sabah’tan Okan var, Posta’ dan Hakan var, NTV’den Seda var hepsini saymayayım. Çünkü çoğu gazeteci değil. Dikte memuru… Niye mi böyle diyorum. Sorduğu sorulara bakın gazeteci böyle soru sorar mı? Dört örnek seçtim… Buyurun… SORU BİR: NATO içerisinde nevi şahsına münhasır bir yerimiz var. Peki NATO ile kurduğumuz münasebet ne kadar adil ve dengeli sizce? Fayda - maliyet analizi yaptığınızda, NATO’ya verdiklerimiz ve aldıklarımızı mukayese ettiğinizde bir mütekabiliyet mevzubahis mi? SORU İKİ: NATO Genel Sekreter Yardımcılığı konusu da gündemde. 2010-2013 yılları arası bildiğim kadarıyla Türkiye’den Hüseyin Diriöz Genel Sekreter Yardımcılığı yapmıştı, 2016-2020 arasında da Tacan İldem aynı görevi yaptı. Yeni NATO Genel Sekreteri Mark Rutte ile görüşmede Türkiye’ye bir Genel Sekreter Yardımcılığı verilmesi talebiniz oldu diye biliyoruz. Bakışı nasıl, bu gerçekleşecek mi, gerçekleşirse belirlenmiş bir isim var mı? SORU ÜÇ: İran'da Cumhurbaşkanı değişti, Ermenistan'da Paşinyan barıştan yana cümleler kuruyor. Türkiye Azerbaycan perspektifi Kafkaslarda barışı getirmek üzerine… Bu bağlamda Ermenistan-Azerbaycan barış anlaşması ve İran'ın Zengezur Koridoru’na bakışı konusunda neler söylersiniz? Ermenistan ile Azerbaycan barış anlaşması imzaladığı zaman o bölge tamamen barış iklimi olacak ve belki Ermenistan-Türkiye sınırının açılabileceğini işaret etmiştiniz. Bu da düşünülebilir mi? SORU DÖRT: 3. Dünya Savaşı riski hiç olmadığı kadar sık belirtilmeye başlandı. Siz son 2 büyük uluslararası zirveye katıldığınız. Şangay Zirvesi, sonrasında NATO Zirvesi. Bu iki zirvenin sonunda bu riskin yüksek olduğunu görüyor musunuz? Böyle bir kaygınız var mı? Eğer varsa bunu engellemek için hangi somut adımlar atılması gerekir? Belli ki hepsi dışişleri bürokratları tarafından yanıtları önceden hazırlanmış sorular… Yoksa ben mi yanlış düşünüyorum… Bizim iktidar medyasının entelektüel seviyesi bu kadar yüksek mi? İran’ı, Suriye’yi merak etmeleri, NATO’nun geleceğine dair endişelerinin olması ama Türkiye ile ilgilenmemeleri… Tek soru dahi sormamaları normal mi? Değil tabii… Üzücü olan gazetecilerin bu soruları kendilerinin sormuş numarasına yatmaları!.. Erdoğan dört uçakla Washington’a gitmiş… Bir uçakla Meclis Başkanı iki gün önceden gitmiş. Etti mi beş uçak… Meclis Başkanı herhalde, bunca yıldır biat ediyorum neyim eksik diye özel uçak talip etmiştir!.. Washington’a beş uçakla çıkarma yaptığımız için acayip gururlanmışızdır. İsveç ve Finlandiya başbakanları ortak uçak tutarak gelmişler… Vay garibanlar demişizdir!.. Bizim dizi dizi uçakları görünce kesin kıskanmışlardır... İtibarımız acayip artmıştır. Soruyorum… Uçakçı gazeteciler bu gurur veren icraatımızı neden halka duyurmazlar? Bu itibar patlamasını neden gizlerler? Hükümetin beş uçak ve zırhlı araçlarla ABD’ye çıkarma yapması çok iyi bir şeyse bundan neden övgü ile bahsetmezler? Yanlış ise neden eleştirmezler? Koyun sürüsü gibi davranmayı neden kabul ederler!... Bilemedim… Bildiğim şu, Erdoğan’a soru sormaya çekinen, önceden hazırlanmış soru ve yanıtlara boyun eğen, gazeteci dublörü olmayı kabul eden basın kart sahipleri… Ülkenin beka sorunudur… Başlıktan memleket sorun diye yumuşattım ama gerçekten beka sorunudur!",https://halktv.com.tr/makale/ucaktaki-gazeteciler-memleket-meselesi-oldu-852416
Mehmet Tezkan,Başka Narinler olmasın diye tabuları kıralım…,10 Eylül 2024 Salı 05:00,"Tabuların başında feodal yapı geliyor… Tabuların başında töremiz böyle diyen zihniyet geliyor… Tabuların başında köhne, mutlak boyun eğmeye dayalı aile yapısı geliyor… Tabuların başında kadını ikinci sınıf insan sayan anlayış geliyor… Tabuların başında ilkel yapıyı bize din diye pazarlayan yobazlar geliyor… Tabuların başında cehalet geliyor. Dini okuyarak değil, duyarak öğrenme kolaycılığı geliyor… Tabuların başında din tüccarları geliyor. Kuran’da var diye söylenen yalanlar geliyor… Tabuların başında tarikat ve cemaat düzeni geliyor… Tabuların başında dini bildiğini zannedip vaaz veren cahil imamlar geliyor… Tabuların başında onların şirretinden korkan siyaset anlayışı geliyor… Tabuların başında bu yapıdan siyasi rant çıkarma çabasında olan siyasetçiler geliyor… Tabuların başında bu yapıyı korumaya çalışan yüzyıl önceden kalma akıl geliyor… Tabuların başında daha çok şey geliyor… Diyeceksiniz ki tabu ne demek? En net anlatımı şu: Kutsal veya dokunulmaz olarak tanımlanmış güçlü sosyal yasak… O halde; kadın cinayetinden çocuk istismarına, ahlaksızlıktan yolsuzluğa, cehaletten yoksulluğa daha da ötesi garibanlığa, aşiret ilişkisinden mutlak itaati gerektiren tarikat yapısına uzanan bu yapıyı kırmak zorundayız… Zamanı geldi de geçiyor… Narin bize ışık tutuyor, yol gösteriyor. Narin bize hadi diyor. Tabuları yakın ki başka Narinler olmasın diyor. Dere yatağının altında vücudu çürürken haykırdı… Ben duydum… Başka duyan var mı? Varsa buradayım desin!..",https://halktv.com.tr/makale/baska-narinler-olmasin-diye-tabulari-kiralim-868732
Mehmet Tezkan,AKP neden kurtulmak istiyor?,19 Eylül 2024 Perşembe 05:00,"AKP Genel Başkanı ile AKP’nin ileri gelenlerinin ağızlarından düşürmedikleri bir söz var; ‘darbe mahsulü Anayasa Türk demokrasisine yakışmıyor. Milletimizi yeni, sivil anayasa ile buluşturmak istiyoruz’ Alkış… Meclis Başkanı bu kapsamda partilerle temas kurdu, onları ziyaret etti. Ziyaret etti ama ser verip sır vermedi. Ne istediklerini söylemedi. Belki kendi de bilmiyordur!... Neyse… Erdoğan, Anayasa’nın Türk demokrasisine yakışmadığını dün bir vesileyle tekrarladı. Vesile Cumhur İttifakı’nın asli unsuru, iktidar ortağı Hüda Par Genel Başkanı’nın Anayasa’nın değiştirilemez maddelerinin kaldırılmasını istemesi oldu… Bu talep yüz bulmadı, destek çıkan parti olmadı… Erdoğan’a hak veriyorum, özellikle 2017 yılında yapılan Anayasa değişikliğiyle oluşan rejim Türk demokrasisine yakışmıyor. Ülke kaderinin tek adamın iradesine bağlanması zaten demokrasi ile bağdaşmıyor. Her türlü yetkinin tek kişide toplandığı rejime demokrasi denemez. Seçim yapıldığı için batılılar hibrit rejim diyor. Kuvvetler birliğine dayalı yarı sert otoriter rejime verdikleri isim bu… Yasama organının devre dışı kalması, yargının hükümetin gözünün içine bakması, kararları hukuka göre değil, siyasal atmosfere göre alması, daha doğrusu siyasetin ricalarını yerine getirmesi içime sinmiyor…. Ben de Anayasa’nın bir an önce değişmesini istiyorum. Ne istediğim de belli… Peki AKP ne istiyor? Erdoğan ne istiyor? Anayasa’nın hangi maddeleri onları rahatsız ediyor. Ellerini kollarını bağlıyor? Bakıyorum hiçbir madde… Erdoğan Cumhurbaşkanlığı Kararnamesini kendisi imzalayarak kendi yetkilerini arttırabiliyor. Daha ne?!... Bu kadar çok yetkisi varken, sözü kanun gücündeyken, bir dediği iki edilmezken daha ne istiyor? Bilmiyoruz. Çünkü söylemiyor. Belki de enflasyonun biraz daha zaman alacağı için bizleri anayasa ile meşgul etmek istiyordur… Maliye Bakanı Şimşek bir yıl içinde enflasyonun yüzde 17’lere kadar ineceğini söyledi ama bunu nasıl yapacağını söylemedi… Herhalde hızla faiz indirimine başlayacak. Çünkü faiz inmeden enflasyon inmez!... Faizini ne kadar aşağıya çekerlerse enflasyon da o kadar aşağıya iner!.. Kim söyledi? Ülkeyi tek başına yöneten kişi söyledi… Erdoğan söyledi… Uçağa binen, Saray’a girebilen, yanına yaklaşan gazetecilerden biri sorsun bakalım Erdoğan ne cevap verecek? O günün şartları öyleydi değip geçecek mi yoksa o da Ukrayna/Rusya savaşı ile 2023 şubat depremine mi bağlayacak? Haa bir de Covid/19 salgını var. Ona sığınabilir… Şu notu düşerek küçük bir hatırlatma yapayım… Pandemi sonrası enflasyon yüzde 14/15 seviyelerinde geziniyordu. 2021 yılında Erdoğan’ın faizi indirin direktifinden sonra enflasyon patladı. Yüzde 60’lara zıpladı. Rusya/Ukrayna savaşı ise taa 2022 yılının 24 Şubat’ında patladı… İnanmayan 2021 yılının aralık ayına 2022 yılının ocak ayına baksın… Erdoğan enflasyon biraz zaman alacak derken aslında erken seçime gitmeyeceği sinyalini verdi… Çünkü cümle alem biliyor ki Erdoğan gitmeden enflasyon tek haneye inmez, rayına oturmaz. Çünkü cümle alem biliyor ki Erdoğan gitmeden ekonomideki kara delikler kapanmaz. Erdoğan dün yine müteahhitleri övdü. Gerçek değerinin beş katı, on katı, elli katı değer biçerek ihale versinler ben de o yolları, o köprüleri, o havaalanlarını yaparım… Tarifeli uçağın yıllardır inmediği hava alanlarını saymayayım. Yüzde 90 yanılma payıyla verdikleri garantileri önlerine dökmeyeyim. Tek bir örnekle yetineyim. Yıllardır övündükleri, dünya şaheseri ilan ettikleri Çanakkale Köprüsü’nden yılda 16 milyon 425 bin araç geçeceği düşünülerek yapımcı firmaya garanti verilmiş. 3 milyon 396 bin araç geçmiş… Yanılma payına bak!... Bu hesabı yapanlar ya matematik bilmiyor ya da avanta aldılar… Başka izahı var mı? Kara delik bir, iki değil ki; onlarca… Erdoğan iktidardan gitmeden de kapanmaz. Kapanmayacağı içinde enflasyon inmez… Acaba diyorum Anayasa’dan kurtulmalıyız, sivil anayasa yapmalıyız diyen AKP ileri gelenleri sırtlarındaki bu yükten mi kurtulmak istiyor? Öyle ya… Yeni iktidar bu hesapsız kitapsız inşaatların, har vurup harman savrulan paraların hesabını birilerinden soracaktır… Sormalı da…",https://halktv.com.tr/makale/akp-neden-kurtulmak-istiyor-871510
Mehmet Tezkan,Milleti uyutmuşlar paraları götürmüşler,23 Ağustos 2024 Cuma 05:30,"Avrupa Birliği’nin çeşitli fonları var… Sivil toplum kuruluşlarına o ülkede demokrasi ayakta kalsın diye demokrasi yeşersin diye veriliyor… Çünkü artık bir toplumun demokrasisi siyasi partilerinin gücüyle değil sivil toplum kuruluşlarının çeşitliliğiyle ve etkinliğiyle ölçülüyor…. 2017 yılında yaptığımız rejim değişikliğiyle sivil toplum kuruluşlarını sindirdik, yıldırdık. Artık protesto eylemi yapanın üzerine polis çullanıyor, sesi gür çıkan da hapsi boyluyor… Tabii hepsini değil. İktidara destek olanlar bal tuttukları için parmak yalamışlar… Kim bunlar diyeceksiniz? İki örnek vereyim… Biri SETA, AKP’nin güya siyasi düşünce örgütü… Diğeri Diyanet İşleri Vakfı… O da cami cemaatini yönlendirmekle görevli! İkisi de yerli… İkisi de milli…. İkisi de Hristiyan Avrupa’ya karşı… İkisi de Avrupa’nın kültürümüzü yozlaştırmaya çalıştığını iddia ediyor… İkisi de milli ve manevi değerlerimize dönmemizi savunuyor… Ama…. AB fonlarından gelen parayı da itirazsız ceplerine indiriyorlar… Yani milleti uyutup parayı götürüyorlar!... Diyanet Vakfı var… Geçen yıl 6 milyar lira bağış almış… Kendi işletmelerinden 50 milyon kazanmış… Takvim satmış, kitap basmış falan… Doymamış AB’den 46 bin euro hibe almış… 1 milyon 700 bin lira…. Gözünüze dizinize dursun emi! Bu parayla ne yapıyorlar derseniz; Diyanet İşleri Başkanı’nın altına milyon dolarlık araç çekiyorlar… Vakfı böylede Diyanet İşleri Başkanlığı farklı mı? Diyanet’in bütçesi İçişleri bakanlığı bütçesinden fazla… Dışişleri bütçesinden fazla… Enerji Bakanlığını bütçesinden fazla… Kültür ve Turizm Bakanlığının bütçesinden hayli hayli fazla…. Bu kadar bütçe neden onlara ayrılıyor diye sormayın… iktidarın yanlış politikası nedeniyle hayat pahalılığı dayanılmaz hale gelince… İnsanlar evine et götüremez, meyve, sebze alamaz duruma düşünce… Çocuklar yatağa aç yatınca… ‘Fiyatları tayin eden Allah’tır’ diye fetva verdiler… Çok özür dilerim Allah’ı kendilerine siper etmeye kalktılar… (Yeri gelmişken bir parantez açmak isterim… Her Cuma 90 bine yakın camiden makbuzsuz para toplanıyor. Bu paraları kim sayıyor, bu paralar kime gidiyor, belli değil. Hepsi kayıt dışı. İmam da cebine atabilir, müftü de Diyanet’te bu işlere bakan daire başkanı da… Kimseyi suçlamıyorum ama kaydı kuydu olmayan paranın devasa büyüklüğüne dikkatinizi çekmek istiyorum. Hani Maliye Bakanı kayıt dışı parayı kayıt içine sokmak için debeleniyor ya… Camilere de baksın derim. Parantezi kapattım) Avrupa’dan fonlanan ikinci kuruluş SETA … Hani Avrupa ajanslarına ABD gazetelerine çalışan kişilerin isim listesini yayınlayarak dış güçlerden para alıyor diye hain damgası vurulmasını isteyen güya sivil toplum kuruluşu var ya… İşte o; adı SETA…. En büyük parayı onlar götürmüş… Yaklaşık 11 milyon lira… Başkaları alınca hain, kendileri alınca mesele yok! SETA denen kuruluşun geçmişine bakalım mı? Kurucularından İbrahim Kalın… Cumhurbaşkanı danışmanı oldu, Cumhurbaşkanlığı sözcülüğünü yaptı şimdi MİT müsteşarı…. Onun yerine SETA’ nın başına Fahrettin Altun geçti. Şimdi, Cumhurbaşkanlığı İletişim Başkanı… Altun’dan boşalan koltuğa oturan SETA Genel Koordinatörü Burhanettin Duran Dışişleri Bakan Yardımcısı oldu… Bir de bunların haber tartışma programlarına yolladıkları sözcüleri vardı; Hasan Basri Yalçın Zaman mı hızlı aktı bilmedim ama göz acıyıp kapayana kadar profesör oldu. Herhalde uluslararası camiayı etkileyen önemli eserler yazmıştır. Şimdi AKP milletvekili… Dönem bizim dönemimiz demişler mevkileri kapmışlar ama hiç olmazsa kendileri gibi düşünmeyenlere iftira atmasınlar… Şu yaptıkları rezilliğe bakın… Muhalefet yapan, gerçekleri söyleyen, halkı uyaranları fondaş diye yaftalıyorlar. Yani Avrupa fonlarından, dış güçlerden para alanlar… Ama en büyük fondaş kendileriymiş. Milyonların üzerine oturmuşlar. Soruyorum… SETA ve Diyanet Vakfı dış güçlere mi hizmet ediyor?",https://halktv.com.tr/makale/milleti-uyutmuslar-paralari-goturmusler-863884
Mehmet Tezkan,Enflasyonist Ortam Ahlaksızlığı Teşvik Eder!,19 Temmuz 2024 Cuma 05:00,"Herkes fiyatlardan şikâyetçi… Bırakın TUİK enflasyonunu fiyatlar ENAG enflasyonunun da üzerinde artıyor… Yüzde 200… Yüzde 400… Tutturan tutturabildiği fiyattan malını satıyor…. Kafasına göre zamlı etiketi yapıştırıyor… Adamına göre fiyat biçmekten çekinmiyor… Hele mal ve hizmeti alacak kişi yabancıysa… Fırsat bu fırsat, çak gitsin akılsızlığı anında devreye giriyor. Haberlerde izlemişinizdir. Antalya’da turistte bir bardak nar suyunu bin iki yüz liraya sattılar… Turist yer mi? Hemen şikayet etti, zabıta geldi, medyanın haberi oldu… Çoğu yerde manzara bu… Fiyat balonu şiştikçe şişiyor. Tutan tuttuğunu (………) mantığıyla hareket ediliyor... Ege ve Akdeniz’de durum daha da vahim… Ayvalık’ta, Çeşme’de, Foça’da, Urla’da, Bodrum’da, Marmaris’te, Kaş’ta, Kemer’de, Antalya’da… Saymadığım daha birçok yerde… Fırsat bu fırsat anlayışıyla hareket eden işletmeciler yüzünden elindeki avucundaki parayı bayramda kaptıran yerli tatilci evine kapandı… Bırakın Yunanistan’ı, bırakın İtalya’nın güneyini Türkiye’nin İngiltere’den, Almanya’dan, Fransa’dan daha pahalı olduğunu gören yabancılar da rotayı Akdeniz’in başka sahillerine kırdı… Turistlik tesisler yüzde 60/70 kapasiteyle çalışıyor… Yiyecek/içecek yerlerinin çoğu boş… Bir kısmı sinek avlama dönemine geçti… Neden? Şişirilmiş fiyatlar yüzünden!... Enflasyonun sadece ekonomik boyutu yok. Enflasyon sadece iktisatçıların meselesi değil… Enflasyonun sosyal boyutu var… Ahlaki boyutu var… Siyasal boyutu var… Enflasyon sadece piyasaları bozmaz… Enflasyon sadece ekonomiyi tahrip etmez… Ülkenin ahlak anlayışını da bozar, tahrip eder… Enflasyon ahlaksızlığı teşvik eder, kışkırtır, ahlaklı adamı baştan çıkarır… Düşünün siz normal fiyat artışıyla hizmet veriyorsunuz on metre ötedeki dostunuz fiyat balonunu şişirdikçe şişiriyor, karına kar katlıyor… Durur musunuz? Enflasyonist ortam ahlaksızlığı teşvik eder demem bundan… Erdoğan da bu durumdan şikayetçi… Geçen gün kar hırsı ve açgözlülüğün yarattığı fiyat balonundan söz etti… O balonu şişiren kim? Kendisi… Enflasyonist ortamı oluşturan kim? Kendisi…. Aklı evvel danışmanlarının faizi düşür enflasyon da düşer söylemine inandı, denemeye kaktı 85 milyonu kobay yaptı… Sonuç büyük hüsran… Büyük buhran… Hepimiz fakirleştik; daha da fakirleşeceğiz… Çoğumuzun ahlakı bozuldu; daha da bozulacak… Boşanmalar artacak, cinayetler çoğalacak, yaralanmayla biten kavga gürültü eksik olmayacak… Maalesef…",https://halktv.com.tr/makale/enflasyonist-ortam-ahlaksizligi-tesvik-eder-853611
Mehmet Tezkan,Davutoğlu’na Kim Darbe Yaptı?,16 Temmuz 2024 Salı 05:00,"Davutoğlu önceki gün Ekol TV’de ‘eğer bana darbe yapılmamış olsaydı 30 haziranda Türk vatandaşları Avrupa’ya vizesiz gidecekti.’ demiş… Demek ki, 4 Mayıs 2016 günü başbakanlığı bırakmasını darbe olarak yorumluyor… Haksız da değil… Darbe, asker baskısı, muhtıra, gensoru, bütçenin reddi, seçim mağlubiyeti dışında başbakanlıktan istifa eden veya etmek zorunda kalan ilk başbakan. Hem de altı ay önce girdiği seçimde yüzde 49,5 oy aldığı halde!... O tarihte zaruret demişti… Bugün darbe diyor… Kendine yapılan sivil darbe… Peki darbeyi kim yaptı? Ardında kim vardı? AKP Merkez Karar Yönetim Kurulu üyeleri mi? Saray mı? Erdoğan mı? Davutoğlu’ndan nefret eden Pelikan grubu mu? Yoksa hepsi mi? Gelin ne olup bittiğine bakalım… Sabah gazetesi çevresinde kümelenen Pelikan adlı grup Davutoğlu’nu yıpratmaya, altını oymaya çalıştı. Erdoğan’a ihanet ettiği yönünde kampanya yaptılar… MKYK 28 Nisan 2016’ da Genel Başkan Davutoğlu’nun il ve ilçe başkanlarını görevden alma yetkisini elinden aldı… Davutoğlu 4 Mayıs’ta Beştepe’ye gitti. Erdoğan ile görüştü. Başbakanlığı ve AKP Genel Başkanlığını bıraktığını açıkladı… Darbeyse işin içinde herkes var… Aslına bakarsan yapılanın 28 Şubat post modern darbe dediklerinden bir farkı yok. Orada Cumhurbaşkanı Demirel devredeydi, burada Cumhurbaşkanı Erdoğan devreye girmiş… 28 Şubat sürecinde Erbakan vardı, 4 Mayıs’ta Davutoğlu var… Tabii Davutoğlu’nun darbeydi deyip kenara çekilmemesi lazım. Daha açık ve net olmalı. Bana karşı darbe yapıldı diyorsa darbeyi kimin planladığını, kimin rol aldığını, nasıl yapıldığını da söylemeli… Hatırlarsanız… 2015 yılında iki seçim arasında dört ayda iki büyük katliam yaşandı… Biri Suruç’ta diğeri Ankara garında. Canlı bombalar yüzlerce kişiyi katletti… Davutoğlu Başbakan’dı. Dokuz yıl sonra konuşursam her yerinden oynar dedi ama konuşmadı… Sustu… Darbe yapıldı iddiası da benzer akıbete uğramasın... Yakın tarihimizde taşlar yerli yerine otursun… Biliyoruz ki Erdoğan ile Davutoğlu geçinemiyordu… Davutoğlu şeffaflık yasası getirmeye kalktı, Erdoğan engelledi… Davutoğlu rüşvet aldıkları yolsuzluk yaptıkları iddia edilen dört bakanın Yüce Divan’da yargılanmalarını istiyordu, Erdoğan karşı çıktı… Davutoğlu Almanya Başbakan’ı Merkel ile anlaşmıştı. Türkiye terör tanımı dahil birçok değişiklik yapacak Avrupa da serbest dolaşımın yolunu açacaktı, Erdoğan izin vermedi. Davutoğlu kendine bağlı medya ağı kurmaya kalktı, Erdoğan çok kızdı. Daha sayayım mı? Ama Erdoğan en çok 7 Haziran seçim yenilgisinden sonra Davutoğlu’nun ‘halk başkanlık modeline geçmek için yetki vermedi’ sözüne sinirlenmiştir… Bir de Hakan Fidan’ı önce milletvekili sonra bakan yaparak yanına çekme girişimine…. 8 yıl önce Davutoğlu’nun istifaya zorlanması darbe mi, iç hesaplaşma mı bilemem ama 10 yıl önceye dönersek mesele daha kolay anlaşılır. Taşlar yerli yerine daha rahat oturur… Erdoğan 2014 yılında Cumhurbaşkanı seçilince ‘emanetçi değil, güçlü başbakan istiyorum’ demişti. Davutoğlu Erdoğan’ın bu sözünü gerçek sandı… Güçlü Başbakan olmaya soyundu; ipler koptu… Aslında Erdoğan itaatte güçlü başbakan demişti Davutoğlu yanlış anladı!.. Bakalım Davutoğlu darbe iddiasının arkasında duracak mı? Üzerine gidecek mi? 4 Mayıs sivil darbesi diye siyasi tarihe yeni bir sayfa açtıracak mı?",https://halktv.com.tr/makale/davutogluna-kim-darbe-yapti-852724
Mehmet Tezkan,Erdoğan hangi ülkede yaşıyor?,26 Ağustos 2024 Pazartesi 05:15,"İktidarın yegane temsilcisi olan Erdoğan’a… Ya danışmanları yanlış bilgi veriyor… Ya bürokratlar korkudan rakamları değiştirerek önüne koyuyor… Ya Saray’dan bakınca Türkiye farklı görünüyor… Ya halktan koptu; gözü bir şey görmüyor… Ya sadece kendi zenginleriyle konuştuğu için Türkiye böyle zannediyor… Ya ülkenin yüzde beşinin yaşantısına bakarak genelleme yapıyor… Ya da hepsi…. Hiçbiri değilse daha da kötü… Çünkü; Türkiye’nin üç yıldır derin bir ekonomik kriz içinde olduğunu görüyorsa, bu krizin üç yıl daha süreceğini biliyorsa demagoji yapıyor! Mayıs seçiminden önce yaptığı gibi yine halka gerçekleri söylemiyor. Dedi ki; ‘Yasakların, baskıların, yokluk ve yoksullukların olduğu o eski günler artık bir daha gelmemek üzere tamamen geride kalmıştır.’ Enflasyonun yüzde 70 olduğu bir ülkede yoksulluğun olmaması mümkün mü? Dolaylı vergilerin bu kadar ağır olduğu ülkede… En zenginle en yoksulun süt alırken aynı vergiyi verdiği ülkede… Zenginlerin az, yoksulların görece olarak çok vergi ödediği ülkede… Dolaylı vergilerin yüzde 60’ı geçtiği ülkede yoksulluğun olmaması mümkün mü? The Ekonomist dergisinin son sayısına konu olduk. Türkiye’de zenginler daha zenginleşti yoksullar daha yoksullaştı diye haber yaptılar. Orta sınıfın eridiğini söylediler. Erdoğan yönetimindeki Türkiye’de 2022/2023 döneminde ultra zenginler (30 milyon dolardan fazla serveti olanlar) yüzde 10 artmış… Ne oldu 2022’de? Anlatayım… Erdoğan Türkiye üzerine deney yaptı. Faizi indirerek enflasyonun ineceğini iddia etti. 2021 yılının ekim ayından itibaren faizi paldır küldür indirdi. 2021 yılının ağustos ayında yani faiz indirme operasyonu başlamadan önce aylık enflasyon artışı yüzde 1,12, yıllık yüzde 19,2 idi… Erdoğan yanlış düğmeye basınca aralık ayında aylık enflasyon yüzde 13,5‘a yıllık enflasyon yüzde 36’ya fırladı. 2022 yılının ilk ayında aylık enflasyon yüzde 11 yıllık enflasyon yüzde 48’e çıktı… Bir daha dikiş tutmadık…Enflasyon yüzde 85’leri gördü… Parası olan Kur Korumalı Mevduat dümeniyle koruma altına alındı… Zengin olan enflasyon üzerinde sörf yaparak parasına para kattı. Rant zenginleri yaratıldı… Ekonomist dergisinin sayıları yüzde 10 arttı dediği kitle onlar…. Erdoğan zenginleri!... Ama orta sınıf, daha alt gelir grubunda olanlar her ay fakirleşiyor. Bizleri daha da kötü günler bekliyor. Kış erken gelmiş ekonomi soğumaya başlamış. Geçen ay TL kredilerindeki artış yüzde bir…. Felaket demek… İşten çıkarmalar başladı, şirketler peş peşe konkordato ilan ediyor… Politika faizi yüzde 50’li… Konut, araba faizi yüzde 60/70’lerde… Ticari krediler el yakıyor… Ekonomik durum böyle, peki ya yasaklar, baskılar, yani demokrasi ne durumda? Birkaç rakam vereyim… Ekonomist’in demokrasi endeksine göre; Norveç 10 üzerinden 9.81 ile birinci sıradaymış. Sonuncu sırada 0,32 puanla Afganistan var. Türkiye 4,35 puanla 103 sırada. Endeksteki sınıflamalar şöyle: Tam demokrasi, kusurlu demokrasi, hibrit demokrasi, otoriter demokrasi… Türkiye hibrit demokrasiler içinde… Bülent Arınç alaturka sistem dedi ya hibrit dedikleri o… Freedom House ‘un hazırladığı rapora göre 100 üzerinden 32 puanla özgür olmayan ülkeler sınıfındayız… Bütün bu veriler Erdoğan’ın dün söyledikleriyle tutmuyor. Erdoğan’ı seven birileri ona şunu söylemeli; ‘efendim Hereclitus der ki; aynı nehir de iki kere yıkanılmaz. Çünkü nehir aynı nehir değildir. Siz de aynı siz değilsiniz. Aynı mantıkla bakarsak seçmen iki kere aldanmaz, iki kere kanmaz. Çünkü seçmen de aynı seçmen değil’",https://halktv.com.tr/makale/erdogan-hangi-ulkede-yasiyor-864664
Mehmet Tezkan,Erdoğan kimi uyardı?,25 Temmuz 2024 Perşembe 05:00,"Erdoğan dün AKP şapkasıyla Meclis’te konuşurken öyle cümleler sarfetti ki dondum kaldım… Şaşırdım… Herhalde önüne prompter değil, ayna koymuşlar dedim… Çünkü… Kendiyle konuşuyor gibiydi… Kendine söylüyor gibiydi… Kendine öğüt verir gibiydi… Niye mi böyle düşündüm? Konuşmasının bir yerinde CHP’yi hedef alırken aynen şunu söyledi: ‘Dürüst siyaset, verilen sözlerin arkasında durmayı gerektirir. Tutmadığınız sözlerin mahcubiyetini daha büyük vaatlerde bulunarak gizleyemezsiniz. Zor olan sözünün eri olmaktır. Ahdine sadık kalmaktır.’ Soruyorum Erdoğan hangi sözünün arkasında durdu? Hangi ahdine sadık kaldı? Çok uzağa gitmeye gerek yok. Geçen yıl yapılan Cumhurbaşkanı seçiminden önce söylediklerini hatırlayın… Faiz daha da inecek dedi. Enflasyon daha da düşecek dedi. Kötü günler geride kaldı dedi. Bu yaz refaha ulaşacağız dedi. Bolluk bereket, ucuzluk vaat etti… İnsanlar inandı, güvendi oy verdi. Oyu kaptıktan sonra dediklerinin tam tersini yaptı. İğneden ipliğe her ürüne neredeyse yüzde yüz zam geldi. Dolar fırladı, benzin iki katına çıktı, faizi yüzde 8,5’lardan yüzde 50’lere çıkardı… Yani verdiği sözü tutmadı… Ahdine sadık kalmadı… Mayıs seçimi öncesi insanların kandırıldığı, aldatıldığı o kadar açık ki… Belgesi bile var. Dün sabah halk TV ekranında İbrahim Kahveci çok güzel izah etti… Tüketici güven endeksi diye bir endeks var…İki tane kritik soru soruyorlar; birincisi o anki mevcut durumu, ikincisi gelecekten beklentisi. 2023 mayıs sonuçları şöyle… Durumun nasıl sorusuna verilen yanıt; berbat… Peki geleceğe dair beklenti ne; umutlu Endeksteki yeri birinin yüzde 80’lerde yani kötü. Öteki yüzde yüze yakın. Aradaki makas büyük. Yani durumu berbat olan insanlara öyle güzel umut pazarlanmış ki onlar da satın almışlar… Aynı endekse iki ay sonra bakıyorsun, gelecekten beklenti tepetaklak olmuş… Yüzde 90’lardan yüzde 65/70’lere inmiş… (Bir not düşeyim. Güven endeksinde çıkan sonucun yüzde 100’ün altında olması güvensizlik işaretidir. Yüzde yüz ve yüzde yüzün üzeri güven demektir. Bunun yüzde iki yüze kadar yolu var. Güven endeksi yüzde yüzeli olan ülkeler var. Biz yüzde 90’ları bile güven sayıyoruz) Peki iki ayda bu sert düşüş neden? Erdoğan’ın verdiği sözü tutmaması… Yarattığı sahte cennetin foyasının çıkması… Seçmenin Hanya’yı Konya’yı anlaması…. Hanya’yı Konya’yı görmesi…. Aklının başına gelmesi…. Başka ne olabilir ki… Aynı siyasetçi dün öteki siyasetçilere sözüm ona öğüt veriyor. Siyasetçi verdiği sözün arkasında durmalıymış. Sözünün eri olmalıymış!... Erdoğan ‘bu görevde olduğum sürece faiz artmaz kusura bakmayın’ demedi mi? Sonra da bu sözünü yutup faizi yüzde ellilere çıkartmadı mı? Valla kusura baktık… Hem de öyle bir baktık ki, 31 Mart’ta kusura baktığımızı sandıkta ifade ettik… Cumhur İttifakı kusura bakmasın, bundan sonra da kusura bakmaya devam edeceğiz…",https://halktv.com.tr/makale/erdogan-kimi-uyardi-855438
Mehmet Tezkan,"22 yıldır yönetiyor, Erdoğan mutlu mu?",14 Ağustos 2024 Çarşamba 05:00,"AKP’ye sırtını dayayan kitleye bakınca, ihale alan, çifte maaşla devlette çalışan, bal tuttuğu için parmak yalayan kitleyi görünce mutludur… Parası olup fırsatları ranta çeviren ülkenin tepesindeki yüzde 10’la temas kurunca gururlanıyordur, mutludur… Ama Türkiye’nin tamamına bakınca; pirzolanın adını, çileğin kokusunu bilmeyen çocukları görünce de mutluyum, gururluyum doğru işler yaptım diyor mudur? 14 Mart 2003 tarihinde Başbakan oldu. 14 Ağustos 2024’teyiz. 20 yılı aşkın süredir bizi yönetiyor. Halimiz ne? Perişanlık… Çok merak ediyorum yastığa başını koyduğu zaman, alnı secdeye değdiği anda, kendiyle vicdanıyla baş başa kaldığı dakikalarda ne düşünüyordur? Yanlış yaptım; milleti fakirleştirdim diyor mudur? Yanlış yaptım; ülkemi göçmen deposu haline getirdim diye üzülüyor mudur? Yanlış yaptım; nerede olduklarını İçişleri Bakanımın bile bilmediği yüzbinlerce göçmeni bu topraklara saldım diye hayıflanıyor mudur? Yanlış yaptım; nas diye direttim, irrasyonel politika uyguladım, ekonominin çivisini çıkardım, iki yakası uzun süre bir araya gelmez hale getirdim, insanlara çile çektim diye kendini sorguluyor mudur? Yanlış yaptım; Putin’e yaranmak için S/400‘leri alarak Hava Kuvvetlerin 30 yılına ambargo koydum diye kendine kızıyor mudur? Yanlış yaptım; milletin cebinden beş kuruş çıkmayacak diye yaptırdığım havaalanları, otoyollar, köprüler, hastaneler ekonominin kara deliği oldu diye üzülüyor mudur? Yanlış yaptım; Avrupa ile bağları kopardım diye özeleştiri yapıyor mudur? Yanlış yaptım; gençler ülkeden çıkmanın daha doğrusu kaçmanın yolunu arıyor diye kendini sorguluyor mudur? Yanlış yaptım; bir nesli sağlıksız beslenmeye mahkum ettim diye göz yaşı döküyor mudur? Zannetmiyorum!... Çünkü Saray bürokrasisi Reis’lerinin çevresine öyle bir duvar ördü ki Reis’in artık dünyadan haberi yok… Reisleri halktan koptu… Üstünlerin değil hukukun üstünlüğü dedi… Özgürlük alanını genişleteceğiz dedi… Fikir özgürlüğü, ifade özgürlüğü, medya özgürlüğü dedi… Ne hukuk kaldı ne özgürlük kaldı ne fikir kaldı… Öyle hale geldik ki; AKP Genel Başkanı’nı, hükümetin yegane temsilcisini eleştiren tutuklanıyor. Hapse atılıyor… Tipik Avrasya ülkesi olduk… Tipik Ortadoğu ülkesi olduk… Tipik totaliter rejim ülkesi olduk… Hangi demokraside böyle rejim var. Bizde hükümet tek kişi ve süper yetkili ama icraatından sorumlu değil. Bırakın hesap sormayı soru sorulmasına izin yok!.. AKP 2001’de kuruldu. Bugün 23’üncü yılını kutlayacak. Bakalım AKP Genel Başkanı ne diyecek? Yumurtaya bile hasret olan makarnayla gününü geçiren çocuklara ne vaat edecek? Partisine kattığı iki üç milletvekili, beş on belediye başkanı ile hava atmakla mı yetinecek? Göreceğiz!.. Yatağa aç giren çocuklara ne diyecek?",https://halktv.com.tr/makale/22-yildir-yonetiyor-erdogan-mutlu-mu-861218
Mehmet Tezkan,AKP’li Vekillerin Sokağa Çıkacak Hali mi Vardı?,20 Mayıs 2024 Pazartesi 05:00,"Erdoğan geçenlerde partisinin il başkanlarını topladı bazı yöneticilerini yeterince çalışmadığınız diye fırçaladı… Kulislere yansıyan bilgi bu yönde… İlçe başkanları, il başkanları, milletvekilleri nasibini almış!.. 31 Mart seçim yenilgisinin faturasını onlara kesmiş. Erdoğan bu işi iyi bilir, uzmanlık alanıdır. İşler ters gittiğinde hemen faturayı birilerine çıkarır. Teflon tava politikasını mükemmel uygulayan nadir siyasetçilerden biridir. Hatta birincisidir. Ekonomiye bakın… Ben ekonomistim demedi mi? Dedi… Bu işleri iyi bilirim demedi mi? Dedi… Tek adam rejimine geçtiğimiz günden bu yana dört Maliye ve Hazine Bakanı ile beş Merkez Bankası Başkanı’nı kovdu… Çok ilginçtir, birinci Murat faizi indirmediği için kovuldu… Yerine gelen ikinci Murat faizi indirdiği için kovuldu… Onun yerine gelen Naci Bey faizi arttırdığı için kovuldu… Naci Beyden bayrağı devralan Şahap Bey faizi indirdiği için kovuldu… Amerika’dan ithal edilen Gaye Hanım faizi arttırdı ama neden kovulduğu hala soru işareti… Yerine gelen Fatih Bey faizi yüzde 50’ye çıkardı. Faiz lobisine hizmet ettiği için ne zaman manşetlere çıkar ne zaman tu kaka ilan edilir, ne zaman kovulur Allah bilir! Tek adam rejimine geçtiğimiz günden beri bataktayız. Açın rakamlara bakın… 2017 yılında ne haldeymişiz şimdi ne haldeyiz… Batıyoruz ama sorumsusu Erdoğan değil… Neden diye sormayın; Anayasa böyle diyor… Süper yetkili ama sorumsuz diyor… 2017 yılında Anayasa’ya konulan madde bu… Erdoğan da her yıl bir sorumlu bulup kötü gidişin faturasını kesiyor… 31 Mart yenilgisinin sorumlusu bazı il başkanları ilçe başkanları, milletvekilleriymiş! Yeterince çalışmamışlar… Sokağa çıkmamışlar… Çarşı Pazar dolaşmamışlar… İçlerinden biri çıkıp söylememiş bari onlar adına ben söyleyeyim; AKP’li siyasetçilerin sokağa çıkacak yüzü mü vardı? Tamamen yönetim hatası nedeniyle enflasyon patlamış, hayat pahalılığı insanların belini bükmüş, AKP’li milletvekilleri çarşı/pazar gezecekmiş!.. Mümkün mü? Hepsi kafası önde dolaşıyordu… Hepsi tanınmamak için şapka takıyordu… Hepsi mahallede pazar kurulduğu gün evinden çıkmıyordu… Erdoğan bu gerçeği bilmiyor mu? Saray’dan çıkmadığı için, süper lüks araçlarla dolaştığı için, koruma ordusuyla gezdiği için, sokağı görmediği için bilmiyor… AKP’li vekilleri bu duruma düşüren kendisi. Madem faiz inince enflasyon da inerdi neden faizi yüzde 8,5’tan yüzde 50’ye çıkardı? Neden? Bu büyük savrulmayı önce kendi açıklasın sonra AKP’li vekilleri, il, ilçe başkanlarını fırçalasın… Hesap sorsun… Onların hakkını savunmak benim haddim değil ama adamlar gerçekten sokağa çıkamıyorlardı… Hala çıkamıyorlar… Abartıyorsun, göğsümüzü gere gere dolaşıyoruz diyen AKP’li milletvekili varsa hadi gelsin birlikte gidelim çarşıya/pazara….",https://halktv.com.tr/makale/akpli-vekillerin-sokaga-cikacak-hali-mi-vardi-835420
Mehmet Tezkan,Sayın Erdoğan O Kadar da Salak Değiliz!,11 Haziran 2024 Salı 05:00,"AKP Genel Başkanı demeç vermiş. Saray gazetesi de manşeti çakmış… ‘Enflasyonda en zor dönem bitti’ İktidarın hedefi ülkeyi hayat pahalılığından kurtarmakmış!.. Daha önce yaptık yine yaparız diyorlarmış! Sanki; enflasyon denilen canavar ülkelere dış güçlerin oyunu olarak bir gece ansızın sirayet etmiş! Yok böyle bi hikaye… Yok böyle bi aldatmaca… Tayyip Bey halka hayat pahalılığı sorumlusunun kendisi değil başka güçler olduğuna inandırmak istiyor… Enflasyonu ben düşüreceğim diyor… Aylardır yazıyorum. Enflasyonu kim çıkardı; yüzde 18’lerden yüzde 80’lere … Hatta yüzde 110‘lara… Kim? Tayyip Bey… Faizi sebep enflasyon sonuçtur, faizi indirirsem enflasyon iner dedi; dünyanın bizi örnek alacağını iddia etti… Ters takla bile atamadık… Bir andı tuş olduk… Muktedir, baktı ki durum kötü; nass var seni de bağlar beni de bağlar diyerek kutsal kitabı siper etmeği kalktı; olmadı… Allah’ın emri diye aldatma planı tutmadı… Altı yıldır sürünüyoruz… Erdoğan demeç vermiş; enflasyonu indireceğiz, hayat pahalılığına son vereceğiz demiş! Duyda inanma. Çünkü… Hayat pahalığını yaratan kendisi. Ekonomiyi bilmeden kendisini ekonomist ilan etmesinin faturasını ödüyoruz. Madem faiz sebep enflasyon sonuçsa: indirsin faizi insin enflasyon… Dünya bize hayran kalsın!... 20 yıldır demeyeceğim ama son 10 yıllı hadi onu da geçtim tek adam rejimini baz alalarım altı yıldır kandırılıyoruz… Altı yıldır iktidar bize yalan söylüyor… Başlıktaki cümleye geri dönersek; sayın Erdoğan o kadar da salak değiliz!.. Güçün yetiyorsa koy sandığı görelim sonucu… Fransa Cumhurbaşkanı Sarkozy Avrupa parlamentosu seçimi iktidarımı ilgilendirmez demedi. Belçika Başbakan’ı yerel seçimle karışık diye aldırış edemedi… İkisi de güven oyu istemek için sandığı seçmenin önüne koyuyor. Demokrasi bu demek… Genel seçim başka, yerel seçim başka, Avrupa Parlamentosu seçimi başka diye kimse üstüne yatmıyor… Erdoğan da yatmasa… Koysa sandığı milletin önüne görsek gerçeği…",https://halktv.com.tr/makale/sayin-erdogan-o-kadar-da-salak-degiliz-842233
Mehmet Tezkan,Sağcılar Dönek de Solcular Değil mi?,10 Haziran 2024 Pazartesi 05:00,"Cuma günü sağ siyaset neden dönek başlıklı yazı kaleme aldım… Devlet Bahçeli’yi… Numan Kurtulmuş’u… Süleyman Soylu’yu örnek göstermiştim… Meral Akşener’in dönmek üzere olduğuna dikkat çekmiştim… Nasıl döndükleri, neden döndükleri hepimizin malumu… Üç gündür onlarca mail geldi; solcularda dönek yok mu diye sordular… Solcuları da yazsana dediler. Düşündüm taşındım Bahçeli gibi, Soylu gibi, Kurtulmuş gibi genel başkan düzeyinde dönek bulamadım… Alt kadroda var ama bireysel olarak siyasette etkili olacak isimler değillerdi. Toplu harekete bakarsak; ‘yetmez ama evet’ diyenleri sayabiliriz… Toplu satış listesine koyulabilir… Veya toplu döneklik!... Yetmez ama evet Türkiye’ye Fethullah düzenini getirdi. Fethullahçılar emniyeti, yargıyı ele geçerdi… Tezgah/kumpas/sahte belge/ hayali tanıkla yüzlerce insanın hayatı karardı… Fethullah düzeni yıkılınca ‘ her şeye rağmen evet’ ci solcular sayesinde tek adam rejimi kuruldu… Yüzde 80 enflasyonla yaşamamızın müsebbipleri arasında yerlerini aldılar… Dönek solcuları düşünüyorum… Aklıma Ertuğrul Günay Geliyor… 1980 öncesinin hızlı solcusu, 1990 sonrası açılan CHP’nin genel sekreteri… Makam mevki uğruna iktidara teslim oldu… Bir Mercedes’e diyelim. Mi? Bakanlık verdiler de ne oldu? İtibarı mı kaldı!... Birde Mehmet Uçum var ya!... Erdoğan’ın hukuk başdanışmanı. Otoriter rejimin, tek adam yönetiminin teorisyeni… Hani AKP Genel Başkan Yardımcısı Hayati Bey’e bile parlak sallayan, devlet seni kayda alıyor günü geldiğinde hesap soracak diyen kişi var ya… İşte o… Solcuydu… Komünistti… Sol cenahtaki döneklik konusunda fazla isim aklıma gelmiyor. Haa bir dakika, ekranları gülü Yaşar Hacısalihoğlu’ nu pas geçmeyelim... 2007 yılında Cumhuriyet mitinglerine katılmış kişidir… İzmir’de kürsüye bile çıktı. Erdoğan’a verdi veriştirdi…. Ne olduysa! Profesör yapıldı… Cumhurbaşkanı tarafından rektör olarak atandı… Ne olduysa!",https://halktv.com.tr/makale/sagcilar-donek-de-solcular-degil-mi-841879
Mehmet Tezkan,İstanbul Cezaevi’nden Sesleniyorum,01 Mayıs 2024 Çarşamba 05:00,"Taksim bahane… 1 Mayıs bahane… İktidar, İstanbul’u yarı açık cezaevine çevirerek güç gösterisi yaptı. Dört ilçede adı konulmamış olağanüstü durum ilan etti. Beşiktaş’ta, Şişli’de, Beyoğlu’nda, Fatih’te… İstanbul’un ana damarlarını kapatıldı. İnsanları ev hapsine mahkum etti. Olan bitenin aslı astarını anlatayım. İktidar İstanbul’u felç etme politikası uygulayarak: BİR: Ilımlı otoriter rejimden sert otoriter rejime geçtiğini ilan etti. İKİ: Bundan sonra yapılacak herhangi bir anayasal eylem/protesto/gösteri/yürüyüşe kalkışanlara aklınızı başınıza toplayın, tepenize binerim mesajı verdi. ÜÇ: Çata pataya düşkün grupların, terörle beslenenlerin hala büyük tehlike olduğu, kendilerinin bunlarla baş ettiği, başka hiçbir hükümetin başa çıkamayacağı algısı yaratmaya çalıştı. DÖRT: CHP’yi de marjinal grupların içinde göstermeye çalıştı. Dikkatinizi çekerim… İstanbul’da adı konulmamış olağanüstü hal… İstanbul’un yarı açık cezaevine dönüştürülmesi… CHP lideri Özgür Özel’in 1 Mayıs’ta İşçilerin/emekçilerin başında olacağım demesinden sonra oldu. Aslında gizli hedef CHP olabilir? CHP’yi terörle irtibatlı gibi gösterip itibarsızlaştırmaya çalışmak… CHP’yi kriminalize etmek… Erdoğan’ın yarın Özel ile yapacağı görüşme hikaye. Ne önerecek ki? Sadece fotoğraf verecek. Buna çok ihtiyacı var. Meselenin aslı şu… Polis devletine doğru bu sabah itibariyle dev bir adım daha atıldı. Binlerce kişi gelirse güvenlik tedbiri alamayız lafı bahaneydi. Taksim, İstiklal caddesi her gün miting alanı gibi. İnsanlar Beyoğlu’na giderken, Taksim’e çıkarken güvenlik kontrolünden mi geçiyor? Hayır… 1 Mayıs mitingine izin çıksaydı emekçiler güvenlik kontrolünden geçerek alana ulaşılacaktı. Hem de bir değil en az üç/dört kontrol noktası kurulacaktı… Ama her şer de bir hayır vardır derler ya… Kenti cezaevine çevirmeleri bir yerde iyi de oldu. Hak ve özgürlüklerin esas, sınırlamaların istisna olduğu özgürlükçü anayasa istiyoruz diyenlerin foyası ortaya çıktı. Kurumların iradelerine değil, halkın talep ve iradesine göre hazırlanacak sivil anayasa hazırlıyoruz diyenlerin maskesi bu sabah düştü. Düşüreceğimiz daha çok maskeleri var!",https://halktv.com.tr/makale/istanbul-cezaevinden-sesleniyorum-829526
Mehmet Tezkan,Uğur Mumcu Süpürüldü!,02 Mayıs 2024 Perşembe 05:00,"1 Mayıs konusunda dün söyleyeceğimi söyledim, noktayı koydum. Yaşanacakları biliyordum, yazdım da. Benim için sürpriz yok!.. Günün konusu manşeti ne? Saraçhane’de polisin kalkandan duvar örmesi mi? Polisin orantısız güç kullanması mı? 42 bin polisin vatan savunması gibi Taksim savunmasında görevlendirilmesi mi? Saray televizyonunun polislere su damacanasıyla saldırıldı diye yaygara kopartması mı? Ne? Yoksa… Bir polis amirinin gazetecileri süpürün demesi mi? Evet o… O tarihte Cumhuriyet’te çalışıyordum. Cumhuriyet gazetesinin birinci sayfasını yapmaktan sorumluydum. 24 Ocak 1993 günü Uğur Mumcu aracının kontağını açtı, araç patladı. Araca bomba yerleştirilmişti. Türkiye’nin en önemli kalemi havaya uçtu… Paramparça oldu… Susmayacağız diye Cumhuriyet’te manşeti atan da benim… Susmadık ama açık söyleyeyim nefesimizi kestiler. Hadi kıstılar diyeyim. Peki o siyasi cinayetten sonra ne oldu diyeceksiniz? Arabanın infilak etmesinden sonra… Süpürdüler… Evet evet… Zabıta, polis anında Uğur Mumcu’nun sokağına gelip ortalığı süpürdüler. Yani delilleri yok ettiler… Yıl 2024 aradan 31 yıl geçti Uğur Mumcu cinayeti aydınlatıldı mı? Hayır… Çünkü süpürdüler… Süpürüldüğü için kayıtlara faili meçhul diye geçen yüzlerce örnek var. Tek tek saymayayım… Uğur Mumcu simge; tek örnek yeter de artar bile… Genç arkadaşlar boş yere tartışmasın diye bu satırları kaleme aldım. Süpürmenin anlamı bu… O genç amir bilerek mi söyledi, bilmeyerek mi söyledi, kendi jargonlarında başka anlamamı geliyor bilmem ama süpürmenin literatürdeki anlamı bu. Yok edin izi kalmasın!..",https://halktv.com.tr/makale/ugur-mumcu-supuruldu-829812
Mehmet Tezkan,Ankara'nın Bağırsağı Patladı!,15 Mayıs 2024 Çarşamba 05:00,"İki önemli olay var. Biri Sinan Ateş suikastı, öteki mafya babası Ayhan Bora Kaplan ve çetesi… Her ikisinin de göbeğinde hakim var, savcı var, polis müdürleri var, komiserler var, siyasetçiler var, mafyozlar var, tetikçiler var, gizli tanıklar var, gizli olmayan tanıklar var… Kadro eksiksiz anlayacağınız… Bazı ülkücü siyasetçilerin de adının geçtiği siyasi cinayetin üzeri kapatılmaya çalışılıyor. Ya deliller karartılıyor ya deliller görmezden geliniyor. Bazı isimler korunuyor, el sürülmüyor… Veya el sürülemiyor… Ucunun MHP’ye kadar uzandığı iddialar arasında... Her gün yeni bir delil, her gün yeni bir görüntü, her gün bir isim ortaya çıkıyor. Gerçek şu; savcı suikastı derinleştirmemek için elinden geleni yapmış… Ayhan Bora Kaplan ise zaten kollanan isimlerdenmiş. Son yıllarda hakkındaki iddiaların biri hariç tümüne takipsizlik kararı verilmiş… Yedi takipsizlik kararı!... Bu ne ya!.. Hele biri teknik takip yapan polisin fezlekesi beklemeden takipsizlik kararı çıkmış. İşin içinde Eski Ankara Cumhuriyet Başsavcısı varmış!.. Şimdi Yargıtay üyesi… Kaplan eski İçişleri Bakanı Süleyman Soylu’ ya yakınmış. Hatta 15 Temmuz gecesi Soylu ile birlikte eline silah alarak TRT’nin önüne giden ekibin içindeymiş… Peki ne yapmış ki Ankara’yı karıştırdı derseniz? 299 sayfalık iddianameye göre yapmadığı kalmamış. Silahlı örgüt kurmak, yönetmek, adam öldürmek, adam yaralamak, yağma, eziyet… Savcılık, Kaplan çetesi üyeleri için biri ağırlaştırılmış ikişer kez müebbet ve 169 yıl hapis cezası istiyor. Soylu bakanlıktan gidip Yerlikaya gelince operasyon başlamış. Şu anda Ankara emniyeti birbirine girmiş halde… Rezilliğin bini bir para… Kaplan’ın yardımcısı varmış; adı Serdar Sertçelik. Örgütün ikinci adamıymış. Hep şüpheli hem gizli tanıkmış. Gözaltına alınmış, adli kontrol şartıyla serbest bırakılmış. Sonra bir eğlence mekanında iki bacağından vurulmuş. Doktor bu haliyle ifadeye bile gidemez raporu vermiş. İfadeye gitse tutuklanacakmış. Polisler ifadesini evinde almış, ayağına elektronik kelepçe takılmış… Alçılı ayağa nasıl takıldıysa!... İki ayağı kırıkken yurt dışına kaçmış… Hem de ayağındaki elektronik kelepçeyle… Nasıl kaçtıysa? Kim kaçırdıysa? Yurt dışına çıkınca sosyal medya üzerinden emniyette ifadesini alanları suçlamış. Kendileri söyledi kendileri yazdı, bazı siyasetçileri suçlamam gerektiğini söylediler, 19 sayfalık ifademden haberim yok gibi sözler sarf etmiş… Bu sözler üzerine Ankara emniyetinde bir operasyon daha… Kim kimle, kimin eli kimin cebinde belli değil. MHP Genel Başkanı Bahçeli dünkü grup konuşmasında köpürdü durdu. Cumhur İttifakı’na komplo kurulduğunu söyledi. Yargı ve emniyetin içine soysuz ve kripto çetelerin yerleştiğini ilan etti… Kim bunlar? Söylemedi. Kendisi iktidarın ortağı değilmiş gibi konuştu. Emniyete ve yargıya eli uzanmıyormuş gibi davrandı. 17/25 Aralık emniyet ve yargı odaklı darbe girişiminin tekrarının planlandığını ima etti… (Bu arada bir parantez açmama izin verin. Bahçeli dün 17/25 darbe girişimi dedi ya, üç, beş yıl önce 17/25 Aralık’ı tarihin en büyük rüşvet ve yolsuzluk vakası ilan etmiş, millet unutmayacak diye bağırmıştı. Hesap soracağını ilan etmişti. Parantezi kapatıyorum) Ankara emniyetinde darbe girişimini planlayanlar kim? Mafya babası ve çetesini yakalayanlar mı, bugüne kadar koruyanlar mı? Suç çetesini hala korumaya çalışanlar mı? Kim? Bahçeli anlayan anlasın misali açık kapı bıraktı. Birilerine mektup yazdı. Bu işler çete/hakim/savcı/polis/bürokrat beşlisinde kalmıyor, ucu siyasetçiye kadar gittiği için Ankara’da telaş var… Bunu hem Kaplan soruşturması hem Ateş suikastının seyri için söylüyorum… Bu işler nasıl sonuçlanır bilemem ama olan bitene emniyet ve yargıdaki güç savaşı denilip geçiştirilecek bir olay değil… Arkası çamur, arkası batak… Ankara’nın bağırsağı patladı demem bundan… Bağırsağın bir gün patlayacağı belliydi? Nerden mi belliydi? İçişleri Bakanı Yerlikaya 2023 yılında 11’i uluslararası 420 suç örgütünün çökeltildiğini açıkladı. Son 10 ayda çökeltilen suç örgütü sayısı ise 454… Sayı ile yazayım dört yüz elli dört!.. Bu örgütlere 2023’ten önce neden dokunulmamış acaba? Neden çökeltilmemiş? Bu ayrı ama çok önemli bir konu… Birileri bir gün yanıt verir inşallah!... Bakın bir ülkede bu kadar çok suç örgütü varsa… Bir ülke suç örgütlerinin at koşturduğu alana dönmüşse… Onları koruyan polis/savcı/hakim/bürokrat ve siyasetçilerin özellikle iktidardaki siyasetçilerin olması normal… Çünkü başka türlü yaşayamazlar… Meseleye buradan bakalım mı?",https://halktv.com.tr/makale/ankaranin-bagirsagi-patladi-833820
Mehmet Tezkan,Partileri Sıfır Çeken 38 Milletvekili Ne Yapacak?,02 Nisan 2024 Salı 05:00,"Seçimden önceki son yazımda ya demokrasi ya otokrasi tercih seçmenin demiştim. Çünkü; CHP kazanırsa demokrasi güçlenecek, AKP kazanırsa yaşadığımız ılımlı otokrasi kalıcı hale gelecek belki de sert otokrasiye dönüşecekti… AKP ağır bir yenilgi aldı, CHP ezici bir üstünlükle seçimi kazandı. Dün iktidara yakın gazetelere baktım. Biri hariç hepsi demokrasinin kazandığını vurgulamış… Saray’ın gazetesi Sabah manşet atmış: Demokrasi kazandı… Demokrasi nasıl kazandı? Muhalefet güçlendiği için, seçmen iktidarın ezici üstünlüğüne son verdiği için, yoksulluğun hesabını sorduğu için, akıl dışı ekonomik kararlarla kendisini açlığa mahkum eden iktidara dersini verdiği için kazandı. İktidara yakın gazeteler, siyasete denge gelmesine, tek kutuplu siyasete (sadece iktidar) geçit verilmemesine, sevinmiş olmalılar ki; Demokrasi kazandı diye manşet attılar. Yazılar döşendiler… Seçimin en önemli sonucu bu. Ama göz ardı edilmemesi, hafife alınmaması, üzerinde düşünülmesi gereken bir başka sonucu daha var: 38 milletvekili partisiz kaldı… 6’lı masanın beş partisi yerel seçimde havlu attı. Mayıs seçimine kendi logosu, kendi aday listesiyle giren İyi Parti’yi ayrı tutuyorum. Mayıs seçimlerinde CHP listelerinden giren dört parti toplam yüzde 1,69 oranında oy aldı… Saadet 0,98, DEVA 0,3, DP 0,2, Gelecek 0,07… Sıfır çektiler de diyebiliriz… Sıfır çektiler ama Meclis’te 38 milletvekilleri var… Gelecek parti yüzde 0,0 oy aldı. On Binde 7… Ama 10 milletvekili var. Saadet Partisi yüzde 0,98 oranında oy aldı onun da 10 milletvekili var… İkisi birleşti 20 milletvekili ile grup kurdu. Toplam oyları 1,05 yani yüzde bir… Ama 20 milletvekili ile siyasete yön verecek güçteler. Bazı kararları etkileyecek sayıdalar. DEVA da öyle. Oyu 0.3 ama 15 milletvekiline sahip. Demokrat Partinin oyu yüzde 0,2 ama Meclis’te üç milletvekili var… Siyasetteki bu yeni yapı büyük sorun… Veya büyük sorun olmaya aday… Siyaset böyle bir durumla ilk kez karşılaşıyor. Seçmen bu dört partiye boşuna yorulmayın, kapınıza kilit vurun evinize gidin mesajı verdi. Büyük ihtimalle kepenklerini indirecek. Çünkü seçmen onları tabela partisi yaptı… 38 milletvekili fiilen partisiz kaldı… Ne yapacaklar? Yüzde 0, binde 7 oy alan Davutoğlu’nun her hafta parti grubunda nutuk atacak hal yok. Ne yüzle kürsüye çıkacak. Yüzde 0,3 alan Babacan’ın siyasette kalması artık mümkün değil. Tamam da milletvekilleri ne olacak? Tabela partisi milletvekilleri olarak siyasi hayatlarını sürdüremezler. Seçmeni olmayan milletvekili olur mu? Milleti temsil etmeyen milletvekili!.. Bir süre sonra parti bulan gidecek. Kimi CHP’ye, kimi AKP’ye, kimi MHP’ye, kimi Yeniden Refah’a kapağı atmaya çalışacak… Mecburlar! Önümüzdeki aylarda onların kararları siyasetin gündemini epey meşgul edecek. Çünkü sayıları az değil… Şu hususunda altını çizelim. Babacan, Karamollaoğlu, Ünsal ve Davutoğlu kendilerini iyi pazarlamış! Kılıçdaroğlu’na kendilerini iyi satmışlar! Kılıçdaroğlu da Cumhurbaşkanı olmak için bunların boyuna posuna, gücü kuvvetine bakmadan bol keseden milletvekilliklerini dağıtmış. Belli ki; Kılıçdaroğlu bol keseden milletvekilliği dağıtırken bu partilerin halkta karşılığı var mı yok mu diye sorgulamamış… Araştırma yaptırmamış… Örgütüne danışmamış… 38 vekilini gizli kapaklı hediye etmiş… Mayıs seçiminde CHP’nin oyu yüzde 25’ti. CHP 2015 seçimlerinde de yüzde 25 oranında oy almıştı. Yani dört partiyi içine aldığı halde bir puan ilerlemedi. O günlerde bu nasıl iş diyorduk? Kimileri CHP’nin oyu 2018’de düşmüştü bu partiler sayesinde tekrar yüzde 25’e çıktı yorumunu yaptı… Pazar akşamı gerçek ortaya çıktı. Dördünün toplam oyu yüzde 1,1… Ankara siyasetinin en önemli sorusu bu: Yüzde 1,1’lik seçmen desteğine sahip 38 milletvekili ne yapacak?",https://halktv.com.tr/makale/partileri-sifir-ceken-38-milletvekili-ne-yapacak-820850
Mehmet Tezkan,"Ekonomi Battı, Sağlık Battı, Sıra Eğitimde!",08 Mayıs 2024 Çarşamba 05:00,"Başlığı okuyanlar eğitim sistemi çoktan battı; 4+4+4 sistemine geçtiğimiz gün battı… Açık lise sistemine geçtiğimiz gün battı… 322 Fen lisesine karşılık 4 bin 413 İmam hatip lisesi açtığımız gün battı… Diyecektir… Daha batmadı. Yoğun bakım odasında yaşam ünitesine bağlı. Ama bakanlık fişini çekmeye hazırlanıyor! Eğitim işine geleceğim. Önce ekonominin neden battığını söyleyeyim. İhracattı ithalattı, üretimdi tüketimdi gibi meselelere girip sizi rakamlara boğmayacağım. Çünkü mesele çok basit, çok anlaşılır. Koç Üniversitesi ile Konda araştırma şirketi hane halkı enflasyon beklentisi anketi yapmış. Nisan ayında 76 ilde 2 bin 906 kişiyle. İnsanların yıl sonu enflasyon beklentisi ne çıkmış biliyor musunuz? Yüzde 96… Kırsalda yaşayanlar yüzde 89,8 olacak demiş, kente yaşayanlar yüzde 92 tahmini yapmış, metropolde yaşayanlar çok daha karamsar. Onlara göre yüzde 99 olacak… Emekliler ise enseyi tam karartmış. Onların tahmini yüzde 111… Merkez Bankası’nın tahmini kaç? Yüzde 36… Aradaki farka bakar mısınız? Halkın ki tahmin, Merkez Bankası’nın ki veriye dayanıyor demeyin. MB geçen yıl enflasyonun yüzde 22 olacağını hesap etmişti yüzde 68 oldu. Ortaya çıkan tablo bize şunu söylüyor. Halk enflasyonun düşeceğine, ekonominin düzeleceğine inanmıyor. Ekonominin batakta olduğunu düşünüyor… Halk inanmıyorsa enflasyon inmez, ekonomi düzelmez. Sağlığa bakalım. Şehir hastaneleri istemi batırdı. Bir dönem iktidarın en güvendiği alandı şimdi batıklar listesinde. Görkemli binalar yaptılar, otel gibi, valilik konakları gibi (!) belediye sarayları gibi (!) adına şehir hastanesi dediler içine yeterli sayıda doktor koymayı unuttular. Sağlık Bakanlığı’nın bütçesinin yüzde 20’si buralara gidiyor. Hepsi kara delik oldu. Faiz/enflasyon gibi onlar da takıntının batağı!... Daha da ötesi… Randevu al alabilirsen, şehrin dışındaki hastaneye ulaş ulaşabilirsen… Çok övündükleri sağlık harcamalarının GSYİH oranı yüzde 3,7 … OECD ülkelerinde ortalama yüzde 9,7. OECD sonuncusuyuz. 100 bin kişiye 228 doktor düşüyor. OECD ülkelerinde 372. Durumumuz bu… Peki ya kalite? Onu hiç sorma… Anadolu’da çoğu hastanede branş doktoru yok. İyi doktorlar, deneyimli doktorlar ya özel hastaneye transfer oldu ya da yurt dışına gitti. Erdoğan; ‘Varsın gidiyorlarsa gitsinler. Bizler de üniversiteleri yeni bitiren doktorlarımızı buralarda istihdam ederiz, bunlarla beraber bu yola devam ederiz.’ diye tavır koyunca sistem çöktü. Çünkü, uzmanlık önemsizleştirildi, tıp bilimi değersizleştirildi… Peki bu hal nasıl düzelir? Eğitimle… İktidarın kökünden değiştirmek için el attığı yeni alan bu… Müfredatla kimlik inşa etmeye soyundular. Onlar kimlik değil profil diyor. Ahlaklı ve erdemli gençler yetiştireceklermiş. Yeni müfredatla, medeniyete uyum sağlayan değil etkin olarak medeniyet kurucusu nesillere kavuşacakmışız. Öğrencileri eğitimle kemale erdireceklermiş… Bu yüzden değerler odaklı eğitim sistemi hazırlanmışlar. Bilim, beceri gibi kavramlar avut!.. Yani 100 yıl geriye yelken açacağız. Devletin istediği kimlikte pardon onlara göre profilde gençler bu müfredat sayesinde ülkemize kazandırılacakmış!... Nasıl olacak? Bakanlık öyle bir müfredat hazırlamış ki; öğrenci profili oluşturulurken ontolojik, epistemolojik ve zamansal bütünlüğün nasıl sağlanacağı ve bu bakış açılarının aksiyolojik olgunluk ile nasıl tamamlanacağını ayrıntılarıyla belirtilmiş… Ne diyeyim... Allah sonumuzu hayır etsin!...",https://halktv.com.tr/makale/ekonomik-batti-saglik-batti-sira-egitimde-831584
Mehmet Tezkan,"Erdoğan, 94 Ruhunu Çağırmıştı Ama 77 Ruhu Geldi,. Nedir o?",12 Nisan 2024 Cuma 05:00,"Sadece ekonomide değil siyasette de sert rüzgarların eseceği belli. Herkes pazartesi günün bekliyor. Eninde sonunda dananın kuyruğu kopacak!... Bugün bayramın son günü biz yine yumuşak siyasetten gidelim. Önceki gün yazdım; ‘Erdoğan partisi için çifte bayram dilemişti, olmadı. Nasip CHP’ninmiş’ dedim… Erdoğan çifte bayram yapmak için 1994 ruhunu çağırmıştı. Sık sık o ruha gönderme yapmıştı. Mesela demişti ki; ‘İstanbul’u esir alanların verdiği zararı görünce içim kan ağlıyor. 94 ruhunu büyüterek şehirlerimizin üzerine karabasan gibi çöken fetret devrine son vereceğiz’ Yani 94 ruhu geri gelecek başta İstanbul ve Ankara’da CHP yönetimine son verecekti. Beklenti buydu!.. 94 ruhu nedir derseniz onu da iki satırla anlatayım… Baba Erbakan’ın Refah Partisi 1994 seçimlerinde yüzde 19’la üçüncü parti oldu ama İstanbul ve Ankara gibi kentlerde burun farkıyla belediye başkanlığını kazandı. İstanbul’da Erdoğan yüzde 25’le Ankara’da Gökçek yüzde 27’yle belediye başkanı seçildi. Bu sonuç siyasi tarihimizde dönüm noktası oldu. Kırılma noktası da denilebilir. O siyasal akım 2019 yılına kadar İstanbul ve Ankara’nın yönetimini elinde tuttu.Tam 25 yıl… Erdoğan 1994’te kapı kapı dolaşıp, insanlarla yüz yüze temas kurarak, evlere girerek, sofralarına oturarak yüzde 25 oyu almayı başardı. Erdoğan o günlere hasret. 94 ruhuyla çalışacak, koşturacak davaya sevdalı gönüllüler aradığını 2019’da İstanbul’u kaybettiği günden beri söylüyor. Ama o ruh bir türlü gelmiyor… 2024 seçimleri öncesinde de çağırdı ama 1994 ruhu duymadı bile yerine 1977 ruhu geldi… Nedir 1977 ruhu? Ecevit kaptanlığındaki CHP’nin hem genel hem yerel seçimde yüzde 41 birinci parti olmasıdır. O tarihte 67 il vardı. CHP İstanbul, Ankara, İzmir dahil 42 ilde belediye başkanlığını aldı… Benzer bir olay 31 Mart seçimlerinde de yaşandı… 77 ruhu geldi demem bundan… Belki ilerde 2024 ruhundan söz edilir, bilemem... Peki 94 ruhuna ne oldu? Erdoğan’ın seçim sonra yaptığı değerlendirmede ‘sadece oy kaybı değil kan ve ruh kaybı da var’ demiş… Peki Erdoğan’ın arayıp bulamadığı 94 ruhu nerde? Nereye gitti? Ne oldu? Mutasyona uğradı… AKP’li belediye başkanlarının 50 milyona, 60 milyona 70 milyona yaptırdığı lüks başkanlık saraylarında artık… 300 metre karelik makam odalarına yerleşti, 200 metre karelik mutfağa, devasa banyoya, döşekli dinlenme odalarına takılıyor… 94 ruhu mutasyona uğradı dedik ya… Kibir oldu… Görmemişlik oldu… İsraf oldu… Görgüsüzlük oldu… Halkın parasını kendi rahatı kendi lüksü için harcayanların ruhu oldu… Aslında ruh muh kalmadı ortada… Yerine 77 ruhu geldi. Bayrak artık onun elinde. Peki 77 ruhunun gelmesinden halk memnun mu? Optimar Şirketi anket yapmış, halkın nabzını tutmuş. Yüzde 53,9 memnunmuş. Yüzde 26,2 memnun değil. Gerisi ortada. AKP için iç açıcı sonuç değil. AKP için daha da fena bir sonuç var; yüreklerini burkacak… AKP’de sonun başlangıcını teyit eden... AKP’nin daha da eriyeceğini gösteren… Nedir o? Ankete katılanların yüzde 60,6’sı en büyük sorun ekonomi demiş. Sormuşlar peki bu sorunu kim çözer diye… Yüzde 24,3’e CHP demiş, yüzde 20,2’si AKP… Yani çözerse Erdoğan çözer efsanesinin de sonuna geldik…",https://halktv.com.tr/makale/94-ruhunu-cagirdi-77-ruhu-geldi-823791
Mehmet Tezkan,14 Mayıs’ta Halkı Aldattılar 31 Mart’ta Bedelini Ödediler!,08 Nisan 2024 Pazartesi 05:00,"Seçimin üzerinden bir hafta geçti. AKP neden kaybetti, Erdoğan neden gemisini kurtaramadı sorusu hala tartışılıyor, yanıt aranıyor. İktidara yakın medyayı izliyorum, ‘böyle olacağı belliydi. Ben biliyordum’ diye lafa başlıyorlar gerisini sıralıyorlar. Kibir, ikbal hırsı, kötü vitrin, yüksek enflasyon, dayanılmaz hayat pahalılığı, emeklilerin açıklı hali, samimiyetsizlik, yargının adalet dağıtmaması, ihalelerle Saray’a yakın kişilerin daha da zengin edilmesi…. Liste uzun, say sayabildiğin kadar… Mütedeyyin sade insan ile nevzuhur muhafazakar arasındaki mesafe açılmış. Esas meselelerden biri de buymuş. Bir diğeri de köşe başlarını tutan abilerin koltuktan kalkmalarıymış… Bir haftadır okuyorum, izliyorum herkes her şeyi biliyormuş!.. Marquez’in Kırmızı Pazartesi romanı gibi… AKP’nin kırmızı pazartesini Erdoğan dahil hepsi biliyormuş. Bakanı, bürokratı, valisi, milletvekili, parti yöneticisi, anket şirketi, medyası, yazarları, çizerleri kim varsa hepsi AKP’nin ağır bir yenilgiye uğrayacağını biliyormuş… Ama seslerini çıkarmamışlar… Tiyatroya devam etmişler… Ne tiyatrosuna? Memleketi güllük gülistanlık gösterme tiyatrosuna. Halkı kandırmaya, aldatmaya, halka yalan söylemeye, gerçekleri gizlemeye devam ettiler. Meğer dolaştıkları ilerde hava seçim öncesi yansıttıkları gibi değilmiş. Manisa’da, Afyon’da, Balıkesir’de, Bursa’da seçmen bangır bangır bağırmış. İktidar medyası hasır altı etmiş. Mayıs seçiminde olduğu gibi yine halkı kandırarak, doğruyu söylemeyerek, gerçekleri gizleyerek yalana başvurarak, trollerle algı yaratarak, sahte videolarla seçmenin kafasını karıştırarak seçimi alırız zannetmişler… Muhafazakar seçmen AKP’den kopmaz demişler… ‘Bu millet Erdoğan’ı yüz üstü bırakmaz’ söylemine inanmışlar… Son hafta hepsi acı gerçeği görmüş ama iş işten geçmiş… Bu seçmen, bu halk bir kere aldatılır, bir kere kandırılır, yalanla dolanla bir kere gözü boyanır… Mayıs seçiminin hemen ertesinde seçmen aldatıldığını anladı. Sahte cennet gitti kavurucu cehennem geldi. Başta akaryakıt bütün mal ve hizmetlerin fiyatı ikiye katlandı. Faiz daha da inecek sözünün seçim yalanı olduğu ortaya çıktı. Hayat pahalılığı geçici söyleminin de aldatmaca olduğu kısa sürede anlaşıldı… Geçici değil kalıcıymış… Ekranlarda, gazete köşelerinde seçim yorumu yapanlar bu mevzuya hiç girmiyor. Saray’a bulaşmıyorlar, Erdoğan’a hala toz kondurmuyorlar… Saray ve Erdoğan onlar için hala yasaklı bölge… Peki gerçek ne? Mayıs ayında kandırılan, aldatılan seçmen bedelini ödetti. Tokadı patlattı. AKP’yi liderlikten indirdi. Kadınlar, gençler, Aleviler, Sünniler, Kürtler, Türkler, azınlıklar, muhafazakarlar, mütedeyyinler, sekülerler ‘artık yeter’ dedi… Erdoğan 22 yıldır ülkeyi yönetiyordu, artık yönetemiyor. Yönetse bu halde mi olurduk? Yönetse mutlak yoksullukla mı tanışırdık? Yönetse hazine iflasın eşiğinde mi olurdu? Yanlış adımlar attı. Kendini gerçekten ekonomist zannetti ve dünyaya yeni bir teori sunacağına inandı. Esad’ı devireceğim diye ülkeyi sığınmacı cenneti yaptı. Yetmedi Afgan’ı, Pakistanlısı, Afrikalısı, İranlılar, Iraklılar kim varsa bu topraklara doldurdu. Ülke göçmen deposu haline getirildi. Macar Başbakan’ı Orban geçen ay boş yere ‘Avrupa’yı göçmen istilasından kurtardınız’ diye Erdoğan’a teşekkür etmedi. Avrupa kurtuldu, Türkiye battı! Medyası, sadık adamları toz kondurmuyor ama 31 Mart Erdoğan’a ‘yeter’ çağrısıdır… Seçim sonucunu böyle okumak lazım. Necip Fazıl Son Bahar şiirinde diyor ki… Aslında yaprak sıkılmıştı ağaçtan Bahaneydi sonbahar Durum budur. Seçmen bu yönetimden, bu yönetim anlayışından, her şey bilen, zaman zaman seven çoğu zaman azarlayan evin mutlak hakimi, tek söz sahibi baba rolündeki liderden sıkıldı… Daha nasıl belli etsin ki…",https://halktv.com.tr/makale/14-mayista-halki-aldattilar-31-martta-bedelini-odediler-822703
Mehmet Tezkan,"’75'indeki emekli bile sokağa çıkmışsa, vay o iktidarın haline…’",27 Mayıs 2024 Pazartesi 05:00,"Dün emekliler sokaktaydı… Dün emekliler hak arayışındaydı… Dün emekliler geçinemiyoruz diye haykırıyordu… Dün emekliler açız diye ağlıyordu… 75 yaşındaki emekli bile sokağa çıkmışsa, ben diyorum ki vay o iktidarın haline… O hükümet (biz de tek kişi) bir gün bile görevde kalmamalı. Sandığı seçmenin önüne koymalı… Güvenoyu istemeli… Eskiden güvenoyu Meclis’ten alınırdı, rejim değişikliyle TBMM’nin bu yetkisine son verildi. O zaman seçmene gidilmeli… Seçmene sorulmalı… İngiltere’de 2010 yılından bu yana iktidarda olan Muhafazakar Parti yerel seçimden yenilgiyle çıkınca erken seçime gitmek zorunda kaldı. 4 Temmuz’da halkın önüne sandık konulacak… Demokrasilerde kural bu. Biz de farklı bir durum yok… AKP 31 Mart yerel seçiminden hezimetle çıktı. Ama Erdoğan daha dört yılım var diye seçmenin tepkisini dikkate almıyor. Küçük bir hatırlatma; Anayasa değişikliği için kapı kapı gezen Meclis Başkanı Kurtulmuş ‘halkın iradesine herkes saygı duymalı’ diyor… Acaba Erdoğan’a mı gönderme yapıyor diyeceğim ama!... Hükümetin yegane temsilcisi işlerin yolunda olduğunun iddiasında. Daha geçen gün ‘Türk ekonomisi rayında ilerliyor’ dedi… Ray hattı ne? Doğru yoldayız dedikleri yol ne? Yüzde 8’den yüzde 50’ye çıkan manşet faizi mi? Erdoğan ‘enflasyonu tek haneye indirmekte kararlıyız’ dedi. İyi de nasıl yapacak? Mayıs seçiminden önce izlediği para politikasıyla mı, şimdi izlediği para politikasıyla mı? Ya o yanlıştı ya bu yanlış… Eski politikaya; yani düşük faiz, düşük döviz kuruna seçmen güvenoyu verdi, destek verdi, Erdoğan seçimi alınca tam tersini yaptı… Tam tersini yapınca da seçmen yerel seçimi fırsat bilerek desteğini çektiğini ilan etti… Erdoğan’ın doğru yolu ne? Bi anlatsa da biz de bilsek… Veya ekibinden biri çıkıp izah etse!... Emekli sokakta… Özel okul öğretmenleri sokakta… Asgari ücretli kapının önünde zam bekliyor… Ama hükümete göre (tek kişi) ekonomi çok iyi. Hiçbir sorun yok. O zaman sormadan edemeyeceğim: 75 yaşındaki emekli dün neden meydandaydı...",https://halktv.com.tr/makale/75indeki-emekli-bile-sokaga-cikmissa-837660
Mehmet Tezkan,Tencere Kaynamıyorsa Sorumlusu Anayasa!,13 Mayıs 2024 Pazartesi 05:00,"İktidar Anayasa değişikliği meselesini ortaya attı. Daha doğrusu yeni Anayasa istiyorlar; A’dan Z’ye sil baştan… Neden şimdi? Nedeni belli; ağır seçim yenilgisinin üstünü örtmek için. Gündemi değiştirmek için. Ekonomik krizin faturasını Anayasa’ya kesmek için. Bahane üstüne bahane yaratmak için. Beceriksizliklerini perdelemek için. Meclis Başkanı Kurtulmuş partileri dolaşıyor; güya yeni Anayasa için zemin yokluyor. İyi de ne istiyor? Kendi de bilmiyor ki!.. Ona görev vermişler okkalı laflar ediyor; ‘Anayasa’yı askeri ruhtan arındıracağız’ diyor başka bir şey demiyor. Sor; hangi madde rahatsız ediyor, hangi madde engel, hangi maddeyi değiştirmek istiyorsunuz de, yanıt veremez. Dedim ya kendi de bilmiyor!.. Beni birçok madde rahatsız ediyor. Mesela tek kişilik yürütmenin sınırsız yetkiye sahip olması ama sorumluluğu olmaması. Hesap sorulamaması… Bırakın hesabı soru dahi sorulamaması… Meclis Başkanı’nı ne rahatsız ediyor? Erdoğan da Danıştay’ın 156. Kuruluş yıl dönümünde Anayasa mevzuunu açtı. ‘Yeni Anayasa sivil siyasetin alanını genişleterek ekonomiden sosyal hayata ülkemizin meselelerinin çözümünü daha da hızlandıracaktır’ dedi. Erdoğan’a katılıyorum… Anayasa değişikliğiyle ekonominin düzlüğe çıkacağına inanıyorum. Sorunların hızla çözüleceğini düşünüyorum. Çünkü, tencere kaynamıyorsa sorumlusu bu Anayasa. 2017 yılındaki referandumla gelen tek adam rejimi. Keyfi yönetim modeli… Bahçeli’nin ülkeye hediyesi!.. Cumhurbaşkanı Anayasa’ya uymuyorsa Anayasa’yı ona uyduralım diye fitili ateşledi ya. Yeni rejime yol verdi ya. Ülkeyi batıran, bizleri yoksullaştıran bu rejim oldu… Muhalefet diyor ki; ülkenin en önemli meselesi ekonomi, Anayasa değil… İyi Parti’nin yeni genel başkanı tencere kaynamıyorsa sorumlusu Anayasa değil demiş… Yanlış teşhis!... Şu anda ülkenin bir numaralı meselesi Anayasa… Ülke bu hale neden düştü? 2021 yılının sonbaharında Erdoğan Merkez Bankası’na faizi düşürün yüzde 10’un altına indirin diye talimat verdiği için… Erdoğan bu yetkiyi Anayasa’dan aldı. O halde yapılması gereken ilk iş Anayasa’yı değiştirmek olmalı. Kurumları ve kuralları etkin ve kalıcı kılmak için… Ülkeyi bir kişinin iki dudağı arasından kurtarmak için… İktidar Anayasa değişikliği istiyor ya, muhalefet fırsat bu fırsat hadi bakalım diye bastırmalı. Ülke başka türlü düzlüğe çıkamaz. Anayasa değişmeden, tek adam rejiminden kurtulmadan tencere kaynamaz...",https://halktv.com.tr/makale/tencere-kaynamiyorsa-sorumlusu-anayasa-833120
Mehmet Tezkan,AKP İçin İstedi Nasip CHP’ninmiş!..,10 Nisan 2024 Çarşamba 05:00,"Erdoğan yerel seçim öncesi AKP Genel Başkanı şapkasını taktı meydan meydan dolaştı. Gerçi Cumhurbaşkanı forsuyla dolaştı, Cumhurbaşkanı’na sunulan tüm imkanları kullandı. Haksız rekabet olur demedi. AKP mitinglerinde Cumhurbaşkanı gibi davrandı ama ne yapalım?!.. Bu ucube sistem MHP Genel Başkanı’nın hediyesi. Partili cumhurbaşkanının partisini gözeten, partisini kollayan cumhurbaşkanı modeline dönüşeceği belliydi. Altı yıl boyunca genellikle partisine destek veren seçmene seslendi. Onları muhatap aldı… Yani yüzde 34,4’ü… Erdoğan partisinin Muğla mitinginde (gerçi öteki mitinglerde de söyledi) ‘bu yıl ramazan gelmeden beraberce 31 Mart milli irade bayramını ilan edeceğiz’ dedi. Erdoğan için ‘milli irade’ nin ne anlama geldiğini biliyoruz… Milli irade derken neyi kastettiğini öğrendik… Erdoğan için milli irade AKP’ye oy verenler demek… Erdoğan için milli irade AKP’yi destekleyen vatandaş demek… Muhalefete verilen desteği milli iradeden saymıyor; tabii verdikleri oylar da… Bu sebeple milli irade beklediği gibi davranmayınca, oy oranı yüzde 34’e inince, 31 Mart’ı milli irade bayramı ilan etmedi. Çifte bayram kutlama hevesi kursağında kaldı… CHP’nin nasibiymiş… CHP çifte bayram kutluyor; hem 31 Mart’ta sandıktan birinci parti çıkmanın bayramını hem de Ramazan Bayramı’nı… Yüzde 37,7 oy, 14 Büyükşehir, 21 il kazanmanın keyfini sürüyor. Sadece Türkiye’de değil, Avrupa’da da keyfini sürüyor. CHP Genel Başkanı Özel geçen hafta Romanya’daydı. Avrupalı sosyal demokrat partilerin çatı kuruluşu olan Avrupa Sosyalist Partisi’nin (PES) liderler zirvesine katıldı. En havalı lider oydu…Biliyorsunuz sosyal demokratların duraklama dönemi. Avrupa’da radikal sağ yükseliyor. Portekiz’de, Fransa’da, İspanya’da, İtalya’da, Hollanda’da hatta Almanya’da bile… İtalya’da radikal sağcı Meloni Başbakan. Hollanda’da sağcı, İslam düşmanı Wilders seçimi kazandı. Portekiz’de sekiz yıl sonra sosyalistler iktidarı kaybetti… Avrupa sosyal demokratlarının boynu bükük. Bükreş’teki toplantıya katılan liderler keyifsizdi. Biri hariç, Özgür Özel hariç… Seçimden büyük başarıyla çıkmanın, CHP’yi 47 yıl sonra birinci parti yapmanın getirdiği moralle sosyal demokrat liderler masasına oturdu… Keyfini sürmüştür. Nasıl yaptınız, nasıl başardınız, CHP’yi nasıl ayağa kaldırdınız diye sormuşlardır herhalde. Boynu bükük olmayan tek lider olarak Türkiye’ye dair bir şeyler anlatmıştır herhalde… Demem şu; bu ramazan bu bayram sosyal demokratlara iyi geldi. AKP’nin ama yapamadığını yaptılar önce milli irade bayramını kutladılar bugün de Ramazan Bayramı’nı kutluyorlar. Ben de sizlerin bayramını kutlarım. Demokrasi dolu, özgürlük dolu, adalet dolu sağlıklı günler dilerim…",https://halktv.com.tr/makale/akp-icin-istedi-nasip-chpninmis-823275
Mehmet Tezkan,Siyasette Yumuşama Sizlere Ömür!,29 Mayıs 2024 Çarşamba 05:00,"Bir hafta içinde ikinci Bahçeli yazısı olacak ama koşullar zorladı, siyasi atmosfer gerekli kıldı… Bahçeli iki haftadır nasıl bir Türkiye özlediklerini, Anayasa değişikliği ile hedeflerinin ne olduğunu anlatıyor. Dün Meclis’te yaptığı konuşma geçen haftaki açıklamalarının devamıydı… Geçen hafta hedefinde Anayasa Mahkemesi, HDP, DEM partisi vardı, dün CHP’yi hedefine koydu… Perşembenin gelişi çarşambadan belliydi… Bahçeli yumuşama falan yok diyerek köprüleri attı. Yumuşaması gereken muhalefetmiş. Çünkü ülkede anormal olan bir şey yokmuş normal olmayan muhalefetmiş!.. Peki muhalefet nasıl yumuşamalıymış?... Türkiye yüzyılı diye koydukları hedeflere uyarak… Cumhur İttifakı’nın rayına girerek. Nedir o hedefler? Bunu geçen hafta açıklamıştı: ‘Dünyada tek ses, tek nefes olabilmeyi becermiş partilerden mürekkep bir siyaset yapısının el birliğiyle inşası ve ihyası önümüzdeki en acil gündem konusu olmalıdır.’ Yani çok renk değil tek renk diyor… Yani farklı seslerin sesini keselim diyor… Yani tek çıksın o da bizim sesimiz olsun demek istiyor… CHP’ye adam gibi duruş sergilesin diye bağırıyor… O duruşu kim belirleyecek? Siyasi ahlak temizliği yaparak Bahçeli herhalde!.. Yeni Anayasa istemelerinin nedeni bundan. Bakmayın Erdoğan’ın ‘sivil, özgürlükçü, demokratik anayasaya öncülük edeceğiz’ demesine. Bakmayın Kurtulmuş’un parti parti dolaşıp ‘Anayasa’yı darbeci ruhtan kurtarmalıyız’ diye kulağa hoş gelecek sözler sarf etmesine … Şimdilik zor gözüküyor ama Anayasa değişikliği olursa 12 Eylül Anayasası’nı arar hale geliriz. Zaten arar haldeyiz. 2017’de rejim değişti. 2017 Anayasası daha otoriter yönetime kapı açtı… Eskiden yasama organı güçlüydü… Eskiden yargı etki altında değildi… Eskiden medya etkindi… Eskiden kuvvetler ayrılığı vardı… Hiçbir kalmadı… Özgürlükçü Anayasa diyorlar ya… Bir yandan da emekli askerlerin ekranlara çıkmasını, konuşmasını yasaklamak için yasa çıkarıyorlar… Demokratik Anayasa diyorlar… Bir yandan da etki ajanı yasasıyla gazetecilerin, akademisyenlerin/aydınların sesini kısmaya çalışıyorlar… Cumhurbaşkanı Erdoğan da dün Sayıştay’da düzenlenen toplantıda nasıl bir Anayasa istediklerinin sinyalini verdi. ‘Aile kurumunu sapkın akımların tehditlerden koruyacak anayasa değişikliği hazırladık’ dedi… Teklif bu hafta Meclis’i sunulacakmış… Bahçeli ‘muhalefet yumuşasın, garabet yumuşamaya karnımız tok’ dedikten sonra anayasa değişikliği nasıl konuşulacak, nasıl tartışılacak… Yasa değil ki; 20 yıldır olduğu gibi ‘biz yaptık oldu işinize gelirse’ desinler…",https://halktv.com.tr/makale/siyasette-yumusama-sizlere-omur-838347
Mehmet Tezkan,Bahçeli Ne Yapmak İstiyor?,22 Mayıs 2024 Çarşamba 05:00,"MHP Genel Başkanı’nın dünkü konuşmasını dinlediniz mi, okudunuz mu?Kutuplaşmanın, ülkeyi germenin, insanların birbirine düşman gibi bakmasının zeminini yarattı… 31 Mart sonrası yumuşayan havadan çok rahatsız olmuş ki gerilim politikasının fitilini ateşledi… Anayasa Mahkemesi’ne HDP’yi kapat diye resmen direktif verdi… Bir siyasetçi olarak buna cesaret etti. Yargıya emir vermeyi kendine hak olarak gördü!... Eski Anayasa Mahkemesi Başkanı Zühtü Arslan emekli olunca engel kalkmışmış... HDP’nin kapatılması da yetmezmiş… DEM de kapatılmalıymış… DEM milletvekillerinin tümünün dokunulmazlığı kaldırılarak hapse atılmalıymış…. Türkiye’nin bir numaralı meselesi buymuş… Bunu neden istiyor, neden ısrarla talep ediyor derseniz? BİR: Sinan Ateş suikastını gündemden düşürüp, okların MHP’ye çevrilmesini engellemek için… İKİ: Ekonomik yangını konuşturmamak için… Biliyorsunuz; resmi rakamla bile enflasyon yüzde 75 oldu, gerçek rakamı ne siz sorun ne ben söyleyeyim… Bahçeli’nin istekleri bununla sınırlı değil çok daha derin çok daha tehlikeli… Siyasi ahlak temizliği yapılmasını istiyor… Siyasi ahlakı kim belirleyecek? Kendisi mi? Yandık valla!... Oy oranına, hangi partinin kaç milletvekilli çıkardığına bakılmamalıymış. Anladığım kadarıyla yüzde dörtlük oy oranıyla racon kesmek istiyor. Daha da vahimine gelelim. Bahçeli dedi ki… ‘Samimiyetini ve ahlaki seviyesini siyasi ilişkilerine aynen yansıtmış, adalet ve hukuk ilkelerini ön şartsız hazmetmiş, dünyada tek ses, tek nefes olabilmeyi becermiş partilerden mürekkep bir siyaset yapısının el birliğiyle inşası ve ihyası önümüzdeki en acil gündem konusu olmalıdır.’ Yani çok renk değil tek renk diyor… Yani farklı seslerin sesini keselim diyor… Yani tek ses olsun o da bizim sesimiz olsun demek istiyor… Soruyorum size; tüm partilerin aynı sazı çaldığı rejimin adı nedir? Aynı sözü söylemek zorunda kaldığı. Siyasal bilgiler kitapları post modern faşizm diyor… Bahçeli tek ses, tek nefes derken böyle bir rejim mi hayal ediyor? Peki bunu nasıl hayata geçirecekmiş? Anayasa değişikliğiyle… Aynen şöyle dedi; ‘hazırlanacak yeni anayasada bu hususa önemle yer verilmelidir.’ Yeni Anayasa yapalım diye ısrar etmelerinin nedenini anladığınız değil mi? Etki ajanlığı yasası ile medyanın, akademisyenlerin, aydınların sesini kesecekler. Anayasa değişikliğiyle uydu muhalefet yaratmaya çalışacaklar… Bahçeli’nin HDP de kapatılsın yeni kurulan DEM de kapatılsın Kürt siyasetçiler hapse atılsın diye bastırması bundan… Zaten CHP dışında muhalif parti kalmadı… İYİ parti dağıldı, Gelecek, DEVA, Saadet, DP sizlere ömür… CHP’yi tek başına bırakmak istiyorlar. Sonra tek ses olalım korosu devreye girecek… Gidişat kötü, Ankara’dan iyi sinyaller gelmiyor. Sert otoriter rejimin kilometre taşlarını döşeme çabasındalar… İzin vermeyelim…",https://halktv.com.tr/makale/bahceli-ne-yapmak-istiyor-836109
Mehmet Tezkan,İktidar Yenilgiyi Hala İçine Sindiremiyor!,23 Nisan 2024 Salı 05:00,"31 Mart seçimlerinden sonra önce kabul edermiş gibi oldular; içlerine sindiremediklerini iki günde belli ettiler. Yerel yönetimleri önemsizleştirmeye çalıştılar. Önemli olan merkezi iktidar demeye getirdiler. Erdoğan’ın Meclis kürsüsünden; ‘81 ilimizde tek bir iktidar vardır, o da 14-28 Mayıs seçimleriyle milletin ülkeyi yönetme vazifesi verdiği Cumhurbaşkanı ve kabinesidir’ demesi çok anlamlı… Biraz eziklik, biraz çaresizliğin beyanı… Dört yıl daha buradayım diye bürokrasiye mesajı. İş dünyasına uyarısı. Kimsenin ülkeyi Erdoğan’ın yönettiğine dair itirazı yok. Ülkeyi kötü yönetiyor ama yönetme ehliyeti var. O ehliyeti mayıs ayında seçimle aldı… Ama İmamoğlu’nun da İstanbul’u yönetme ehliyeti var… Yavaş’ın da Ankara’yı yönetme yetkisi var… Onlar da ehliyeti 31 Mart’ta aldı… Merkezi iktidar güç bende diyerek İstanbul’daki, İzmir’deki, Adana’daki, Eskişehir’deki, Mardin’deki, Manisa’daki, Diyarbakır’daki yönetimleri yok sayamaz. Onların iradesi dışında karar alamaz. Olmaması lazım!... Erdoğan’ın İstanbul Belediye Başkanı olduğu dönemi hatırlayın. Bakan İmren Aykut’a canlı yayında ‘İstanbul konusunda beni aşamazsınız’ diye nasıl bağırmıştı… İstanbul’un başkanıyım diye kafa tutmuştu… Şimdi İstanbul’da İmamoğlu aynı pozisyonda. Erdoğan eninde sonunda kabul edecek. Etmek zorunda… Erdoğan İstanbul’u geri alacağız diye kollarını sıvadı. İstanbul’da fetret dönemine son vereceklerini ilan etti. En yakışıklı adayını sahaya sürdü. Yetmedi bakanlarını yolları. Yetmedi kendisi sahaya indi… Sonuç; bir milyon farkla seçimi İmamoğlu aldı. Seçmenimiz sandığa gitmedi bu sebeple sonuç böyle oldu diye bu büyük başarıyı küçümseyemez. Yok sayamaz… Ankara kabul etmekte direniyor ama Berlin kabul etti… Ankara sonuca saygı duymuyor ama Berlin saygı duydu… Almanya Cumhurbaşkanı Türkiye’ye geldi ilk görüştüğü kişi İmamoğlu oldu… Steinmeier Sirkeci garını görmek istedi, İmamoğlu da oradaydı, mecburen görüştü diye hafife alınacak buluşma değil. Almanya Cumhurbaşkanı olası cumhurbaşkanı adayı diye İmamoğlu ile görüştü. Tanımak istedi. Gar ziyareti bahane edildi, Ankara’yı kırmamak için ortam yaratıldı… Yarın da Yavaş ile buluşacak… Durumun vahametine bakar mısınız…Türkiye Cumhuriyeti Cumhurbaşkanı 16 milyon yerleşik 20 milyonun yaşadığı İstanbul’un belediye başkanı ile görüşmüyor… Randevu vermiyor… Almanya Cumhurbaşkanı önem veriyor, görüşüyor. Avrupa’nın etkin yayın organları röportaj yapıyor. Geleceğe yönelik düşüncelerini soruyor, bizim iktidar basını adını anmıyor… Dün akşam Saray’ın yayın organı ahaberi izledim. Steinmeier’ın İstanbul’a gelişinden, gar ziyaretinden söz ettiler. Ama gardan görüntü yok… Neden? Çünkü İmamoğlu oradaydı, yanındaydı. Görünmesin, duyulmasın, bilinmesin diye uçaktan inme görüntüleri ile işi idare et meye çalıştılar! Yok saydıkları kişi yüzde 51 oyla seçilen başkan… Ankara kabul etmiyor, Saray yok sayıyor, Saray’ın medyası adını anmıyor ama halk bağrına basıyor. Sonra da ekranlara kurulup saatlerce neden seçimi kaybettiklerini sorguluyorlar. İşte tam da bu nedenle…",https://halktv.com.tr/makale/iktidar-yenilgiyi-hala-icine-sindiremiyor-826881
Mehmet Tezkan,AKP’nin İstanbul Mitingi Sonun Başlangıcı Mı?,25 Mart 2024 Pazartesi 05:00,"AKP Genel Başkanı Erdoğan’ın iktidar olduktan sonra İstanbul’da yaptığı en kötü miting oldu… Coşku yoktu… Heyecan yoktu… Ruh yoktu… Daha da kötüsü AKP liderinin söyleyecek sözü yoktu. Kitleri sürükleyecek nefesi yoktu… Bu sebeple sonun başlangıcı mı sorusunu sordum… Veya şöyle de diyebiliriz: Yenilginin kabulü mü? 2007 Kazlıçeşme mitingini gözünüzün önüne getirin… 2011 mitingini düşünün… Yenikapı mitinglerini hatırlayın… Hadi uzağa gitmeyelim geçen yıl 7 Mayıs’ta yine Atatürk Havalimanı’nda yaptığı mitinge bakın… Bir de dünkü mitinge… Katılımdan Erdoğan bile şikayet etti. Geçen yıl 1 milyon 600 bin kişi kakılmış bu yıl 650 bin kişi. Aradaki fark neredeyse bir milyon! Ramazan ayı, insanlar oruçlu sözleri bahane. Hava güzeldi, güneşliydi ama muhafazakar tabanın çoğu mitinge gitmedi. Gidenler de coşkuyla katılmadı… Katılanların yarısı zorunluluktan gelmiştir. İlçe teşkilatı, mahalle örgütlenmesi mimlemesin diye. Yardım alıyorsa kesilmesin diye. AKP’li belediyede çalışıyorsa ihtar almasın diye. Kamuda görevliyse gözden düşmesin diye… AKP teşkilatlarında, seçmen tabanında motivasyon sıfır… Nasıl olsun ki, bakın uçak gemisi gemi yaptık (uçak inemese bile) bakın savaş uçağı yaptık, 2028 kadar 20 tane daha yapacağız, bakın İHA yaptık, bakın SİHA yaptık, bakın TOGG marka otomobil yaptık demek artık kitleleri motive etmiyor… Çünkü insanlar önce karnımı doyur diyor… Erdoğan mitingi iki şey üzerine kurmuştu. Bir: İmamoğlu’nu kötülemek. İki: Erbakan’ın kendisini arkadan hançerlediğini ima etmek… İstanbullu eziyet çekti, kurtaralım dedi. Ne eziyet çektiğimizi anlamadım. Trafik desen on yılların birikimi. 25 yıl İstanbul’u plansız programsız yöneten AKP zihniyetinin ürünü. Rant kapısı gördükleri inşaat sektörü üzerinden büyümeyi sürdürmek için her yere AVM diktiler, her yere gökdelen kondurdular. Dikey mimari İstanbul’u bitirdi. Kentin merkezinde nefes alacak alan kalmadı. Özel imar planlarıyla hormonlu binalar yarattılar. İstanbul’u mahvettiler… Erdoğan 2017 yılında bu durumu kabul etmişti. Şöyle demişti: ‘40 kat, 100 kat binalar yapmak sizi medeni yapmıyor ama biz de bu tuzağın içine düştük. İstanbul gerçekten müstesna bir şehirdir. Ama biz bu şehrin kıymetini bilmedik, biz bu şehre ihanet ettik, hâlâ da ihanet ediyoruz. Ben de bundan sorumluyum’ Aslında tek sorumlu kendisi… 1994 yılından önce İstanbul böyle değildi. AKP yönetimleriyle bu hale geldi. Erdoğan trafikten şikayet ediyor, metroları biz yaptık diye övünüyor. Ama sesi yankı bulmuyor… Çünkü Erdoğan enflasyonu insanların nefesini kesti. (İzin verin bir parantez açayım Adını doğru koyalım. Ekonomik kriz, yüksek faiz yüksek enflasyonun nedeni Erdoğan’ın yanlış ekonomi politikasıdır. Gerisi bahanedir. Üstünü örtme sıvama çabasıdır. Savaşan ülkelerde bile böyle enflasyon yok. Parantezi kapattım) Artık insanlar geleceğe umutla bakamıyor, artık gençler hayal bile kuramıyor. AKP tabanı mutsuz!.. Erdoğan’ı hayat pahalılığı kadar, emekliler kadar zorlayan ikinci faktör Yeniden Refah Partisi… Aynı tabana hitap ettikleri için dipten gelen dalga AKP’yi fena sarsıyor… Böyle olmasa; Erdoğan ‘kale içten fethedilir. AKP’nin kaybetmesi için çaba harcayanlar var. Kafası karışık olanlar var’ diyerek konuşmasında özel bir bölüm açmazdı. Özellikle Erbakan’ın Gazze söylemi canını acıtıyor. Erbakan ‘İsrail’in çimento ihtiyacının yüzde 95’ini biz karşılıyoruz. Gönderdiğimiz dikenli tellerle Mescidi Aksa’nın etrafını örüyorlar. Uçak yakıtı yolluyoruz, demir çelik yolluyoruz’ dedikçe muhafazakar taban geriliyor. Hükümet Müslümanları seslerini çıkarmıyor, üstünü örtmeye çalışıyorlar, gündemden düşürmek istiyorlar ama olmuyor… Sonuç; Erdoğan’ın yıldızı İstanbul’a parlamıştı galiba İstanbul’da sönmeye başladı…",https://halktv.com.tr/makale/akpnin-istanbul-mitingi-sonun-baslangici-mi-818346
Mehmet Tezkan,31 Mart'ta CHP İçin Başarı Kriteri Ne?,28 Mart 2024 Perşembe 05:00,"Pazar akşamı dikkatler CHP’nin üzerinde olacak. Muhalefetin haleti ruhiyesini CHP’nin alacağı oy oranı belirleyecek. DEM Güneydoğu’da birçok ili alabilir. Yeniden Refah sürpriz yapabilir ama güçlü bir muhalefet için yetmez… Muhalif seçmeni, iktidardan bıkıp usanan seçmeni, tek adam yönetimine karşı duran seçmeni, parti/devlet rejiminin büyük sorun olmaya başladığını düşünen seçmeni tatmin etmez… Ne tatmin eder? CHP’nin başarısı, AKP’nin başarısızlığı… Peki başarı ölçüsü ne? Erdoğan ölçüyü koydu; İstanbul’u almak… Erdoğan İstanbul’u alırsa gerisine bakmaz bile…Hele hele MHP ile yaptığı ittifak CHP’den birkaç büyükşehir belediyesini de geri alırsa muzaffer komutan olarak Saray’a döner. Balkon konuşması yapar… Başaramazsa, İstanbul’u, Ankara’yı alamazsa. CHP’den belediye tırtıklamak yerine elindeki birkaç belediyeyi muhalefete kaptırırsa… Büyük yenilgidir. İktidarı sarsar. AKP için oy isteyen valiler, kaymakamlar, general rütbeli askerler, bürokratlar kara kara düşünmeye başlar… İktidar cephesinde durum bu… Gelin bir de CHP’ye bakalım. CHP için başarı ve başarısızlık ölçüsü ne? Elimizde veri yok… Eskiden bir önceki seçimle kıyaslayarak yorum yapılırdı. Bu seçimi 2019 yerel seçimiyle kıyaslamak doğru olmaz. Çünkü 2019’un siyasi yapısıyla 2024’ün siyasi yapısı çok farklı. 2019’da ittifak vardı. CHP’nin adayları ittifakın adayıydı. Birçok yerde HDP aday çıkarmayarak seçmen desteği verdi. 31 Mart’ta iktidar cephesi yine ittifak yaparak seçime giriyor ama muhalefet kanadı dağıldı. Her parti kendi adayıyla kendi logosuyla seçime giriyor… Bu sebeple mukayese etmek doğru değil… 2019’da İmamoğlu Millet İttifakı’nın adayı olarak yarışa girdi, şimdi CHP adayı olarak giriyor. Karşısında hem Cumhur İttifakı’nın adayı var hem de muhalefet partilerinin adayı… Bir de bakanlarıyla, valisiyle, kaymakamıyla, tüm kurumlarıyla devlet var… Peki yine de seçimi kazanırsa ne olur? Büyük başarı olur… İmamoğlu muhalif seçmeni, AKP’den, MHP’den kopan seçmeni CHP’de konsolide etmiş olur… İmamoğlu siyasette önemli bir aktör olduğunu bir kez daha kanıtlamış olur. Erdoğan’a ben de varım demiş olur… Ülke yönetimine talip olduğunu ilan etmiş olur… Çünkü; İmamoğlu’nun İstanbul’u alması Türkiye’yi yönetme vizesini de alması demektir… Peki CHP için sadece İstanbul’u almak yeterli mi? Kuşkusuz hayır… 2019’da ittifak yaparak 11 büyükşehir 10 il belediye başkanlığını kazanmışlardı. Oy oranı yüzde 30’du. Şimdi İzmir’de, Muğla’da, Antalya’da, Mersin’de, Adana’da, Eskişehir’de, Trakya’nın illerinde ittifak yok. Hiçbir ilde yok. CHP tek başına. O halde hangi sonuç başarı, hangi sonuç başarısızlık kabul edilmeli? Yerel seçim ama, CHP’nin yeni Genel Başkanı Özgür Özel de yarışın içinde. CHP’nin Türkiye genelinde kazanacağı belediye sayısı, alacağı oy da onun karnesi olacak… Özel’in ilk sınavı… Şöyle bir kriter koyabiliriz… CHP 11 büyükşehir ve 10 ili korursa oy oranı yüzde 30’larda kalırsa büyük başarı olur… Çünkü; beş yıl önce ittifakla aldığı yerleri bu kez tek başına kazanmış olur. CHP çekim merkezi olmaya başladığının göstergesi sayılır. İktidar yürüyüşünün ilk adamı kabul edilir. Peki sayıyı daha da artırırsa… 11 büyükşehir ile 10 ilin üzerine yenilerini eklerse. Oy oranını yüzde 30’un üzerine çıkarırsa? Olağanüstü başarı sayılır… AKP için tehlike canları çalıyor demektir. Peki ya, CHP elindeki bazı yerleri kaybederse, oy oranı 30’un altına inerse başarısız oldu denilir mi? Devreye subjektif değerlendirmeler girer. Mesela 11 büyükşehir 9’a inerse başarısızlık mıdır? Oy oranı yüzde 30’dan yüzde 28’e düşerse… Kimin nereden nasıl baktığına bağlı. Bana göre CHP seçime tek başına girdiği için başarısızlık sayılmaz. Başarıdır… 2024’te alacağı sonucu 2014’le kıyaslamak da doğru olmaz… 2014’te CHP 6 büyükşehir 8 il belediyesi kazanmıştı. Aradan 10 yıl geçti. Çok şey değişti. Her şeyden önce rejim değişti… O halde başarısızlık ölçüsü ne? Bana göre anlamlı oy kaybı. Elindeki belediyelerin hatırı sayılır miktarını kaybetmesi. Ama şu da var… İmamoğlu İstanbul’u alırsa öteki illerdeki kayıpların üstü örtülür. Büyük yankı yaratmaz, umutsuzluk rüzgarı estirmez. Yine de hem TV ekranlarında hem CHP’de derin tartışmalara neden olur. Sonuç; CHP için başarı kriteri belli, başarısızlık kriteri tartışmalı… AKP/MHP birlikteliği için başarı kriteri de başarısızlık kriteri de belli…",https://halktv.com.tr/makale/31-martta-chp-icin-basari-kriteri-ne-819330
Mehmet Tezkan,Erdoğan Yanlış Okumuş!,18 Nisan 2024 Perşembe 05:00,"Erdoğan seçim sonuçlarını partisinin grup toplantısında değerlendireceğini ilan edince gözler Meclis’e çevrildi… Erdoğan ne diyecekti? AKP cephesinde nefesler tutuldu. Erdoğan bayram tatili nedeniyle yazlık sarayına çekildi, söylenene göre kimseyle görüşmedi. Ve yine söylenene göre partide yer yerinden oynatacak köklü değişiklikler yapmayı planlıyordu. Ve yine söylenenlere göre bugüne kadar izlediği politikayı tamamen değiştirecekti. Nefeslerin tutulma nedeni buydu… Aslında kötü yönetimden şikayet edenlerin de gözü kulağı Ankara’daydı. Yapısal reform müjdesi derin bir nefes aldırırdı. Olmadı… Erdoğan ‘güçlüğüz, yenilmedik, bizi kimse yenemez, biz bitti demeden bitmez’ minvalinde konuşma yaptı. Memlekete değil, AKP teşkilatlarına hitap etti… Onları gaza getirmeye çalıştı!.. Seçmenin mesajını doğru okuruz dedi ama daha ikinci cümlesinde okuyamadığı veya yanlış okuduğu ortaya çıktı… ‘Arızaları düzeltir tekrar yola koyuluruz’ dedi. Rejimin arızası ne? Rejim Türkiye’yi derin ekonomik krize sokmadı mı? Tek adam rejimi nedeniyle hayat pahalılığı altında ezilmiyor muyuz? Keyfi kararlar nedeniyle ülkemiz göçmen deposu olmadı mı? Seçmen bu yüzden seçimde ‘yeter artık’ diye kırmızıya yakın sarı kart çekti… Çünkü…. Erdoğan liderliğindeki AKP’nin gittiği yol doğru yol değil… Seçtikleri yolun maliyeti ağır. Faturası yoksulun sırtında… Gittikleri yolun bedeli: Yüzde 80 enflasyon… Yüzde 80 faiz (tüketici kredisi) … Merkez Bankası’nın 818 milyar TL zarar etmesi; 25 milyar dolar. Bize ne demeyin bu para bizim cebimizden çıktı. Bir bu kadar da bütçe açığı… Erdoğan ‘seçimin olmadığı dönemde 4 yıl içinde enflasyonla mücadeleyi inşallah zaferle sonuçlandıracağız’ dedi… Demek ki; Saray yönetimi seçim var diye enflasyonla mücadele etmedi… Seçim var diye rakamlar çarpıtılarak sahte cennet yaratıldı; Erdoğan bir kez daha seçilsin diye!.. Acı gerçek bu… Ayrıca… Erdoğan enflasyonla nasıl mücadele edecek? Faizi indirerek mi, faizi yüzde 50’lerde tutarak hatta daha da çıkararak mı? Erdoğan’ın iki yıl önce söyledikleri mi gerçek, dün söyledikleri mi? Erdoğan’ın 2023 Mayıs ayına kadar izlediği politika mı doğru, seçimden izlediği politika mı? Hangisi!.. Önümüzdeki dört yıl içinde yine bir sabah kalkıp faiz sebep enflasyon sonuçtur diyerek başka düğmeye basacak mı basmayacak mı? Basmayacağını garantisi var mı? Yok… Erdoğan rejiminde hiçbir şeyin garantisi yok. Çünkü keyfi yönetim. Sadece ekonomide değil her alanda gittikleri yol doğru yol değil… Ben söylemiyorum seçmen söyledi. Seçmenin yüzde 60’ı bu mesajı verdi… Erdoğan ‘seçmenin mesajını doğru okuruz’ dedi ya; doğru okusa tek adam rejimine son verir. Denedik olmadı, sizleri derin ve mutlak yoksulluğa sürükledim özür dilerim der noktayı koyar. Kurumların aktif, inisiyatif kullanan liyakat sahibi yöneticilerin olduğu, ortak aklın egemen kılındığı düzeni getirir… Bakın… Futbol maçını üç hakem yönetiyordu yetmez dediler, dördüncü hakemi koydular. O da yetmedi VAR sistemini devreye soktular. Teknoloji yardımıyla iki hakem daha sisteme katıldı. Bir futbol maçında altı hakem var… Tenis maçında 13 hakem… İki kişi filenin üzerinden çizilmiş sahanın içine topu geçirmek için mücadele ediyor, topun belirlenen alana düşüp düşmediğine, kimin sayı kazandığına 13 hakem karar veriyor. Onlar da yetersiz kalınca şahin gözüyle teknoloji devreye sokuldu. Voleybol maçında, basketbol maçında yedi hakem var… Biz de bütün ülkeyi ekonomiden, eğitime… Dış politikadan terörle mücadeleye… Merkez Bankası’ndan kamu bankalarına… Sağlık sektöründen tarıma hayvancılığa… Sağlık sektöründen turizm sektörüne… Enerji piyasasından çay piyasasına… İthalattan ihracata… Vergi oranlarından, asgari ücretin ne kadar olmasına kadar her şeyi bir kişi belirliyor… Bir kişi karar veriyor… Bir kişinin dediği oluyor… Tenis maçını 13 kişi yönetiyor, 81 milyon nüfusu, 10 milyon göçmeni barındıran 783.562 kilometre karelik toprağı tek kişi… Bu işte bir yanlışlık yok mu? Seçmen var dedi; Erdoğan yok diyor. Aynı yolda yürüyeceğini söylüyor. Erdoğan seçmenin mesajını okumuş ama doğru okumamış yanlış okumuş!",https://halktv.com.tr/makale/erdogan-secmenin-mesajini-yanlis-okumus-825448
Mehmet Tezkan,Erdoğan Güvenoyu Almadan Yönetemez,21 Haziran 2024 Cuma 05:00,"Erdoğan yeri geldikçe söylüyor, Saray yazarları gün aşırı yazıyor; dört yıl seçim yokmuş! Niye? Erdoğan geçen yıl yapılan Cumhurbaşkanlığı seçimini almış da ondanmış. İyi de mart ayında yapılan seçimde ağır yenilgiye uğradı. Halk yüksek faiz, fahiş kur, her mala zam, tüketimi kısma, vergi üstüne vergi koyma, zengini kollama politikasına rest çekti… Ne olacak şimdi? Erdoğan direnebilir, sandığı önümüze koymayabilir. Dört yıl daha Saraylarında yaşamayı sürdürebilir ama ülkeyi yönetemez. Ülkeyi yönetmesi için seçmenle arasında güven ilişkisinin kurulması gerekir. Halkın tek kişi de olsa hükümete güvendiğini beyan etmesi gerekir… Çünkü… Demokrasiler güven üzerine inşa edilir. İktidarlar halkın tepkisine rağmen ayakta kalamaz. Kalırız derlerse o rejimin adı demokrasi olmaz… En yakın en somut örnek…Fransa Cumhurbaşkanı Macron Avrupa Parlamentosu seçimlerinde ağır yenilgi alınca anında erken seçim kararı aldı. Çünkü topal ördek olarak ülkeyi yönetemeyeceğini biliyor. Erdoğan da biliyor ama kaybetme korkusuyla demokrasinin gereğini yapmıyor. Yandaşları da her gün dört yıl daha seçim yok diye kalem oynatıyor, demeç veriyor… Neden? Çünkü, seçimin zaruri olduğunu hepsi biliyor ama dört yıl daha seçim yok diyerek hayatın normal seyrinde gittiğine halkı inandırmaya çalışıyorlar… Veya aldatmaya! Bayramdan önce Adalet Bakanı’nın ayak üstü verdiği demeci dinledim. Beş dakikalık konuşmasında en az altı defa tarafsız ve bağımsız yargı dedi… Bağımsız ve tarafsız yargı yok ki Adalet Bakanı sok sık vurgu yaparak olduğuna insanları ikna etmeye çalışıyor… Olmayan şeyi varmış gibi göstererek milleti kandırıyor… Veya kendini tatmin ediyor… Siz hiç İngiliz, Fransız, Alman adalet bakanının ağzından tarafsız ve bağımsız yargımız vurgusunu duydunuz mu? Duyamazsınız çünkü malumun ilanı komik kaçar… Çık vatandaşa yargı tarafsız ve bağımsız mı diye sor; bak bakalım ne yanıt verecek? Çık vatandaşa ülke bu şekilde dört yıl daha yönetilir mi de; bak bakalım ne yanıt verecek? Her gün dört yıl daha seçim yok nakaratıyla ülke sakinleşmez. Çünkü ülkenin çivisi çıktı yerine oturması için seçim şart. Erdoğan ya güvenoyu alacak ya da iktidar bayrağını başkasına devredecek… 31 Mart’tan beri yazıyorum başka yolu yok. Bu yönetim kaldığı sürece enflasyon tek haneye inmez. Hayat pahalılığı dayanılmaz boyutta devam eder. Neden mi? Dedim ya güven yok!... Var diyen varsa koyar sandığı önümüze görür son",https://halktv.com.tr/makale/erdogan-guvenoyu-almadan-yonetemez-845154
Mehmet Tezkan,İmamoğlu ‘Devlet’le Yarışıyor!,21 Mart 2024 Perşembe 05:00,"Muhalefet cenahında yer alan partilerin çoğu, o partilerin adayları 31 Mart’ın ne anlama geldiğini anlamış değil… Türkiye’nin nereye koştuğunun, Türkiye’nin nereye evrilmek üzere olduğunun farkında değiller… Bu seçim 14 Mayıs seçiminde yapılan hataların tamir edildiği seçim olmalıydı… Bu seçim muhalefetin tek bir yürekle Cumhur İttifakı’nın karşısına dikildiği seçim olmalıydı… Tabii ki her parti, seçime kendi logosuyla kendi adayıyla girme hakkına sahip. Ama görüyorsunuz bu seçim o seçim değil… Muhalefet farkında değil ama aslında bu seçim muhalefetin varlık yokluk seçimi… İstanbul yeni dönemin kilidi… Cumhur İttifakı kazanırsa 2028 seçimine giden yolda önüne çıkacak, toplumu motive edecek, harekete geçirecek son engeli de bertaraf etmiş olacak… Mesele İmamoğlu’nun kazanıp kazanmaması meselesi değil… Mesele muhalefet ayakta kalacak mı kalmayacak mı meselesi… İstanbul’da sadece Kurum sahaya çıkmadı. 17 bakanla devlet bütün imkanlarıyla sahada. Yarın öbür gün Devlet Başkanı da İstanbul’a gelecek. O da mitingler yapacak. İmamoğlu sadece Kurum’a karşı yarışmıyor. Devletin imkanlarına karşı yarışıyor… Daha açık ifadeyle; İmamoğlu resmen devletle yarışıyor… Bu duruma da gizlemiyorlar. TV söyleşisinde Kurum’a soruldu. Kem küm etmedi. Açık açık devlet beni destekliyor dedi. Ne var bunda demeye getirdi. O zaman sormadan edemeyeceğim bu nasıl seçim? Devlet bir adayı destekliyor!.. Devlet taraf!.. Bu nasıl devlet anlayışıdır? Devlet neden CHP’nin, İyi Parti’nin ve diğerlerinin adaylarını desteklemiyor da AKP’nin adayını destekliyor? Devletin seçim yarışında işi ne? Devlet, devlet diyoruz ya, bizim anladığımız manada devlet yok artık… Batı standartlarında devlet yok artık… Demokratik bir rejimin devlet düzeni yok artık… Peki ne var? Parti devleti var… AKP devleti var… Üstelik Anayasal, üstelik yasal. Bahçeli sayesinde Devlet Başkanı partili oldu; bütün yapı alt üst edildi. Eskiden vali ilde devletin temsilcisi olarak tanımlanıyordu. Bu tanım Kanun Hükmünde Kararname ile değiştirildi. Vali ilde Cumhurbaşkanı’nın temsilcisi ve idari yürütme vasıtasıdır denildi… Yani yasa gereği, mecburen aynı zamanda AKP Genel Başkanı’nın da temsilcisi de oluyorlar. Parti devletinin tohumu böyle atıldı… Devletin tüm imkanlarını kullanan bakanlar sadece Cumhurbaşkanı’na sorumlu. Yasama organı ile bağları yok. Devlet Başkanı İstanbul’a gidin Kurum’un kazanması için çalışın diye direktif verince mecbur sahaya indiler… İmamoğlu 31 Mart seçimi için devletle yarışıyor demem bundan. Cumhur İttifakı’nın adayı devlet gücüyle seçimi kazandı diyelim. Erdoğan’ın değişiyle İstanbul geri alındı!.. Sonra ne olacak, 2028 kadar geçen süreçte neler yaşanacak? Kanal İstanbul’a kazma vurulacak bu belli… Başka… Bazı alanlarda yapısal ve ideolojik düzenlemelere gidilebilir. Siyasal İslam felsefesi kamu hayatında varlığını hissettirebilir. Diyanet ve tarikatlar öğrenim hayatında daha fazla etkin olabilir. Nesil yetiştirme projesi hızlandırılabilir. İktidar, mecburen kabuğuna çekilen muhalefetin üzerine giderek onu daha da etkisiz hale getirebilir. Zaten kızgın ve kırgın olan muhalif seçmenden koparabilir. Göstermelik muhalefet haline dönüştürebilir… Bu gidişe ses çıkaran tek bir güç kalmaz… Hep söylüyorum, hep yazıyorum; Rusya gibi oluruz. 2007 yılında ilk kez kaleme aldım, sonra defalarca yazdım. Taa o zaman Erdoğan Putin gibi olmak istiyor dedim. Bu seçimi alırsa 2028’e kadar Putin gibi olur… Belediye başkanı çıkaramayacaklarını biliyorlar ama… Muhalefet partiler hala yüzde kaç oy alırım hesabında… Muhalefet partileri hala 31 Mart sonrasının dengeleriyle meşgul… Muhalefet partileri hala bu seçimin önemini idrak edememiş halde… Yenilirlerse sadece CHP yenilmiş olmayacak. Hepsi yenilecek. Esameleri okunmayacak… Farkında değiller… Umarım seçmen farkındadır…",https://halktv.com.tr/makale/imamoglu-devletle-yarisiyor-817130
Mehmet Tezkan,Sağ Siyaset Neden Dönek!,07 Haziran 2024 Cuma 05:00,"Sabah açtım televizyonu; İsmail Küçükkaya… Erken kalkarım, altı buçuk ayaktayımdır. Gazetelere bak, internet sitelerini incele saat sekizi vurunca TV’yi açarım; tabii ki Halk TV’yi… İsmail’i izlemek, bir şeyler öğrenmek demek… Ekranda Meral Akşener ile Tayyip Erdoğan buluşma fotoğrafı var… Meral Hanım saçını sarıya boyatmış!.. Neden? Psikologların alanı, ben girmemeyim… İsmail mealen; kimle kimler değişti. Kimler Saray’a çıkınca Erdoğan’la görüşünce değişiyor değince kafamda şimşek çaktı… Siyasette kimlik değiştirme konusunda… Size 1970’li yılları anlatabilirim… Size 1980’li yılları anlatabilirim… Size 1990 yılları anlatabilirim… Gelin size 2000’li yılları anlatayım… 2022/2024 arasını…. Diyorlar ki en son teslim bayrağa çeken Meral Akşener oldu. Bu tür iddialar sosyal medyada fırıl fırıl dönüyor… Akşener’in eskiden yaptığı konuşmaları… Yeminleri, şerefsiz ilan edin göndermeleri… Takır takır, şakır şakır... Düşünüyorum da iktidara, yani güce teslim olan siyasetçiler eski konuşmalarını izleyince utanıyorlar mudur? Mesela Numan Kurtulmuş... Kendisiyle bir kere kahvaltıda, bir kere de Milliyet’te öğle yemeğinde buluşmuştuk… ‘Harun gibi geldiler Karun oldular’ dedi de başka bir söz etmedi. O vakitler HAS partiyi kurmak üzeriydi. Kısa bir süre sonra partisinin kapısına kilit vurarak AKP’ye teslim oldu… Altına Mercedes çektiler, Meclis Başkanı bile yaptılar… Eski konuşmalarını izliyor mudur? İzlerse yüzü kızarır mudur? Hatırladım aynı yolun yolcusu olan ikinci siyasetçi Süleyman Soylu… O da Demokrat Parti Genel Başkanı’yken Erdoğan’a verip veriştiriyordu. Ağza alınmayacak hakaretler etmişti. Bir gece yarısı süngüleri düştü, kolu kanadı kırıldı, AKP’ye teslim oldu. Mükafat alarak yedi yıl içişler bakanlığı yaptırıldı…. Yaptı demiyorum, yaptırıldı… O da eski konuşmalarını izliyor mudur? İzleyince yüzü kızarıyor mudur? Zannetmiyordum… Dönenler/dönekler konusunda onlarca hatta yüzlerce örnek var. Ama dönekliğin lideri Devlet Bahçeli… Neden!.. Nedenini kendi açıklasın… Başkanlık modeli ile Türkiye batar diyen Bahçeli şimdi bu sisteme övgüler yaratıyor… Erdoğan’a hakaret düzeyinde hitap eden Bahçeli… Bugün Erdoğan’a kul köle… Tek lider diyor!... Çıkar diyeceksiniz!.. Evet verdiğim üç örnekte de çıkar para/mevki/güç etkili oldu… Ya ilke, ahlak!... Onu geçin… Bu sebeple Akşener’in saçını boyatıp Erdoğan’ın karşısına çıkmasına şaşırmadım… Bu sebeple Akşener’in yerel seçim kampanyasında muhalefeti hedef aldığını anladım… Bu sebeple 31 Mart öncesi Erdoğan‘ a neden yüklenmediğini öğrendim… Hayırlı uğurlu olsun diyeceğim ama şu soru sormadan geçemeyeceğim… Sağ/muhafazakar/İslamcı siyaset anlayışında hiç mi ilke yok? Bu yapıyı ilkesizlik üzerine mi kurdunuz? Siyasette döneklik yaşam biçiminiz mi oldu (Yazanın sonunda bir parantez açmama müsaade edin. Bahçeli Erdoğan’ın istediği rejime geçersek, başkanlık yönetimi kurarsak Türkiye batar diyordu. Haklı çıktı. Müthiş öngörülüymüş; baktık.)",https://halktv.com.tr/makale/sag-siyaset-neden-donek-840979
Mehmet Tezkan,Seçimin İlk Meyvesi: O YSK’dan Bu YSK’ya…,04 Nisan 2024 Perşembe 05:00,"Hep şunu söylüyorduk ya demokrasi kazanacak ya da otokrasi… CHP kazanırsa demokrasi güçlenecek, AKP kazanırsa yaşadığımız ılımlı otokrasi kalıcı hale gelecek belki de rejim sert otokrasiye dönüşecektik… CHP kazandı, tek kutuplu siyasetten iki kutuplu siyasete evrildik. Siyaset tek kutupluydu çünkü tek adam rejimi Meclis’e, yargıya, bürokrasiye, iş dünyasına, medyanın büyük bölümüne, çoğu meslek örgütüne sendika ve derneklere mutlak hakimdi…Meclis içi muhalefetin sesi çıkmıyordu çıksa bile duyulmuyordu/duyurulmuyordu. Sivil toplumun köküne kibrit suyu dökülmüştü. Pazar günü seçmen bu gidişe dur dedi. CHP’ye güç vererek dengeyi sağladı. AKP’yi 22 yıl sonra tahtından indirdi CHP’yi birinci parti yaptı… Yaptığım ilk analizde ‘Yargı bürokrasisi, güvenlik bürokrasisi, bakanlık bürokrasisi, ekonomi bürokrasisi artık eskisi gibi davranmayacak. Valiler, kaymakamlar AKP’nin valisi, AKP’nin kaymakamı gibi hareket etmeyecek/edemeyecek. Çünkü birinci parti olan CHP’nin soluğunu enselerinde hissedecekler. Siyasal muhalefetin güçlenmesi, sivil toplumun yeniden ayağa kalkmasını sağlayacak. Sorgulama, soruşturma, itiraz, protesto, hak arama kültürü yeşerecek.’ demiştim… Dün yeni siyasi yapı ilk meyvesini verdi… YSK, Adalet Bakanlığı’nın da içinde olduğu tezgaha, kumpasa, pusuya geçit vermedi. Van’da mazbatayı seçimi kazanan adaya verdi. Kumpasla belediye başkanlığının çalınmasına karşı çıktı… İşin içinde Adalet Bakanlığı varken… Hatta işin içinde Adalet Bakanı Tunç’un olduğu iddia edilirken… Aynı zarftaki dört pusuladan üçünü geçerli sayıp birini iptal eden YSK’dan… iktidar istedi diye İstanbul seçimini tekrarlatan YSK’dan… Seçmenin iradesine saygı gösteren, masa başı oyunlara boyun eğmeyen YSK yapısına geçtik… Umarım kalıcı olur… Umarım bu anlayış yargının tümüne yayılır… Neydi kumpas Van’ı kapma planı? Kısaca anlatayım: Van’da yüzde 55,48 oy oranıyla seçimi kazanan Abdullah Zeydan eski Hakkari milletvekiliydi. 2016 yılında tutuklandı. Terör örgütünün (PKK) propagandasını yapmaktan mahkum oldu. ‘PKK’nın tükürüğünde boğulacaksınız’ diyecek kadar fanatik PKK sevdalısı. Cezaevinde yattı cezasını çekti, çıktı. Üç yıl süreyle memnu hakları elinden alındı. Zeydan geçen yıl nisan ayında Diyarbakır 5. Ağır Ceza mahkemesine başvurarak memnu haklarının iadesini istiyor. Mahkeme kamu haklarından yasağının sona erdiğine karar veriyor. Yanlış bir kararla memnu haklarını iade ediyor… Ne savcı ne Adalet Bakanlığı üç yıllık yasak süresi dolmadı, yanlış hesap yaptınız diye itiraz etmiyor… Zeydan DEM’ den Van Belediye Başkanlığı için başvuruyor. Seçim kurulu aday olmasında, seçilmesinde, belediye başkanlığı yapmasında hukuki engel olmadığı için onaylıyor… 20 Şubat’ta listeler yayınlanıyor; itiraz eden yok... 1 Mart’ta listeler kesinleşiyor; itiraz yok… Seçime iki gün kala 29 Mart cuma günü Adalet Bakanlığı’nın aklı başına geliyor. Veya birileri uyarıyor. Diyarbakır Savcılığı’na ‘süre yanlış hesaplanmış. Zeydan’ın hakları yasağı devam ediyor’ diye yazı gönderiyor. Savcı, Adalet Bakanlığı’ndan gelen yazı üzerine hemen harekete geçiyor, Diyarbakır 5. Ağır Ceza Mahkemesi bir yıl önce verdiği memnu hakları mesainin bitmesine beş dakika kala geri alıyor… Durum anında AKP teşkilatına bildirilmiş olmalı ki, seçimin ertesi günü AKP’li aday koşa koşa il seçim kuruluna giderek, Zeydan’ın memnu haklarının geri alındığına dair mahkeme kararını göstererek mazbata verilmesine itiraz ediyor… İl Seçim Kurulu da kabul ediyor. Mazbatayı yüzde 22 oyla ikinci bitiren AKP adayına veriyor. Onu belediye başkanı ilan ediyor. Bütün bunlar tesadüf olamaz… Adalet Bakanlığı’nın son gün aklının başına gelmesi, Savcı’nın derhal harekete geçmesi, Mahkemenin son dakikada karar vermesi, kararı mazbata öncesine yetiştirmesi tesadüf olamaz… Birileri kurgulamış! Birileri Zeydan’ı mazbatasını almadan ekarte edip Van’ı AKP’ye teslim etmenin tezgahını kurmuş… Plan ince hesaplar üzerine kuruluydu… Çünkü, Zeydan mazbatasını alsa durum farklı olacak. Mazbatası aldıktan sonra seçilme yeterliliğinin olmadığı kabul edilse yerine ikinci sıradaki AKP adayı geçemeyecekti. Bu durumda yasa gereği Van Büyükşehir Belediye Meclis’i yeni başkanı seçmesi gerekecekti. Meclis DEM’ in elinde. Van’ın 13 ilçesi var, 13’nü de DEM kazandı. Diyarbakır’da son dakika alınan kararın amacı bu olsa gerek. Zeydan mazbata almadan işi bitirmek. Şimdi arkanıza yaslanarak şöyle bir düşünün… Yerel seçimi AKP kazansaydı. İstanbul’u, Ankara’yı, Eskişehir’i, Adana’yı, Antalya’yı, Muğla’yı ve birçok kenti alsaydı… Van’dan itiraz sesleri bu kadar rahat yükselir miydi? YSK bu kararı alır mıydı? Karşı çıkanlara terörist damgası vurulmaz mıydı? Şu anda Van Büyükşehir Belediye Başkanı koltuğunda AKP’li siyasetçi oturmaz mıydı? İl Seçim Kurulu’nun kararını iptal ederek, Van Belediye Başkanı Zeydan’dır diyen YSK’yı ilk tebrik edenlerden birisi AKP Genel Başkan Yardımcısı Hayati Yazıcı oldu… Nereden nereye… Seçmenin sarı kartı, demokrasinin gücü…",https://halktv.com.tr/makale/secimin-ilk-meyvesi-o-yskdan-bu-yskya-821504
Mehmet Tezkan,Erdoğan Sertleşir mi?,15 Nisan 2024 Pazartesi 05:00,"Erdoğan ağır bir seçim yenilgisi aldı ama yasal olarak dört yıl daha ülkenin başında… Kendi istemediği, Meclis erken seçim kararı almadığı sürece milletin önüne sandık koymanın imkanı yok. Ekonomi daha da kötüye gitse de yok… İnsanlar daha da yoksullaşsa da yok… AKP ikinci parti oldu, ortağı MHP dördüncülüğe düştü ama Cumhur İttifakı olarak Meclis çoğunluğu ellerinde… Cumhurbaşkanı kararları, Cumhurbaşkanlığı kararnameleri, torba kanunlarla ülkeyi diledikleri gibi yönetirler… Yönetecekler de yönetim tarzları nasıl olacak? Sert mi yumuşak mı? Erdoğan yönetimi, daha doğrusu Saray İktidarı ne yapacak? İnsanların yanıt aradığı soru şu; rejim sertleşecek mi? Yani ılımlı otokrasi sert otokrasiye dönüşecek mi, dönüşmeyecek mi? Bu soru neden soruluyor veya ne oldu da bu soru Türkiye’nin gündemine oturdu? Şundan; Erdoğan uydurduğu iktisat teorisini (faiz inerse enflasyon da iner) hayata geçirdi ekonomiyi mahvetti. 2001 ekonomik krizini bile mumla arar hale getirdi. 2001 krizi vurup geçmişti, yaşadığımız kriz iki buçuk yıldır sürüyor ve daha ne kadar süreceği belli değil… Vurup geçmedi iliğimize işledi… Faizi yüzde 50’ye çıkarmak bile pek bir işe yaramadı. Kasayı doldurmak için vergileri arttırmak zorundalar, zam üzerine zam yapmak zorundalar, tüketimi kısmak için milyonların kemerini bir diş daha sıkmak zorundalar… İtibardan tasarruf olmaz diye Saray harcamalarını, kamu giderlerini kısmayacaklarına göre vatandaşın sırtına binecekler… Asgari ücretliye haziran ayında ara zam yapmayacakları belli. Merkez Bankası kanalıyla duyurdular. Emekli ve memura zam verecekler ama üç kuruş… Çiftçiye zaten destek yok… Üzerine doğalgaz, elektrik, benzin, mazot zamları eklenince hayat çekilmez hale gelecek. Doğal olarak tepkisi de olacak… İktidar ne yapacak? Muhalefet eski muhalefet değil. Muhalefet tek çatı altında toplandı. CHP 14’ü büyükşehir toplam 35 il, 377 ilçede belediye başkanlığını kazandı. CHP seçmenden aldığı güçle veya yetkiyle ezilen kitlenin tepkisini dile getirecektir. İktidara kırmızıya yakın sarı kart gösteren seçmen daha rahat, daha güvenle protesto eylemi düzenleyecektir. Anayasal hak olan gösteri ve yürüyüş sayısı artacaktır. Erdoğan ne yapacak? Saray ne yapacak? AKP ileri gelenleri ne diyecek? Saray’dan gelen ilk sinyaller önümüzdeki yılların kolay geçmeyeceği yönünde. Sert katı bir politika izleyecekleri izlenimi veriyor… Saray’ın hukuk başdanışmanı, AKP genel Başkan Yardımcısı’na ‘not edildi, kaydedildi, devlet haddini bildirir’ diye çıkıştıktan sonra… Saray’ın ekonomi başdanışmanı, İstanbul Büyükşehir Belediye Başkanı İmamoğlu’nu milli güvenlik sorunu ilan ettikten sonra… Gerisini düşünmek bile istemiyorum… Kötü kokular geliyor; dilerim yanılıyorumdur… Erdoğan ve çevresinin daha yumuşak, daha bütünleştirici politika izleyeceğini, medyada dengenin sağlanmasına izin vereceğini, TRT’nin partizanlığa son vereceğini, siyasette yapay gerginliğe nokta koyulacağını, sorunların aşılması için muhalefetle diyalog içinde olunacağını zannetmiyorum. Neden mi? Tek adam yönetimleri, otokrat liderler geri adım atmazlar. Çünkü attıkları geri adamın ardından bir geri adım daha atmak zorunda kalacaklarını düşünürler. Süreklilik kazanacağından korkarlar… Yumuşamanın, taviz vermenin, farklı politika izlemenin yenilgiyi kabul etmek olduğuna inanırlar… Balon patlamışsa, zırh delinmişse, kan kaybı başlamışsa hele hele ruh kaybolmuşsa eskiye dönüşün zor, hatta imkansız olduğunu kabul etmezler. Bu sebeple herkes nefesini tuttu Erdoğan’ın izleyeceği politikayı merakla bekliyor…",https://halktv.com.tr/makale/erdogan-sertlesir-mi-824474
Mehmet Tezkan,İktidarın Kredisi Bitti: Yerel Halk İkna Olmaz!,22 Nisan 2024 Pazartesi 05:00,"Seçmen 22 yıldır tam destek verdi. Seçmenin yarısı her seçimde AKP dedi. Geçen yıl bile, ekonomik krizin ortasında bile Erdoğan’la yola devam dedi… Ama sonra gördü ki işler düzelecek gibi değil, Erdoğan iktidarda olduğu sürece iki yakası bir araya gelmeyecek. Desteğini çekti… Desteğini çektiğini de açık ve net biçimde iletti. Herkesin anlayacağı biçimde. AKP’yi ikinci parti yaptı. AKP artık topal ördektir. Topal ördeğin Hazine ve Maliye Bakanı Dünya Bankası ve IMF’n düzenlediği bahar toplantısında konuşurken ‘yerel halkı enflasyonun düşeceğine ikna etmemiz’ gerekir demiş… Yerel halk dediği bizler… Benden söylemesi, Şimşek boşuna uğraşmasın yerel halk ikna olmaz… Niye mi? Güven yok da ondan… İktidar seçmenin açtığı krediyi har vurup harman savurarak tüketti. Yedi/sekiz yıldır söylediği hiçbir söz doğru çıkmadı… Yerel halk (!) artık nasıl güvensin ki… Yaklaşık sekiz yıldır, Türk lirasında kalan kazanır, dövize yatırım yapan batar diyorlar, tam tersi oldu. Dolara yatırım yapan zengin oldu. TL’de kalanın nefesi kokuyor…. Ayrıca enflasyon denen yakıcı/yıkıcı hadise beklenmedik koşullar nedeniyle azmadı. Durduk yerde yüzde yüze vurmadı. Müsebbibi Erdoğan’dır. Erdoğan’ın bir gece aldığı karardır. Bedelini ödeyen, ocak söndüren hayat pahalılığı altında ezilen halk bir daha nasıl güvensin? Bir daha nasıl inansın? Erdoğan’ın kurmayları öyle bir iş yaptı ki uzun yıllar düzelmez… Ne mi o? Fiyat kavramını yok ettiler… Beyinlerden sildiler… Enflasyon denilen canavarın en hoşuna gittiği ortamdır. Fiyat kavramı ortadan kalkmışsa, herkes mal ve hizmetine tutturabildiği fiyatı biçebiliyorsa, o fiyat günden güne, kişiden kişiye değişiyorsa o ülke iflah olmaz… Enflasyon saltanatını sürdürür… Eskiden bir fincan kahvenin kırk yıl hatırı vardı şimdi bir fincan kahvenin kırk farklı fiyatı var… Bu ortamda enflasyon düşer mi? Hayal kurmayalım!... Haziran ayında pik yapacak; yüzde 75’i göreceğiz. O da TÜİK rakamıyla… Sokakta enflasyon yüzde yüzü çoktan geçti… İktidar ne yapıyor? Hiç!.. Çünkü yapacak bir şeyi yok. Temmuz ve ağustosta baz etkisinden dolayı yani geçen yıl olduğu gibi aylık artış yüzde dokuz olmayacağı için enflasyon düşmüş gibi olacak ya… İktidar bunu bekliyor. Bakın enflasyonu indirdik daha da indireceğiz diyerek destek sağlamayı, eski gücüne kavuşmayı ümit ediyor… Boş ümit… Boş hayal… Biliyorum; hayat hep böyle mi gidecek, devran ne zaman değişecek diye soracaksınız? Cevap vereyim… Yerel halkın güven duyması, kredi açması, geleceği umutla bakması için büyük değişimin olması gerekiyor… Eften püften değil, büyük değişim… Nasıl mı? Şöyle: Ya bu iktidar; ekonomiden eğitime, adaletten yönetim anlayışına, zihniyetinden topluma bakışına kadar aklınıza gelen her alanda devrim niteliğinde köklü değişiklikler yapacak… Ya da iktidar değişecek… İkisinden biri. Başka türlü olmaz…",https://halktv.com.tr/makale/iktidarin-kredisi-bitti-yerel-halk-ikna-olmaz-826565
Mehmet Tezkan,Enflasyon Yoksulları Seçimde Ne Yapacak?,27 Mart 2024 Çarşamba 05:00,"Seçime dört gün kaldı. Pazar sabahı sandık başındayız. Bence kahir ekseriyet kararını verdi. Son dakikada karar veren, tercihini sandık başında değiştiren olmaz mı? Olur ama sonucu fazla etkisi olmaz… O zaman gelin seçim sonrası neler olabileceğine kafa yoralım. Bu yerel seçimi, belediye başkanı seçeceğiz ama bu öyle bir seçim ki sonuçları Türkiye siyasetini etkileyecek… 1 Nisan sabahı, 31 Mart sabahından farklı olacak… Çok merak ediyorum; yoksullaşma sandığa yansıyacak mı? Toplumun patlayacak öfkesi sandığı patlatacak mı? Hiperenflasyon altında ezilen, her geçen gün daha da yoksullaşan milyonlar ne yapacak? Oyunun yönü ne olacak? Düşük maaşla yaşamak yerine haltta kalma savaşı veren emekliler… Daha azla yetinmek zorunda kalan, yaşam kalitesi düşen orta sınıf… Aldığı ücretin yarısından fazlasını kira olarak veren, kalanla etsiz, peynirsiz, proteinsiz hayat yaşayan işçiler… Geleceğe umutla bakamayan, hayal bile kuramayan gençler… Ne yapacak? Her şeye rağmen AKP mi diyecekler, yoksa hoşnutsuzluk mesajı mı verecekler? Aslında yerel seçimin kilit sorusu bu… Kimileri bu yerel seçim genel seçimle kıyaslanmaz, seçmen ülkeyi kimin yöneteceği konusunda mayıs ayında seçimini yaptı diyebilir. Kısmen doğru da olabilir. Ama bu seçimi İstanbul üzerinden genel seçim havasına sokan Erdoğan… Şehir, şehir, ilçe ilçe dolaşan Cumhurbaşkanı… Bürokrat bakanların tümü sahada. Valiler, kaymakamlar oy istiyor. General rütbeli jandarma komutanları bile oy dilenciliğine çıktı. İşin içine devlet de girdi; devlet… O zaman 31 Mart, yerel seçim görünümlü genel seçimdir. Sonuçları da Ankara’yı etkileyecektir/etkilemesi de gerekir. Çünkü taşlar yerinden oynayacak. Hayat eskisi gibi akıp gidemez… Erdoğan’ın ekonomi politikasının yarattığı zenginler ve yoksullardan oluşan ikili yapının daha fazla sürmesi imkansız!. Yüksek enflasyonla yaşadığımız sürece adaletsiz yapı daha da derinleşecek. Zengin daha da zenginleşecek, yoksul daha da yoksullaşacak… Ülke enflasyon zenginleriyle enflasyon yoksulları diye karnıyarık gibi ortadan ikiye ayrılacak. Ayrıldı zaten… Çünkü iktidar zenginden alıp yoksula vermiyor. Yıllardır izlediği politika yoksuldan alıp zengine vermek üzerine kurulu… Eskiden üstü örtülü yapılırdı. Tek adam rejimine geçtikten sonra açık açık yapılmaya başlandı. Memura, işçiye, emekliye, öğrenciye yok… Hazine garantili müteahhitlere havuduyla var… Lafı uzatmaya gerek yok. Kur Korumalı Mevduat uygulaması her şeyi anlatmıyor mu? Zenginin parasının değeri yoksulun verdiği vergilerle korundu. AKP/MHP ortaklığı kaybederse tepki bu düzene … Sandık isyanı uygulanan ekonomik politikayadır, adaletsizliğedir, eğitimde çağın gerisine düşmeyedir, işsizliğedir, tek öğün yemeğe mahkum edilmeyedir. O halde… Cumhur İttifakı’nın adayları kaybederse … Erdoğan kaybetmiş olacak… Parti devleti anlayışı kaybetmiş olacak… Rejim kaybetmiş olacak… Seçimin sonucunu büyük kentlerde enflasyon yoksulları belirleyecek. Belirlemesi de gerekir!...",https://halktv.com.tr/makale/enflasyon-yoksullari-secimde-ne-yapacak-819014
Mehmet Tezkan,Cumhur İttifakı Çatırdadı Artık İflah Olmaz!,13 Haziran 2024 Perşembe 05:00,"Erdoğan 31 Mart yenilgisinden sonra durumu toparlamak için bir dizi hamle yaptı… Normalleşme, yumuşama başlıklı adımlar… İyi partinin içine el atılması… Meral Akşener’le Beştepe’de görüşmesi… Altılı masanın seçmen desteğinden yoksun partilerini yutma planı arayış içinde olduğunun göstergesi. Çünkü… Oyu yüzde beşe düşen MHP ile dört yıl daha geçiremeyeceğinin farkında. Daha doğrusu kamuoyu desteği olmadan iktidarını sürdüremeyeceğini biliyor. Partisi (AKP) ikinci sıraya ortağı (MHP) beşinci sıraya indi. Seçmenlerin yüzde 60’i bu iktidara kırmızı kart gösterdi. İki buçuk aydır her fırsatta tekrarlıyorum. AKP/MHP ortaklığının dört yıl daha bu yapıyı sürdürerek iktidarda kalması mümkün değil. Bu sebeple Erdoğan iktidarda kalmanın yolunu arıyor. AKP milletvekillerinin önemli bölümü çarşıya/pazara gidemiyor. Halkın içine çıkamıyor. Hepsi rüzgarın yönünü değişsin diye Erdoğan’ın gözünün içine bakıyor. Bahçeli işin farkında. Dün rest çekti… Olan biteni kabul eden, onaylayan, yumuşak sakin bir açıklama gibi görülse de değil… AKP’ye çekilmiş ültimatom!.. Bahçeli’nin ne dediğini satır satır tercüme edelim mi? Dedi ki; AK Parti içindeki gayri memnun kesimin devamlı suyu bulandırmasını da dikkate alarak, AK Parti ile CHP arasında geniş tabanlı bir ittifakın vücuda gelmesi, buna da altılı masanın diğer unsurlarının desteği Milliyetçi Hareket Partisi’nin samimi dileği ve temennisidir. Tercümesi şu… Bahçeli Erdoğan’a istersen CHP ile ortaklık kur, istersen içine Gelecek, DEVA, Saadet, DP gibi partileri de al yolun açık olsun demek istedi… Arkamdan siyasi oyun çevirme, olan bitenin farkındayım mesajı verdi. Pişman olursun demediği kaldı. Bahçeli’nin sözlerini okumaya devam edelim. ‘Buna rağmen Cumhur İttifakı’na bağlılığımız kararlılıkla devam edecek, TBMM’de kanun tekliflerine verilen desteğimiz aynen sürecektir. Kaldı ki Cumhur İttifakı’ndan tavizimiz, geri dönüşümüz, yarı yolda bırakmamız, ilkelerinden ve hedeflerinden cayma göstermemiz mümkün değildir.’ Tercümesi şu… Bahçeli Erdoğan’a MHP olarak durduğumuz yerde duruyoruz. Terk eden sen olursun. Terk edenin vebali boynuna dedi… Bahçeli son olarak; ‘Cumhurbaşkanımız Sayın Recep Tayyip Erdoğan’ın da şartlar ne olursa sonuna kadar yanında ve arkasında olacağımızı, kesinlikle yalnız bırakmayacağımızı herkes çok iyi bilmelidir. Sayın Cumhurbaşkanımızın yaptığı görüşmeleri, kurduğu ilişki ağlarını, icra ettiği ikili temasları saygıyla karşılıyor, zatı devletlerini daha da rahatlatmak için bir kez daha feragatle hareket edip karşılıksız inisiyatif alıyor ve bu tercihimizi aziz milletimizle paylaşıyoruz."" Dedi. Tercümesi şu… Bahçeli Erdoğan’a yaptığımız evliliği bozma, benden iyisini bulamazsın bir kez daha sonuna kadar destek veriyorum. Feragat sözü veriyorum. Başka kapıları çalma, maceraya atılma demek istedi… Görüyorsunuz; iktidarda kalmak için elimden geleni yapıyorum diye tabanına seslendi. Şimdi diyeceksiniz ki peki bunda sonra ne olur? Bu koalisyon artık iflah olmaz derim… Siz bakmayın Erdoğan ve Bahçeli’nin kanka gibi görüntü verdiğine… Siz bakmayın AKP’den gelen bütün yasa tekliflerinin MHP tarafından sorgusuz sualsiz onaylandığına… Siz bakmayın Bahçeli’nin nazik restinden sonra AKP Sözcüsü Ömer Çelik’in cevaben yaptığı ittifakımız kararlılıkla sürüyor açıklamasına… İkisi de bu işin dört yıl yürümeyeceğini görüyor biliyor… Vücudu kemiren kanser gibi… Evi harap eden rutubet gibi… Enflasyon da iki ortağı yedi bitirdi.",https://halktv.com.tr/makale/cumhur-ittifaki-catirdadi-artik-iflah-olmaz-842896
Mehmet Tezkan,İstanbul Erdoğan’a sırtını döndü. İmamoğlu’yla kucaklaştı,01 Nisan 2024 Pazartesi 07:11,"31 Mart, ‘sonuçta belediye başkanlığı seçimi, CHP iyi adaylar çıkardı, hayat pahalılığı etkili oldu kazandılar’ denilerek geçiştirilecek seçim değil… Erdoğan partisinin balkonuna çıkarak yenilmedik, irtifa kaybettik duygusu vermeye çalışsa da, toparlarız mesajı verse de, dört yıl daha iktidarda olduğunu vurgulasa da, tabanına moral vermeye çalışsa da kendisi de biliyor ki bu seçim çok farklı anlamlar taşıyor… Bu seçim çok farklı mesajlar içeriyor… Seçmen AKP’yi 22 yıl sonra birincilik tahtından indirerek yeter artık dedi… Keyfi yönetimin… İtaat ve biat kültürünün… Oy vermeyene hizmet yok anlayışının… Parti devlet yönetiminin… AKP devletinin… Ilımlı otokrat rejimin ipini çekti… Seçim haritasını önünüze koyun. AKP’nin durumuna bakın. Sarı boyanın azaldığını göreceksiniz. Sarı boyalı iller Orta Anadolu’ya sıkıştı ve Doğu Karadeniz’de birkaç il dışında denize çıkışı kalmadı. Batı illeri tamamen kırmızıya (CHP) boyandı. Erdoğan, balkon konuşmasında hiçbir şey değişmeyecekmiş gibi davransa da çok şey değişecek. Ne mi değişecek? Yargı bürokrasisi, güvenlik bürokrasisi, bakanlık bürokrasisi, ekonomi bürokrasisi artık eskisi gibi davranmayacak. Valiler, kaymakamlar AKP’nin valisi, AKP’nin kaymakamı gibi hareket etmeyecek. Çünkü birinci parti olan CHP’nin soluğunu enselerinde hissedecekler. Siyasal muhalefetin güçlenmesi, sivil toplumun yeniden ayağa kalkmasını sağlayacak. Sorgulama, soruşturma, itiraz, protesto, hak arama kültürü yeşerecek… Milli Eğitim Bakanı okulları tarikatlara açamayacak. Taliban sevdalısı Diyanet İşleri Başkanı okullara rahatlıkla girip nesil yetiştirmeye soyunamayacak. Kapalı kapılar ardında gizli kapaklı yapılan ihalelere bürokratlar eskisi gibi gözü kapalı imza atmayacak/atamayacak. Çünkü herkes bu sonucun AKP için sonun başlangıcı olduğunu görüyor. Siyasette düşmeye başladın mı, tutunmak zordur. Eskiye şaşalı günlere dönüş imkansızdır. Mayıs seçimleri öncesi sahte cennet yaratılarak, yaz aylarında enflasyonun düşeceği, en kötünün geride kaldığı söylenerek kaldırılan, aldatılan seçmen bedelini ödetti. AKP’yi tahtından indirdi. Erdoğan’a ‘ben senden vazgeçtim’ mesajı verdi. Memnun olmadığını açık ve net biçimde Saray’a iletti. Geçen hafta AKP’nin İstanbul mitingini değerlendirirken ‘Erdoğan’ın yıldızı İstanbul’da parlamıştı galiba İstanbul’da sönüyor’ demiştim. Yanılmamışım. İstanbul Erdoğan’a sırtını döndü. İmamoğlu’yla kucaklaştı… CHP 14 ilçeyi 25 ilçeye çıkardı. Ankara’da 16 ilçe aldı. İmamoğlu demişken CHP’nin başarısından söz etmeden yazıya noktayı koymayalım. Tartışmasız büyük zafer… Sadece kazandığı iller, ilçeler olarak değil…CHP 11 büyükşehir, 10 il, 187 ilçe belediyesine sahipti. 15 büyükşehir, 21 il ve 329 ilçede seçim kazandı. Çok önemli ama bunun ötesinde bir durum var … CHP diğer parti seçmenini kendi çatısı altında konsolide etti. Muhafazakarı, mütedeyyini, liberali, sosyal demokratı, Kürt seçmeni, milliyetçi seçmeni sandıkta buluşturdu. İmkansız denilenin imkansız olmadığını kanıtladı. Büyük başarı… Güneydoğu’da DEM yine kuvvetli ama Türkiye geneline bakarsak CHP dışında güçlü bir parti kalmadı. Gelecek, DEVA, Saadet, İyi Parti yok olup gitti… Akşener intihar etmek istiyordu, seçmen yardımcı oldu!.. Aslında seçmen 6’lı masanın yapamadığını yaptı. AKP’ye karşı sandık masasında birleşti… CHP Genel Başkanı seçim sonrası yaptığı konuşmada da altını çizdi. CHP’nin üzerine büyük yük bindi. CHP yerel iktidar ama aynı zaman da muhalefetteki iktidar. Seçmenin iktidarı. Birinci parti… Bu ağır yük. Süreç iyi yönetilirse iktidarın kapısı açılır. Rehavet eskiye döndürür.",https://halktv.com.tr/makale/secmen-tek-adam-rejiminin-ipini-cekti-820517
Mehmet Tezkan,Maşallah! AKP’lilerin Dili Açıldı,30 Nisan 2024 Salı 05:00,"Vay be meğerse neler olmuş!.. Millet ekonomik sıkıntı içinde kıvranırken… Devlet yönetimi gösteriş yarışındaymış… Çakarlı araç saltanatı varmış… İsraf had safhadaymış…. AKP yönetimi siyaset üretemiyormuş… Yani halkın derdine çare olamıyormuş… AKP’liler kendilerini diğer vatandaşlardan üstün görüyormuş. Üstenci dil kullanıyorlarmış. Diledikleri gibi davranıyorlarmış. Kimse bize karışamaz havasındalarmış… Partiye ve devlete kibir hakimmiş… Kürt seçmenle köprüleri atmışlar. Teması kesmişler… Genç seçmen AKP’den kopmuş… AKP artık büyük kentlerde yokmuş… Kucaklayışı dil kullanmıyormuş… Bunlar benim dilim değil, Saray’a en yakın yazarlardan birinin sözleri. AKP’nin röntgenini çekmiş, ortaya bu tablo çıkmış. Bunları düzeltin yoksa bu işin sonu kötü diye yazı döşenmiş… Hatırı sayılır çoğunluktaki işçinin, emeklinin, esnafın AKP’yi terk ettiğine değinmemiş. Malumun ilanı olur diye gerek görmemiş olabilir… Şatafatlı hayat, kibirli tavırlar, gösteriş merakı ANAP’ı bitirmişti, AKP’yi de bitiriyor. Kibir kurt gibidir girdiği yeri kemirir, eritmeden çıkmaz. AKP vitrini düzeltmek için yönetim kadrosunda değişiklik yapacakmış, yeni bakanlarla yola devam edecekmiş. Beyhude çaba!.. AKP’nin vitrinini kimse tanımıyor. Bakanların adını bile bilen yok. Üç maaş, beş maaş alan bürokratların cismi var ismi yok. Evine 250 gram kıyma alamayanlar, üç maaş alan bürokratı beynine kazımadı mı? 1980 model arabasına benzin koyamayanlar, devlet erkanının konvoy halinde devasa ciplerle yolculuk yapmasına sinirlenmiyor mu? Kırık penceresini onaramayanların, kendine saray gibi makam odaları yaptıranı görünce tansiyonu çıkmıyor mu? Halkın ferasetine güveniyoruz sözcüğü dillerinden düşmüyordu… Özellikle cahil halkın ferasetine çok inanıyorlardı…. Alın işte halkın feraseti… AKP’yi ikinci parti yaptı. Topal ördek konumuna soktu bıraktı…. AKP’ye gönül veren yazarlar da sonunda ülkenin kötü yönetim yüzünden bu hale geldiğini anladı. Eskiden telaffuz etmeye çekindikleri kelimeleri artık peş peşe sıralıyorlar… Şatafat diyorlar… Kibir diyorlar… Araba saltanatı diyorlar…Gösteriş diyorlar… İsraf diyorlar… Dilleri açıldı, kalemleri çözüldü. Ama hala Erdoğan’a toz konduramıyorlar. Saray kırmızı çizgileri… Ama yakın gelecekte Erdoğan’a sen de şöyle yaptın böyle yaptın. Kimseyi dinlemedin. Durduk yerde faizle oynadın, enflasyonu patlattın. Sana bu aklı kim verdi. Milleti yoksulluğa mahkum ettin. Diye yazarlarsa şaşırmam. Eli kulağındadır! Dikkat ediyorum Reis demeyi bıraktılar. Reis girdiği seçimi alır söylemini rafa kaldırdılar. Reisten umutlarını kesmediler ama artık şapkadan tavşan çıkaramayacağını biliyor… Reis de biliyor… Yeni anayasa, sivil anayasa, özgürlükçü anayasa diye mevzi kazanmak istiyor ama tren kaçtı. 31 Mart’ta perondan kalktı…",https://halktv.com.tr/makale/masallah-akplilerin-dili-acildi-829165
Mehmet Tezkan,Yoksulluğun Hesabını Sormayacak Mıyız?,29 Mart 2024 Cuma 05:00,"Pazar günü oy verenlerin büyük çoğunluğu şunu biliyor. Biz sadece belediye başkanlarını, meclis üyelerini, muhtarları seçmeyeceğiz. Vereceğimiz oyla siyasetin yönünü çizeceğiz. Türkiye’nin geleceğini belirleyeceğiz. Basit bir yerel seçim değil bu… Ya muhalefeti güçlendirerek dengeyi sağlayacağız, demokrasiyi güçlendireceğiz. Tek kutuplu olmaktan çıkaracağız. Ya da ılımlı otokrasiye ‘evet’ diyeceğiz… Hatta ılımlı otokrasinin sert otokrasiye dönüşme olasılığının zeminini hazırlayacağız. Alman Bertelsman Vakfı 20 yıldır bu konuda araştırma yapıyor. 300 uzman görev alıyor, iki yılda bir durum raporu yayınlıyorlar. Bu yılki saptamaları şöyle: 137 ülkeden 74’ünde otokrasi var. 25 ülke ılımlı otokrasiyle geri kalanı sert otokrasiyle yönetiliyor… Hemen örnek vereyim, Tunus, Cezayir, Nijerya, Mozambik gibi ülkeler ılımlı otokrasiler listesinde… Rusya, Mısır, Suudi Arabistan, Küba, sert otokrasiler bloğunda… Türkiye ılımlı otokrasiler arasında. Ama 25 ülke içinde 20. sırada. Yani altlarda. Her an sert otokrasiye kayabilir!.. İşte bu seçim bu yüzden çok önemli. AKP/MHP ortaklığı kazanırsa parti devleti, AKP Devleti, otokrat rejim kalıcı hale gelecek… Asal Araştırma İstanbul ve Ankara’da ‘bu kadar fark olmaz kontrol edeceğiz’ diye sonuç açıklamadı/açıklayamadı... Neden acaba? Belli ki İmamoğlu ve Yavaş açık ara önde. AKP adayları önde olsaydı anında duyururlardı. Sonar adlı şirketin yaptığı araştırmada İmamoğlu beş puan önde çıktı. CNN Türk ekranlarından eksik olmayan şirketin Başkanı Hakan Bayrakçı sonucu açıklamadı. Neden? Korkudan… İktidarın korkusundan. Çarpılmamak için!... Sonuç dışarıya sızdırılınca kem küm etti. İnkar edemedi, doğrudur da diyemedi. Dese AKP rozetini çıkartacaklar. Araştırma şirketleri araştırma sonucunu açıklayamıyor. İktidar medyası gördüğünü yazmıyor/yazamıyor… Otokrat rejimin ılımlısı böyle… AKP İstanbul, Ankara’yı alır istediği oy oranını yakalarsa gerisini düşünün… Dört yıl gıkımızı çıkaramayız… Zaten zor bela çıkıyor, çıkanların başı derde giriyor. İktidarın beğenmediği pankartı açan gözaltına alınıyor… Zaten baskı var, daha da artacağını söyleyebilirim… Bir de şu var. Erdoğan’ın takıntısı yüzünden, Erdoğan’ın ‘ekonomiyi en iyi bilirim ABD’si, Avrupası bilmiyor’ diye diretmesi yüzünden perişan olduk… Uygulattığı irrasyonel (akıl dışı) politika nedeniyle yüksek enflasyonla boğuşan ilk beş ülke arasına girdik. Erdoğan’ın yarattığı hayat pahalılığının hesabını sormayacak mıyız? ‘Emekliye ne verirsek verelim dipsiz kuyu misali kaybolup gidiyor’ diyen Erdoğan’dan açtığı dipsiz kuyunun hesabını sormayacak mıyız? Başkanlık rejimine geçtiğimiz günden beri gün yüzü görmedik. En kötü geride kaldı diyerek yıllarca aldattılar. ‘Enflasyon bu yaz düşecek biraz sabır’ diyerek kandırdılar. Elimize fırsat geçmişken hesabını sormayacak mıyız? Biz gidersek terör azar, biz gidersek din elden gider, biz gidersek camilere kilit vurulur, biz gidersek beka sorunuyla karşı karşıya kalırız, ülke bölünür uydurmasına bir kez daha kanacak mıyız? Bu kara propagandaya yenik mi düşeceğiz? İki zeytin bir lokma ekmekle açlığımızı bastırırken bunu da bulamayan var diye şükredip bize bu hayatı reva görenlere boyun mu eğeceğiz? Bu kadar çaresiz, bu kadar bitkin, bezgin, kaderci bir toplum mu olduk? Ensesine vur al lokmayı derler ya o hale mi geldik? Bu koşullar da AKP yerel seçimde de istediği sonucu alırsa bu pahalılıkta bile bize oy verdiler demek ki şerbetliler diye öyle bir kemer sıktırırlar ki nefes alamayacak hale geliriz. Üzerimizden silindir gibi geçerler. Yoksulluk kalıcı, değişmez, süresiz olur… Mutlak yoksullukla tanışırız… Bu duruma Hükümet Müslümanları sesini çıkarmaz. Alkışlamaya hazır medya zafer nutukları atar olan her geçen gün daha da yoksullaşan millete olur. İnanın büyük çoğunluk yaşamıyor, hayatta kalma mücadelesi veriyor. Erdoğan’ın canı istiyor faizi indirtiyor canı istiyor yükseltiyor. Aklına Nass geliyor yeniden indirtiyor, kasada döviz kalmayınca yeniden yükseltiyor… Bu çalkalanmada olan bize oluyor. Bir o yana bu yana savruluyoruz… Hesabını sormayacak mıyız? Mayıs seçimi için yarattıkları sahte cennete milyonlar inandı, oy verdi. Ama yazın ortasında kara kış geldi. İğneden ipliğe her şey yüzde yüz zamlandı. Bizi kandırdınız demeyecek miyiz? Bu kötü yönetimi hak etmiyoruz diye haykırmayacak mıyız? İktidara vatandaş olduğumuzu hatırlatmayacak mıyız?",https://halktv.com.tr/makale/yoksullugun-hesabini-sormayacak-miyiz-819642
Mehmet Tezkan,Devlet Benim İstediğimi Yaparım,07 Mayıs 2024 Salı 05:00,"Yeni rejimin ülkeye verdiği en büyük zarar nedir biliyor musunuz? Keyfiliğin normalleştirilmesi… Keyfiliğin meşru hale getirilmesi… Keyfiliğin iktidar politikasına dönüştürülmesi… Keyfilik ne demek? Kişinin istediği gibi davranma hakkına sahip olması demek. Her şey sandıktır demek… Hatırlarsınız 2017 referandumu öncesi çok bu meseleyi bir dönem çok konuşmuştuk. Çok tartışmıştık. Demokraside her şey sandık değildir diyenler darbeci zihniyetle suçlanmıştı. Çünkü kurmak istedikleri rejim her şey sandıktır rejimiydi. Tek adam sandıktan çıkacak, devletin bütün kurum ve kuruluşları, bankaları, yasamadan, yürütmeye hatta yargıya kadar ona bağlı olacak. Seçilen o kişinin keyfi nasıl isterse o yasa olacak. Keyfi ne isterse o yapılacak… Altı yıldır böyle yönetiliyoruz; halimizden memnun musunuz? Erdoğan dün kabinesiyle yaptığı toplantıdan sonra ekonominin iyi yolda olduğunu uyguladıkları politikayı kararlılıkla sürdüreceklerini söyledi. Erdoğan geçen yıl tam ters politika izlerken de aynı söyleri sarf etmişti. İyi yoldayız kararlılıkla sürdüreceğiz demişti. O gün faizi indirerek enflasyonu tek haniye çekmeye çalışıyordu. Bugün faizi yükselterek enflasyonu dizginlemek için uğraşıyor… Keyfi yönetim dediğim bu. Arada koskoca Merkez Bankası var, Para Kurulu her ay toplanıyor, uzmanlar hesap kitap yapıyor; hepsi hikaye… Hepsi tiyatro… Bütün kurumlar tek kişiye bağlı olunca o kurumları yönetenler yargı kararına, yasaya, hukuka, toplumun tepkisine, halkın isteğine bakmıyor. Kime bakıyorlar? Tek adamın ne diyeceğine… Son örnek İstanbul’dan… Kanal İstanbul Erdoğan’ın 2011 yılında ortaya attığı çılgın projesi değil mi? Evet… Olmayacağını kendi de anladı ama hiç olmazsa binaları dikelim, yolları, köprüleri yapalım diye ihale üstüne ihale yaptı. Tarım ve orman alanları imara açıldı. Üzerine devasa konutlar dikilmeye başlandı… Diken kim? TOKİ ile Emlak Konut. Devletin iki kuruluşu. İstanbul Belediyesi uğraştı, didindi, mahkemeye gitti imar planlarını iptal ettirdi. 2024 yılının başında. Ama İdare Mahkemesi’nin kararına rağmen inşaatlar hala sürüyor. Hatta geçenler de daire alanların kura çekimi bile yapıldı. Hukuk tanımazlık o halde… Devlet şu anda kaçak inşaat yapıyor! Peki TOKİ ve Emlak Konut neden projeleri durdurmuyor, neden mahkeme kararına uymuyor? Kendilerini sadece Saray’a tek adama karşı sorumlu görüyorlar da ondan. Mahkeme, yasa, hukuk onları bağlamıyor. Onlar için yasa Saray’dan gelecek ses. Saray devam derse devam, durun derse dururlar. Diyeceksiniz ki; TOKİ ve Emlak Bankası’nın bağlı olduğu Çevre Şehircilik ve İklim Değişikliği Bakanı neden devreye girmiyor? Neden emrindeki genel müdürlere mahkeme kararına uyun talimatı vermiyor? O da tek adamdan talimat bekliyor. Onun için de uyulması gereken yasa tek adamın bir çift sözü. Mahkemenin kararı değil… Bu arada yeri gelmişken adında ‘çevre’ olan ‘iklim değişikliği’ olan bakanlık doğayı katlederek beton yığınına dönüştürüyor. Bitki örtüsü betonarmeye yenik düşünce ister istemez iklim de değişiyor. AKP zihniyeti İstanbul’u 25 yıl yönetti. Çeyrek asır. Bütün devasa binaların altında AKP kadrolarının imzası var. Yer gök bina oldu. İstanbul’a artık kar yağmıyor… Göğe o kadar fazla ısı yükseliyor ki kar taneleri kente inemiyor. Kanal İstanbul bölgesinde Yenişehir kurmak amacıyla ayırdıkları alana konutlar dikerlerse, bir de kentsel dönüşüm numarasıyla askeri arazilere el koyup konut yaparlarsa seyreyleyin gümbürtüyü. Bırakın karı yağmur toprakla buluşamaz.",https://halktv.com.tr/makale/devlet-benim-istedigimi-yaparim-831272
Mehmet Tezkan,Kılıçdaroğlu da Baykal’a mı İhanet Etti?,31 Mayıs 2024 Cuma 05:00,"Kamuoyunda bir süredir Kılıçdaroğlu’nun ‘ihanet’ çıkışı konuşuluyor. Seçim yenilgisinden sonra kendisine karşı çıkanları, değişim hareketi başlatanları ihanetle suçluyor… Daha doğrusu ima ediyor. Oturup konuşur kırgınlıklar önlenebilirdi diyor… Kırıldığı kişiler belli; koltuğunu devralan Özgür Özel ile İBB Başkanı Ekrem İmamoğlu… Haklı mı? Gelin bugün bunu tartışalım… 2010 yılına dönüp, Kılıçdaroğlu’nun nasıl CHP Genel Başkanın olmasından başlayalım mı? Baykal genel başkan, Kılıçdaroğlu da grup başkanvekiliydi. Kaset skandalı patladı. Baykal istifa etti. Kılıçdaroğlu’nun ismi ön plana çıktı… Kılıçdaroğlu Baykal’la konuştu aday olmayacağını açıkladı… Senaryo şuydu; delegelerin baskısıyla, CHP tabanının isteğiyle Baykal geri dönecekti. Kılıçdaroğlu adaylığını açıklayınca planı bozdu. Ben dahil (o tarihte Milliyet’te yazıyordum arşiv duruyor) birçok kişi Kılıçdaroğlu’nun bu kararını destekledi… CHP delegeleri de… Çünkü CHP de değişim şarttı; olmazsa olmazdı… Soruyorum Kılıçdaroğlu Baykal’a ihanet etmiş mi oldu? Parti Baykal ile yürümezdi... 2010 yılının mayıs ayında değişim talebi birdenbire patladı… 2023 yılının mayıs ayında olduğu gibi… Altan gelen dalga bunu gerekli kıldı. 2010 yılında yaşananların benzeri 2023 yılında tekrarlandı. Yine genel başkan gitti yerine grup başkan vekili geldi… Kılıçdaroğlu Özel’in kendisini hançerlediğini düşünüyorsa o halde kendisi de Baykal’ı hançerledi! Kendisi de Baykal’a ihanet etti! AKP Genel Başkanı 10 yıldır Baykal’ a ihanet ettin kasetle geldin diye propaganda yapıyor… Şimdi denilecek ki 2010 da kaset skandalı vardı… 2023’te de seçim skandalı vardı… 6’lı masanın iç çekişmeleri nedeniyle ülkeyi yönetme ehliyeti vermemesi vardı. Büyük hayal kırıklığı vardı. Muhalif seçmenin değişim talebi vardı, dayatması vardı… Soruyorum… 1972’de İsmet İnönü’yü devirerek CHP Genel Başkanı olan Bülent Ecevit de İnönü’ye mi ihanet etti? İsmet Paşa’yı mı hançerledi!... Toplumun patlayacak atmosferi bu değişimi istiyordu… Ne Ecevit İnönü’ye ihanet etti… Ne Kılıçdaroğlu Baykal’a… Ne Özel Kılıçdaroğlu’na… Kimse kimseye tuzak kurmadı, siyasetin doğal akışı bu değişimi gerektirdi… Kılıçdaroğlu’nun bir sözüne daha takıldım. Demiş ki; ‘bir kişi uzun süre genel başkanlık yapmamalı ama genel başkan değişecekse o partisini güvenli limana taşımalı o güvenli limanda değişiklikler gerçekleşmeli’ Güvenli liman neresi? Kılıçdaroğlu’na mayıs yenilgisinden sonra defalarca soruldu neresi olduğunu söylemedi. Ama yerine gelen Özel CHP’yi güvenli limana soktu. 35 il ve yüzde 38 oyla CHP gemisini güvenli limana bağladı… Muhalefete moral verdi. İktidarın psikolojik üstünlüğünü elinden aldı… Erdoğan o gündür bugündür yalpalıyor… CHP bu başarıyı elde edemeseydi CHP çoktan karışmıştı; Özel bir hafta yerinde kalamazdı… Ama şimdi genel başkanlığa demir çakmaya başladı… Çünkü başarının önünde kimse duramaz… İhanet meselesine dönersek İngiltere’den örnek vereyim. 1997/2007 arasında ülkeyi yöneten Tony Blair’in Irak savaşına ülkesini ABD’nin baskısıyla soktuğu anlaşılınca… Partisi tarafından al aşağı edildi. Dikkatinizi çekerim. Seçmen tarafından değil partisinin milletvekilleri tarafından istifaya zorlardı… Yıl 2007. Seçime üç yıl kala Blair koltuğunu bırakmak zorunda kaldı. Evine döndü… Milletvekilleri ihanet etmiş mi oldu? Veya hançerlemiş!.. Yerine Maliye Bakanı Gordon Brown geldi. 2010’da seçime girdi ve kaybetti. Evine döndü… Milletvekilleri ihanet etmiş mi oldu? Veya hançerlemiş!.. Yerine Ed Miliband geldi. Beş yıl çabaladı ama 2015 seçimini kaybedince ne yaptı dersiniz? Evine döndü… Milletvekilleri ihanet etmiş mi oldu? Veya hançerlemiş!.. Koltuğunu Corbyn’a bıraktı. O da başarılı olamadı. 2019 seçimini kaybedince kendinden öncekilerin yolundan gitti… Evine döndü… Milletvekilleri ihanet etmiş mi oldu? Veya hançerlemiş!.. Muhafazakar parti 2010 yılından beri iktidar ama beş kez başbakanı ve genel başkanını değiştirdi. Kimse iktidardayız diye susmadı. Değişim gerekiyor dediler, değiştirdiler. Bizde de artık siyaset böyle olmalı… Vefa, bağlılık gibi kavramlar eski dönemde kaldı. Artık başarı için sadece seçim kazanmak da yetmiyor, toplumun taleplerini yerine getirme kabiliyetinin de olması gerekiyor",https://halktv.com.tr/makale/kilicdaroglu-da-baykala-mi-ihanet-etti-838935
Mehmet Tezkan,Çocuk Festivalinde Bira İçtim!,18 Haziran 2024 Salı 05:00,"Rotterdam’dayım… Pazar günü Kidsstok festivali vardı. Kralingse gölünün yanında. Ona katıldım. Tabii ki tek başıma değil; 3,5 yaşındaki torunumla… Dev bir alanda çocuklar için ne istersen var. Atlı karıncadan dönme dolaba, kukla gösterisinden, tiyatroya kadar aklınıza ne gelirse… Yiyecek içecek gırla… Biletin alındığı internet sitesinde çocukları festival kültürü ile tanıştırmak için düzenlendiği yazıyordu… Şaşırdım biz milli ve manevi değerlerimizi korumak için festivalleri yasaklıyoruz. Onlar tam tersi. Bu geleneği sürdürmek, çocuklara festival kültürünü aşılamak istiyor… Festivale gittim. İlk dikkatimi çeken ebeveynlerin elinde bira ve şarap bardakları oldu… Çocuk şenliği ve alkol!.. Aman Allah’ım! Türkiye’de büyükler festivalinde bile alkol yasak. Daha doğrusu alkol tüketilir diye festival yasak... Hatırlayın… Fethiye Belediyesinin düzenlediği Milyon Fest, Burhaniye’deki Zeytinli Rock Festivali, Eskişehir’deki Anadolu Fest, Tunceli’deki Munzur Kültür ve Doğu Festivali, Zonguldak Kozlu Müzik Festivali, Gökçeada Meryem Ada Panayırı, Yıldız Üniversitesi Bahar Şenliği, ODTÜ Bahar Şenliği, Melek Mosso konserleri, Aynur Doğan’ın sahne alması ve daha birçoğu bu sebeple yasaklandı. Eski İçişleri Bakanı Süleyman Soylu’nun emriyle… Allah Allah… Adamlar çocuk festivali düzenliyor, büyüklere alkol serbest... Olacak iş değil… Geçen yıl Çukurova Rock Festivali bu sebeple yasaklanmadı mı? Gerekçe aynen şuydu: ‘Etkinliğin yapılacağı yer ve çevresinde alkol satışı yapan iş yerlerinin bulunmasından dolayı etkinliğe katılacaklar arasında yaşı küçük şahısların da bulunacağı göz önüne alındığında alkole dayalı olarak (cinsel saldırı, kasten yaralama, hırsızlık vb.) asayiş olaylarının yaşanabileceği…’ Bizde etkinliğe katılacak yaşı küçük şahısların olabileceği düşüncesiyle festival yasaklanıyor… Hollandalılar çocuk festivalinde bira ve şarap reyonları kurmuş ebeveynlere satıyor… Anne babalar, dede nineler çocuklarının yanında şaraplarını yudumluyor… Bu işte bir terslik olmalı diye düşündüm… Ya bizim çocukların temeli sağlam değil, iyi yetiştirmediğimiz için anında ahlakları bozuluyor. Milli ve manevi değerlerimizden kopuyor… Kopmamaları için festivaller yasaklanıyor… Ya da o çocukların temeli sağlam ve iyi yetiştikleri için anında ahlakları bozulmuyor… İkisinden biri… Hangisi… Veya… Bizim insanımız alkol alınca anında etkileniyor. Cinsel taciz, hırsızlık, kasten yaralama gibi olaylara sebebiyet veriyor… Hollandalılar alkolden etkilenmiyor. Kadınlara, kızlara, çocuklara sarkıntılık yapmak akıllarının köşesinden geçmiyor… İkisinden biri… Hangisi… Şöyle mi diyelim… Bizim çocuklarımızın ahlakı hemen bozulduğu, erkeklerimiz de sapık olduğu için çocukların alınmadığı büyükler için düzenlenen festivaller yasaklanıyor… Onların çocuklarının ahlakı kolay kolay bozulmadığı, erkekleri de sapık olmadığı için çocuk festivalinde bile bira ve şarap içilmesine izin veriliyor… İkisinden biri… Hangisi? Ya biz de bir tuhaflık var ya onlarda? Hangisi… Bayram günü sorduğum soruya bakın?",https://halktv.com.tr/makale/cocuk-festivalinde-bira-ictim-844367
Mehmet Tezkan,Müsrif İktidar Havlu Attı!,14 Mayıs 2024 Salı 05:00,"Erdoğan 31 Mart seçiminden sonra Meclis kürsüsünden ‘biz bitti demeden bitmez’ diye bağırmıştı ya… Erdoğan’ın Maliye Bakanı dün ringe havluyu attı. Üstü kapalı bittik tükendik demek istedi… Niye mi böyle düşünüyorum? Mehmet Şimşek’in açıkladığı paket harfiyen uygulansa 100 milyar lira tasarruf sağlanacak. Koskoca Türkiye Cumhuriyeti bu duruma mı düştü? 100 milyar lira bulamayacak kadar kötü durumda mı? Cumhurbaşkanı Yardımcısı, Hazine ve Maliye Bakanı bundan sonra yeni araç kiralanmayacak, yeni bina tutulmayacak, otellerde toplantı yapılmayacak, kokteyl verilmeyecek diye ciddi ciddi basın toplantısı yaptı… Yıllar önce çerez parası dediği miktarda tasarruf yaparak kurtulacağımızı söyledi… Enflasyonla böyle mücadele edecekmişiz. Geçiniz… Maliye Bakanı’nın açıklaması… İktidarın yerel yönetimlerle birlikte har vurup harman savurduklarının itirafı değil mi? İktidarın hazineyi patlattığının kanıtı değil mi? İsrafın belgesi değil mi? Müsrif yönetimin havlu atığının fotoğrafı değil mi? Çerez parasına kaldığımızın göstergesi değil mi? Maliye Bakanı bu miktarın TC için çerez parası olduğunu hala söylüyorsa tasarruf diye bizi mi kandırmaya çalıştı? Bizi aldatmak için mi basın toplantısı düzenledi? Ya 100 milyara muhtacız ya da ‘tasarruf şemsiyesiyle’ ortada büyük bir aldatmaca var… Yapılan göz boyama… İmaj tazeleme… 31 Mart yenilgisinden sonra ortaya çıkan büyük israfın üzerini örtmek… Yabancı menşeli araç kullanılmayacakmış! Yani Alman araçları… Kamunun alayı yabancı menşeli araçlarla dolu… Mercedes’e, BMW’ye kurulanlar yarın araçları geri verecek mi? Güldürmeyin… Zaten verse ne olur ki; Diyanet İşleri Başkanı’nın dokuz makam aracı varmış. Audi A8’den iner mi? İnmez… Adam memleket benim edasıyla dolaşıyor… Sadece o değil, bütün bakanlar, bütün üst düzey bürokratlar da… İtibar maskesi altında; arabalarını yarıştırıyorlar, makam odalarını yarıştırıyorlar, konutlarını yarıştırıyorlar, tatillerini yarıştırıyorlar, harcamalarını yarıştırıyorlar… 2,5 trilyon lira bütçe açığı var, 100 milyar tasarruf ederek mi (o da ederlerse!) iki yakayı bir araya getirecek!... Bu iş böyle olmaz. Enflasyonun inmesi için zihniyet değişmesi lazım…Rejimin değişmesi lazım… İki kere iki dört. Başka türlü olmaz!...",https://halktv.com.tr/makale/musrif-iktidar-havlu-atti-833459
Mehmet Tezkan,Saray Öyle Uçtu Ki… Mangalda Kül Bırakmadı,29 Nisan 2024 Pazartesi 05:00,"Meclis Başkanı bu hafta parti genel başkanlarını ziyaret ederek ‘yeni anayasa’ için girişimde bulunacakmış! Baştan söyleyeyim nafile turlar olur… Nafile girişim olacağını Meclis Başkanı da biliyor. Belki de istenen bu… Nafile turlarla bir şey yapıyormuş gibi görünmek… AKP iktidarının iki şeye ihtiyaca var. Birincisi; gündeme yeniden hakim olmak, ekonomiyi ikinci plana atmak, insanların sabah akşam hayat pahalılığından konuşmasını engellemek. İkincisi; çekilen sıkıntıların müsebbibi olarak birilerini hedef tahtasına koymak. Bu anayasa olur, AKP’nin istediği türde anayasa değişikliğine evet demeyen muhalefet olur… Fatura birilerinin sırtına yüklenecek; hazırlık bu yönde. Efendim sivil anayasa yapmanın sırası gelmişmiş. Türkiye darbe ruhunun özünde taşıyan anayasa metninden kurtulmalıymış. Anayasa bize çok ama çok dar geliyormuş… Miş, mış, muş… Ama bakın, anayasanın çok dar geldiği sözüne katılıyorum. 1982 anayasası da çok ama çok dar gelmişti, AKP’nin yaptığı 2010 anayasası da çok dar geldi. Hele hele 2017 Anayasası boğazımızı sıktı. Daha özgürlükçü anayasa diye pazarladıkları değişik tek adam rejimini getirdi. Her şey tek adamın o anki ruh haliyle vereceği karara bağlı. Her şey iki dudağının arasında… Gelin işe buradan başlayalım. Kusurlu demokrasi bile otokrat rejimden kat kat iyidir. Türkiye kusurlu demokrasiyi de denedi, otokrat rejimi de kararı siz verin… Şöyle bir etrafınıza bakın… Şöyle bir kendinize bakın… Arkanıza yaslanın Türkiye’nin tek adam rejimine geçtikten sonra nereden nereye geldiğini düşünün… Altı yıldır yüzümüz güldü mü? Meclis aritmetiğine bakıyorsun Cumhur İttifakı birleşenlerin yeni anayasa yapacak sayısal çoğunluğu yok. Muhalefeti ikna etmek zorundalar… Bu da imkansız! Aralarında derin görüş ayrılığı var. Muhalefet partileri; CHP, İyi Parti, Saadet, DEVA, DEM, DP, TİP, Emek partisi, demokratik bölgeler partisi parlamenter sistemi savunuyor. İktidar ortakları tek adam rejimini… Buradan yeni anayasa çıkar mı? Çıksa çıksa meşguliyetle oyalama çıkar… Saray’ın baş hukuk danışmanı Uçum dün akşam saatlerinde nasıl bir anayasa istediklerini açıkladı… Cafcaflı sözler… Sivil bir anayasa, kuşatıcı bir anayasa, koruyuşu bir anayasa, özgürlükçü bir anayasa, sosyal bir anayasa, gelişkin demokrasiye imkan veren bir anayasa, milli bir anayasa gerekliymiş… Okuyunca vay be dedim… Seçkinlerin değil, halkın talep ve iradesine cevap verecek sivil bir anayasa istiyorlarmış… Hak ve özgürlüklerin esas, sınırlamanın istisna olduğu özgürlükçü anayasa lazımmış… Güldürmeyin!.. AKP iktidarı on yıllardır tam tersini yapıyor. Özgürlüklerin sınırlamayı esas alan, hak özgürlüklerin istisna olduğu politika izliyor… Adil bir gelir dağılımına geçişi sağlayacak sosyal bir anayasa şartmış. Yani üstekinden alacaklar alttakilere vereceklermiş… Bu satırları yazan Mehmet Uçum’a sormak isterim, Merkez Bankası 818 milyar zarara nasıl uğradı? Yoksuldan alıp zengine vererek. Zenginin parasını koruyarak. Zengini enflasyona ezdirmeyerek. Baş danışman şimdi tam tersini söylüyor… Güzel sözler, şatafatlı sözler ama boş sözler… İnandırıcılığı olmayan sözler…. Bunca yılın deneyimiyle size küçük bir öneri. Anayasa değişikliğiyle ilgilenmeyin. Hatta söylenenleri dinlemeyin bile. Erdoğan tek adam olmuş vazgeçer mi? Geçmez… Eeee, neye konuşacağız ki… Yeniden seçim olmadan, bu iktidar gitmeden anayasa değişikliği olmaz…",https://halktv.com.tr/makale/saray-oyle-uctu-ki-mangalda-kul-birakmadi-828811
Mehmet Tezkan,"Erdoğan Üç, Üç Dedi; 1.5’a Düştü!",21 Mayıs 2024 Salı 05:00,"Bir dönem Erdoğan’ın ağzından üç çocuk sözü düşmüyordu… Nikah törenlerine katılır, evlilik cüzdanını verirken ‘söz verin üç çocuk ha’ diye söz isterdi… Son yıllarda Erdoğan’ın ağzından üç çocuk lafını duydunuz mu? Birçok konuda olduğu gibi bu konuda da iddiasını unuttu. Sessizliğe büründü. Dün akşama kadar!.. Neden düne kadar unuttu? Nedeni belli… Erdoğan iktidara geldiğinde kadın başına doğurganlık oranı 2,3 çocuktu, şimdi 1,5 indi… 2002 yılında iktidar olduğunda doğru düzgün bir üreme oranımız vardı. 21 yıllık iktidarı sonunda 1,5’a indi… 2,3 yetmez üç, üç diyordu ya… Yarısına düştü… Neden acaba? Nedeni belli… Erdoğan ülkeyi o kadar kötü yönetti ki, insanlar tek çocukla yetinmek zorunda kaldı. İki çocuğu bakacak geliri olan zengin sınıfına girdi… Üç çocuk yapana trilyoner denildi... Böyle giderse tek çocuğu olana bile gıpta edilecek. Çünkü Erdoğan sayesinde Türkiye’de her şey para oldu!.. Çocuk meselesi neden mi önemli? Şundan: Bir ülkenin nüfusunu koruyabilmesi için, genç nüfusun yaşlılara bakabilmesi için kadın başına düşen doğurganlık oranının 2,1 olması lazım… Tayyip Erdoğan’dan önce sorunumuz yoktu, şimdi var. Sağlıkta, eğitimde, ekonomide, üretimde, tarımda, hayvancılıkta ve aklınıza gelen her alanda olduğu gibi. Doğum oranında da var, doğan çocukların yaşama oranında da var. Erdoğan dün akşam kabinesiyle yaptığı toplantıdan sonra bu meseleye de değindi. Gidişatın kötü olduğunu, beka meselemiz olduğunu söyledi, insanları çiftleşmemekle suçladı… Doğurganlık oranının 1,5 inmesinin felaket olduğunu ilan etti… Haklı mı? Haklı da müsebbibi kim? Kendisi… Ülkeyi öyle bir hale getirdi ki insanlar çocuk yapmaktan korkmaya başladı. Doğru dürüst besleyemeyiz, okutamayız, iş güç sahibi yamamayız, yaşatamayız diye… Erdoğan’ın her alanda ülkeye verdiği tahribatı kaç yılda onarırız bilmem ama çok uzun yıllarımızı alacağını biliyorum…",https://halktv.com.tr/makale/erdogan-uc-uc-dedi-1-5a-dustu-835744
Mehmet Tezkan,Sayın Erdoğan Vakti Saati Geldi,03 Haziran 2024 Pazartesi 05:00,"AKP’liler hafta sonu Kızılcahamam’da kampaydı. Seçim sonuçlarını ve memleketin durumunu değerlendirdiler… Genel başkanları Erdoğan ilk gün açılış dün de kapanış konuşması yaptı. Dünkü konuşmasında ‘Hamas ve Filistin halkı sadece kendi topraklarını savunmuyor. Aynı zamanda Arz-ı mev’üd hezeyanına karşı Anadolu'yu savunuyor.’ dedi… Biraz değil fazla abartılı buldum… Arz-ı Mev’üd vadedilmiş topraklar demek… Harran’a kadar uzanıyor. Hamas olmasa İsrail Anadolu’ya mı el atacak, Urfa’yı mı koparacak? Harran’ı mı alacak? Bizlerin eli armut mu topluyor? Bu millet kurtuluş savaşını kazanmış millet… Bu millet ülkesini işgal edenleri kovmuş millet… Bu millet bağımsızlığını ilan ederek mazlum halklara örnek olmuş millet… Ne idüğü belirsiz Hamas denen örgüte mi kaldık? Bu arada aklıma geldi. AKP iktidarı Suriye sınırını İsrail’e kiraya verecekti. İsrail mayınları temizleyip tarım yapacaktı. Muhalefet karşı çıkınca Erdoğan paranın dini imanı olmaz demişti… Hatırladınız mı? İyi ki karşı çıkmışız. İyi ki direnmişiz. Ses çıkarmasaydık İsrail ile komşuyduk!.. O günden bugünlere geldik… Erdoğan’ın söyleyecek sözü kalmadığı için hamasetin ipine asılıyor. Olan bitenin tek kelimelik özeti bu… Hamaset yapıyor!.. Sık sık, ‘enflasyonu daha önce tek haneye nasıl indirdiysek yine indiririz. Geçmişte başardık inşallah yine başarırız’ diyor ya… Kimse enflasyonu kim çıkardı diye sormuyor… Soramıyor… Neyse bugünkü mevzumuz başka… Erdoğan Kızılcahamam kampının açılış konuşmasında; ‘milletimizin başta değişim ve yenilenme talebi olmak üzere sandık sonuçlarıyla bize ulaştırdığı beklentilerin farkındayız. Gereğini vakti saati geldiğinde mutlaka yapacağız’ dedi. Gereği ne? Seçim mi? Vakti saati gelmedi mi? Geçen hafta emekliler meydandaydı, dün Rize’de çay üreticileri… Yarın bir başkaları olacak. Çünkü Türkiye rayından çıktı… Çivisi çıktı derler ya işte o halde. Toparlanması çok zor. Seçim olmadan, güven ortamı oluşmadan iktidar ağzıyla kuş tutsa, dokuz takla atsa olmaz… Niye mi? Çünkü seçmen kandırıldığını, aldatıldığını geçte olsa anladı… Çünkü 2023 yılının mayıs ayında yapılan seçim hileli seçimdir… Yanlış anlaşılmasın sandıkta hile yapılmadı. Ekonominin göstergelerinde hile yapıldı. Söylemde hile yapıldı. Vaatlerde hile yapıldı. Propaganda hilesi yapıldı. İnsanlar ülkenin düzlüğe çıktığına inandırıldı. Kara kışın bittiğine yazın geldiğine… Yani seçmen kandırıldı. Bunu temizlemenin, bu duyguyu yok etmenin tek yol var; seçim… Başka yolu yordamı yok… Bu yüzden sayın Erdoğan vakti saati geldi diyorum.",https://halktv.com.tr/makale/sayin-erdogan-vakti-zamani-geldi-839771
Mehmet Tezkan,Yeter Artık Halkı Kandırmayın!,19 Nisan 2024 Cuma 05:00,"AKP döneminde iki büyük Anayasa değişikliği yapıldı. Biri 2010’da diğeri 2017’de… 2007 yılında Cumhurbaşkanı’nın halk tarafından seçilmesi için Anayasa değişikliği yapıldı ama o AKP’nin inisiyatifi dışında gelişti. Dönemin siyasal şartları nedeniyle mecburiyetten oldu… AKP ilk büyük Anayasa değişikliğini 2010 yılında yaptı. Hatırlayın o günleri. 12 Eylül’den hesap soracağız diye yola çıktılar, özgürlüklerin sınırının daha da genişleyeceğini iddia ettiler. 12 Eylül cuntası döneminde ölenler için işkence görenler için gözyaşı döktüler, hüngür hüngür ağlayanları oldu. Halk inandı, referandumda evet oyunu bastı… Aslında halka gerçeği söylemediler. Halkı kandırdılar... İşin kokusu üç gün geçmeden çıktı… Anayasa değişikliğini isteyen Fethullah Gülenmiş! FETÖ’cülerin yargıyı ele geçirme operasyonuymuş. Amaçları, polis/savcı/yargıç üçgenini çalıştırarak insanlara tezgah kurmanın, kumpas kurmanın, iftira atmanın yolunu açmakmış… Hedefleri, Atatürkçü subaylar, sosyal demokrat akademisyenler, yazarlar, çizerler, aydınlarmış… Başarılı oldular… 2010‘da AKP’nin kurguladığı Anayasa değişikliği özgürlük değil cezaevini getirdi. 2017 yılında da benzer kampanya yapıldı. Kuvvetler ayrılığı kesin çizgilerle ayrılacak, yasama güçlenecek, yürütme daha çok denetlenecek, kararlar daha hızlı alınacak, devlet hantallıktan kurtulacak gibi birçok laf söylediler… Halkı yine kandırdılar… Çünkü söylediklerinin tam tersi oldu. Demokrasi törpülendi tek adam rejimi kuruldu. Sivil toplumun başına balyozla vuruldu, hak arayanlar terörist ilan edildi. Otokrat rejim her alanda kendini hissettirdi. 31 Mart’ta ağır seçim yenilgisi alan AKP yine Anayasa’yı değiştirme hamlesiyle gündem çalma derdinde. Görev Numan Kurtulmuş’a verildi. Partileri ikna etme turuna çıkacakmış! Sivil Anayasaya ihtiyaç varmış. Var… Var da AKP’nin istediği şekliyle değil bu ucube rejimi sonlandıracak Anayasa değişikliğine ihtiyaç var… 31 Mart seçim sonuçlarının verdiği mesajı yerine getirecek Anayasa değişikliğine ihtiyaç var. Merak ettiğim şu; başta Saray, sonra AKP’liler Anayasanın hangi maddelerinden hoşnut değil? Hangi maddeleri onları rahatsız ediyor, ellerini kollarını bağlıyor? 1921 Anayasası’na gönderme yapıp cafcaflı sözlerle perdeleme yapacaklarına şunları amaçlıyoruz desinler… Gerçek niyetlerini söylesinler. Laiklik ilkesi mi rahatsız ediyor, fiilen olmayan kuvvetler ayrılığı kavramı mı işlerine gelmiyor, nedir dertleri… Cumhurbaşkanı’nda padişahların elinde olmayan yetki var… Her şey iki dudağının arasında, hesap sorulamıyor bırakın hesap sormayı Anayasa’ya göre soru bile sorulamıyor. Mesela; Merkez Bankası’nın 818 milyar lira zarar etmesinin sorumlusu kim? Hükümet tabii… Hükümet dediğimiz tek kişi… O kişiye sorulamıyor. Çünkü kimsenin soru sorma yetkisi ve gücü yok! Demokratik ülkelerde böyle bir anayasal kural var mı? Yok tabii… Olamaz da zaten… O zaman daha ne istiyorlar? Ama 2010 da olduğu gibi, 2017 de olduğu gibi altında vardır bi köpoğlu!.. Halkı bir kez daha kandırabilirler mi bilmiyorum ama asıl amaçlarını gizleyecekleri, pembe tablolar çizecekleri gerçek. Ünlü bir hikayeyle noktayı koyayım. 1968 yılında ay yolculuğuna çıkacak olan Neil Armstrong çöl koşullarında hazırlık yaparken çok yaşlı bir Kızılderili görüşmek ister… Armstrong kabul eder. Yaşlı Kızılderili, aya gidecekmişsin orada bizim atalarımız var, gidince onlara şu notu okur musun diyerek bir kağıt uzatır. Armstrong kâğıda bakar Kızılderili lisanıyla yazılmıştır, hiçbir şey anlamaz. Ama merak eder. O lisanı anlayan bir Kızılderili bulunur, notu okuması istenir. Yaşlı Kızılderili şöyle yazmış; bu gelen adam ne derse desin inanmayın. Size kandırmaya topraklarını çalmaya geldi… Ben de diyorum ki; TBMM Başkanı Kurtulmuş ne derse desin inanmayın. Sivil Anayasa diyerek özgürlüğünüzü çalmaya, otoriter rejimi tahkim etmeye, tek adam rejiminin ilelebet daim kılmaya uğraşıyorlar… Bu sefer kanmayın!..",https://halktv.com.tr/makale/yeter-artik-halki-kandirmayin-825770
Mehmet Tezkan,Istakoz Çöküşün Simgesi,16 Nisan 2024 Salı 05:00,"O fotoğrafa iyi bakın… O fotoğraf ıstakozun fotoğrafı değil… O fotoğraf çöküşün fotoğrafıdır… O ıstakoz Semra Özal’ın saltanat kayığıdır… O ıstakoz Papatyaların Hasbahçesidir… Farkı yoktur…Çünkü hepsi sonun başlangıcını simgelemektedir. Diyecekler ki; AKP’li bir milletvekili Monaco’da ıstakoz yiyip fotoğrafını sosyal medyaya koymuşsa ne olmuş. Özür diledi, konu kapandı. AKP’yi bağlamaz. Büyütmeye gerek yok… Olur mu? Istakoz sadece bir milletvekilini değil, AKP içinde azımsanmayacak bir grubun yaşamını, ruh halini, memlekete bakışını simgeliyor… AKP döneminin kibirli zenginler sınıfını tasvir ediyor… AKP’nin nereden nereye geldiğini anlatıyor… Erdoğan’ın eski Metin yazarı Aydın Ünal’ın sızıntı diye tabir ettiği gruptur o… Sabah yazarı Haşmet Babaoğlu’nun nevzuhur diye tanımladığı insanlardır… Istakoz uzun iktidarın getirdiği yozlaşmanın, toplumdan kopuşun, başka aleme göçün sembolü olarak Monaco’da tezahür etti. Masadaki yerini aldı. Başka mekanlarda; ne bileyim Londra’da, Paris’te, Katar’da, Seyşeller’de ortaya çıkabilirdi… Oralarda da mutlaka başka ıstakozlar vardır; duymadığımız bilmediğimiz!.. 31 Mart seçimlerinde AKP’ye ağır yenilgiyi tattıran o ıstakozlardır. Her biri AKP’nin geri dönüşü olmayan yola girdiğinin işaretidir… Nerden biliyorsun diyeceksiniz? Geçmişte örneği var… Semra Özal etrafında kümeleşen, ANAP’tan ihale alarak zenginleşen, nemalanan kibir abidelerine Türk siyasi hayatı tanık oldu… ANAP’ın sonunu nasıl getirdiklerini gördük, yaşadık… Hatırlatayım… Semra Özal Türk Kadınını Güçlendirme ve Tanıtma Vakfı adında bir vakıf kurdu. ANAP milletvekillerinin eşleri, işadamlarının eşleri, işkadınları, bürokratlar vakfa üye oldular. Vakıf hayır işlerinden çok verdiği davetlerle tanındı. Vakfın ambleminden ötürü kendilerine papatyalar denildi. İtiraz etmediler, hoşlarına da gitti… Papatyalar aşağı papatyalar yukarı… Magazin sayfalarının başköşesi papatyalarındı. İktidarlarının en güçlü, en havalı döneminde Yıldız Saray’ın da Hasbahçe gecesi düzenlediler. Papatyalar Osmanlı giysileri, abartılı kostümler içinde geceye katıldı. Yok yoktu, saltanat kayığı bile vardı!.. Aslında o şaşalı gece ANAP için sonun başlangıcıydı. Neden sonra anladılar ama iş işten geçmişti. ANAP bir daha toparlanamadı. Hasbahçe ile saltanat kayığı çöküşün simgeleri olarak siyasi tarihimizdeki yerlerini aldı… Istakoz da benzer bir köşeye kurulacak. Çünkü o da çöküşün simgesi oldu. Istakoz deyip geçmeyin. AKP’de köşe başlarını tutan kibir abidesi büyük bir kitleyi temsil ediyor…",https://halktv.com.tr/makale/istakoz-cokusun-simgesi-824781
Mehmet Tezkan,Seçmen Türkiye’nin Onurunu Kurtardı…,09 Nisan 2024 Salı 05:00,"Onur kelimesini en geniş anlamıyla felsefi bir ‘değer’ olarak tanımlarsak; Seçmen Türkiye’ye değer kattı da diyebiliriz… Daha doğrusu; saygınlık kazandırdı… 31 Mart seçimleriyle gelişmiş demokrasilerin Türkiye’ye bakışı değişti. Uzun yıllardır zihinlerde yer eden Türkiye algısı paramparça oldu. Türkiye bir gecede Ortadoğu ülkesi olmaktan çıktı, demokrasiyi içselleştirmiş ülkeler topluluğuna geri döndü… En azından eşiğine geldi… Bu seçimde iktidar partisi beklediği oyu alsaydı. Oy aranı yüzde 45/50 seviyesine çıksaydı. İstanbul, Ankara gibi büyük kentleri kazansaydı. AKP/MHP iktidarı ülkeyi kendi renklerine boyasaydı demokrasi notumuz kaç olurdu? Batı demokrasileri bize nasıl bakardı? Son derece başarısız bir yönetim var. AB ülkelerinin yıllık enflasyonu bizde aylık enflasyon olmuş. Çevremize bakıyorum; Rusya, Ukrayna, Ermenistan, Gürcistan, İran, Azerbaycan, Bulgaristan, Yunanistan… Hiçbirinde böyle bir enflasyon yok. Böyle enflasyon dünyada sayılı ülkelerde var. Türkiye ilk beşte… Avrupa Birliği bölgesinde enflasyon yüzde 4,5’lerde. ABD’de yüzde 3’lere indi. Biz de maşallah yüzde 70’lerde… Gıda fiyatları dünyada yüzde 10 düştü bizde yüzde 72 arttı. Adalet desen yerlerde sürünüyor. Her türlü mafya cirit atıyor. İnsanlar yoksul, insanlar aç, insanlar umutsuz. Gençler işsiz, gençler hayal bile kuramıyor. Ekonomik kriz ekonomik buhrana dönüştü. Bu şartlarda seçmen ülkeyi bu hale getiren iktidara hala oy verseydi, demokrasi adına yoksunluktan söz edilirdi. Çünkü kötü yönetime oy vererek kötü yönetimin devamını sağlamak mantıkla bağdaşan siyasal davranış olamaz… Eğer 31 Mart seçimlerinde böyle bir tablo ortaya çıksaydı, bu topraklarda yaşayan bizlere hiç de iyi gözle bakılmazdı. Vatandaşlık kültürüne ulaşmadığımız, tebaa olmaktan kurtulamadığımız konuşulurdu. İtiraz kültürünün yerleşmediği söylenirdi. İnsanların kendi hak ve hukukuna, insanların kendi geleceğine sahip çıkamadığından bahsedilirdi. Bu toprakların demokrasiden çok uzak olduğu, patrimonyal yapının hala sürdüğü, itaat ve biat kültürünün kırılamadığı anlatılırdı. Batı’da üniversitelerde bu konuşulurdu. Eleştirilemeyen yalnızca itaat edilen ‘kutsal devlet’ anlayışının sürdüğü, kutsal devletle bütünleşen iktidar yapısının da kutsal kabul edildiği, ülkeyi iyi yönetse de kötü yönetse de boyun eğildiği dile getirilirdi. Tarikat geleneğiyle açıklayanlar da çıkardı. Şeyh ne derse doğrudur, karşı çıkılmaz, itiraz edilmez söylediklerine harfiyen uyulur anlayışının siyasete yansıması olarak kabul edilirdi. Dünya siyasetinde seçmen olarak zaten pek de parlak olmayan yıldızımız tamamen sönerdi. Ama tam ters oldu. Türkiye’yi yanlış değerlendirmişiz diyenler var. Seçmenin oylarıyla parlamenter demokrasiden tek adam rejimine geçmenin bir yol kazası olduğu yavaş yavaş dilendirilmeye başlandı. Seçmenin İslamcı tonu ağır basan otoriter rejimi sarsması, kırmızıya kaçan sarı kart göstermesi, bunu korkmadan, çekinmeden, cesaretle yapması Türkiye’ye değer kazandırdı. Türkiye’ye dünya siyasetinde saygınlık getirdi. Yanlış tanımışız dedirtti…",https://halktv.com.tr/makale/secmen-turkiyenin-onuru-kurtardi-823002
Mehmet Tezkan,Tek Adam Rejimi Çöktü!..,05 Haziran 2024 Çarşamba 05:00,"Tek adam rejimi çöktü!.. Aslında bitti desem daha mı doğru olurdu? Olmazdı çünkü Anayasa Mahkemesi bizim yıllardır ucube dediğimiz rejimin ucube olduğunu 482 sayfalık gerekçeli kararıyla sonunda onayladı ama bir yıl avans verdi… AKP/MHP koalisyonuna bir yıl içinde rejimi demokrasinin sınırları içine çekin dedi. Öyle tek adam imzasıyla, Cumhurbaşkanı kararıyla, KHK’larla ülkenin yapısını değiştiremezsiniz dedi… Tek adam rejimine noktayı koydu… Ayrıca… Merkez Bankası Başkanı’nı zırt pırt görevden alamazsın… Rektörler tek başına atayamazsın, tek seçici olamazsın … YÖK üyelerinin seçimini kafana göre yapamazsın… Dedi… Vali yardımcılıkları atamalarını, kaymakam atamalarını bile Anayasa’ya aykırı buldu... Anayasa’ya aykırılıklar içinde Hakimler Savcılar Kurulu var, bölge idare mahkemeleri var, mal transferi var, TRT var… Var oğlu var… 100’e yakın Cumhurbaşkanı kararnamesi ve KHK Anayasa’ya aykırı olduğu için iptal edildi… O kararnamelere imza atan kişi bilerek isteyerek veya bilmeden istemeden Anayasa’yı ihlal etmiş duruma düşmedi m? Bugüne kadar aldığı yüzlerce karar, yaptığı binlerce atama, onlarca üst düzey görevlendirme Anayasa’ya aykırıysa... Altı yıl boyunca yaptığı çoğu icraatla Anayasa’yı ihlal ettiği Anayasa Mahkemesi tarafından ilan edilmişse… O kişinin istifa etmesi gerekir… Batı demokrasilerinde kural budur. 2017 yılında referandumda rejim değişti. 2018 yılında Erdoğan Cumhurbaşkanı seçildi. Yetkisi olmadığı halde tek adam rejimini tek imzayla kurmuş!.. Ben söylemiyorum Anayasa Mahkemesi söylüyor… Bu arada altı yıl sonra söylemeleri de ayrı bir garabet!.. Neyse!... Bu ayrı bir konu… Şu tartışılmaz bir gerçek; AKP/MHP koalisyonu daha doğrusu Erdoğan Anayasa Mahkemesi’nin bu kararından sonra ülkeyi dört yıl daha bu şekilde yönetemez… Anayasa Mahkemesi bu şekilde yönetme ehliyetini iptal etti… Yapacağı tek şey var; hemen istifa etmek veya Meclis’e seçim kararı aldırıp sandığın milletin önüne koymak…. Başka çözüm yolu kalmadı… Kaldı diyen varsa söylesin… Meclis gece gündüz çalışıp Anayasa Mahkemesi’nin istediği düzenlemeyi yapar mı? Yaparsa rejim tek adam rejimi olmaktan çıkar… Rejim Erdoğan’ın istediği rejim olmaz… Rejim AKP/MHP ikilisinin kurguladığı rejim olmaktan çıkar… Peki, AKP/MHP koalisyonu bir yıl içinde gerekli değişiklikleri yapmazsa ne olur? Valla bir şey olmaz…. Anayasa Mahkemesi kararlarını yok hükmünde sayarlar daha önce yaptıkları gibi… Tanımazlar, uygulamazlar… Bu durum da Ilımlı otokrasiden sert otokrasiye geçeriz.",https://halktv.com.tr/makale/tek-adam-rejimi-coktu-840407
Mehmet Tezkan,"""Siz bakmayın Erdoğan’ın siyasette yumuşama dönemi başladı sözlerine""",17 Mayıs 2024 Cuma 05:00,"22 yıldır ülkeyi yöneten, üç kez referandumda Anayasa değişikliği yapan, tek adam rejimini getiren iktidar, koltuğunun sallandığını, altından kaydığını anlayınca daha sertleşir diyordum… Ben demiyordum… Siyasal tarih böyle diyordu… Aynen böyle oluyor; tarihte yazıldığı gibi… Siz bakmayın Erdoğan’ın siyasette yumuşama dönemi başladı sözlerine… Siz bakmayın iktidar medyasının gece gündüz siyasette yeni anlayış nutuklarına… İktidarın icraatına bakın… Sözüne değil icraatına… Erdoğan’ın son on yıldır ne söylediyse tersini yaptı. Daha çok özgürlük dedi… Özgünlüklerin alanını daralttı… Üstünlerin değil hukukun üstünlüğünü getireceğiz dedi… Ortada hukuk kalmadı… Demokrasinin en mükemmeli bizde olacak. Arı misali her çiçekten bal alarak, her ülkenin yönetim sisteminin en iyi uygulamasını ülkemize getireceğiz dedi… Tek adam rejimi kurdu; demokrasiyi rafa kaldırdı… Kuvvetler ayrılığını güçlendireceğiz diye Anayasa değişikliği yaptı; kendisini tek kuvvet ilan etti… Dünden somut örnek… Bir ülke de Yargıtay Cumhuriyet Başsavcısı liyakat esasına göre değil, iktidarın iki ortağı arasında aldım verdim pazarlığı ile atanıyorsa vay o ülkenin haline… Yeni savcı Yargıtay Üçüncü Ceza Dairesi Başkanı’yken Anayasa Mahkemesi üyelerinin yargılanmasını istiyordu… Başsavcı olarak dava açar mı? Acarsa seyreyle gümbürtüyü… O dava Anayasa Mahkemesi’nin kapatılmasına kadar gider mi? Gider mi gider… Bahçeli’nin isteği bu zaten; Erdoğan da iktidarda kalmak için boyun eğmek zorunda!.. Bahçeli; Anayasa Mahkemesi kapatılsın, Anayasa askıya alınsın. Veya Erdoğan için dikilen mevcut Anayasa yeniden yazılarak kendine de bir gömlek bir pantolon çıkartılsın istiyor… İdealleri sivil görünümlü otoriter, totaliter anayasa… Yeni anayasanın alt zeminini yasa değişikliğiyle döşemeye başladılar bile… Yasaya etki ajanlığı diye bir madde koymak istiyorlar… Türk Ceza Kanunu’ndaki “Devlet Sırlarına Karşı Suçlar ve Casusluk” bölümüne yeni bir suç tanımı yerleştirecekler. Bundan böyle devletin güvenliği ile iç veya dış siyasal yararları aleyhine yabancı bir devlet veya organizasyonun stratejik çıkarları veya talimatı doğrultusunda gerçekleştirilen fiiller cezalandırılmaya neden olacak. Devletin iç veya dış siyasal yararları ne? Yasa taslağı şöyle tanımlıyor; “İktisadi, mali, askeri, milli savunma, kamu sağlığı, kamu güvenliği, kamu düzeni, teknolojik, kültürel, ulaştırma, haberleşme, siber alan, kritik altyapılar ve enerji gibi diğer yararlar da devletin iç veya dış siyasal yararları kavramı içinde kabul edilecektir.” İçinde yok yok… Cezası? Yedi yıl hapis!... Önemli bir ayrıntı; yaptığınız yayından yabancı devletin veya organizasyonun haber dahi olmasa yine de onun çıkarını sağladığınız için suç… Peki yayın yapmasanız araştırsanız, ne olup bittiğini öğrenmeye çalışsanız. Yine suç; yedi yıl hapis… Araştırsanız bile; yolsuzluk var mı diye, rüşvet döndü mü diye, avanta var mı diye, devlet zarara uğratıldı mı diye, bu işin içinde kim var diye! Ne yapsan suç… Örtülü faşizm yasası demem bundan… Aslında AKP/MHP iktidarı bu kadar belirsiz, anlaşılmaz yasa yapmaya kalkacağına iktidarın onayı almadan haber yayınlamak yasaktır dese daha iyi olurdu… Biz de gitti Abdülhamit… Geldi Erdoğan/Bahçeli padişahlığı derdik… Etki Ajanı yasası bu kadar mı vahim? Evet… Ne yazarsanız suç olabilir; ucu açık… Çok basit örnek; Türkiye en çok pahalı ülkeler listesinin başına çıktı, yabancılar bile şikayetçi diye yazın; savcı komşu ülkelerin çıkarları doğrultusunda yayın yapıp turizmi baltalamayarak etki ajanlığı suçu işlediğiniz için sizi yedi yıl hapse mahkum ettirebilir… Bu haberi veya gerçeği gazetede yazmanıza gerek yok… Televizyonda söylemenize gerek yok… Sosyal medyaya iki satır koyun yeter… Rusya’da bu yasa var, Gürcistan çıkarmaya çalışıyor. Sırada biz varız… Yasa çıkar mı? Çıkar; Devlet Bahçeli Bey çok istiyor… Sözü uzatmayayım… Kobani davasında verilen cezalar ülkenin nereye savrulduğunun resmi değil mi? Ülkeme yazık oluyor…",https://halktv.com.tr/makale/ortulu-fasizm-yasasi-geliyor-834481
Mehmet Tezkan,MHP Sayesinde Türkiye’de Türkler Azınlık Olacak!,20 Haziran 2024 Perşembe 05:00,"Bayram bitti isterseniz biraz siyaset konuşalım. Notlarıma baktım Erdoğan İspanya/İtalya dönüşünde ‘Cumhur İttifakı altılı masa değildir. Altılı masanın içinde yer alanlar bildiklerini okusunlar’ demiş… Sormadan edemeyeceğim, Cumhur İttifakı kaçlı masa? Hadi gelin yasalım… AKP bir, MHP iki, YRP üç, Hüdapar (Hizbullah) dört, BBP beş, DSP altı… Cumhurcular da altılı masa kurdu. Onlarda da her kafadan bir ses çıkıyor. Oğul Erbakan’ın partisi AKP ile yerel seçimde papaz oldu. Hizbullahçılar başka telden çalıyor MHP başka telden… Hizbullah partisi Cumhur İttifakı’nda ama TC’ye karşı… Nasıl oluyor? DSP güya sol parti ama sola karşı… Nasıl oluyor? MHP milliyetçi ama Türkiye’nin Arap menşeli Taliban rejimine çevrilme girişimlerine sesini çıkarmıyor. Nasıl oluyor? Gaziantep’te 41 STK 20 yıl sonra Antep nüfusunun yarısı Suriyeli olacak diye uyardı. Hesap kitap ortada 30 yıl sonra bırakın Antep’i Türkiye’de Türkler azınlık olacak… MHP sayesinde… Beş altı yıldır enflasyonla mücadele ettiğimiz, hayat pahalılığıyla boğuştuğumuz için bu sorunları konuşamıyoruz, tartışamıyoruz… Enflasyon demişken Erdoğan’ın bir sözü daha dikkatimi çekti. ‘Son bir yıldır uyguladığımız ekonomi politikamız hedeflerimiz ve öngörülerimiz doğrultusunda olumlu mecrada ilerliyor’ demiş… ‘Nass’tan vaz mı geçti? Artık onu bağlamıyor mu? Veya… Artık faiz sebep enflasyon sonuç değil mi? Son bir yıldır izlenen ekonomi politikası doğruysa; 2018 yılından beri niye tam tersi uygulandı? Niye insanlar fakirleştirildi? Niye açlığa mahkum edildi? Türkiye neden deneme tahtası yapıldı? Neden faiz sebeptir diyenler hala Saray’da yüksek maaş alarak oturuyor? Erdoğan neden yanlış uygulamaları için özür dilemiyor? Neden, neden, neden? Uçakçı gazeteciler sormuyor/soramıyor… Onlar adına ben sorayım dedim… Aklıma geldi de soranların, eleştirenlerin gözünü korkutmak için fondaş diyorlardı Avrupa fonlarından parayı kendilerinin götürdüğü ortaya çıktı… En büyük fondaş SETA… AKP’nin düşünce kuruluşu… Avrupa fonlarıyla beslenmiş. Hortumu bağlamış paracıklar akmış. Etki ajanlığı yasası çıkarsa AB’den para alarak onların isteği doğrultusunda rapor hazırladıkları gerekçesiyle kapılarına kilit vurulur mu? Zannetmiyorum. Bizim aldığım para helal para derler sıyırırlar. Saray’ın himayesinde olduğu için şimdilik kimse el süremez. AB fonlarından gelen parayla maaşını alan SETA Direktörü ödüllendirilerek Dışişleri Bakan Yardımcısı yapıldı. Daha ne olsun… Ödüllendirme değince…Futbol Federasyonu ödül olarak 197 kişiyi Almanya’ya götürmüş… Bunlardan 76 kişinin parasını sponsorlar vermiş… Sponsorlar gönüllerinden geçtiği için davet etse anlarım. Sakınca yok. TFF onlarla yaptığı sözleşmeye koymuş. Her firmaya şu kadar kişiyi götüreceksin diye kontenjan ayırmış. Federasyon bu durumu eleştirenleri milli takımımızın enerjisini ve mücadelesini gölgelemek amaçlı dezenformasyon yapmakla suçladı. Ne alakası varsa!... Asıl milli ve manevi halatına olsun bitsin. Türkiye artık böyle bir ülke oldu. Federasyonu eleştiren bile Türkiye düşmanı; hain!... Pes artık demeyin daha beteri var. Ulaştırma Bakanı Uraloğlu Rönesans adlı firmanın özel uçağıyla Almanya’ya gitmişti ya… Eleştirilince sözleşmeden doğan hakkım demişti… Meğer Bakan ihale verdiği firmaya kendisine uçak tahsis edilmesi için anlaşmaya madde koydurmuş. ihale şartlarından biri bakana uçak tahsisi… Pes mi? Durun daha kim bilir neler göreceğiz?",https://halktv.com.tr/makale/mhp-sayesinde-turkiyede-turkler-azinlik-olacak-844856
Mehmet Tezkan,Ankara Adamı Dinden İmandan Çıkarıyor!,10 Mayıs 2024 Cuma 05:00,"Merkez Bankası Başkanı’nın sunumunu izlediniz mi? Diyor ki; asgari ücreti artırırsanız enflasyon azar. İşçiye, emekçiye, memura, emekliye para vermeyin … Vermeyin ki enflasyonu indirelim… MB Başkanı’nı göre hayat pahalığının sorumlusu biziz… Hastanelerden randevu alınamıyor ya… Gittiğinde doktor bulunamıyor ya… Bulduğun doktor da stajyer… Sağlık Bakanı’na göre bu durumdan suçlu biziz. Randevu alıp gitmiyormuşuz!.. Beş ay sonraya, altı ay sonraya, bir yıl sonraya randevu verirsen tabii ki gitmeyiz, gidemeyiz… Ankara’ya oturanın, koltuğa kurulanın, tatlı paraları cebine koyanın ahlakı değişiyor mu? Ankara adamı dinden imandan çıkartıyor mu? Bilemedim!.. Merkez Bankası Başkanı’na soruyorum yaşadığımız bu ağır ve kalıcı ekonomik krizin müsebbibi kim? Korkma söyle… Erdoğan değil mi? Erdoğan’ın ben ekonomistim diye koca ülkeyi deney tahtasına çevirmesi değil mi? MB Başkanı öyle böyle diyeceğine, bin dereden su getirmeye çalışacağına, faturayı zavallı asgari ücretliye/ emekliye keseceğine Saray’a çıkıp dobra dobra ‘efendim siz olduğunuz sürece ekonominin rayına girmesi mümkün değil’ dese ya!.. Diyemez! Çünkü tatlı para kazanıyor… Kusura bakmasınlar ama iktidarda utanma kalmamış!.. Ar damarı çatlamış derler ya aynen bu haldeler. Sadece onda değil iktidarın tüm fertlerinde… Togg’u beğenmeyip 16 milyonluk araca binen Diyanet İşleri Başkanı’nın gerekçesine bakar mısınız? Veya Sağlık Bakanı’nın… Veya Eğitim Bakanı’nın… Merkez Bankası’nın genç başkanı demiş ki; Ücret güncelleşmesi olmamasının reel birim ücretler kanalıyla dezenflasyon sürecini destekleyeceği değerlendirmektedir… Ne diyon ya!.. Sağlık Bakanı demiş ki; eskiden kamu hastaneleri denilince anlaşılan ile bugünkü aynı değildir. Söz konusu başarı kamu hastanelerine yönelişi her geçen gün arttırmaktadır. Ne diyon ya!.. Eğitim Bakanı da çağ atlatacak müfredatı açıklarken demiş ki; öğrenci profili oluşturulurken ontolojik, epistemolojik ve zamansal bütünlüğün nasıl sağlanacağı ve bu bakış açılarının aksiyolojik olgunluk ile nasıl tamamlanacağını ayrıntılarıyla hesaplandı. Ne diyon ya!.. Merkez Bankası Başkanı da Sağlık Bakanı da Eğitim bakanı da laf çeviriyor. Gözümüzün içine baka baka yalan söylüyorlar. Gözümüzün içine baka baka bizi kandırmaya çalışıyorlar. Merkez Bankası yıl sonu enflasyon tahminini iki puan artırarak güncellemiş. Yüzde 36’dan yüzde 38’e çıkarmış. Neden? Nedenini sormayacaksın; yasak… Tek adam rejiminde neden/niçin soruları askıda, sorarsan gözaltı, tutuklama, hapis seni bekliyor demektir… Asgari ücretli temmuzda zam yok… 500 bin liraya yakın maaş alan Merkez Bankası Başkanı böyle buyurdu…",https://halktv.com.tr/makale/ankara-adami-dinden-imandan-cikariyor-832255
Mehmet Tezkan,Erdoğan'ın Bu Hamlesi Yumuşama mı? Aldatma mı?,06 Mayıs 2024 Pazartesi 05:00,"Siyasi tartışmanın ana merkezi bu. Erdoğan’ın sekiz yıl sonra ana muhalefeti muhatap alıp lideriyle görüşmesi, AKP genel Merkezi’nde kabul etmesi, iadeyi ziyarette bulunacağını açıklaması olumlu bulundu… Olumlu bulundu ama zihinlerde kocaman bir soru işaretine de neden oldu… Soru şu; Erdoğan’ın bu hamlesi seçim yenilgisinin sonucu mu? Seçmenin yeter artık mesajını doğru okuması mı? Kutuplaştırma politikasına noktayı koyması mı? Gerçekten yumuşama mı? Yoksa… Muhalefete geçen psikolojik üstünlüğü geri alma çabası mı? Yeniden gündeme hakim olma uğraşısı mı? Bir şeyleri kamufle etme, üstünü örtme, konuşturmama hamlesi mi? Yani aldatmaca mı? İktidara yakın medya yumuşama olduğunu, siyasette yeni dönem başladığını anında ilan etti. Temkinli yaklaşanlara toplumu kutuplaştırmaktan, sertlik siyasetinden medet umuyorsunuz diye parmak salladılar… Şunu unutuyorlar kutuplaştırma, ayrıştırma politikasını iktidarlar uygular… Siyasetçisiyle, bürokratıyla, medyasıyla, trolleriyle, yazarlarıyla, kurumlarıyla, kendine bağladığı örgütleriyle, sendikalarıyla… Eline geçirdiği devlet aygıtının tümünü devreye sokarak kutuplaşma yaratabilir. Bunu da iktidarda kalmanın aracı olarak kullanabilir… Muhalefetin böyle bir gücü yoktur… Teknik olarak da olamaz zaten!.. Neyse bu ayrı konu… Gelin geçen haftaya sakin bakalım… Erdoğan/Özel buluşmasının tarihi manidar değil mi? 1 Mayıs’tan bir gün sonra… Binlerce polisin kurduğu Bozdoğan barikatının, İstanbul’da uygulanan bir günlük olağanüstü hal rejiminin ertesinde… Tesadüf denilebilir mi? Çünkü, 2 Mayıs günü gündem bambaşka yere kaydı… Kayması mı planlandı? Geçen hafta başka gelişmeler de oldu. AKP’li belediyelerde yaşanan cafcaflı hayat, devletin malı deniz yemeyen keriz anlaşışının hakim olduğu ortaya çıktı. Şatafatlı makam odaları, araç saltanatı dudak uçurttu… Ballı maaşlar dillere pelesenk oldu… Belediyecilik bizim işimiz diyen AKP’nin boyası badanası döküldü… Başka neler oldu? Türkiye Yüzyılı Maarif Modeli açıklandı. 3 bin 500 sayfa, bir milyon 82 bin kelimeden oluşmuş. Bakanlık 10 yılda hazırlamış. Bir haftada okuyan okusun, görüş bildiren bildirsin denildi. Yangından mal kaçırır gibi. Milli Eğitim Bakanı’nı oturt, dikil başına günde yedi saat, sekiz saat okutmaya zorla bir haftada bitiremez. Bitirse de okuduğunu anlamaz… Bizler yumuşamayı konuşurken başka ne oldu? Enflasyon açıklandı. Yüzde 70 değil, yüzde 69,80… Alkışlar TÜİK’e!... Gerçek enflasyon yüzde 80 ile yüzde 120 bandında... Geçici değil kalıcı… Akut değil kronik… Bu vahim durumu Hazine Bakanı Şimşek de biliyor. Rahatlama için 2026 yılını işaret etti… İki yıl sonrasını… İki yıl daha çileye devam. Artık iktidara yakın TV’lere çıkan ekonomistler bile enflasyon düşecek ama hayat pahalılığı devam edecek demeye başladılar… Bir haftaya daha birçok olay sıkıştı. Barış’a verilen hapis cezasını, Sinan Ateş suikastının karanlık yüzünü mü; hangisini sayayım… En vahimi eğitimdeki müfredat değişikliği. Türkiye’yi yüzyıl geriye götürecek. Çünkü 21. yüzyıla değil, 20. yüzyıla uygun. Sadeleştirme adı altında iktidar yine nesil yetiştirmeye soyundu. Bilimi attı yerine değerler eğitimini koyma niyetinde… Ahlaklı ve erdemli gençler yetiştireceklermiş! OECD ülkeleri değerler odaklı müfredattan vazgeçti, beceri odaklı müfredata döndü biz tam ters yöndeyiz… Ekonomide herkes Mersin’e giderken biz tersine gittik ya… Mutlak yoksulluk böyle geldi… Şimdi aynısı eğitimde yapmaya niyetliler. Yine herkes Mersin’e biz tersine. Mutlak cahillik yerleşsin diye mi? Geçen hafta bunları konuşabildik mi? Hayır… Meselemiz yumuşama…. İktidar medyası çok önemsiyor. CHP Genel Başkanı Gezi mağdurlarını gündeme getirdi, Anayasa’nın uygulanmadığını, AHİM kararlarının tanınmadığını dile getirdi ya… Erdoğan dinlemiş. Hatta Özel Kalem Müdürü’nü çağırarak not ettirmiş. Büyük gelişmeymiş!.. Alkış yağmuru… Geçiniz. Milleti kandırmayın. Erdoğan ilk kez mi duyuyor? Meseleye bu pencereden bakınca yumuşama değil aldatma iddiası ağır basıyor. Dilerim tersi olur. Yumuşama sözde kalmaz hayata yansır. Fiiliyata dökülür. Hüküm vermek için acele etmeyelim, bekleyelim bakalım iktidar hangi adımları atacak?",https://halktv.com.tr/makale/yumusama-mi-aldatma-mi-830972
Mehmet Tezkan,Milli Takım Maçı İçin Bilet Alana Bile Vize Verilmedi,17 Haziran 2024 Pazartesi 05:00,"Eskisi gibi değil, Avrupa ülkeleri artık çok zor vize veriyor. Vermiyorlar desem daha doğru olur. Başvurusu reddedilenlerin sayısı her geçen gün artıyor. İş öyle hale geldi ki, Almanya Avrupa Şampiyonası’ndan maç bileti alana bile vize vermedi. Gerekçeleri gelenlerin dönmeye niyetsiz oldukları şüphesi!... Pek haksız da sayılmazlar… Sığınma başvurusu 2023 yılında yüzde 82 oranında artmış; 101 bin kişi olmuş… Üçüncü sıradayız… Birinci sırada Suriyeliler ikinci sırada Afganlar var. Suriyelileri anlıyorum. Ülkeleri paramparça oldu. Milyonlar hayatlarını idame ettirmek için ülkelerini terk etti… Afganları da anlıyorum. Taliban yönetime el koydu. Şeriat ötesi devlet düzeni kurdu. Özellikle kadınlara hayat hakkı tanımadı… Türkler neden Türkiye’den ayrılmak istiyor bunu anlamıyorum! Gidenleri hain ilan etmenin ötesinde iktidarın bir cevabı vardır herhalde. Özellikle Devlet Bahçeli’nin!.. Meselenin bir da para boyutu var. Vize başvurusu 90 Euro oldu. Üç bin liraya yakın… Dört kişilik aile yurt dışına çıkmaya kalksa sadece 12 bin TL vize başvuru parası… Uçak biletleri zaten uçtu. Bunlar yetmezmiş gibi Ankara yurt dışına çıkış harcını 150 liradan 1500 liraya çıkarmaya hazırlanıyormuş… Dört kişilik aile 6 bin lirada çıkış vergisi! Daha kafadan harç, vize parası falan 18 bin lira… Türkler bu kadar varlıklı mı? Bu sebeple diyorum ki; Avrupa vize vermeyerek, üç bin lira başvuru parası alarak Türklere gelmeyin, Ankara da yurt dışına çıkış parasını 10 kat artırmayı düşünerek gitmeyin mesajı veriyor… Veya giderseniz bedelini ödersiniz… Böyle giderse Batı ile bağımız kesilecek. Gençler Avrupa’yı, ABD’yi Youtube’dan görecek. Eğitimin kalitesi giderek aşağıya çekiliyor. Üzerine yurt dışı engeli de gelince biz bize yaşarız artık… Şimdi olmasa bile 10 yıl sonra 15 yıl sonra bedelini çok ağır öderiz… Yazıyı kaleme alırken aklıma geldi. Artık festivaller yapılmıyor. Milli manevi değerler diye mezuniyet törenleri bile engelleniyor. Yabancı sanatçılar koşa koşa Türkiye’ye gelip artık dev konserler vermiyor. Şöyle bir düşündüm de Metallica’dan Michael Jackson’ a… Madonna’ dan Ricky Martin’e… Lady Gaga’dan Elton John’a kadar kimler konser vermedi ki… Kimler statları doldurmadı ki… Bu işte de yaya kaldık. Biz bize!... Neden derseniz? Gelseler de konser bileti alacak gücümüz yok. Lüksümüz yok. Haksız mıyım? Örnek vereyim… Geçen hafta Bükreş’te Coldplay’ın konseri vardı. 50 bin kişi izlemiş. Numaralı koltuklar 350 Euro’ydu. 11 bin 500 lira civarında … Arkalar, ayakta 200 Euro… Kurban Bayramınız kutlu olsun. Sağlıklı, huzurlu yıllar dilerim….",https://halktv.com.tr/makale/vay-halimize-avrupa-gelmeyin-ankara-gitmeyin-diyor-843997
Mehmet Tezkan,En Kötü Normalimiz Oldu...,04 Haziran 2024 Salı 05:00,"Dün enflasyon rakamları açıklandı. Devletin resmi kurumuna göre yüzde 75,45. Yorumculara kulak kabarttım; bekliyorduk diyorlar, şaşırtıcı bir durum yok diyorlar, haziran aydından itibaren düşüş başlayacak diyorlar… Normal buldular… Çağdaş bir ülkede yıllık enflasyon yüzde 75’e çıkmışsa yer yerinden oynaması lazım. İktidar koltuğunun zangır zangır sallanması lazım. İktidar milletvekillerinin sokağa çıkamaması lazım. Bakanların köşe bucak kaçması lazım. Muhalefetin, Demirel’in değişiyle gök kubbeyi başlarına yıkması lazım. Bizde normal bulunuyor… Bekliyorduk deniliyor, geçiliyor… İnanılır gibi değil… Maliye Bakanı milletle alay eder gibi 'en kötü geride kaldı' demez mi? Milleti aptal zannediyorlar veya milleti aptal yerine koyuyorlar. Kuş beyinli, balık hafızalı muamelesi yapıyorlar…. Maliye Bakanı neredeyse zil takıp oynayacak. Neden mi? Enflasyon haziran ayından itibaren baz etkisiyle düşecekmiş. Üçüncü çeyrekte yüzde 50’ye inecekmiş… Yüzde 50’yi yüzde 5’e inecek gibi söylüyor. Yüzde 50 az mı? Yüzde 50’lik enflasyon kıyamet habercisi gibi. Yakar kavurur… Ama biz yüzde 75 ile kavrulduğumuz için yüzde 50 bize müjdeymiş gibi geliyor… Çünkü en kötü normalimiz oldu… Kısa bir tarama yaptım en kötü geride kaldı sözünü ilk sarf eden Berat Albayrak… 2018 yılının ekim ayında Maliye Bakanı olarak en kötünün geride kaldığını ilan etmiş. Aradan kaç yıl geçti? Altı yıl… Altı yıl boyunca kötünün daha kötüsüyle tanıştık. Kötünün kötüsünü yaşadık. Cumhurbaşkanı Erdoğan da 2022 yılının ocak ayında ekonomide en kötü geride kaldı demiş. En kötünün geride kaldığını ilan eden ikinci kişi olmuştu… Hani 2021 yılının aralık ayında enflasyon patlamıştı ya… Bir ayda yüzde 13,5’luk artışla şoka girmiştik ya… Erdoğan bunun üzerine bu sözü etmiş… ‘Dövizin üzerindeki köpüğü aldık, enflasyonun üzerindeki köpüğü de alacağız’ demiş… Dolar bir anda 18 liraya fırlayınca Kur Korumalı Mevduat icat edip bir parça aşağıya çekmişlerdi ya köpüğü aldık diye bunu kastetmişti… Şimdi dolar kaç para? 2021 yılını yüzde 36’lık enflasyonla kapatmıştık şimdi yıllık enflasyon yüzde kaç? Hani en kötü geride kalmıştı? Maliye Bakanı Şimşek dün aynı lafı söylemez mi? Pes dedim… En kötünün geride kaldığına artık kim inanır? Hayat pahalılığı devam edecek. Temmuz ve ağustos aylarında da fiyatlar artacak. Daha sonraki aylarda da… İşin vahim tarafı sokaktaki insanda en kötünün normalmiş gibi sunulmasına alıştı. Kabullendi. Sadece ekonomi alanında değil her alanda en kötü normalimiz oldu. Dün Hakkari Belediye Başkanı gözaltına alındı yerine kayyım atandı… Buna da normal diyorlar… Bekliyorduk diyorlar… Şaşırmadık diyorlar… Çünkü seçilmiş belediye başkanlarını görevden alıp yerine kayyım atanması normalimiz oldu. Çünkü bir kere en kötüyü kabul ettik…",https://halktv.com.tr/makale/en-kotu-normalimiz-oldu-840080
Mehmet Tezkan,İmam Hatipler Çöktü: Erdoğan Farkında Değil!..,14 Haziran 2024 Cuma 05:00,"Gündem o kadar yoğun o kadar hızlı ki, her gün yazı yazsak da her gün kalem oynatsak da bazen yetişmek mümkün olmuyor… Geçen haftanın önemli gelişmelerinden biri de Erdoğan’ın Türkiye Yüzyılı Maarif Modeli tanıtım toplantısında yaptığı konuşmaydı. İmam hatip okullarını övdü. Kendi ailesinden örnek verdi. İmam hatibi bitiren kişinin her alanda eğitimine devam edebileceğini, başarılı olacağını söyledi… Erdoğan’ın büyük projesi buydu. Her çocuk ilk okuldan sonra imam hatipte okusun sonra ister doktor olsun ister avukat olsun ister mühendis… 4+4+4 eğitim sistemi bunun için kurgulandı. Beş yaşında ilkokula başlayan çocuk dokuz yaşında imam hatip okuluna gidebilsin diye… İmam hatibe başlayan kız dokuz yaşına girdiği için tesettüre girebilsin diye… Bu sebeple birçok okulu ‘talep var’ maskesi altında imam hatip okulu yaptılar. Birçok çocuk başka çaresi olmadığı için evine yakın olduğu için bu okullara gitmek zorunda kaldı… Şu çarpıcı örnek meseleyi anlatıyor sanırım; ülkemizde 322 fen lisesi, 4 bin 413 imam hatip lisesi var. Bu yıl imam hatip liseleri inşası için bütçeden ayrılan para iki milyar lira… Erdoğan’ın imam hatip eğitimine ne kadar önem verdiğinin belgesi… Fen liselerinin ne önemi var ki!.. Ama bunca yatırım yapılmasına rağmen imam hatip düzeni tutmadı. Sonuç tam bir fiyaskoydu. Neden mi? Proje; çocuk önce imam hatipte okuyacak sonra isterse doktor, isterse avukat, isterse mühendis, isterse bilgisayar programcısı olacaktı ya… Bırakın mühendis, doktor, avukat olmayı imam hatipten mezun olanların kahir ekseriyeti istediği bölümü kazanamadı. Çoğunluğu üniversiteye giremedi. 150 puanlık temel yeterlilik barajını aşamadı. Hatırlarsanız iki yıl önce iktidarın küçük ortağı MHP üniversite sınavında baraj kaldırılsın diye ortaya çıktı iktidarın büyük ortağı seni mi kıracağım diye barajı kaldırdı. Barajı kaldırmalarının asıl nedeni imam hatip mezunlarını üniversiteye sokmaktı. Sınavı öyle bir hale getirdiler ki neredeyse bir soru bilen bile bir fakülteye kapağı atıyor… Bunu sırf imam hatipler için yaptılar. Erdoğan geçen gün imam hatiplerden övgüyle söz etti. Kendi çocuklarından örnek vererek iyi üniversitelerde okuyup başarılı olduklarını söyledi. Dört çocuğunun da imam hatipli olduğunu belirtikten sonra aynen şöyle dedi: ‘Bunların içinde Harvard’ı bitiren var. London School of Economics’i bitiren var. Demek bak oluyor. Buraları bitirdiler. İmam hatipten oralara geçtiler.’ Tabii ki imam hatipte okuyan çok bilgili, çok zeki, İngilizcesi kuvvetli, dünyaya açık çok genç vardır ama kimse şak diye Harvard’a gidemiyor… Harvard yıllık 60 bin dolar… Çarp 32,5 ile ne eder? 1.950.000 eder… Yazı ile bir milyon dokuz yüz elli bin lira… London School of Economics 25 bin sterlin civarında… Çarp 41,5 ile ne eder? 1.037.500 eder. Yazı ile bir milyon otuz yedi bin beş yüz lira… Bu okullara gitmek isteyenlerin imam hatipli olsun olmasın sponsor bulmaları lazım. Burs verecek iş insanı. Her imam hatipli Erdoğan’ın çocukları kadar şanslı değil. Söylenen şuydu. Erdoğan’ın çocuklarına Remzi Gür adındaki iş insanı burs vermiş, okul giderlerini karşılamıştı. Erdoğan konuşmasında demek bak oluyor dedi ya, olmuyor… İmam hatipler çöktü Erdoğan farkında değil… Bırakın İngiltere’ye, Amerika’ya, Almanya’ya gitmeyi imam hatip okulunu bitiren memleketin iyi okullarının önünden bile geçemiyor. Herkesin imam hatipli olması projesi tutmayınca… Daha doğrusu çuvallayınca… Yeterli eğitim verilemeyince… Türkiye Yüzyılı Maarif Modeli ile bütün okulları imam hatip düzeyine indirmeye çalışıyorlar… Kalitesizlikte birleştirmek için… Eğitimde fırsat eşitsizliğini bütün okulları en alt düzeye indirerek sağlamak için…",https://halktv.com.tr/makale/imam-hatipler-coktu-erdogan-farkinda-degil-843263
Mehmet Tezkan,Ekrem İmamoğlu’nun Seçim Sloganı: Haydi Sen de Ceketini Çıkart…,14 Şubat 2024 Çarşamba 05:02,"Bazen konular üst üste gelince insan hangisini kaleme alacağına karar veremiyor. İstanbul Üniversitesi Rektörü Bülent Zülfikar’ın ‘duvarsız üniversite’ adı altında amfileri halka açması büyük planın önemli bir adımı… Sokaktan geçen biri istediği dersi izleyecek, fotoğraf çekecek, öğrencilerin ya öğretim üyelerinin konuşmalarını kayda alabilecek… Alıp da ne yapacak? Dışarıda gereğini mi? Vahim bi durum… Büyük planın parçası dedim bu konuya yarın ayrıntılarıyla değineceğim… Dün sabah İmamoğlu’nun aday tanıtım toplantısını izledim. İmamoğlu’nun sloganı tam yol ileri. Sloganın tuttuğunu geniş kitleleri etkilediğini zannetmiyorum… Ama dünkü toplantıda CHP’nin mi desem İmamoğlu’nun mu desem doğaçlama olarak yeni bir çağrı, yeni bir motivasyon, yeni bir seçim sloganı ortaya çıktı… Ne mi? Haydi sen de ceketini çıkart… Sloganlar, çağrılar siyasetin en önemli silahıdır. Seçmeni motive eder, sandığa sürükler. Bazen bir şarkı olur, bazın bir şiir, bazın iki cümle… Örnek ver derseniz… 1989 seçimleri … O zaman SHP var. Erdal İnönü Genel Başkan. Özal’ın uygulamalarına karşı limon gibi sıkacağız sloganı üretildi. Sonuç; İstanbul’ un değiştiren, İstanbul’un gözbebeği sayılan Bedrettin Dalan baldır kürdür iktidardan gitti. Tıp doktoru olan Nurettin Sözen Belediye İstanbul Belediye Başkanı oldu… Sözen nasıl aday oldu biliyor musunuz? Dalan’a yeniliriz siyasi hayatımız sarsılır diye kimse aday olmak istemediği için!.. Cesareti hala alkışlanır… Tek slogan mı seçim aldı diye soracak olursanız? Hayır… Seçmen ANAP’a özellikle Özal’a sarı kart göstermek istiyordu. Limon gibi sıkalım sloganı heyecan yarattı, o heyecan sandığa yansıdı… Tıpkı 2019 seçimlerinde ‘her şey güzel olacak’ söylemi gibi… Bir gencin haykırışı dillere pelesenk oldu. AKP’nin en güçlü adayı, Ulaştırma Bakanlığı yapan, Başkanlık koltuğuna oturan, Meclis Başkanlığı’ndan feragat edip İstanbul daha önemli diye aday olan Binali Yıldırım ezildi gitti… Çünkü insanlar her şeyin güzel olmasını istiyordu. Dün de benzer bir slogan hayata geçti. İmamoğlu konuşurken bir izleyen ceketini çıkar diye bağırdı. İmamoğlu çıkardı ama dedi ki; ben ceketi çıkardım siz de çıkarmaya hazır mısınız? Bu kez sloganı İmamoğlu attı… Sen de ceketini çıkart. Ceketi çıkarmak ne demek? Elini taşın altına koy demek? Sözün varsa, duyurma imkanın varsa söyleyeceksin… Yazı ile kitlelere ulaşma yolun varsa yazacaksın… Konuşma imkanın varsa küçük/ büyük topluluk demeden konuşacaksın… O da yoksa mitinglere gideceksin… Buna da imkanım yok diyorsan sandığa gideceksin… Sandığa…. Çünkü bu seçim İmamoğlu’nun belediye başkanı olup olmaması seçimi değil… Çünkü bu seçim muhalefetin var olup olmama seçimi… Çünkü bu seçim demokrasinin oylanma seçime… Çünkü bu seçim Rusya gibi mi, Azerbaycan gibi mi olacağız yoksa batı demokrasilerindeki gibi mi idare edileceğiz secimi… Tercih seçimi… Çünkü bu seçim karar seçimi….",https://halktv.com.tr/makale/ekrem-imamoglunun-secim-slogani-haydi-sen-de-ceketini-cikart-806199
Mehmet Tezkan,"Muhalefet Pasif CHP Çekingen, Ürkek",30 Ocak 2024 Salı 05:00,"CHP dışındaki muhalefet kendini rölantiye aldı. Yani vitesi boşa attı; bekliyor. Muhalefetin ana gövdesi olan CHP de kafasını aday liselerine gömdü. Aklını ve enerjisini aday belirleyeme kilitledi… Ama memleket durmuyor ki… CHP’nin eline her gün hükümeti zangır zangır sallayacak onlarca fırsat geçiyor. Onlarca konu başlığı açılıyor… CHP’den tık yok… Sarıyer’deki kilise baskını bile başlı başına rezalet. Araç Polonya’dan bir yıl önce getirilmiş, saklanmış. Silahların nerden temin edildiğini bilmiyoruz. 52 kişi göz altına alındı, tamamı yabancı. 23’i deport edilmiş. Saldırıyı IŞİD üslendi. Saldırganlardan biri Rus diğeri Tacikistanlı... AKP’nin izlediği göçmen politikasının sonucu değil mi? Ülkemizde neredeyse 77 milletten insan var. Tacik var, Gürcü var, Çeçen var, Moğol var, Özbek var, Afgan var, İran uyruklusu, Irak uyruklusu var, Pakistanlı var, Hint var, Malezyalı var, Yemenli var, Arap var, Afrikalı bol miktarda var, Suriyeli ise haddinden fazla var. Acaba kaç uyuyan IŞİD hücresi var? Acaba Suriye’den, Irak’tan Afganistan kaçıp ülkemize yerleşen kaç örgüt var? Taliban’ın Kabil’e girmesiyle Afganistan’dan kaçan genç savaşçılar İran sınırını geçip ülkemize girmişti. Videoları yayınlandı. Onlar ne oldu? Neredeler ne yapıyorlar? Bilen var mı? AKP’nin göçmen politikasını yerden yere vurmanın tam zamanı değil mi? Yakın gelecekte memlekette Türküm diyen kalmayacak! Ama CHP’den ses yok… Efendim ırkçı derlermiş… AKP bu topraklara 8 milyon, 10 milyon yabancıyı doldurmuşsa, bunların bir kısmı kaçaksa, bir kısmına göz yumulmuşsa, bir kısmına vatandaşlık bile verilmişse sesini yükselteceksin… Başka çaresi yok… Geçelim ekonomiye… Dünün gündemi çay simitti… Erdoğan 1993 yılında çay simit hesabı yaparak; ‘insanları çay simide mahkum ettiniz zalim iktidar’ diye bağırmıştı… O zaman Tansu Çiller iktidardaydı… Yıl 2024… Erdoğan tek başına iktidar. İnsanlar yine çay ve simide mahkum… Başta CHP’nin sonra tüm muhalefet partilerinin ortalığı inletmesi lazım. Simit mitingi düzenlemeleri lazım… Ekmek mitingi düzenlemeleri lazım… Diyeceksiniz ki, adalet mitingi bile Anayasa’ya sahip çıkma mitingi bile düzenleyemediler… Haklısınız… Ama şu adaylık işler bitsin sahaya çıkarlar diye iyi niyet çiçekler atmayalım. Çünkü iş işten geçiyor, Gündem değişiyor. Simit Ankara’da sabah 15 lira oldu öğren yeniden 10 liraya indi… İndirildi…. Kim devreye girdi? Avrupa’nın, Asya’nın, Afrika’nın mafya liderleri, uyuşturucu baronları Türkiye’de yakalanıyor. Emniyeti alkışlıyoruz, bravo diyoruz ama adamlar bir yıldır, iki yıldır zaten burada yaşıyormuş. Çoğu İstanbul’dan işlerini yönetiyormuş. Sarıyer’i mesken edinmişler… Hollanda’nın mafya lideri, uyuşturucu baronu İstanbul’da yakalandı daha ne olsun!... CHP mafyayı ülkemizden kovalım diye miting yapamaz mı? Yapmalı… Bir başka konu… üzerinde ısrarla duruyorum. 8 yaşındaki çocukları hafta sonu camilere toplayıp Diyanet’in gönüllü abileri ve ablalarına teslim edecekler… Abiler, ablalar ‘değerler eğitimi’ verecekmiş. Cami avlularında günü birlik kamplar kurulacakmış… Eğitim okullardan cami avlularına mı kaydırılıyor? Medrese canlandırmaya mı çalışılıyor? 10 Şubat’ta başlayacak model hazırlık süreci mi? CHP pasif, CHP çekingen… Muhafazakar/mütedeyyin kesimi kızdırmaktan korkuyor. Erdoğan’a koz vereceğinden endişe ediyor. Yapılan doğruysa, 8 yaşındaki çocukların abla ve abilere teslim edilmesine onay veriyorlarsa çıkıp söylesinler. Karşılarsa korkmadan bas bas bağırsınlar… Onu korkutma, bunu üzme, şunu incitme; şunu kızdırma, şuna koz verme siyasetiyle bir yere gelinmediğini CHP’liler yaşadı gördü… Israr etmenin, aynı yöntemi deneyerek farklı sonuç elde etmeye çalışmanın anlamı yok… Geçen Cuma hutbesinde imam duyuru yaptı; dört yaş Kuran kursları başladı dedi… Allah’ınızı severseniz söyleyin; dört yaşındaki bebe Kuran’ı öğrenebilir mi? Öğrenemez tabii… Öğrenir diyenin alnını karışlarım. Ama amaç başka!... CHP’nin cesaretle buna karşı çıkması lazım. CHP dışında etkin muhalefet yok. (Sol cenahta var tabii de seslerini duyuracakları mecra yok) CHP’de çekingen olursa, ürkek davranırsa, pasif kalırsa, içine kapanırsa, birbirlerini yerse, küçük hesaplar peşinde koşup büyük manzarayı göremezse… Vay halimize… Vay ülkemize…",https://halktv.com.tr/makale/muhalefet-pasif-chp-cekingen-urkek-802016
Mehmet Tezkan,Türkiye Böyle Battı!,08 Ocak 2024 Pazartesi 05:00,"Türkiye böyle battı!... Nebati’yi hatırladınız değil mi? Canlı yayında ‘Gözlerime bakın ne görüyorsunuz. Ekonomi istikrar işi ekonomi güven işi gözlerimdeki ışıltıyı görüyor musunuz?’ diyen eski Maliye Bakanı var ya… Hatırladınız değil mi? Dün ""Allah belanızı versin ben bilim adamıyım"" demiş!... Bilim adamı bela okuması ayrı konu ama Nebati sayesinde belamızı bulduk!... Bilim adamı Nebati ile… Ekonomist Reis’i kafa kafaya verdi… Kendi üretimleri olan, irrasyonel, akıl dışı, mantık dışı ekonomik programı yürürlüğe koydu… O gündür bu gündür iki yakamız bir araya gelmiyor… O gündür bu gündür insanlar evine ekmek götürmekte zorlanıyor… O gündür bu gündür ülke daha da yoksullaştı. İrrasyonel politika tabiri benim değil. Şu andaki Maliye Bakanı Şimşek, Nebati’den görevi devralırken söyledi. Rasyonel politikaya geçiyoruz dedi. Nebati’nin uygulamalarını akıl dışı, mantık dışı ilan etti… Bilim adamı Nebati’nin çıtı çıkmadı… Gevrek gevrek güldü!.. Bu ağır ekonomik krizin müsebbibi kendisi. Kur korumalı mevduat çıkardı, bugünlerde hazine kurtulmak için ter döküyor. Kırk sekiz takla atıyor… Bedeli ağır oldu!... Hatırlarsanız, asrın mucizesi olarak sunular KKM iktidarı destekleyen yazar/çizer/akademisyen(!)/ ekonomist (!), gazeteci tarafından alkışlarla desteklenmişti… Şimdi KKM’den çıkış aynı yazar/çizer/ akademisyen/ekonomist/gazeteci tarafından alkışlarla destekleniyor… Nebati bu ülkeye yaptığı kötülüğü, insanları yoksula açlığa mahkum etmesini çabuk unutmuş. Uyguladı politikayla sadece iş insanları çok kazandı. Kendisi de… Çünkü biliyorsunuz Nebati bilim adamı değil iş adamı. Tüccar… Susacağına… Özür dileyeceğine… Ülke için denedik ama çarşafa dolandık af edin, hakkınızı helal edin diyeceğine… Ben bilim adamıyım demez mi? Ey bilim adamı; enflasyonu düşürmek için faizi indirerek yaptığın hasarın farkında mısın? Gençlerin hayatını karartın!... Bir kafede oturun çay/kahve içemez hale getirdin… Farkında mısın? Senin döneminde tam ters uygulamalar yapan ABD ve Avrupa ülkeleri enflasyon sorununu aştı… Biz hala resmi rakamla yüzde 65 enflasyonla boğuşuyoruz… Önümüzdeki aylarda yüzde 70’lere çıkacak… İnsanda biraz utanma olur... Sıkılma olur… Termiye olur… Bak Reis’in ben ekonomistim diyor mu? Ekonomistliğini rafa kaldırdı… Çünkü… Dün faizi indirin diye talimat veriyordu bugün çıkartın diye talimat veriyor… Hangisi irrasyonel hangisi rasyonel… Bilim adamı Nebati bi açıklama getirir herhalde?",https://halktv.com.tr/makale/turkiye-boyle-batti-795972
Mehmet Tezkan,Seçime Kadar Korku ve Tehdit Siyaseti!,27 Aralık 2023 Çarşamba 05:00,"MHP Genel Başkanı’nın dünkü konuşmasını dinlediniz mi? Okudunuz mu? Tüylerim diken diken oldu… Çünkü; 31 Mart seçimine doğru izleyecekleri politikanın ipuçlarını verdi. Ana Muhalefet Partisi liderini resmen tehdit etti. ‘Aklını başına almazsa sokağa çıkamaz hale gelebilir’ Özgür Özel’i sokağa çıkmasını engelleyecek kim? Vurucu güç ülkücüler mi olacak? Peki onlara talimatı kim verecek? Ayrıca CHP Genel Başkanı’nın aklını başına alıp almadığına kim karar verecek? Bahçeli mi? Bahçeli , Özgür Özel aklını başına almadı derse ülkenin dört bir yanındaki MHP’liler sokağa çıkarmamak için seferberlik mi ilan edecekler? Buna rağmen sokağa çıkarsa yuhalayacaklar mı, taşlayacaklar mı? Yoksa Kılıçdaroğlu’na yapıldığı gibi linç etmeye mi kalkışacaklar!... Bahçeli gerilim siyasetinin, korku siyasetinin, tehdit siyasetinin düğmesine bastı… Şu ifadesine bakın… ""Herkes dikkat etsin, bugünkü kurşun gibi ağır ortamda yayı gerilmiş ok gibiyiz, kınından çekilmeyi bekleyen keskin bıçak gibiyiz. Bunların alayının aklını alırız"" MHP’liler yayı gerilmiş ok gibiymiş; peki okun hedefinde kim var? CHP’liler mi? Muhalif yazarlar /çizerlere/akademisyenlere mi? Kime? Başta Bahçeli ve MHP’liler kınından çekilmeyi bekleyen bıçak gibiymiş; tamam da kınından çekilen bıçak kime saplanacak? CHP’lilere mi? Muhalif yazarlara/çizerlere/akademisyenlere mi? Kime? Bahçeli yayı gerilmiş okunu PKK’ya, İŞİD gibi terör örgütlerine yönetse de bu beladan kurtulsak!.. Bahçeli bıçağını kınından çıkarsa İsrail’e yönetse de Gazze katliamı bitse!... Bahçeli toplumu kutuplaşmayı, şeytanlaştırmayı, düşman yaratmayı kendisini ve partisini bu politikayla ayakta tutmayı bıraksa da ülke rahatlasa… Sakinleşsek… Yüzlerimiz gülse… Cenazelerde çelenk parçalayarak milliyetçilik taşlanmasa… Normalleşsek… Normalleşirsek olan biteni konuşabiliriz. Bahçeli konuşmasının bir yerinde demiş ki: ‘Karın, buzun, donun tam ortasında çadırdan ve teneke barakalardan kurulan geçici üslerde görev alan kahramanlarımıza saldırılıyor, vatanımız kundaklanıyor, ülkemiz dinamitleniyor.’ Tam da mesele bu… Tam da konuşulması tartışılması hatta hesap sorulması gereken mesele bu… Çadırından, teneke barakadan üs olur mu? Dondurucu soğukta yarısı kara gömülü çadırlara askerlerimizi kim gönderdi? Niye gönderdi? Meclis’in ele alması gereken mesele bu!... Bırakın artık hamaseti. Bırakın artık sabrımız taşıyor nutuklarını. Bırakın artık bir gece ansızın gelebiliriz söylemlerini. Bırakın artık kılıcı kınından çekme tehdidini… Askerlerimiz neden kalekolda değildi, çadırdaydı… Bahçelinin ifadesiyle teneke barakalardaydı. Havan topuna açık pozisyondaydı. Bizleri adam yerine koyup bu ülkenin vatandaşı sayıp sorulara cevap veremeyecekleri belli… Çünkü verecek cevapları yok… Ama yerel seçimde üç beş fazla oy almak için ülkeyi germeye, korku ve tehdit siyaseti yapmaya da hakları yok...",https://halktv.com.tr/makale/secime-kadar-korku-ve-tehdit-siyaseti-792961
Mehmet Tezkan,Erdoğan Resti Çekti: Ya Herrü Ya Merrü!,28 Şubat 2024 Çarşamba 05:00,"Erdoğan lafı eğip bükmeden, anlayan anlasın diye üstü kapalı söylemiyor. İma da etmiyor… Açık ve net konuşuyor… Hatay’da başladı, Karadeniz’de devam ettirdi, İstanbul’da yineledi dün de Manisa’da altını bir kez daha çizdi. Dediği kısaca şu: Benim adayıma oy verirseniz hizmet alırsınız vermezseniz avucunuzu yalarsınız… Açık açık hükümet olarak her türlü engeli yaparım diyor. Ceza keseceğini söylüyor! Hani 85 milyonun Cumhurbaşkanıydı… Hani ayrım yapmıyordu… Hani tüm belediyelere eşit davranmıştı… Ne değişti veya ne değişecek… Aslında fark yok. AKP’li olmayan belediyelere beş yıldır her türlü engeli çıkardı. Ama bunu gizli gizli yaptı. Bürokrat Bakanları eliyle yaptı. Artık açık açık söylüyor… 1 Nisan sabahı şöyle bir yapı karşımıza çıkacak… AKP/MHP ortaklığının belediyeleri… CHP’li adayın kazandığı belediyeler… DEM’in belediyeleri… Büyük ihtimalle DEM’in kazandığı belediyelere kısa sürede kayyım atanacak. CHP’nin elindeki belediyelere de köstek olunacak… Yasal değişikliklerle yetkileri sınırlandırılacak, şehircilik bakanlığı marifetiyle müdahale edilecek… AKP’li belediyeler ise ihya edilecek… Erdoğan’ın günlerdir anlattığı bu. Kampanyasını bunun üzerine kurdu. ‘Ben dört yıl daha buradayım, ona göre oy verin’ diyor. Ters teper mi? Veya şöyle sorayım ters teperse ne olur? Diyelim ki birçok il Erdoğan’ın bu uyarısına, kimine göre tehdidine karşı muhalefet partisinin adayını seçerse ne olur? Erdoğan AKP’li illerin Cumhurbaşkanı konumuna düşer… Milyonlarca seçmen restine rest çekmiş olmaz mı? Seçmene bana oy vermezseniz hizmet alamazsınız diye rest çeken hükümet (tek kişi) ülkeyi nasıl yönetir? 2019’daki yerel seçim sonuçları 31 Mart’ta da gerçekleşirse ülkeyi yönetemez. Çünkü Erdoğan yerel seçimi yerel seçim olmaktan çıkardı. Bilek güreşine çevirdi. Muhalefetin bileğini büküp 2028’e kadar rahat etmek istiyor… Peki ya bükemezse? Ya muhalefet bileğini bükerse? O zaman ne olacak? Seçimi kaybettiği illere gidip halka ne diyecek? Ne diyebilir? Hizmette aksama olacağını ilan eden kendisi… O illerdeki belediye başkanlarını eleştirebilir mi? Hayır… Daha kötüsü topal ördek durumuna düşer. Ekonomi çığırından çıkar… Geçen gün de yazdım yeniden seçim olmadan Türkiye toparlanmaz. Ama bu yolu seçen kendisi. İstanbul’u almak için yerel seçimi bilerek bu kulvara soktu. Ya herrü (herro) ya merrü (merro) çeken kendisi…",https://halktv.com.tr/makale/erdogan-resti-cekti-ya-herru-ya-merru-810374
Mehmet Tezkan,Erdoğan Ağlamaklı İtiraflara Başladı!,29 Şubat 2024 Perşembe 05:00,"Erdoğan’ın Kütahya mitingini izlediniz mi? Eskiden meydanlarda gümbür, gümbür bağırırdı şimdi kasada para kalmadı emekliler kusura bakmasın diye sızlanıyor… 10 bin lira yeterli değil ama kasa tam takır kuru bakır mesajı veriyor. Emekliye seyyanen artış verirse ülke için tek bir çivi çakamazmış… Batak durumdayız anlaşılan!... Herkese para var, emekliye yok… 10 bin lira alan 3500 emeklinin maaşı Saray’ın bir günlük harcaması… Erdoğan ülke yönetimi hesap kitap işi diyor ya hesap kitap yapmışlar…. Günde 35 milyon lira…. İsrafın kılıfı da hazır; itibardan tasarruf olmaz… Saray’ın itibarından mı milletin itibarından mi tasarruf olmaz? Milletin itibarı cebindeki para… Peki ya emeklinin itibarı!.. Emeklinin itibarı pazara gidip alış/veriş yapabilmesidir. Emeklinin itibarı evini ısıtabilmesidir. Emeklinin itibarı çocuklarına muhtaç kalmamasıdır. Emeklinin itibarı torununa hediye alabilmesidir. Türk Lirası her geçen gün değer kaybediyor, itibardan tasarruf yapmamak uğruna milyonlarca kişi açlıkla mücadele ediyor… Milyonlarca genç geleceğini göremiyor… Milyonlar genç karamsar…. Sormak istiyorum; vergiler nereye gitti? Geçtim gelir vergisini, taşıt vergisini, emlak vergisini, kurumlar vergisini bu ülkeden nefes almanın bile vergisi var. Verginin bile vergisi var… Bazı ürünlerin değerinin üzerine iki katı, üç katı vergi konuldu… AKP iktidarına hala yetmiyor. Dolaylı vergiler yüzde 70’e çıkmış. Simit alsanız, çay içseniz bile vergi ödüyorsunuz. Sabah yüz yıkamak bile vergiye tabi… Erdoğan ekonomik dengeler yerli yerine oturtmaya çalıştıklarını söylüyor… Ekonomik dengeler bozan kim? Emekliler mi? Erdoğan 21 yıldır ülkeyi yönetiyor, ülke açlık ve sefalet içinde. Dünyada gıda fiyatları aşağıya inerken bizde her geçen gün katlanarak artıyor. Neden? Nedeni Erdoğan’ın kötü yönetimi… Vergilerimizi betona gömdü… Vergilerimizi kendini destekleyen iş insanlarına ihale yoluyla dağıttı. Balıkesir, Kocaeli gibi uçak inmeyen havaalanları yaptı. Köprülere, otoyollara, havaalanlarına dolarla astronomik garantiler verdi. Tarımı hiçe saydı, hayvancılığı yok etti… Et ithalatı 2020 yılında bitecekti, Tarım Bakanı geçen gün ‘2026 ‘da bitirmeyi planlıyoruz’ dedi… Halimiz bu… Yetmezmiş gibi. Kendi icadı olan ekonomik kararları hayata geçirdi. Faizi indirdikçe indirdi, hayatı pahalılaştırdı… Hayatı çekilmez hale getirdi. İnadım inat dediğim dedik diye dövizi tutmak için Merkez Bankası’nın 300 milyar dolarını harcattı. Şimdi diyor ki emekliler 10 bin lira yetmez ama kusura bakmayın para kalmadı… Hala 11 yıl önceki Gezi olayları, 7,5 yıl önceki FETÖ’cü darbeyi, küresel sıkıntıları bahane ediyor. Ama 2021 yılının eylül ayında ‘Heterodoks’ politikaya geçmesine değinmiyor… Emeklinin çektiği ızdırabın, işçinin çilesinin, ekmek kuyruğuna giren, et kuyruğunda bekleyen insanların çektiği eziyetin müsebbibi Erdoğan… Erdoğan’ın ‘ben ekonomistim, dünya yanlış yapıyor doğrusunu ben bilirim’ diye değiştirdiği ekonomi politikası… Erdoğan yavaş yavaş kabul etmeye başladı. Zaten faizi yüzde 45’e çıkartması yanlış yolda olduğunu kabul ettiğinin göstergesi ama bu konuya hiç girmemişti… Emekliler ölüyoruz, bitiyoruz diye haykırmaya başlayınca… Dayandığı seçmen altından kaydığını görünce itiraflara başladı. Valla para yok, billa para yok, size para verirsem tek çivi dahi çakamam (müteahhitlerime para yetiştiremem diye de okuyabilirsiniz) diye sızlanıyor… Büyük Türkiye’den…. Emeklisine üç kuruş daha fazla para veremeyen Türkiye’ye geldik… Kimin yönetiminde?",https://halktv.com.tr/makale/erdogan-aglamakli-itiraflara-basladi-810709
Mehmet Tezkan,İmamoğlu Kazanırsa Ne Olur?,08 Mart 2024 Cuma 05:00,"Bir ay oluyor. İktidara yakın bütün kanallar İmamoğlu kaybederse ne olur diye tartışma programı yapıyordu… Yazılar yayınlanıyordu. Ben de o tarihte peki ya Erdoğan kaybederse ne olur başlıklı bir yazı kaleme aldım… İlgilenen 19 Şubat tarihli yazıma bakabilir… O günden sonra Erdoğan kaybederse ne olur sorusunu tartışan TV programı izlemedim… Galiba Erdoğan ile kaybetmek sözcüklerini bir arada kullanmak yasak!... Abdülhamit’in burnu gibi!... Abdulhamit ve burun kelimesini yan yana getirmek sansüre takılıyordu… Şimdi de Erdoğan ile kaybetmek kelimesini aynı cümle içinde kullanmak galiba benzer muameleyi görüyor! O zaman biz de tersten soralım; İmamoğlu kazanırsa ne olur? Tek cümle ile siyasetin yapısı değişir… Çünkü bu seçime yüklenen anlam çok farklı… Sadece İstanbul ölçeğinde baksak bile seçim İstanbul Belediye Başkanlığı seçiminin çok ötesinde… İmamoğlu’nun ikinci hatta üçüncü kez İstanbul’da Erdoğan’ı yendiğini düşünün… Bu… 21 yıl sonra Erdoğan’ı yenebilecek bir siyasetçinin çıktığını gösterir… Bu… 2019 seçim başarısının Erdoğan’ın dediği yanlışlıkla olmadığının kanıtı olur… Bu… Ecevit/Demirel kapışması gibi siyasette İmamoğlu /Erdoğan mücadelesinin başlangıcı olur diyeceğim ama Anayasa’ya göre Erdoğan siyasi ömrünü en geç 2028’de zaten tamamlıyor… Bazı yazar arkadaşlarımızın büyük harflerle yazdığı yerel seçim erken seçim doğurmaz yorumuna katılmıyorum. Erdoğan bu seçimi ağır bir yenilgiyle kaybederse ekonomiyi tutamaz, ülkeyi yönetemez, daha sertleşir, daha baskıcı rejimi tercih eder. Hemen erken seçime gideceğini iddia etmiyorum… Demokratik ülke olsak en geç sonbaharda güven oylamasına gider/gitmek zorunda kalırdı. Ama maalesef Türkiye bu seviyedeki demokratik olgunluğa ulaşamadı… Şu da bir gerçek, Erdoğan’ın bir kez daha aday olması için… İmamoğlu’na hodri meydan demesi için… Üçüncü belki de dördüncü kez İmamoğlu ile meydan muharebesine çıkması için… Erken seçim şart. İmamoğlu kazanırsa tek kutuplu siyaset iki kutuplu siyasete dönecek… İster istemez denge denetim mekanizması kurulacak… Sivil toplum kuruluşları silkelenecek… Ülkede protesto eylemi yapmayı yeniden kendinde hak görecek… Korku toplumu yavaş yavaş kabuğundan sıyrılacak… Ya tam tersi olursa ne olur soruları kulağıma geliyor. Ne olacağını daha önce yazdım zaten… Kısaca; hepimize geçmiş olsun!.. Peki İmamoğlu kazanır mı? Gidişat, sokaklar kazanacağını gösteriyor? Belli ki, durumun farkında olan Erdoğan son 10 günde İstanbul’da sahaya inecek bütün gücüyle yüklenecek… Ama bu da kendisi için handikap! AKP’li Genel Yayın Yönetmeni Ahmet Hakan’ın çağrısına uyarak ilçe ilçe , mahalle mahalle , sokak sokak dolaşıp, kaybederse ne olur? Türk siyaseti silkelenir ve kendine gelir…. Seçmen yeter artık demiş olur… Saray bu mektubu alır, okur mu, bilmem ama seçmen yeter derse hiçbir güç o hükümeti iktidarda tutamaz!..",https://halktv.com.tr/makale/imamoglu-kazanirsa-ne-olur-813194
Mehmet Tezkan,Memlekete Kargaşa Hakim Allah Sonumuzu Hayır Etsin,04 Ocak 2024 Perşembe 05:00,"Bu de ne demek diyeceksiniz… Şu… Kalabalık, düzensizlik, karışıklık, kaos… Kışkırtma ve karışıklık yoluyla toplumda ortaya çıkan düzen bozukluğu, anarşi… Eklemek istediğiniz bir şey var mı? Memleket kabalık, düzensizlik, karışıklık, kışkırtma, başıboşluk girdabına düştüğüne itirazı olan var mı? Zannetmiyorum… Çok kazanan da açlık sınırında yaşayanlar da bir şeylerden şikayetçi… Çünkü anarşi var… Anarşi sadece bazı kişi veya grupların eline silah alıp toplumu sindirmeye çalışması mevcut düzeni yıkmak istemesi, kaos ortamı yaratması demek değil ki… Fiyat anarşisi de olur… Yargı anarşisi de olur… Din eksenli anarşisi de olur… İsteyen istediği ürüne istediği fiyatı yapıştırıyor. Anarşi değil mi? Etiketler her gün değişiyor. İsteyen kafasına esen zammı mal ve hizmetlere yapıyor. Ekonomik anarşi değil mi? Sorumlusu yok, düzeni sağlamaya çalışan yok. Var belki ama ipin ucu öyle kaçmış ki toparlama imkan yok… Adam devlet yüzde 58 zam yaptıysa ben neden yüzde 60 yapmayayım zihniyeti yerleşmiş. Adam ne yapsın bastırılmış enflasyon yüzde 65. Gerçeği yüzde yüz… Mehmet beyle Gaye Hanım havada sekiz takla atsa bu anarşi ortamında enflasyonla baş edemez…. Geçelim mi yargıya… Yargıtay dün yine Anayasa Mahkemesi kararını yok hükmünde saydı Anayasayı tanımıyorum dedi. Vahim bi durum. Yargı anarşisine kapı açar. Anayasa’nın 158.maddesi açık ve net. Diyor ki; diğer mahkemelerle Anayasa mahkemesi arasında görev uyuşmazlıklarında anayasa Mahkemesi kararı esas alınır… Savunmaları şu: Anayasa görev uyuşmazlıklarında diyor karar uyuşmazlıklarında demiyor… Laf cambazlığı yapmayın. Görev kimdeyse karar ondadır… Saray üç kişiye taktı… Can Atalay… Osman Kavala… Selahattin Demirtaş… Üçünü hapiste tutarak siyaset üretiyor. Üçünü hapiste tutarak kendine karşı darbe yapılmak istendiği algısı yaratmak istiyor. Üçünü hapiste tutarak büyük badireler atlattığını, ekonominin bu yüzden bozulduğuna seçmenini İnandırmak istiyor. Üçünü de hapiste tutarak mağdur edebiyatını başlatmak istiyor… Yargı da Saray’ın talebi karar vermekten çekinmiyor… Geçelim toplumsal hayata… Sokağa bakıyorsun biri hilafet istiyor öteki bayrak açıyor, diğeri kahrolsun cumhuriyet diye bağırıyor… Hilafet gelmeden Gazze kurtulmazmış!... Hilafet gelince enflasyonda inecek mi? Kimi halife ilan edeceğiz? Hadi söyleyin… Halife ilan etiğimiz kişiyi Mısır, Irak, İran, Suudi Arabistan, Pakistan, Malezya, Katar, BAE, Sudan, Yemen, Libya, Tunus vb tanıyacak mı? Hilafet çağrısını boş laf diye geçeceğim ama değil… Amaç kışkırtma, karışıklık yaratma; yani anarşi… Futbola bakıyorsun orada durum daha da vahim. Federasyon Süper kupayı Suudi Arabistan’da oynatmaya karar verdi. Fenerbahçe ve Galatasaray sınmaya siluetli formalar ve yurtta sulh cihanda sulh ve ne mutlu Türk’üm diyene yazılı yazılı pankartlarla çıkmaya çalışınca kıyamet koptu… Suudi polisi soyunma odasının kapısına dikildi… Suudi polisi bu tişörtle çıkarsınız diye tehdit etti… Spor bakanı oradaydı, gıkını çıkaramadı. Federasyon Başkanı kulüpleri Atatürk siluetli formayı çıkarmaları için ikna etmeye çalıştı… Sonuç; Saray ve Saray yazarları tarafından iki takımımız suçlu bulundu. Kardeş ülke ile ilişkimizi bozmakla suçlandılar… Gerekçe; çok sayıda Arap turist geliyormuş iyi para bırakıyormuş! Dışişlerini devre dışı bırakırsan, büyükelçi atamalarında liyakate önem vermezsen, diplomasi konusunda dirsek çürütenlere değer vermezsen olacağı budur… Kargaşa olur… Anarşi olur… Niye suçlu aramaya kalkıyorsun? Diyanet İşleri Başkanı’nın Cuma hutbesiyle yaptığı yılbaşı tahriklerine girmeyeceğim. Kimin eğlenip eğlenmeyeceği ona mı kaldı?.. Tamamen tahrik amaçlıydı o hutbe… Kargaşaya zemin hazırlama ihtimali yüksekti. Halk sağduyulu davrandı da o geceyi kazasız belasız atlattık… Kargaşa, anarşi olmadı… Uzatmayayım ülke tarihinin en büyük kaos dönemini yaşıyor… Allah sonumuzu hayır etsin…",https://halktv.com.tr/makale/memlekete-kargasa-hakim-allah-sonumuzu-hayir-etsin-794955
Mehmet Tezkan,CHP Erdoğan’ın Ekmeğine Yağ Sürdü,16 Şubat 2024 Cuma 05:00,"Erdoğan’ın seçim kampanyasını çok merak ediyordum. Mitinglerde seçmenin karşısına çıkıp ne diyecekti? Çünkü… Ne PKK tehdidinden söz edebilir ne CHP/DEM/PKK ortaklığından, ne Özgür Özel’in Pensilvanya’dan emir aldığını söyleyebilir ne de bu seçim beka seçimi diyebilir… Bunların hepsini tüketti… Dış politikada zaten satacak mal kalmadı. Katil, darbeci Sissi bile artık kardeş oldu!... İstanbul düşerse Kudüs düşer, Gazze düşer manzumesinin de artık alıcısı kalmadı… Gazze harap oldu ama İsrail’e gemiler vızır vızır gidip geliyor. Mal sevkiyatı aynen devam. Yakında Netanyahu da Sisi gibi ‘kardeşler’ safına dahil edilirse şaşırmam… Şimdilik katil… Ekonomi desen iflas etti, edecek. Devletin kasası da perişan vatandaşın cüzdanı da… Erdoğan artık ‘ben ekonomistim.’ diyemiyor. ‘Doğru yolda gidiyoruz en kötü geride kaldı’ söylemine de son verdi. ‘Faiz sebep’ lafını en koyu AKP’liler bile duymak istemiyor… Erzincan maden kazası ülkenin kurallarla değil keyfi kararlarla yönetildiğini bir kez daha kanıtladı. Saray’a yakın olan işini görüyor. Dilediği gibi at koşturuyor. Milyonlarca liralık vergi borcunu bile sildiriyor… Türkiye bu ortamda seçime gidiyor. Mayıs seçiminde kandırılan seçmenin ne tepki vereceği, Erdoğan’ın onlara ne söyleyeceği bu sebeple merak konusu… Kandırılan seçmenin ne tepki vereceği hala soru işareti ama Erdoğan’ın meydanlarda nasıl propaganda yapacağı, ne diyeceği dün Samsun’da belli oldu… CHP’yi ülkeyi düşünmemekle, koltuk kavgası yapmakla, birbirlerini hançerlemekle suçlayacak… Erdoğan’ın eline bu kozu CHP yönetimi verdi. Adaylık süreci o kadar kötü yönetildi ki, o kadar uzun sürdü ki, adaylar üzerine o kadar çok tartışma yapıldı ki, koltuk pazarlığı yapıyorlar algısı oluştu… CHP’nin rahat alacağı yerlerde yapılmadı değil, yapıldı… İstifalar, aday gösterilmeyenlerin partilerini özünden kopmakla suçlamaları, torpilli adaylar listesi CHP’yi yıprattı. Parti ikiye bölündü, darmadağın oldu kanısını güçlendirdi. Erdoğan için bu kaçırılmaz fırsattı, kaçırmadı da… Bakın Samsun’da kendisini dinleyenlere nasıl seslendi: ‘Kendi aralarında öyle çıkar çatışmasına tutuşmuşlar ki ülkenin geleceğine dair ne programları ne hayalleri ne de projeleri var. Hepsinin tek gayesi seçim sonrası CHP yönetimini ele geçirmek.’ CHP 31 Mart’ta istediği sonucu alamazsa en önemli neden bu olacak; partinin parçalanmış, birbirine düşmüş görüntüsü… Erdoğan bu durumu son güne kadar gittiği her yerde tepe tepe kullanacak… İlk mitinginde başladı son mitingine kadar sürdürecek. CHP Mayıs seçiminden gerekli dersi çıkarmamış. Neden kaybettiklerini analiz etmemişler… Mayıs’ta Millet İttifakı’nın dağınık görüntüsü, birbirlerine düşmeleri, masanın dağılması seçimi kaybettirdi. Mayıs’ta Erdoğan seçim kazanmadı, muhalefet kaybetti… Mart’ta CHP’nin dağınık görüntüsü, birbirlerine düşmeleri benzer sonucu doğurabilir… Bakalım CHP 45 günde bu havayı kırabilecek mi? Seçmenin büyük çoğunluğu 14 Mayıs seçiminde muhalefetten çok şey bekliyordu. Umutluydu, hayal kırıklığıyla bitti. 31 Mart’ta da çok şey bekliyor. Dilerim ikinci kez hayal kırıklığı yaşanmaz!.. Üzüntüm şu; iki seçiminde önemini muhalefet kavramadı. Siyasetçiler anlamadı. Normal sıradan bir seçimmiş gibi davrandılar. Hala öyle davranıyorlar…",https://halktv.com.tr/makale/chp-erdoganin-ekmegine-yag-surdu-806783
Mehmet Tezkan,Türkiye 4 Yıl Daha Böyle Yönetilmeyi Kaldırabilir mi?,20 Mart 2024 Çarşamba 05:00,"Erdoğan dün Mamak’ta konuşurken; ‘Ankara bir beş yıl daha böyle yönetilmeyi kaldıramaz’ demiş… Bu sözleri duyunca ‘Peki Türkiye dört yıl daha böyle yönetilmeyi kaldırabilir mi? sorusunu sormadan edemedim… Erdoğan dört yıl daha ülkenin zirvesinde oturabilir. Milletvekilleri Meclis’te, bakanlar koltuklarında, bürokratlar yerlerinde, rektörler mevkilerinde dört yıl daha kalabilir. Saray yönetiminde en küçük bir değişiklik olmayabilir. Ama Türkiye yönetilemez… Sadece idare edilir… Bugünkü gibi… Çünkü şu anda Türkiye’yi yönetenler bile Türkiye’nin nasıl yönetildiğini bilmiyor. İzah edemiyorlar. Kimin hangi konuda yetkili olduğunu bilen yok… Çünkü kurum kalmadı… Çünkü kural kalmadı… Bunun iki nedeni var… Biri Erdoğan’ın yönetim anlayışı ikincisi rejimin yapısı. Erdoğan için biçilip dikilen Anayasa elbisesi… AKP/MHP ortaklığı seçimde ağır yenilgiye uğrasa da çok başarılı sonuç alsa da 1 Nisan sabahından itibaren ne olacağını bilen var mı? Kestirebilen var mı? KDV artışıyla hangi mallara vergi zammı bindirilecek. Öyle ya verginin artması demek malın zamlanması demek… Doların ne olacağını bilen var mı? Benzinin, mazotun… Maliye Bakanı Şimşek ‘Türk lirasına güvenin değer kazanacak neden gidip dolar alıyorsunuz, altın alıyorsunuz’ diye yatırımcıya kızıyor. Nedeni belli değil mi? Kimse bu iktidara güvenmiyor. Çünkü yeni rejimin bürokrat Maliye ve Hazine Bakanları halka hep yalan söylediler… Halkı hep aldatma yolunu seçtiler… Eski Bakan Berat Albayrak; ‘dövize yatırım yapan yanar’ diyordu. ‘TL çok güçlenecek’ diyordu. İnsanların gözünün içine baka baka aylarca dalgasını geçti. Gözlerimdeki ışıltıya bakın diyen Nebati Bakan da öyle… ‘Türk lirası en düşük durumda, daha düşeceği yer yok vatandaş rahat olsun’ dedi. Nebati bıyık altından gülerek bunları söylerken dolar kuru 14,5 lira civarındaydı. Şimdi 32,5 lira civarında… Demek ki o da milletle dalgasını geçmiş… Sadece ekonomi değil her alan böyle. Türkiye 4 yıl daha böyle yönetilemez demem bundan… Hala algı operasyonlarıyla insanları aldatmayı sürdürüyorlar. Bakan Şimşek tarih verdi. 3 Temmuz’da enflasyon düşecekmiş. (Haziran ayı enflasyonu) Koca bir yalan!.. Evet, enflasyon geçen yılın haziran ayına göre daha düşük olacak. Çünkü seçim var diye katakulliyle enflasyonu düşük göstermişlerdi, haziranda patlamıştı. Aylık yüzde 9’u bulmuştu. Önümüzdeki haziran aylık artış yüzde 9 olmayacak. Enflasyon düşecek dediği bu… Geçen yıl aylık artış yüzde 9 olmuştu bu yıl yüzde 3 veya 4 oldu diye enflasyon düşmüş mü oluyor? 2021 yılının sonbaharında ‘nass’ nedeniyle başlatılan operasyonla enflasyon azdırıldı. Bir anda kontrolden çıktı… Bu yaz düşecek dediler;2022 yazında düşmedi… 2022 yılının kış ayında da aynı cümleyi kurdular.; bu yaz düşecek. Hatta seçim kampanyasının önemli sloganı haline de getirdiler; en kötü geride kaldı… 2023 yazında da düşmedi. Tam tersi füze gibi fırladı… 2024 yazında da düşmeyecek. Hız kesecek. Başta enerji, bütün mal ve hizmetlerin fiyatı bir önceki aya göre artacak… Çünkü Türkiye yönetilmiyor… İdare ediliyor… Futbolu bile yönetemiyorlar daha ne diyeyim… Süper Kupa finalini oynatamadılar daha ne diyeyim… İki takımı buluşturup maç yaptıramıyorlar daha ne diyeyim… Statlara hakim olamıyorlar, futbol terörünün önüne geçemiyorlar daha ne diyeyim… Ama kimseye bir şey olmuyor. Herkes koltuğunda oturuyor. Depremde Kızılay Başkanı çadır sattı; çadır. Yine kılına dokunulmadı. Başkanlığı bıraktı ama Kızılay’ın ‘iyilik ve merhamet elçisi’ yapıldı… Faiz indirerek ülkeyi krize sokan, geniş kitleyi yoksulluğa, açlığa mahkum eden Merkez Bankası Başkanı görevi devredince BDDK Başkanı yapıldı… Ödül verilmiş oldu daha ne diyeyim… Bu ülkede iş yapmak önemli değil işi idare etmek, Saray’ın gönlüne hoş görünmek önemli… Bu sebeple diyorum ki; ülke yönetilmiyor, idare ediliyor. Ve soruyorum; dört yıl daha idare mi edilecek? Ve soruyorum; Türkiye dört yıl daha böyle yönetilmeyi kaldırabilir mi?",https://halktv.com.tr/makale/turkiye-4-yil-daha-boyle-yonetilmeyi-kaldirabilir-mi-816811
Mehmet Tezkan,Başarısızlığın Faturasını Gaye Hanım'a Kestiler,05 Şubat 2024 Pazartesi 05:00,"Yok efendim babası bir çalışanı kovdu… Yok efendim Merkez Bankası’ndan evine yemek götürüyordu… Yok efendim Gaye Hanım annesi bebeğini emzirmesi için Merkez Bankası’ndan çıkmıyordu… Yok efendim İstanbul’daki kiraları Manhattan’dan pahayı buldu, ben bile ev tutamıyorum dedi… Yok efendim apartman görevlisi Sadık Abi’ye çarşı pazardaki fiyatları sordu…Sadık Abisine danıştı… Yok efendim o röportaj verilir miydi? Hafize Gaye Erkan‘ın Merkez Bankası Başkanlığı’ndan kovulma gerekçesi görünende bu… İnandırıcı mı? Gerçekçi mi? Yarı doğru olsa bile, hepsi doğru olsa bile değil… Gaye Hanım için itibarsızlaştırma kampanyası bir ay önce başladı. ABD’de 20 gün kalması bile mesele edildi. Yani görevden alınması için kamuoyu hazırlanmaya başladı… Kamuoyu kişisel olduğuna ikna edilmeye çalışıldı… Aslında mesele çok farklı. Büyük başarısızlığın faturası Gaye Hanım’a kesildi, bedeli Gaye Hanım’a ödetildi. Günah keçisi ilan edildi. MB’yi yönetemediği için memleketin bu halde olduğu havası yaratılmaya çalışılıyor! Ekonominin direksiyonuna oturan Mehmet Şimşek başarılı mı? Değil… Başarısızlığının faturasını Gaye Hanım’a kestiler demem bundan… Mehmet Bey büyük umutlarla geldi. Nebati Bey’in meşhur ‘heterodoks’ politikasını irrasyonel ilan etti, yani akıl ve mantık dışı. Aslında o politikanın mimarı Erdoğan’dı. Durum o kadar vahimdi ki Erdoğan bu ithamı sineye çekti, cevap vermedi. Daha sonra ABD’den Gaye Hanım getirildi. MB’nin başına konuldu. Sonradan öğrendik ki Gaye Hanım’ı getiren Mehmet Bey değilmiş… Önce uyum içinde çalışıyorlar havası yaratıldı. Faizi yüzde 8,5’tan alıp yüzde 45’e çıkarıldı…Dolar 19 liraydı 30 lirayı aştı. Mazot 19 lira dolayındaydı 43 liraya çıktı. Enflasyon yüzde 40’larda seyrediyordu resmi rakamla yüzde 70’le öpüştü. Yani uyguladıkları ekonomik politika memlekete fayda değil zarar getirdi… Geçen gün Migros’a gittim, salatalık yani bildiğimiz hıyarın kilosu 90 lira olmuş… Gıda enflasyonu yüzde yüz 140’ı bulmuş… Geçenlerde TÜİK’in yüzde 129 diye açıkladığı hissedilen enflasyon var ya; o aslında gıda enflasyonu… Domatesin, salatalığın, fasulyenin, etin, tavuğun, bakliyatın bir yıldaki artışı… Bir dönem miting alanlarında yuhalatılan Mehmet Bey’in göreve yeniden getirilmesinin asıl nedeni yabancı sermayeyi getirmesiydi… Yatırımdan umudu çoktan kestik sıcak parayı çekmesiydi. Bir miktar gelir gibi oldu bir kısmı geçen ay ülkesine geri döndü… Yani Mehmet Bey sıcak parayı çekme konusunda da başarısız… Körfez ülkelerini gezdi, Avrupa ülkelerini gezdi, tefeci ilan ettikleri finans kuruluşları ile Londra’ da buluştu, ABD’ye gitti çalmadığı kapı kalmadı… Nafile!... Ekonomi çayır çayır yanıyor… Dolar gelmiyor… İşçiye ne versen, emekliye ne versen, memura ne versen ertesi gün erimeye başlıyor, bir ayda yanıp kül oluyor… Pek enflasyon neden zapt edilemiyor? Gaye Hanım’ın yanlış politikası yüzünden mi? Hayır… Gaye hanım fiyat istikrarını sağlamakla sorumluydu. Faiz artırımı dahil neredeyse elindeki bütün araçları kullandı ama enflasyon tam gaz devam. Bu ay da yüzde 6 oranında artı. Avrupa ülkelerindeki bir yıllık artış kadar… Pek o zaman sorumlu kim? Mehmet Şimşek…. Mal disiplini sağlayamadı, kamuya tasarrufu getiremedi, Saray’ın günde 35 milyon lira harcamasına engel olamadı, sıkı para politikasında gedikler açtı, Erdoğan’a sözünü dinletemedi. Böyle olunca dolaylı vergilere yüklendi. Doğrudan vergileri, harçları, cezaları arttırdı. ÖTV ve KDV artışıyla fakirin sırtına binerek para toplamaya kalktı. Mazota, benzine her gün zam yaparsan enflasyonla başa çıkabilir misin? Size küçük bir örnek vereyim İTO’nun saptamasına göre İstanbul’da en fazla artış yüzde 76,74 ile köprü ücretleri olmuş… Enflasyonun ana nedeni kamu… Kamudaki israf. Hazine’deki gedik. Hükümetin savurganlığı… Yeni Merkez Bankası Başkanı Fatih Karahan ilk açıklamasını yazılı yapmış. Kararlılık gibi klasik söylemin dışında şu cümlesi benim dikkatimi çekti. ‘Enflasyon görünümünde herhangi bir bozulmaya kesinlikle izin vermeyeceğiz’ Fatih bey boşuna kendin yırtmasın. Enflasyonda bir bozulma olmayacak… Bu ay yüzde 69/70, önümüzdeki ay yüzde 73/74, mayıs sonu yüzde 75/80… Hep söylüyorum… Teşhis yanlış olunca her türlü tedavi başarısız oluyor… Faiz indirdiler, yüzde 10’un altına çektiler; olmadı… Faiz artırdılar, yüzde 45’e çıkardılar; yine olmuyor… Neden? Nedenini bi düşünün… Yarın bu konuya da gireriz…",https://halktv.com.tr/makale/basarisizligin-faturasini-gaye-hanima-kestiler-803728
Mehmet Tezkan,Sadece Erbakan Değil Hepimiz Kandırıldık!..,29 Aralık 2023 Cuma 07:00,"Oğul Erbakan isyan etti. ‘Seçimden önce ittifak kurarken verilen sözlen tutulmadı’ dedi… Yani kandırıldığını… Aldatıldığını ima etti… Seçimin üzerinden yedi ay geçti. Yeniden Refah Partisi Genel Başkanı’nın aklı başına yeni gelmiş! Günaydın diyelim devam edelim… Erdoğan’ın seçimden önce söylediği hangi söz doğru çıktı ki… Oğul Erbakan asgari ücret konusunda yılda iki kez zam yapılacaktı. Protokolde bu vardı, uyulmadı dedi. Asgari ücretin iki üç ay içinde yüksek enflasyon nedeniyle açlık sınırının altında kalacağını söylemiş. Erbakan’ın bilmediği bir şey var… Bu hal, bu çaresizlik, bu yoksulluk İktidarın umurunda değil ki.. Erdoğan 2028’e kadar iktidar bunun rahatlığı içinde… Osmanlı’da halk yoksuldu, Saray zengindi, Saray çevresinin keyfi yerindeydi. Halk vergi verir Saray harcardı. Erdoğan aynı düzeni kurdu. Halk yoksul Saray zengin. Saray günde 33 milyon 600 bin lira tüketiyor. İtibardan tasarruf olmaz diye gariban halkın tost yerken simit alırken ödediği KDV’yi harcıyor… Oğul Erbakan Erdoğan’ın verdiği sözü tutmamasından şikayetçi. Hangimiz değiliz ki… Seçimden önce; Erdoğan faizler daha da inecek dedi. Politika faizi yüzde 8,5’tu yüzde 42,5 oldu. Söylediğinin tam tersini yaptı… Seçimden önce; en kötü geride kaldı dedi en kötünün kötüsünü yaşıyoruz. Daha da kötüsü kapıda! Seçimden önce; bu yaz rahatlayacağız enflasyon rayına girecek dedi, temmuz ayında fiyatlar bir ayda yüzde 9 artı. Yetmedi ağustosta yüzde 9 daha arttı. TÜİK’in katakulli kokan hesaplamasına göre enflasyon yüzde 65… Seçimden önce; emeklimizi enflasyona ezdirmeyeceğiz dedi, milyonları 7500 liraya mahkum etti… Seçimden önce; bolluk bereket vaat etti, yoklukla pençeleşir hale geldik… Demem şu… Erdoğan sadece oğul Erbakan’ı aldatmadı… Sadece oğul Erbakan’ı kandırmadı… Sadece Oğul Erbakan’a yalan söylemedi… Bu topraklarda yaşayan herkesi kandırdı, herkese yalan söyledi… İspatı; açın arşivi seçimden önce söylediklerine bakın faiz daha da inecek demedi mi? Dün ‘85 milyon vatandaşımızın tamamını olumsuz etkileyen enflasyonla mücadelede kesinlikle geri adım atmayacağız.’ dedi… Sorum şu… Faizi indirerek mi? Faizi çıkartarak mı? Enflasyonla nasıl mücadele edecek? Bu mesele netlik kazansa artık…",https://halktv.com.tr/makale/sadece-erbakan-degil-hepimiz-kandirildik-793520
Mehmet Tezkan,Hedefleri Anayasa’yı Askıya Almak!,17 Ocak 2024 Çarşamba 05:00,"21 şehidimizden sonra kaleme aldığım yazıda iki endişemi dile getirmiştim… Birincisi; muhalefet yani muhalefetin gövdesi olan CHP kriminalize edilmeye çalışılması… İkincisi; HDP konusunda karar vermeyen, kapatmayan, terörist(!) ilan edilen Can Atalay’ın hak ihlaline uğradığını savunan Anayasa Mahkemesi’nin hedef tahtasına konulması. HDP’yi kapatmadın PKK şımardı denilerek fiilen işlevsiz hale getirilmesi. Yok hükmünde sayılması. İptal kararlarının uygulanmaması. Korktuğum başımıza geldi… İktidar bloğu (AKP/MHP/YRP/BBP/Hüda Par) CHP’yi terörle eşleştirmek için düğmeye bastı. BBP Genel Başkanı Destici bu işin fedailiğine soyundu… Veya bu görev ona verildi… Toplumu tahrik eden, toplumun sinir uçlarına dokunan, sinir uçlarını tahrip eden mesajlar yayınlıyor. Bölücülüğün fazına basıyor savcıların çıtı çıkmıyor!... Destici’nin kendi başına karar verdiğini zannetmiyorum… Cumhur İttifakı’nın yani iktidar blokunun aldığı kararı uyguluyor… Başarılı olur mu? Seçmen bir kez daha aynı numaraya kanar mı? Bilemem… Ama belli ki Destici’nin başlattığı yaftalama kampanyası belli ki koraya dönüşecek. AKP/MHP de katılacak… Erdoğan dün akşam yaptığı açıklamada bunun sinyalini verdi… Daha da vahim bir durum var… Anayasa Mahkemesini hedef tahtasına koyacaklar dedim ya; koydular. Pazartesi günü Gözde Şeker’in programında salı gününe dikkat dedim Bahçeli’nin yapacağı konuşma doğrudan Anayasa Mahkemesi’ni hedef alabilir dedim… Nitekim öyle oldu… Anayasa Mahkemesi’nin kapatılmasını isteyen, bu amacı doğrultusunda Anayasa Mahkemesi’ni yıpratmaktan, suçlamaktan, yaftalamaktan, hakaret etmekten çekinmeyen Bahçeli dün yine verdi veriştirdi… Şu sözlerine bakın… AYM kararlarını uygulamamanın gerekçesi olmaz diyen Bay Zühtü'ye sormak isterim ki acaba şehitlerimizin dökülen kanlarının gerekçesini feryat figan eden analarımızın gözyaşlarını izah edecek yürek sende ve senin gibi düşünen diğer mahkeme üyelerinde var mıdır? Sen yanlış mahkeme kararının derdindesin biz aziz vatanın derdindeyiz. Sen ve senin gibiler PKK hukukunun kafesindesiniz biz Türkiye Cumhuriyeti'nin varoluş ve istiklal hukuku peşindeyiz. Anlayacağınız gece ile gündüz gibi ayrıyız. Mahkum Can Atalay kararının TBMM'de derhal okunmasını istiyoruz. En üst mahkemeyi resmen tehdit etti… Anayasa Mahkemesi Başkanı’nı teröre destek çıkmakla suçladı… Anayasa Mahkemesi’ni 21 şehit vermemizin müsebbibi olarak gösterdi… Yenilir yutulur sözler değil… İktidar Anayasa Mahkemesi’yle niye uğraşıyorlar derseniz?... Şu anda Anayasa’yı değiştirecek güçlere olmadığı için Anayasa’yı koruma ve kollama görevi verilen Anayasa Mahkemesi’ni işlevsiz hale getirmek istiyorlar… Dolaysıyla Anayasa’yı askıya almak istiyorlar… Hedefleri bu… 2010’da sivil Anayasa kampanyasıyla sahaya çıktılar, seçmeni ikna ettiler; FETÖ rejimi geldi… 2017’de yine sivil Anayasa yapacağız, vesayetten kurtulacağız dediler; tek adam rejimi geldi… 2010’daki değişiklikle yargı çöktü… 2017’deki değişlikle yargıyla birlikte ekonomi çöktü…",https://halktv.com.tr/makale/hedefleri-anayasayi-askiya-almak-798492
Mehmet Tezkan,Tayyipflasyon,06 Şubat 2024 Salı 05:00,"Talep enflasyonu… Maliyet enflasyonu… İthalat enflasyonu… Yerleşik enflasyon… Yapısal enflasyon… Bunların toplum üzerinde farklı etkileri var… Sürünen enflasyon… Yürüyen enflasyon… Dörtnala enflasyon… Hiperenflasyon… Yeri gelmişken, Mahfi hocamızın literatürümüze kattığı enflasyonu tetikleyen faktörlere de değinelim… Skimpflasyon… Shrinkflasyon… Geedflasyon… Bunların sonuçları bize ne olarak açıklanıyor? Tüketici enflasyonu… Üretici enflasyonu… Çekirdek enflasyon… Hissedilen enflasyon…. Vaktiniz varsa bir cümleyle hatta yarım cümleyle bu saydıklarımı açıklayayım mı? Yeterince mal üretilemez istekler karşılayamazsa; talep enflasyonu olur. Enerji fiyatları, hammadde fiyatları, ara mal maliyeti, işçi ücretleri çok artarsa; maliyet enflasyonu olur. Üretmek yerine dışarıdan mal almaya yönelirsiniz (bizim iktidarın yaptığı gibi); ithalat enflasyonu olur… İnsanlar enflasyonun artacağı beklentisiyle hareket ederse; yerleşik enflasyon olur… Peki bütün bunların günlük hayatımıza, çarşı pazara yansıması nedir? BİR: Skimpflasyon; yani ürünlerin fiyatlarını sabit tutmak amacıyla kalitesinin düşürülmesi. Zeytinyağına Ayçiçek yağı katılması gibi… İKİ: Shrinkflasyon; yani gramajlarla oynanması…100 gramlık ürünün 85 grama düşürülmesi… ÜÇ: Greedflasyon; yani aç gözlülerin fiyatları şişirmesi… Bir başka soru: biz hangi tür enflasyon dalgası içindeyiz? Sürüklenen enflasyon mu? Yürüyen enflasyon mu? Dörtnala enflasyon mu? Hiperenflasyon mu? Hangisi?.. Önce ne anlama geldiklerini söyleleyim… Sürünen enflasyon; fiyat artışlarının yüzde 2/3 olduğu enflasyon demek. Ben ömrüm boyunca görmedim, kalan ömrümde de göreceğimi zannetmiyorum… Yürüyen enflasyon; yüzde 10’un altında olması demek… Dört nala enflasyon; çift haneli enflasyon demek. Yani yüzde 20, 30, 40, 70, 80 olması. Çok iyi bilirim, ömrüm dört nala geçti… Bütün bu bilgi bombardımanından sonra gelelim bugünkü Türkiye’ye … Fiyatlar bir önceki aya göre resmi rakamla yüzde 6,7 artı… Bir ayda! Avrupa ülkelerinde bir yılda bu kadar artmıyor. Avrupa’da ve Amerika’da gıda fiyatları düşerken bizde geçen aya göre yüzde 6,85 arttı. Neden? Enflasyonun neden kaynaklandığını doğru tespit edemediğimiz için! Çünkü yukarıda saydığım bütün enflasyon çeşitlerinin tamamı bizde mevcut. Doğru mu? Evet… Dünyada bir ilki gerçekleştirdik… O zaman korkmadan enflasyonun adını doğru koyalım… Tayyipflasyon…",https://halktv.com.tr/makale/tayyipflasyon-804012
Mehmet Tezkan,Rejim Değişmeden… Erdoğan Gitmeden … Enflasyon İnmez…,05 Ocak 2024 Cuma 05:00,"2018 yılından beri krizler bitmiyor. Bitmez, çünkü krizin kaynağı rejim. Beş yıl boyunca defalarca yazdım tek adam yönetimi kriz üretiyor… Ekonomik krizle boğuşurken Anayasa kriziyle sarsıldık. Çok ciddi... 13. Ceza Mahkemesi ile Yargıtay Anayasa’nın 153. Ve 158 maddelerini yok hükmünde saydılar. Anayasanın bu maddelerini Anayasa kitapçığından yırtıp attılar. Anayasa Mahkemesi’ni de tanımıyoruz dediler… Eee, ne yapalım? İki kurum arasındaki sorun bize ne biz işimize bakalım diye yok mu sayalım… Olmamış mı kabul edelim? Sineye mi çekelim? Yerel mahkeme ile Yargıtay’ın 3’üncü Ceza Dairesi gücünü nereden alıyor? Saray’dan… Erdoğan’dan… Erdoğan destek vermese HSK o hakimleri görevden almış yeni hakimler atamış, yeni hakimler de Can Atalay’ı çoktan tahliye etmişti… Yargı sistemi artık Saray’a bağlı. Saray’ın kontrolünde… Kimse kuvvetler ayrılığı var diyerek milleti kandırmasın. Saray’ın işine gelmeyen karar veren veya vereceği belli olan hakimlerin görev yeri değiştiriliyor. Yargı krizi bitmez. Ekonomik krizin bitmeyeceği gibi… AKP’liler ‘enflasyonu indirirse yine Erdoğan indirir’ diyorlar… Milleti böyle oyalıyorlar. 2003 yılında Başbakan olan Erdoğan mı enflasyonu yüzde 10’ların altına indirdi? Hayır… IMF ‘in yazdığı reçeteyi harfiyen uyguladıkları için enflasyon belasından da yüksek faiz derdinden de faiz döviz kurundan da kurtulduk… Madem sihirli formül Erdoğan’ın elinde hadi indirsin… İndiremez çünkü Enflasyonun müsebbibi kendisi… Erdoğan iktidardan gitmeden Enflasyon inmez… Çünkü ne yaptığını bilmiyor. Enflasyonu indirmek için faizi indiriyor, olmayınca bu sefer enflasyonu zapt etmek için faizi yükseltiyor… Yarın ne karar vereceği belli değil… Daha da ötesi hükümet enflasyonla mücadele etmiyor ki; tam tersi enflasyonu körüklüyor. ÖTV ve KDV’ye zam yaparak, köprü ve otoyol fiyatlarını katlayarak maliyetler artırıyor. Maliyetler vergiyle artırılırsa enflasyon iner mi? Memura, emekliye, asgari ücretliye zam yapıyor ama sonra çaktırmadan demeyeceğim çünkü artık çaktıra çaktıra, bağırta bağırta geri alıyor… Erdoğan tek adamlığını ilan etmeden önce insanlar 50 liralık, 100 liralık benzin alıyordu şimdi 500 liradan aşağıya depo nefes almıyor. Ekonomistler 31 Mart’tan sonrası felaket diyor… Çünkü enflasyon baskılanıyor, dolar baskılanıyor… Ama sonuçta olan millete oluyor… Erdoğan bir kez daha secimi kazansın diye Saray’da oturmayı, ülkeyi tek başına yönetmeyi sürdürsün diye halk altı aydır ağır bedel ödüyor… Daha da ödeyecek… Erdoğan yerel seçimden başarılı çıksa da çıkmasa da ödeyecek. Enflasyonda dünya sıralamasında Venezüella, Lübnan, Arjantin Suriye’ den sonra beşinciyiz. Avrupa’da ise yüzde 64,77 ile zirvedeyiz. Bu da resmi rakam!. İkinci sırada yüzde 8 enflasyonla Sırbistan var… Kendinize sorun enflasyon neden bu hale geldi. Kendinize sorun faizi önce yüzde 8,5 ardından altı ay içinde neden yüzde 42,5 çıktı… Erdoğan’ın yanlış kararları yüzünden… Tek adama itiraz edilememesi nedeniyle… O halde rejim değişmeden Erdoğan gitmeden kriz bitmez demem yanlış mı? Ne ekonomik kriz biter. Ne yargı krizi biter. Ne başka krizler biter. Şimdi diyeceksiniz ki Erdoğan ne zaman gider? En erken 2028…",https://halktv.com.tr/makale/rejim-degismeden-erdogan-gitmeden-enflasyon-inmez-795277
Mehmet Tezkan,Enflasyon Toplumu Ahlaken Çürütür: Çürüyoruz!,24 Ocak 2024 Çarşamba 05:00,"Faizin yüzde 8,5’tan yüzde 42,5 çıkarılmasına rağmen enflasyon dizginlenemedi. Aylık artışlar hız kesmeden sürüyor. Avrupa ülkelerinin bir yılda yaşadığı fiyat artışını biz bir ayda yaşıyoruz… Dün akşam benzine 1 lira 46 kuruş zam geldi; duydunuz mu? Yüksek enflasyon her türlü toplumsal ahlaksızlığı beraberinde getirir. Her türlü hileyi hurdayı, üçkağıdı, rüşveti, yolsuzluğu yaygınlaştırır… Meşru hale getirir!... En kötü durum enflasyonun düşmeye direnç göstermesi; katılaşmasıdır… Belini bir türlü kıramazsın. Ekonomistler bu duruma enflasyon ataleti diyor. Hele o enflasyon yanlış hükümetten (bizde tek kişi) kaynaklanıyorsa değiştirmeden baş edemezsin!... Enflasyon deyip geçmeyin çeşit çeşit enflasyon var… TÜİK’in açıkladığı resmi enflasyon var… Bilim insanlarının kendi ölçümleriyle açıkladığı enflasyon var. İstanbul Ticaret Odası’nın İstanbul için açıkladığı enflasyon var… Bunun dışında daha üç farklı enflasyon daha var… En yaygını, şu günlerde en çok dillendirilen hissedilen enflasyon. TÜİK ‘enflasyon yüzde 60’lar civarında’ diyor ama markete giriyorsun başka, benzin istasyonuna giriyorsun başka, kasaba giriyorsun başka, pazara çıkıyorsun başka, zeytinyağı alıyorsun başka, peynir alıyorsun başka… Yani resmi enflasyonla kişilerin hissettiği enflasyon arasında dağlar var… Asgari ücretli, emeklilerin çoğu uç kuruşla geçiniyor. Onlar için önemli olan gıda enflasyonu. O da yüzde yüzün üzerinde… Çocuğu olan servis ücreti veriyorsa onun hissettiği enflasyon TÜİK’i katlar. Hele bir de çocuğu özel okuldaysa onun hissettiği enflasyon yüzde 200’leri bulmuştur. Ha bir de kiracıysa… Bakmayın hükümetin kira artışı yüzde 25 geçmeyecek diye propaganda yapmasına. Kiralar üçe katlandı. Dörde katlandı… Yazının başında yüksek enflasyon her türlü hileyi, hurdayı, üçkağıdı yaygınlaştırır, zaman içinde meşru hale getirir dedim ya bunun bilimsel açıklaması varmış… Mahfi Eğilmez’in makalesinden öğrendim… Enflasyonun ne olduğunu zaten biliyoruz… Hissedilen enflasyonu da Tayyip Bey sayesinde öğrendik… (1990’lı yıllarda da enflasyon vardı ama resmi rakamla çarşı pazar arasında bu kadar büyük fark olmazdı. Hatta hiç olmazdı) Gelelim enflasyonun diğer türlerine… Biri; skimpflasyon… Diğeri; shrinkflasyon… Bu da ne demek demeyin… Her gün yaşıyoruz, her gün karşılaşıyoruz ama ekonomi literatüründeki adını bilmiyorduk… Ben de yeni öğrendim… Skimpflasyon şu: Ürünün fiyatı aynı kalıyor ama içeri değişiyor. Kalitesi düşürülüyor. Örneğin kaşar peynir alıyorsunuz içine patates ezmesi katılmış. Tereyağı alıyorsunuz margarin ile harmanlanmış… Siz aslında aynı parayı vererek tereyağı aldığınızı zannediyorsunuz ama almıyorsunuz!... Bunun adı skimpflasyonmuş… En çok hile de dönerde yapılıyormuş. Et dönere soya katıyorlarmış, tavuk dönere hayvanın artık parçaları ilave ediliyormuş… Gelelim Shrinkflasyona… O da şu: Malın fiyatı aynı kalıyor ama boyutu ağırlığı, gramajı, hacmi küçültülüyor. En çok tanık olduğumuz durum da bu… Mesela marketten poşet içinde bir kilo diye pirinç alıyorsun arkasını çevir minnacık harflerle 900 gram yazıyor. O ne güzel fiyat artmadı diye seviniyorsun ama aldığın ürün azalıyor… Üretici tüketiciyi aldatıyor… Yüksek enflasyon toplumsal ahlaksızlığı teşvik eder demem bundan… Bizim durumumuz daha da felaket… Neden mi? Hem yüksek enflasyon var… Hem resmi enflasyonun iki katı olan hissedilen enflasyon var… Hem skimpflasyon var… Hem shrinkflasyon var… Var oğlu var… Özetle deniliyor ki; fiyat artırmamak için ürünün içeriğinin değiştirilmesi ve kalitesinin düşürülmesi skimpflasyondur. Fiyatı sabit tutmak için hacmin, gramajın veya boyutun küçültülmesi de shrinkflasyondur… Peki hepsi bir adada olursa bunun adı ne oluyor? Yani ürünün… Hem içeri değiştirilip kalitesi düşürülürse... Hem boyutu, ağırlığı, hacmi azaltılırsa… Hem de fiyatı artırılırsa… Yani üçü birada yapılırsa bunun adı ne olur? Sosyoloji biliminde adı toplumun ahlaken çürümesidir… Ekonomi dilinde adı nedir?",https://halktv.com.tr/makale/enflasyon-toplumu-ahlaken-curutur-curuyoruz-800332
Mehmet Tezkan,PKK Saldırısından Sonra Bizi Bekleyen İki Büyük Tehlike!,15 Ocak 2024 Pazartesi 05:00,"Bazı günler, bazı anlar vardır insan klavyenin başına oturmak istemez. Yazı yazmak içinden gelmez… 20 günde 21 askerimiz şehit oldu; aynı yerde aynı alçakça saldırıyla… Yine yoğun tipi, sis, ve dondurucu soğuk… Askerlerimiz geçici üs diye kurulan kutup çadırlarında… Askerlerimiz yine açık alanda… Askerlerimiz yine hedefte… Bu ülkenin Savunma Bakanı var… (Erdoğan kendinden önceki dönemi eski genelkurmay başkanlarını savunma bakanı yapıyorlar diye eleştirmişti. Ama bakanlığı genelkurmay başkanlığının bir üst rütbesi yaptı.) Bu ülkenin Genelkurmay Başkanı var. (Gerçi kendisine kara deniz ve hava kuvvetleri bağlı olmasa da var mı var) Bu ülkenin Kara Kuvvetler Komutanı var… Hiçbirinden ses çıkmıyor. Aynı bölgede aynı koşullarda benzer saldırıda ikinci defa şehit verilmesi tek kelimeyle zafiyettir, kabiliyetsizliktir kifayetsizliktir, yetersizliktir... Türkiye savunma sanayiine trilyon dolarlar akıttı. İktidar savunma sanayimizdeki başarılarla övünüyor. İktidar savunma sanayimizi dışa bağımlı olmaktan çıkardığını gururla söylüyor. Ordumuzun bir dediği iki edilmiyor… Eğitim bütçesinden kesiliyor… Sağlık bütçesinden kesiliyor… Gençlere yurt yapımı erteleniyor… Emekliye, işçiye doğru dürüst para verilmiyor… Verdiğimiz vergiler yetmezmiş gibi aldığımız her ürüne KDV, ÖTV adı altında dolaylı vergi ödüyoruz. Hükümet sıkıştıkça vergileri arttırıyor. Hazinenin topladığı bu paraların büyük bölümü savunma sanayii için harcanıyor. Savunma Bakanlığı’na veriliyor… Ama askerlerimizin şehit olmasını bir türlü önleyemiyoruz… Pençe Kilit operasyonunun amacı neydi? Tehdidi kaynağından önleme. Irak’ta pençe harekatıyla temizlenen bölgelere karakol daha doğrusu ‘kalekol’ (havan toplarına dayanıklı) adı verilen üslerle kilit vurulacaktı. Bir daha o bölgeye teröristler yanaşamayacaktı. 12 askerimizin şehit olduğu saldırıda gördük ki ortada Kalekol falan yok. Askerlerimiz çadırda yatıyor. Efendim orası ileri üsmüş!... Eski 14 derecede çadırdan ileri üs!... Asker değilim, ama bu işte bir yanlışlık var. Olmasa 20 günde aynı yerde 21 askerimiz şehit olmaz. Savunma Bakanı Meclis’e gidip bilgi versin, neden oldu niçin oldu izah etsin, milletvekilleri merak ettiklerini sorsun diyeceğim ama Meclis’i tanımıyorlar ki… Soru sormak değince bu tür terör saldırılarından sonra zafiyet var mı, acaba stratejik hata mı yapıldı sorularını sorunlar anında hain ilan ediliyor… İktidar bu hali destekliyor körüklüyor. Erdoğan, MHP Genel Başkanı Bahçeli ile İYİ Parti Genel Başkanı Akşener’i aramış bilgi vermiş. CHP’yi aramamış. Meclis’te gurubu bulunan Saadet/Gelecek ortaklığı da yok, 15 milletvekili olan DEVA da aranmamış. Neden? Soru sordukları için mi? CHP iktidara altı soru yönettiği için mi? Yoksa geçen hafta CHP Genel Başkanı Özel, DEM eş başkanlarıyla görüştüğü için mi? Şeffaf ilişki kuracağız dedikleri için mi? Yüzde 35 oyu olan partinin genel başkanı yüzde 25 oyu olan ana muhalefet partisini dışlarsa bu ülkede kutuplaşmanın, kargaşanın, kavganın önüne geçilemez. Altını çizerek söylüyorum askeri bilgim yok. Ama aynı yerde 20 gün arayla aynı tip saldırıyla önce 12 sonra 9 askerimiz şehit oluyorsa… Bu ülkeyi yönetenler hesap vermek zorundadır. Gözdağı vererek, şehitler üzerinden hamaset yaparak, ne mutlu o annelere babalara oğulları şehit oldu diye nutuk atarak bu meselenin üzeri örtülemez… Birkaç yıl önce keşke Allah şehitliği bize de nasıl etse. Duam budur diyen bakan (Süleyman Soylu) vardı., belediye başkanları vardı. Hadi şimdi tam sırası. Bırakın nutuk atmayı, giyin kar tulumlarını geçin Irak’a çıkın 1800 rakıma… Hadi… İki endişem var… Birincisi; PKK saldırıları, şehit cenazeleri üzerinden muhalefetin kriminalize edilmesi. İkincisi; HDP konusunda karar vermeyen, kapatmayan, terörist(!) ilan edilen Can Atalay’ın hak ihlaline uğradığını savunan Anayasa Mahkemesi’nin hedef tahtasına konulması. HDP’yi kapatmadın PKK şımardı denilerek fiilen işlevsiz hale getirilmesi. Yok hükmünde sayılması. İptal kararlarının uygulanmaması. Dolaysıyla Anayasa’nın askıya alınması…",https://halktv.com.tr/gundem/pkk-saldirisindan-sonra-bizi-bekleyen-iki-buyuk-tehlike-797914h
Mehmet Tezkan,AKP Usulü Siyaset!,16 Ocak 2024 Salı 05:00,"Kandırma… Aldatma… Yaftalama… Gerçekleri saptırma… Kumpas kurma… Düzmece videolarla siyaset yapma anlayışı diyebiliriz… Dersek haksızlık mı yaparız? Ayıp mı ederiz? Hayır… AKP’lerin önde gelenleri yaptıklarını inkar etmiyor ki… Dibine kadar kullanıyorlar. Dibine kadar savunuyorlar. Erdoğan’ın seçim kazanmasında montaj video çok etkili oldu… Kendi de kısık sesle gerçi montaj dedi ama o kurgulanmış kaseti göstermekten çekinmedi. AKP İstanbul için benzer hazırlıklarda olduğu geçen gün ortaya çıktı. Halk otobüsünü kiralamışlar. Bozuk gibi gösterip adeta stüdyo kurup çekim yapmışlar. İstanbul’da otobüsler bu halde diye yayınlayacaklardı herhalde… 2019 İstanbul seçimleri öncesinde Osman Öcalan’ı TRT’ye çıkardıkları gibi… Abdullah Öcalan’ın mektubunu Anadolu Ajansı vasıtasıyla yayınladıkları gibi… Öcalanlar İmamoğlu’na oy vermeyin diye Kürt seçmene çağrı yapıyordu. Şikayet edildi. Savcılık bu yayınları Öcalanların ifade özgürlüğü ve basının haber verme özgürlüğü kapmasında buldu. Dosyayı kapattı… Mesela seçim öncesi HDP’nin yerine kurulan DEM partisi Öcalan’ın bir demecini yayınlasa yer yerinden oynar… Suçluyu övmek, suç örgütü elebaşısının fikirlerini yaymak gibi bir dizi nedenle soruşturma üstüne soruşturma açılır, ceza üstüne ceza verilir… Bunu yapan iktidar partisi olunca ifade özgürlüğü oluyor! Kim ne derse desin bu ilkede fiilen ikili hukuk sistemi var… İktidara yakın olanlara uygulanan hukuk başka, muhaliflere uygulanan hukuk başka… Daha somut örnek… Yedi yıl İçişleri Bakanlığı yapan Süleyman Soylu birkaç yıl evvel İstanbul Belediye’sinde çalışan 550 kişinin terör örgütleriyle ilişkili olduğunu söylemişti. Hatta elinde kırmızı dosya ile canlı yayınlara çıkıp bu dosyayı açmayayım bende kalsın demişti… Dava konusu oldu. Bir belediye çalışanı üç kuruşluk tazminat davası açtı. Dava biteli çok oldu ama kamuoyunun yeni haber oldu… İBB’de 550 terörist çalışıyor diyen Süleyman Soylu ifadesinde ‘elindeki bilgileri siyaset yapma özgürlüğü ve düşünce ve kanaat açıklama özgürlüğü kapsamında açıkladığını’ söylemiş… Şu hale bakın… Ülkenin İçişleri Bakanı İBB’de 500 terörist olduğunu ilan ediyor. Elinde bilgi yok, belge yok, kanıt yok. Çünkü İBB’de terörist yok… Besbelli… İftira atmış… Yalan söylemiş… Halkı aldatmaya çalışmış…. Savunmasında diyor ki siyaset yapma özgürlüğü … Ben de soruyorum AKP’nin siyaset anlayışı bu mu? Seçim almak için her yol mubah mı? Soylu’nun sözleri bunla sınırlı değil. İmamoğlu kazanırsa çocuklarımızı parka içimiz rahat nasıl götüreceğiz dedi. Park ve bahçelerde PKK militanlarının çalışacağını kastetti… Daha da ötesi İSKİ’yi girecekler ya sularımızı zehirlerlerse dedi. Hiçbir olmadı… Bunu söyleyen İçişleri Bakanı!... Şimdi yiyor ki bu düşünce ve kanat özgürlüğü… Hayır değil. Halkı korku ve paniğe sevk etmek. İSKİ ve Park ve Bahçeler müdürlüğünde çalışan Kürt vatandaşları zan altında bırakmak… İşin içinde Soylu olunca iftira atmanın, halkı aldatmanın, yalan söylemenin adı siyaset yapma özgürlüğü oluyor… Korkarım; 31 Mart seçimlerine kadar daha çok iftira, kumpas, yaftalama, düzmece kasetlere tanık olacağız… Korkarım!..",https://halktv.com.tr/makale/akp-usulu-siyaset-798172
Mehmet Tezkan,Erdoğan Son Seçimim Diyor: Kaybederse Gidecek mi?,11 Mart 2024 Pazartesi 05:00,"Bir ay önce iktidara yakın kanallar İmamoğlu kaybederse ne olur diye tartışma programı yaparken ben Erdoğan kaybederse ne olur sorusunu gündeme atmıştım… Erdoğan İstanbul, Ankara, İzmir, Muğla, Antalya, Adana, Mersin’i… Güneydoğu’yu… Trakya’yı… Bolu’yu, Eskişehir’i, Bursa’yı, Balıkesir’i ve birçok Anadolu kentini kaybederse ne olur? Bu yerel seçim diye üzerine yatamaz çünkü il il gezerek kendini ortaya koydu dedim… İktidar yanlısı medya ‘yerel seçim ne alakası var 2028’e kadar seçim yok’ diye tavır koydu. Ama önceki gün Erdoğan; ‘benim için bu bir final, yasanın verdiği yetkiyle bu seçim benim son seçimim, çıkacak netice benden sonra gelecek kardeşlerim için bir emanetin devri olacak’ dedi… Bu yerel seçimse… İstanbul’da İmamoğlu ile Kurum… Ankara’da Yavaş ile Altınok… Diğer illerde de başkanlık için adaylar yarışıyorsa… Cumhurbaşkanı neden bu benim son seçimim diyor? Ona ne? Cumhurbaşkanlığı seçimi değil ki; belediye başkanlığı seçimi!... Cumhurbaşkanı belediye seçimine bu derece nüfuz etme ihtiyacını duyuyorsa, son seçimim diyerek oy toplamaya çalışıyorsa… Kısaca kendini ortaya koyuyorsa… Kaybederse gereğini yapmak zorunda… Ülkeyi dört yıl yönetemez. Zaten yönetemiyor, ipin ucunu kaçırdı. Enflasyonu indirmek için faizi indirdi olmadı, faizi çıkardı yine olmadı. Enflasyonda arttı, döviz kurları da… Bunun anlamı şu… Piyasa Erdoğan’a sana inanmıyorum, güvenmiyorum mesajı veriyor… Daha önce de yazdım… Erdoğan yerel seçim kaybederse yapacağı tek bir şey var sonbaharda genel seçime gitmek… Meclis Başkanı Bekir Bey yöntemi açıkladı; ‘Meclis seçim kararı alırsa Erdoğan yeniden aday olabilir’ dedi… Aday olsun… MHP de direnmesin, ülkenin çıkarı için seçime evet desin… Erdoğan 31 Mart’ı kaybedip Saray’da oturmakta ısrar ederse inanın ülke uzun yıllar kendine gelemez. Arjantin, Venezüella, Suriye, Lübnan düzeyindeyiz… Yani dünyanın en kötü beş ekonomisi arasındayız. Beşincilikten birinci sıraya çıkarız… 31 Mart’tı kastederek bu benim son seçimim diyen Erdoğan ya hürrü ya merrü çekmesine rağmen koltuğunda ancak polis devleti kurarak oturabilir… Polis devletini zaten kurdu diyeceksiniz. Anayasal hak olmasına rağmen protesto ve gösterileri suç saydı diyeceksiniz. En küçük tepkiyi bile gözaltı yöntemiyle sindiriyor diyeceksiniz. Korku toplumu yarattı diyeceksiniz. Haklısınız… Ama… 31 Mart seçimini kaybedip milli iradeyi(!) hiçe sayarsa o zaman başınıza gelecekleri görün…",https://halktv.com.tr/makale/erdogan-son-secimim-diyor-kaybederse-gidecek-mi-813988
Mehmet Tezkan,Erdoğan Kaybederse Ne Olur?,19 Şubat 2024 Pazartesi 05:00,"Geçenlerde bir tartışma programına gözüm takıldı. Ekranın altına büyük puntolarla yazmışlar: İmamoğlu kaybederse ne olur? Başlık dikkatimi çekti. Bir süre izledim. Konuşmacılar çok iyi olacağını, İstanbul’un yeniden hizmete kavuşacağını söylediler. Ben aksi düşüncedeyim. Sadece İstanbul için değil Türkiye için çok kötü sonuçları olacak. Nedenini defalarca yazdım… 31 Mart’a kadar yazmaya da devam edeceğim… Tartışma programını izlerken aklıma şu soru düştü: Erdoğan kaybederse ne olur? Veya Erdoğan kaybederse ne olmalı? Şimdi denilecek ki bu yerel seçim Erdoğan’la ne ilgisi var? Erdoğan 28 Mayıs’ta yüzde 52 ile ipi göğüsledi. O yarış bitti… O yarış bittiyse… Neden Cumhurbaşkanı forsuyla meydanlarda? Neden partime oy vermezseniz hizmette gelmez diyerek bir anlamda seçmeni tehdit ediyor? Neden sanki düşman yönetimindeymiş gibi İstanbul’u geri almaktan söz ediyor? Neden Cumhurbaşkanı, Devlet Başkanı gibi davranıp yerel seçimi izlemekle yetinmiyor? Neden kendine oy veren 27 milyon 834 seçmeni koruyup kollayacağını söylüyor? Çünkü Erdoğan için seçim yarışı bitmedi. Çünkü bu seçimi almak 2028’e giden yolu açacak. Çünkü bu seçimi alırsa lider/parti/devlet yapısını kalıcı hale getirecek. Çünkü bu seçimi alırsa muhalefetsiz, medyasız, sivil toplumsuz, dikensiz gül bahçesi yaratacak. Peki ya kaybederse? Çok istediği İstanbul’u… Türkiye’nin merkez kentlerini; İzmir’i, Muğla’yı, Antalya’yı, Eskişehir’i, Mersin’i, Çanakkale’yi, Eskişehir’i, Trakya’yı, Güneydoğu’yu, Karadeniz’in bazı kentlerini kaybederse ne yapacak? Bu yerel seçim adaylar kaybetti diye üzerine yatamaz. Neden mi? Karadeniz turu atarak seçim kampanyasını başlattı. Kendisini ortaya koydu. Oy verirseniz hizmet gelir bile dedi… Yarın öbür gün İstanbul’a gelecek, ilçe ilçe gezerek oy isteyecek. İstanbul’ da İmamoğlu’na Ankara’da Yavaş’a karşı yarışa girecek. Kim bilir neler söyleyecek? Daha önemli bir neden daha var… Mayıs seçimi öncesi halk resmen kaldırıldı, aldatıldı… Erdoğan, medya ordusu kanalıyla faizlerin daha da düşeceği, yaz aylarında ülkenin rahatlayacağı, enflasyonun kontrol altına alındığını, en kötünün geride kaldığını söyledi… Tam tersi oldu… Seçmen oyunu kullanırken aldatılmanın, kandırılmanın bedelini ödetebilir!.. Fatura kesebilir… Bu sebeple diyorum ki Erdoğan kaybederse ne yapacak? Beştepe’ye, Saray’ına, Külliyesine dönüp hiçbir şey olmamış gibi 1 Nisan günün başlayamaz… Eğer demokratik ülkeysek Erdoğan büyük illeri kaybederse, partisinin oy oranı düşerse erken seçime gitmek zorunda… Gitmezse… O zaman demokrasiden söz etmenin anlamı yok…",https://halktv.com.tr/makale/erdogan-kaybederse-ne-olur-807597
Mehmet Tezkan,Erdoğan’ın Vaatlerine İnanan Var mı?,01 Şubat 2024 Perşembe 05:00,"Erdoğan AKP Genel Başkanı şapkasıyla partisinin seçim beyannamesini açıkladı… Vaat üstüne vaat… İnanan var mı bilmiyorum ama ben inanmıyorum… Niye mi? İki nedeni var? Birincisi; Erdoğan’ın söyledikleri ile yaptıkları birbirini tutmuyor. Hatta söylediklerinin tam tersini yapıyor… İkincisi; Mayıs seçimleri öncesi halka doğruları söylemedi, gerçekleri gizledi. Seçmeni aldattı. Aynı siyasi ekolden gelen Yeniden Refah Partisi Genel Başkanı Erbakan bile bizi de aldattı dedi… Daha ne olsun!... Mayıs seçimi öncesi söylediklerine bakın, seçimi kazandıktan sonra yaptıklarına bakın. Bu gerçek ortadayken yerel seçim vaatlerine neden inanalım ki!.. Seçimi kazanırsa 1 Nisan günü hepsini unutur; unutabilir. 28 Mayıs seçiminden sonra 29 Mayıs sabahı bütün söylediklerini unuttuğu gibi… Hatırlayın… Mayıs seçim öncesi bize adeta cennet vaat etmişti. Enflasyon sorunu bitmişti, yaz ayları çok rahat geçecekti. Faizler daha da inecek ülke adeta şahlanacaktı. 27 milyon 834 bin 692 seçmen inandı oy verdi. Peki Erdoğan’ın seçim öncesi söylediklerinin biri gerçekleşti mi? Tam tersi oldu hayat patladı. Fiyatlar uçtu… Fakir, fukara sayısı arttı. 2023 yılı enflasyon oranını yüzde 64,7 olarak açıklayan TÜİK bile utandı; hissedilir enflasyon adı altında aslında gerçek enflasyon oranını açıkladı: Yüzde 129… Dolar 30 lirayı aştı, Euro 35 liraya koşuyor, mazot 45 liraya göz kırpıyor… Seçimden önce neydi? Erdoğan’ın vaadi neydi? 50 bin kişiyi kaybettiğimiz 6 Şubat depreminden sonra Erdoğan bir yıl içinde 350 bin konut yapacaklarını vaat etti. Yöre halkı inandı, güvendi mayıs seçiminde Erdoğan’a oy verdi… Peki sözünü tuttu mu, 350 bin konut yaptı mı? Nerdeee… 45 bin konut yapabildi. 45 bin konutu 450 bin konut yapmış gibi pazarlayacağından eminim. Çünkü bu konuda eline su dökülmez… Gelelim 31 Mart seçim vaatlerine… 21 yıldır iktidarda olan partinin vaatler listesi sunması tuhaf ama neyse… Mesela afetlere hazırlık için planlı şehirleşme için dönüşüm seferberliği başlatılacakmış… 21 yıldır niye başlatmadınız? Çiftçilere ve tarımsal işletmelere destek artacakmış!.. Artırın, elinizi tutan mı var? Belediye seçimiyle ne ilgisi var. Tarımsal destek şartsa verin. Efendim 100 yıllık planlama ile dönüşen şehirlerin kimlikleri korunacakmış, yaşayan şehir projesiyle yeşil doğa yeniden tasarlanacakmış… Duy da inan!.. 1994 yılından 2019 yılına kadar İstanbul’u AKP zihniyeti yönetti. Kentin hali ortada. Erdoğan her konuşmasında yatay mimariden bahseder 1994-2019 yılları arasında yaptıkları bir tane yatay mimarı örneği gösteremez. Çünkü rant için dikey mimariyi teşvik etti… Dikkatinizi çekerim. Artık İstanbul’a kar bile gelmiyor!... Avrupa yakasında Silivri’ye kadar geliyor, Anadolu yakasında Gebze’ye kadar geliyor geri dönüyor… Zavallı karın yağacağı toprak kalmadı ya!... Daha fenası devasa binalar göğü öyle ısıtıyor ki İstanbul’a gelmek isteyen kar yağmur oluyor… Erdoğan ne söyledi ne yaptı derken Ayasofya’yı da pas geçmeyelim… Ayasofya müzeydi ama bir bölümünde namaz kılınıyordu. İbadet yapılıyordu. Siyasal İslamcı bir grup Erdoğan’ın mitinglerinde Ayasofya’nın cami olması için tezahürat yaptı. Erdoğan çok sinirlendi. ‘Bunun getirisi var, götürüsü var, Bunlar dünyayı bilmiyorlar. Önce Sultanahmet’i doldurun. Bu oyuna gelmeyeceğiz. Hepsi tezgah’ diye bağırdı. Sonra Ayasofya’yı cami yaptı. Televizyon ekranlarından hayatımın hayaliydi dedi… Hani tezgahtı? Hani oyuna gelmeyecekti? Oyuna gelmemekten hayatının hayaline dönüşün izahı var mı? Vardır herhalde!.. Ayasofya şu anda ne durumda derseniz. Yarısı müze yarısı ibadet yeri. Müzeye giriş 25 Euro!... Bu sebeple diyorum ki; Erdoğan’ın söylediklerine, vaat ettiklerine hala inanıyor musunuz?",https://halktv.com.tr/makale/erdoganin-vaatlerine-inanan-var-mi-802615
Mehmet Tezkan,"Meclis’in Anayasa’yı İhlali, Büyük Operasyonun İlk Adımı",31 Ocak 2024 Çarşamba 05:00,"Türkiye’de 84 hukuk fakültesi var. Bir o kadar da siyasal bilimler fakültesi ile iktisadi ve idari bilimler fakülteleri var… Başlarında dekan var… O dekanın yönettiği fakültenin bağlı olduğu üniversitenin rektörü var. Hepsinde anayasa dersi var… Gerçi kahir ekseriyetinin sesi çıkmıyor ama yüzlerce anayasa hukuku doktoru, doçenti, profesörü var… Maaş alıyorlar, öğrencilerine anayasa hukukunu öğretiyorlar! Yarı yıl tatili bitince (yanılmıyorsam 5 Şubat’ta) hukuk fakültesinde okuyan, siyasal bilimler fakültesinde okuyan, iktisadi ve idari bilimler fakültesinde okuyan gençler okullarına dönecek. Anayasa dersine gelen hocalarına soracaklar? Hocam Meclis’in Anayasa Mahkemesi kararını tanımamasına ne diyorsunuz? Hocalar büyük ihtimalle kem küm edecek, kıvırtacak… Baba yiğittin biri çıkıp ‘oğlum Türkiye artık hukuk devleti değil. Ne anayasası’ diyebilir… Hukukta okuyan öğrenci de ‘hukuk güçlü iktidarlar tarafından yok sayılıyorsa, Anayasa güçlü iktidarlar tarafından askıya alınabiliyorsa, yasalar yok hükmünde olabiliyorsa, hukuk siyasallaşmışsa bu okullar niye var, biz neden boş yere okuyoruz’ diye sorar… Sormalıdır da… Sormak hakkıdır… Ama ne yazık ki artık bu topraklarda hukuktan söz etmenin bir anlamı kalmadı. Belli ki AKP/MHP iktidarı büyük bir operasyona hazırlanıyor… Anayasa mahkemesinin yetkilerini azaltmak niyetindeler. Ellerinden gelse Anayasa Mahkemesi’ni hemen kapatırlar ama Meclis’te Anayasa’yı değiştirecek sayıyı bulamıyorlar. Umutları 31 Mart seçimi… Muhalefetin dağılması, İyi partiden, Gelecek, DEVA ve Saadet’ten koparacakları milletvekilleriyle bu işi halletme sevdasındalar… 40 vekil apartsalar yeter… Bahçeli sık sık kürsüsünden haykırıyor; ‘Anayasa Mahkemesi kapatılsın’ diyor. Amaçları ne? Anayasa Mahkemesi kapatılırsa çıkardıkları yasanın Anayasa’ya uygun olup olmadığını kim denetleyecek? Hangi kurum? Hangi mahkeme? Hiç kimse… O zaman istedikleri yasayı çıkartıp istedikleri gibi at koşturabilirler… Nihai hedefleri bu… Şimdi diyeceksiniz ki seçime giderken neden Can Atalay ‘ın vekilliğini düşürerek operasyonu başlattılar… Millet çay/simit konuşmasın diye… Erdoğan’ın 1993 yılında çay simit hesabı üzerinden zalim iktidar diye bağırdığı video paylaşılmasın diye… Emekli maaşının açlık sınırının altında kaldığı söylenmesin diye… Mazotun 45 liraya yaklaştığı haber yapılmasın diye… Bunların yerine mecburen… Anayasa Mahkemesi mi haklı Yargıtay mı haklı? Can Atalay terörist mi değil mi? Meclis Anayasa’yı çiğnedi mi çiğnemedi mi? Bunu konuşacağız… Bu arada yeri gelmişken söz etmeden geçmeyelim. Meclis Başkanı’nın yaptığı büyük ayıp. Demokrat geçinen, Numan Bey yurt dışına kaçtı, vekiline operasyon çektirdi… O da dünden razıymış zaten! İktidarın kafasında büyük bir plan var. Saray’ın baş hukukçusu Mehmet Uçum aylar önce açıkladı. Pek üzerinde durulmadı ama önemliydi. Şöyle demişti: ‘Yargıtay’ın AYM’nin kararına uymama gerekçesi doğrudur. Suç duyurusu meselesi Milli Yargı’ya karşı turnusol kağıdıdır. Kim Milli Yargı’dan yana kim değil belli olur. Türkiye Milli Yargı’sını batıcı ve neoliberal yargı anlayışına karşı sonuna kadar savunacaktır’ Milli Yargı?!... Yani Saray’ın görüşleri doğrultusunda karar verenler milli yargı vermeyenler gayri milli yargı mı olacak? Uçum’un bu açıklamasından sonra Prof. Dr. Tayfun Atay enfes bir makale yazdı. ‘Milli Yargı Führer’ler yaratır’ dedi. Alman savcıların ‘kanun ve Führer’in iradesi aynı şeydir’ dediğine dikkat çekti… Dün Meclis’te olanlara dönecek olursak. Yasama organı silikti, etkisizdi, işlevsizdi, itibarı zedelenmişti… Bekir Bozdağ ipini çekti, son darbeyi vurdu. Yargıtay’ın herhangi bir dairesinden emir alan kurum haline getirdi. Sonuç budur…",https://halktv.com.tr/makale/meclisin-anayasayi-ihlali-buyuk-operasyonun-ilk-adami-802333
Mehmet Tezkan,Erdoğan Memleketin Ayarını Bozdu!,28 Aralık 2023 Perşembe 05:00,"Memleketin ayarını bozdu başlığını okuyanların bir bölümü haklısın ya memleketin çivisi çıktı diyecektir. Öteki bölümü ise; iyi yaptı, eskiden memleketin ayarı zaten kaçmıştı, doğru rotada değildi, ayar verdi demiştir… Hangi tarafta olursanız olun değişmeyen gerçek memleketin ayarının bozulduğu… O zaman gelin ayar bozukluğuna bakalım… Nereden başlayalım… Erdoğan 2018 yılında ‘tek adam’ unvanını alınca ‘ben ekonomistim ‘diyerek ekonomiye parmak attı… Faizlerle oynadı… Piyasanın olağan akışına müdahale etti… Erdoğan’ın ekonomistliğinin kulaktan dolma olduğunu bilenler ‘eyvah’ çekti. Bilmeyenler kararları felakete bindik bir alamete gidiyoruz kıyamete olarak yorumladı… Bunu söyleyenler mandacı ekonomistler yaftasını yediler ama dedikleri doğru çıktı. Maalesef doğru çıktı! Keşke Erdoğan haklı olsaydı. İki yıldır yüksek enflasyon altında ezilmesiydik. Üç yıl daha ezileceğimiz gerçeğiyle yaşamasaydık… Keşke!.. Erdoğan ve ekibi şimdi mandacı ekonomistlerin üç yıl önce söylediğini yapmaya çalışıyor ama işi işten geçti… Ekonomideki/piyasalardaki tahribat o kadar büyük ki… İktidara güven o kadar örselendi ki… Dikiş tutmuyor… Memleketin ayarı bozuldu demem bundan… Sadece ekonomide değil yargının da ayarı bozuldu. Anayasa Mahkemesi kararları yok hükmünde sayılıyor. Yerel mahkeme Anayasa Mahkemesi’nin kararını tanımıyor. Daha kötüsü gerekçeli kararını gönder diyerek bakalım doğru gerekçen var mı diye aşağılıyor… Kararı ben veririm diyor… Tabii saygın hukukçular yapmayın, etmeyin yargı sistemini çökeltmeyin diye yalvarıyor ama nafile… Dinleyen kim… Çünkü onlar mandacı hukukçular!... Adaletin de ayarı bozuldu. Mandacı aydınlar uyarıyor. Bugün Anayasa Mahkemesi kararlarını Yargıtay ve ağır ceza mahkemeleri tanıyorum diyor. Yarın öbür gün sivil bir vatandaş mahkeme kararını tanımıyorum derse ne yanıt verecekler? Anarşist mi diyecekler? Terörist mi diyecekler? Tutuklayıp hapse mi atacaklar? Memleketin ayarı bozundu demem bundan… Yasam organına da bakalım mı? Bakmayalım... Orasının ayarı öyle bir kaçtı ki uzun süre dikiş tutamaz. Var mı yok mi belli değil! Memleketin ayarının temelden bozulma nedeni orası… İktidarıyla, muhalefetiyle istinasız orası… TBMM… Eğitime de geleyim mi? Müfredat felaket ama bu konuya girmeyeceğim. .15 yaşındaki gençlerde okuduğunu anlamıyor. PİSA sonuçları bunu söylüyor… Ana dilinde okuduğunu anlamayan genç matematik, fizik, kimya ile nasıl başa çıkacak?!.. Eğitimin de ayarı bozuldu… Memleketin ayarı bozuldu demem bundan… Kim bozdu derseniz; adı belli değil mi? Tayyip Erdoğan… İyi mi yaptı kötü mü yaptı o kararı da siz verin; ama memleketin ayarını bozduğu gerçek…",https://halktv.com.tr/makale/erdogan-memleketin-ayarini-bozdu-793252
Mehmet Tezkan,"Sadece Ekonominin Değil, Hukukun da Linki Koptu. Ve Deniz Bey…",09 Şubat 2024 Cuma 05:00,"Merkez Bankası enflasyon raporunu açıkladı. Yeni Başkan Fatih Karahan 2024 tahminin açıkladı: Yüzde 36… İnandırıcı bulunmadı… Kendi de ağzından çıkan söze inanmamış olacak ki; elektrik ve doğalgaz zamlarına dikkat çekti. 1 Nisan’dan sonra döviz üzerindeki baskının kalkacağı, elektrik ve doğalgaz sübvanse edilmeyecek. Enerji fiyatları katlanacağı için maliyetler artacak. Bütün mal ve hizmetlerin bedeli katlanacak.. Üstüne üstlük Greedflasyon (aç gözlülerin fiyatları şişirmesi) da devreye girecek. Bu ortamda enflasyon yüzde 70’lerden, yüzde 80’lerden yüzde 36’ye nasıl inecek? İnmez… Zaten Merkez Bankası’nın yılın başında yaptığı hiçbir tahmin bugüne kadar tutmadı. Geçen yıl yüzde 22 olacak demişlerdi yüzde 67 ile yılı kapattık. Binlerce kişinin çalıştığı kurum nasıl bu kadar yanılır, nasıl bu kadar hata yapar; inanılır gibi değil. Biliyorum, MB’de çalışan uzmanların kabahati yok. Rakam Saray’da belirleniyor, Merkez Bankası Başkanları da önlerine konulan metni okumak zorunda kalıyor… Dilerim Karahan kendinden öncekiler gibi davranmamıştır!... Toplantıda Merkez Bankası Başkan Yardımcısı Akçay ne kadar güç koşullarda mücadele ettiklerini anlatmak için şöyle dedi: ‘Ağırlıklı ortalama fonlama maliyeti mevduat faizi linki kopmuş, politika faizi enflasyon linki kopmuş, faiz kur linki kopmuş durumda. Biz yedi aydır kopan linkleri tekrar ihdas ediyoruz.’ Ekonominin linkleri kopmuş tamam da kim koparmış? Kim olacak; Erdoğan…. Merkez Bankası Başkanı’nın sıkılaştırma politikası sürecek demesinin tercümesi şu; yüksek faiz devam edecek!.. Hayırlı olsun… Erdoğan’ın yanına girebilen bir Allah’ın kulu gazeteci ‘sayın Cumhurbaşkanı nass ne oldu’ diye neden sormaz? Neden soramaz? Linkleri kopan sadece ekonomi değil ..Hukukun da, adaletin de linkleri koptu. Bu benim iddiam değil. Dün Anayasa Mahkemesi Başkanı Cumhurbaşkanı’nın gözlerinin içine bakarak haykırdı: ‘Anayasanın 148. Maddesine göre bireysel başvuru olağan kanun yolları tüketildikten sonra yani kural olarak karar temyiz aşamasından geçip kesinleştikten sonra bireysel başvuru ile AYM önüne gelebilmektedir. Kesinleşen bir karara karşı bireysel başvuru yapıldığında da artık anayasayı yorumlamak ve uygulamak konusunda nihai yetki Anayasa Mahkemesi'ne verilmiştir. Bu bağlamda temyizden geçerek kesinleşmiş yargı kararlarından sonra AYM’nin verdiği karar ve yaptığı yorumdan sonra görüş farklılıklarının bulunduğu gerekçesiyle AYM kararlarına uyulmamasının hiçbir anayasal ve yasal zemini yoktur.’ Daha ne desin? Anayasayı resmen ihlal ediyorsunuz diyor… Hukukun linkleri de kopmuş da koparan kim? Kim olacak; Erdoğan… Anayasa şu anda resmen askıda… Bireysel başvuru hakkı fiilen bitti. Yasaları anayasa aykırı diye iptal etme hakkı da fiilen elinden alınırsa siz sağ ben selamet. AKP/MHP/HüdaPar/YRP/DSP/BBP ittifakının nihai hedefi bu değil mi? Anayasasız Türkiye… Hukukun linkleri kopunca aklıma Deniz Baykal geldi. Pazar günü aramızdan ayrılışının birinci yıl dönümü. Neden aklıma geldi derseniz hukukçudur. Siyaset bilimi hocasıdır ama temeli hukuktur. Zaten hukukun temel olmadığı hiçbir yapı ayakta kalamaz… Başta devlet düzeni. Yaptığımız uzun sohbetlerde her zaman hukuka vurgu yapmıştı. Adaletin çok önemli olduğunun üstünü defalarca çizmişti… Bugün siz hükümet olursunuz öteki gün bir başkası. Ama Anayasa olmazsa, birileri Anayasa’yı yok hükmünde sayarsa!... Hatırlıyorum Genel Başkanlıktan ayrıldığı günlerdeydi. Yanılmıyorsam 2011 olabilir. Uzun uzun 12 Eylül dönemini konuşmuştuk. Bugünkü Türkiye’yi nasıl görüyorsunuz diye sorduğumuzda; ‘iyi gördüğümü söyleyemem’ dedi… 2011 ekonominin iyi olduğu… AKP’nin yüzde 49’ları yakaladığı yıllar… Deniz Bey gidişat konusunda daha o günden diplomatik dil kullanarak nazikçe uyarmıştı. Rahatsızlığından önce bir araya gelmiştik… 2021 yılı olabilir. Elinde bir kitap vardı; 1514… Bunu oku dedi…1514 yani Çaldıran Savaşı… Yani Türklerle Türklerin savaşı… Yani Sünnilerle Şiilerin savaşı… Yani Yavuz Sultan Selim ile Şah İsmail’in savaşı… Bugünkü siyaseti, bugünkü sosyolojiyi tahlil etmek için 1514 iyi bilinmeli demişti… Sahi hangisi daha Türk’tü… Yavuz mu, İsmail mi? Neyse bu ayrı konu. Deniz Bey yaşasaydı Anayasa’nın askıya alınmaya çalışmasına, Saray’ın militan hukukçusunun Anayasa Mahkemesi Başkanı’na fırçalar gibi cevap yetiştirmesine, MHP’nin kapatalım diye tutturmasına ne derdi? Öbür alemle link kopuk olduğu için yanıtını bilmiyorum ama tahmin ediyorum… Nur içinde yatsın…",https://halktv.com.tr/makale/sadece-ekonominin-degil-hukukun-da-linki-koptu-ve-deniz-bey-804876
Mehmet Tezkan,Ekonomi Zaten Batık Ha Hafize Ha Hatice!,23 Ocak 2024 Salı 05:00,"Ekonomi çevreleri üç gündür Hafize hanımı konuşuyor. Hafize hanım gidici mi kalıcı mı? Tek konu bu… Hafize hanım Merkez Bankası’nın bağımsızlığına kararnameyle son verip kendine bağlayan Cumhurbaşkanı Erdoğan ile bugün görüşecekmiş! Gideceğine kesin gözüyle bakılıyor ama ekonomi çevreleri zamanlama konusunda papatya falı açıyor; seçimden önce gider, seçimden sonra yollanır… Hangisi? Peki yerine kim gelir? Hatice hanım mı? Hafize gider Hatice gelirse netice ne olur? Netice gerçekten merak ediliyor. Saray faturayı Hafize hanıma çıkartıp Hatice hanımla birlikte faiz indirimine başlar mı? Perşembe günü faizi yüzde 45’e çıkaracakları belli de sonra ne olur? Belli derken beklenti bu yönde ama Saray bu kadar yeter frene bas da diyebilir. Söyle bir durum var; 14 Mayıs seçimleri öncesi dolar 19 liraydı, politika faizi yüzde 8,5’tu, mazot 19 liraydı… Hafize Gaye Hanım ile Mehmet Şimşek ikilisi geldi. Dolar 30 lira oldu. Politika faizi yüzde 42,5 ‘a çıktı, mazot 40 lirayı aştı… Mayıs ayında TÜİK rakamıyla enflasyon yüzde 38/40 bandındaydı. Yüzde 67/70 bandına çıktı. Daha da artması bekleniyor… Kısaca Hafize/Mehmet ikilisinden sonra memleketin hali daha kötü oldu!... Şahap/Nebati dönemini mumla arar hale geldik mi? Gelmedik mi? Gülmeyin… Şimdi diyeceksiniz ki; nisan-mayıs rakamları gerçekçi değildi. Faiz düşük tutuluyordu, benzin/mazot sübvanse ediliyordu. ÖTV/KDV yok denecek kadar azdı. Dolar baskılanmıştı sahte cennet yaratılmıştı. Evet, doğru… Ben de soruyorum; Saray Hafize hanımı gönderip Hatice hanımı getirerek seçim öncesi yine sahte cennet yaratmayı dener mi? Hafize hanımı günah keçisi ilan edip ekonomik krizi onun sırtına yükler mi? Hatice hanım 2017 yılından beri Saray’da. Erdoğan’ın başdanışmanı. Dikkatinizi çekerim ekonomi 2017 yılında bozulmaya başladı. Referandumla, atı alının Üsküdar’ı geçmesiyle… Erdoğan’ın tek adamlığını ilan etmesiyle. Rakamlar ortada inanmayan açsın baksın… Hatice hanım 6 yıl Erdoğan’ın başdanışmanlığını yaptığına göre o da faiz sebep enflasyon sonuç tezini savunuyordur. Merkez Bankası’na gönderilme sebebi de Hafize Gaye hanımı kontrol etmek için olsa gerek! Belki de Hafize hanıma alternatif olsun diyedir… Belki de başkan yardımcısı olarak ısınma turu atması istenmiştir… Bilemedim… Ama bildiğim şu enflasyon kolay kolay inmez. Üç nedenle inmez… BİR: Enflasyon anarşisi kol geziyor. Şu demek; herkes sunduğu mal ve hizmet için kafasına göre fiyat belirliyor. Bu domates için de geçerli, peynir için de televizyon için de beyaz eşya için de… İKİ: Enflasyonun sadece faizi artırarak dizginlenmediğini yaşayarak gördük, öğrendik. Hukuk olması lazım, Hukuk reformu lazım. Yargının tarafsız ve bağımsız olması lazım. Kamunun tasarruf etmesi lazım. Saray’ın günde 35 milyon lira harcamaması lazım. Devletin küçülmesi lazım. ÜÇ: Yaşadığımız yüksek enflasyonun müsebbibi kim? Erdoğan… 2021 yılında kendi teorisini hayata geçirmeye çalıştı ekonomiyi patlattı. Bürokratlar ne yaparsa yapsın dikiş tutmuyor. Çünkü piyasa Erdoğan’ın yarın ne yapacağını kestiremiyor. Hep söylüyorum enflasyonun müsebbibi gitmeden enflasyonlu hayat bitmez…",https://halktv.com.tr/makale/ekonomi-zaten-batik-ha-hafize-ha-hatice-800006
Mehmet Tezkan,"Diyanet’in Çocuklara ""Maket Mezara Ağıt Yakma"" Eğitimi",01 Mart 2024 Cuma 05:00,"Diyanet İşleri okullara el atmak için ÇEDES adlı bir proje üretti. Milli Eğitim Bakanlığıyla protokol imzalayarak hayata geçirdi… ÇEDES’in açılımı; çevreye duyarlıyım değerlerime sahip çıkıyorum. Çevre bölümü işin kılıfı asıl amaç ‘değerler eğitimi’ adı altında Diyanet ideolojisini dokuz, on yaşındaki çocukların beynine işlemek… Bir ay önce ‘Diyanet çocuklara camide ne öğretecek’ başlıklı bir yazı kaleme almış, Cumhuriyetin önemini mi? Hukukun üstünlüğünü mü? Birey olmanın önemini mi? Demokrasinin faziletini mi? Ne öğretecek diye sormuştum… Taliban anlayışına sempati ile bakan Diyanet İşleri Başkanı bunları öğretmez tabii. Zaten işi de değil. Görürsünüz bu uygulama tarikatlara öğrenci yetiştirme faaliyetine dönüşecek demiştim… Kars’tan, Çorum’dan, Adana’dan, Bursa’dan gelen haberler maalesef beni doğruluyor… Öğrencileri toplamışlar tarikat şeyhlerinin türbelerine götürmüşler… Biri okula Kabe’nin maketini kurmuş, öğrencilere tavaf ettirip şeytan taşlatmış… Bir başkası sınığa maket mezar getirmiş anneniz öldü farz edin diye ağıt yaktırmış… Değerler eğitimi dedikleri bu… Ne diyeceğimi bilemedim. 2003/2010 yılları arasında Diyanet İşleri Başkanlığı yapan Prof. Dr. Ali Bardakoğlu’nun tespitleri/uyarıları/önerileri aklıma geldi… Özetleyerek naklediyorum. Bakın Bardakoğlu ne diyor? “Din artık melankoli ve gözyaşı olarak sunuluyor ve algılanıyor. Böyle bir din anlayışı sizi dünya sahnesinde yukarı çeker mi? İslam dinini gizemli, esrarengiz bir din olarak sunanlar, asılsız kutsallıklar üretenler aslında kendi din ticaretleri için müşteri artırımı peşindeler. ‘Din, acı, gözyaşı, melankoli ve menkıbedir’ dedik. Ya geçmişe özlemle ya da bir kurtarıcı bekleyerek vakit geçiriyoruz. Bireyi ve birey bilincini, birey sorumluluğunu yok ettik. Başımıza geleni de hep “ya Allah’ın gazabı ya da ötekinin kötülüğü” diye anlattık. “Sen sadece dua et, hatta en etkili ve gizemli duayı ve zamanı bul yeter, bunlardan kurtulursun” diyerek piyangocu bir anlayışı besledik. Halkı böyle besleyince onlar da buna uygun hoca tipi istemeye başladı. Böyle bir dini anlayışın, çocuklarımız, torunlarımız tarafından nasıl karşılanacağından emin değilim. Artık yavaş yavaş yol ayrımına geliyoruz. Çocuklarımız, torunlarımız sorguluyor, görüyor, biliyor. Bireyin olmadığı, kadın hakkı, insan hakkı, çevre bilinci, bilgi üretimi, sosyal adalet, hukuk, özgürlük, düşünce gibi temel değerlerin yeterince gelişmediği, sadece melankoli, sadece menkıbe, gözyaşı, ötekileştirme ve öfkenin yer aldığı bir din anlatımı İslamofobi’yi mahallemize indirecektir. Bizim çocuklarımız, torunlarımız da büyük sorular soracaktır. Bizim din anlayışımız sığlaştı. Dindarlığı dar bir alana hapsettik. Müslümanlar şeklen dindarlaştıkça, dünyevileşmesi de artıyor. İslam, seccadeni ser ibadetle ömrünü geçir demiyor. Düşünce, bilgi, yararlı iş, temizlik, haklının ve mağdurun yanında olma, iyiliği destekleyip kötülüğü önleme, insanı insan olduğu için sevme hepsi ibadettir. Sadaka ve iane kültürüyle ya da retorikle bunları sağlayamayız. İslam dini dünyada yaşansın diye gönderildi, ahirette değil. Yani dünyayı terk et, hiçbir şey yapma, ahirette kazanırsın mesajını vermiyor. Müslümanlar dünya-ahiret dengesini yitirdiler. Biz Müslümanlığı sadece inanma ve namaz, oruç, hac gibi belli ritüelleri yerine getirme olarak algıladığımız sürece bu durum devam edecektir.”",https://halktv.com.tr/makale/diyanetin-cocuklara-maket-mezara-agit-yakma-egitimi-811032
Mehmet Tezkan,Siyasi Cinayetin Mertçesi!,22 Ocak 2024 Pazartesi 05:00,"Mart ayının başıydı. Meral Akşener 6’lı masadan kalktı, dört gün sonra oturdu. Sonradan anladık ki fiziken oturmuş gibi görünmüş ama ruhen oturmamış… O gün bugündür tökezliyor… Siyasi yolunu bulamayan, söylediği sözün ne anlama geldiğinin farkında olmayan yeni siyasetçi portresi çiziyor… Hayır 50 yıldır siyasetin içindeyim diyorsa… İçişleri Bakanlığı yaptım, Meclis Başkan Vekilliği yaptı, Genel Başkanlık yapıyorum, çok deneyimli siyasetçiyim iddiasındaysa. Şu sözleri ne anlama geliyor izah etsin: ‘O çocuğun babasını katleden torbacılar. Biz Geçmişimizde siyasi cinayetlere şahit olduk ama mertçe idi’ O çocuğun babası dediği Sinan Ateş… Öldüren torbacı. Buraya kadar tamam. Öldüren torbacı değil de o katili tutan, azmettiricisi olsaydı mertçe mi olacaktı? Mertçe olduğu için kabulümüz mü diyecektik? Sinan Ateş’in gerçek katili ortaya çıksa mert adammış deyip takdir mi edeceğiz? Siyasi cinayetin mertçesi ne demek? Akşener ya ne dediğinin farkında değil ya bilerek birilerine mesaj yolluyor? Kendisi ‘devlet için kurşun atan da kurşun yiyen de şereflidir’ geleneğinden geldiği için mi bu sözleri sarf etti? Mertçe cinayet vurgusunu bunun için mi yaptı? Merkez sağda tutunamayacağını anladığı için MHP’nin de sağına yelken açmaya mı niyetli? Bilemiyorum. Ama yolu ne olursa olsun mertçe siyasi cinayet kavramına açıklık getirmeli… 1980 öncesi 7 TİP’ li gencin Bahçelievler’de katledilmesi mi mertçe siyasi cinayetti? Muammer Aksoy’un, Bahriye Üçok’un, Abdi İpekçi’nin, Bedrettin Cömert’in, Uğur Mumcu’nun Çetin Emeç’in, Gaffar Okan’ın, Doğun Öz’ün, Necip Hablemitoğlu’nun öldürülmesi mi mertçe cinayet? Çoğunun faili bulunmadı… Mesela Abdi İpekçi’yi öldüren tetikçi yakalandı. Olay yerinde tatbikat yaptırıldı, suçunu kabul etti. Hapse atıldı, sonra kaçırıldı. Gitti Papa’yı vurmaya kalktı. Uzun yıllar hapis yaptı, Türkiye’ye geldi şimdi serbest. Ağca’dan söz ediyorum… Soyadını değiştirmiş… Onun işlediği cinayet mertçe mi? Öyleye herkesin gözü önünde çekti vurdu… Torbacı da değildi!.. Akşener’in mertçe işlenen siyasi cinayetler tanımına girer mi girmez mi? 982 haftadır Galatasaray’da oturma eylemi yapıp çocuklarının akıbetini soran Cumartesi Anneleri de merak ediyor? Çocukları mertçe siyasi cinayete mi kurban gitti? Kalleşçe siyasi cinayetin mi kurbanı oldu? İçişleri Bakanlığı yapan Akşener’in bi fikri vardır herhalde! Gezi protestoları sırasında Eskişehir’de sivil polisler ve fırıncılar tarafından sopayla dövülerek öldürülen Ali İsmail Korkmaz mertçe siyasi cinayet kurbanı mı? Yoksa alçakça işlenen siyasi cinayete mi kurban gitti? Akşener bu konuda da bi kelam eder herhalde… İYİ partili milletvekilleri, il başkanları, ilçe başkanları, belediye başkan adayları ne der bilmiyorum ama Türkiye mertçe işlenen… Alçakça işlenen siyasi cinayetler ayrımına sokulmak isteniyor… Mertçe işlendiği iddia edilen siyasi cinayetler aklanmak isteniyor. Akşener’e herhalde bu role soyundu!",https://halktv.com.tr/siyaset/siyasi-cinayetin-mertcesi-799723h
Mehmet Tezkan,O Bayrağın Arkasında Çok Şey Var!,10 Ocak 2024 Çarşamba 05:00,"Kimileri bu meseleleri hafife alıyor. Daha doğrusu hafife almaya çalışıyor. Hangi meseleler diyeceksiniz? BİR: Anayasa’nın ihlal edilmesi Anayasa’nın bazı maddelerinin yok hükmünde sayılması… İKİ: Hilafet bayrakları açılarak şeriat çağırısı yapılması… İkincisinden başlayalım mı? İktidara kenetlenen köşe yazarları Kelime-i Tevhid yazılı pankartlara hilafet bayrağı demenin bilinçli cahillik veya öğretilmiş cahillik olduğunu söylüyor. O zaman soruyorum… Neden Hamas yeşil bayrak üzerine Kelime-i Tevhid yazdı da… İŞİD (Irak Şam İslam Devleti) siyah üzerine beyaz yazdırmayı tercih etti? Taliban neden beyaz üzerine siyah harflerle Kelime-i Tevhid yazdı? Çünkü açtıkları pankart değil bayraktı… İktidarlarını simgeliyordu… Bizin şeriatçılar, bizim Hizbullahçılar kırmızı üzerine beyaz yazdırmış! Batman’da başladı yavaş yavaş ülke geneline yayılacak. Türk Bayrağı’nın yerine geçsin diye… Ne var bunda!... ‘La ilahe illallah Muhammeden Resulullah’ yazılı bayrağı taşımanın ne zararı var diyecek siniz? Zararı var. Çünkü niyetleri başka… Niyetleri İslam dinini kullanarak, din cambazlığı yaparak iktidarı ele geçirip kendi düzenlerini kurmak… Türkiye’yi Afganistan yapmak… Suriye’de İŞİD denedi başarılı olamadı… Türkiye’de FETÖ’cüler denedi başarılı olamadı… İkisinin de bedeli ağır oldu… Şimdi Hizbullahçılar önderliğinde tarikatlar aynı yoldan gitmek istiyor. Bu sebeple o açılanlara pankart deyip geçmeyin. Onlar bayrak, onlar simge, onlar işaret… Gelelim birinci konuya… Anayasal kriz yaşadığımız ortada. Millet ekmek derdinde, millet enflasyon karşısında inim inim inliyor diyerek yaşadığımız büyük devlet krizini yok sayamayız… Devlet krizi diyorum çünkü Anayasa Mahkemesi ile Yargıtay kavgaya tutuşmuş halde… Yargıtay Anayasa Mahkemesi kararlarını yok hükmünde sayıyor. Bu sorunu çözmesi gereken kim? TBMM Başkanı öncülüğünde yasama organı… Ama Meclis Başkanı duymadım, görmedim, bilmiyorum numarası yapıyor. Saray’dan izin koparamadığı için bu meseleyi Meclis’in meselesi yapamıyor… Dur ya başka konumu yok mu, zam yağmuru altında ne yapacağımızı şaşırdık asıl mesele bu demeyin… Ne olur demeyin… Bugün Anayasa ihlal edilirse… Yarın… Ceza kanununu ihlal edilir… Medeni kanun ihlal edilir… Ticaret Kanunu ihlal edilir… Borçlar Kanunu ihlal edilir… İnsan hakları ihlal edilir…. Trafik kuralları ihlal edilir… Eğitim hakkı ihlal edilir… Bunun sonu yok… Ve bir gün o ihlaller döner dolaşır sizi bulur. Mutlaka bulur… Yaşadığımız ağır ekonomik krizin sebebi bu değil mi? Bizi yönetenin başına buyruk davranması, kurulu yapıyı ihlal etmesi. Ben ne dersem o olacak demesi değil mi? Erdoğan Merkez Bankası’nı bir emirle kendine bağladı, piyasa düzenini ihlal etti üç yıldır gün yüzü göremiyoruz. Dikkatinizi çekiyorum… Anayasa ihlalinin bedeli çok daha ağır olur. Gelip geçmez kalıcı olur…",https://halktv.com.tr/makale/o-bayragin-arkasinda-cok-sey-var-796672
Mehmet Tezkan,İyi ki İktidarın Paraya İhtiyacı Yokmuş Ya Olsa!..,02 Ocak 2024 Salı 05:00,"Maliye Bakanı Şimşek Bütçe görüşmelerinde milletvekillerinin gözünün içine baka baka ‘paraya ihtiyacımız yok’ dedi… Körfez ülkelerinden İngiltere’ye kadar kapı kapı dolaşıp para aradığını yalanlandı. Gittiği ülkelerden para istememiş, yeşil ve dijital dönüşümü anlatmışmış!.. Doğruyu söylemediği, halkı uyutmaya çalıştığı yüz ifadesinden belliydi ama neyse deyip geçemeyeceğim… İktidar asgari ücrete yüzde 49 zam yaptı… Kendi alacakları için yüzde 58,46… Maliye Bakanı’na sormazlar mı hani paraya ihtiyacınız yoktu. Yollara, köprülere, harçlara, cezalara yüzde 58 zam yapılmasının anlamı ne? Paraya ihtiyacı olmayan iktidar halka zulmetmek mi istiyor? Halkı cezalandırmak niyetinde mi? Paraya ihtiyacı olmayan iktidar halkı dahada yoksullaştırarak kendine muhtaç hale mi getirmeye çalışıyor? Şans oyunlarında vergi indirimi halkın sırtına vergi bindirimi… AKP halk nasıl olsa sesini çıkarmıyor diye vur abalıya politikası izliyor. Yarın ÖTV oranları da artırılacak benzine, mazota büyük oranda zam gelecek… Benzine, mazota, otoyol ücretlerine zam demek iğneden ipliği her şeyin fiyatı artacak demek… Kimileri diyor ki; asgari ücrete verdiği zam daha işçinin eline geçmeden geri alındı. Doğru, doğru olmasına doğru da asgari ücret hazinenin cebinden çıkmıyor ki… Asgari ücretin yükü özel sektörün sırtında. Gerçi, Hazinenin sırtında olsa ne yazar ki… Para basar karşılar!.. Ama o zaman enflasyon artar… Artsın!.. Enflasyon iktidarın umurunda mı? Lafta mücadele ediyorlar, kamu bir kuruş tasarruf yapmıyor. Saray bol keseden yiyip içiyor. Günde 33 milyon 600 bin lira harcıyor… Saray günde 33 milyon lira harcıyor ya… Hiç olmazsa ülkeyi iyi yönetseler… Ülkeyi deneme tahtasına çevirmeseler… Enflasyonu azdırıp döviz kurunu patlatmasalar… Neredeyse her ay en kötü geride kaldı diye halkı aldatmasalar… Madem paraya ihtiyaç yok dolaylı vergi oranlarını düşürseler veya sıfırlasalar ya… ÖTV ve KDV’yi yüzde birlere çekseler ya… Yapmıyorlar/ yapamazlar… Çünkü Maliye Bakanı yalan söyledi. Hazinenin paraya ihtiyacı var. TL’ye değil, dolara ihtiyacı var. Çünkü darphane TL basıyor ama dolar basamıyor… Paraya ihtiyaçları olduğu için Atatürk resmini ülkesine sokmayan Suudi yönetimine tepki gösteremediler. Atatürk siluetli forma ile ısınmaya çıkmak isteyen, yurtta sulh cihanda sulh yazılı pankart taşımak isteyen Fenerbahçe’yi provokasyon yapmakla suçladılar… Büyük krizin üstünü örtmeye çalıştılar… Kaşıkçı cinayeti dosyasını kapattıkları gibi bunu da kapatmaya çalışıyorlar… Ekonomistler diyor ki 2024 2023’ü aratacak. Nisandan sonra hayat daha da zorlaşacak. Fiyatı ikiye katlanmayan ürün kalmayacak. Evet ama hayat iktidar için zorlaşmayacak, bizler için dayanılmaz hale gelecek... Saray nasıl olsa dört yıl seçim yok diyerek sefasını sürdürecek. Beyoğlu, Bodrum , Marmaris.. İçinde yaşadığım bazı ilçeleri takip ediyorum. Kimin belediye başkanı seçileceğiyle ilgileniyorum… Mesele Beyoğlu… Beyoğlu nüfusuna kayıtlıyım. Kökenim Kasımpaşa… Duydum ki eski Beşiktaş Belediye Başkanı İsmail Ünal CHP’den aday adayıymış… Sevindim… Siyasete Kasımpaşa’da başlamış Beşiktaş kulübünün genel sekreterliğini yapmış iki dönem Beşiktaş Belediye Başkanlığı’yla zirveye çıkmış, çok deneyimli bir siyasetçi… Mimar, kentin sorunlarını en iyi bilen isimlerden biri… Dilerim CHP aday gösterir… Dilerim seçilir Beyoğlu özlediği yönetime kavuşur… Dilerim onun sayesinde Beyoğlu farklı bir atmosfere bürünür… Takip ettiğim ikinci ilçe Bodrum. Eski Yalıkavak Belediye Başkanı Mustafa Saruhan’ı tanırım. Yalıkavak’ta başarılıydı, Yalıkavak belediyesi kapatılınca Bodrum Belediye Başkanlığı’na aday oldu… CHP aday gösterdi ama seçime 55 gün kala YSK engeline takılınca yarışa giremedi… Mustafa Saruhan bu dönem adaylık başvurusu yapmış… Dilerim CHP aday gösterir… Dilerim başkanlık koltuğuna oturur… Bir başka isim Marmaris Belediye Başkan aday adayı Mehmet Uygar Başak Arslan… Marmaris’le ne ilgin var diyeceksiniz? İlgim yok, ama Mehmet ‘le var… Çünkü Beşiktaş’ın çocuğu… CHP Beşiktaş gençlik kollarında yetişti, gençlik kolları başkanlığı yaptı. Neredeyse 30 yıllık CHP’li. Genç aktif, şehir planlamacısı/mimar… Dilerim o da aday olur… Dilerim o da kazanır…",https://halktv.com.tr/siyaset/iyi-ki-iktidarin-paraya-ihtiyaci-yokmus-ya-olsa-794389h
Mehmet Tezkan,Şeriatı İstiyorsa Önce Erdoğan Uysun,23 Şubat 2024 Cuma 05:00,"Söyleyecek sözleri kalmadı. Dinin ipine asılmakla iktidarda kalmayı amaçlıyorlar. Durduk yerde şeriatı gündeme getirdiler… Şeriatı pazarlıyorlar! Erdoğan; ‘Farklı maskeler altında şeriat düşmanlığı var. İslam'ın hayata dair kurallarının bütününü temsil eden şeriata düşmanlık esasında dinin bizatihi kendisine husumettir.’ Dedi… Şeriat düzenin savundu… Peki kabul ama önce Erdoğan uysun… 2021 yılında ‘nass var seni de bağlar beni de bağlar’ diyerek; şeriatın kuralı olduğunu iddia ederek diyerek faiz yüzde 8,5 indirdi… Sonra yüzde 45’e yükseltti… Yani şeriata resmen karşı çıktı… Şeriatın hükümlerini yok saydı… Şeriat falan tanımam dedi… Millete şeriat pazarlamak kolay, şeriat üzerinden hamaset yapmanın alıcısı var, ama önce kendin uyacaksın. Bir de şu var; onların din anlayışıyla bizim dine bakışımız farklı… İslam dinin iki bölümü var. İbadet kısmı var, bir de muamelat kısmı… Emeviler’den beri din denince halkı uyutmak için ibadet kısmı öne çıkarılıyor… Namaz kıl, oruç tut, zekat ver, paran varsa Hacca git. Bitti… Mesele bu kadar basit değil… Gelin muamelat kısmına bakalım… İslam dini bize ne diyor? Ahlaklı ol… Adaletli ol… Zulüm etme… Zorba olma… Yolsuzluk yapma… Adam öldürme… Çalma, çırpma, harama el uzatma… İşi ehline ver… Liyakate önem ver… Kadını dövme, koru… Başkanısın hakkını yeme… İftira atma… Güçlüysen zayıfı ezme… İstişare et ortak akıl kullan… İslam dinini emirleri bunlar. Şeriat gelsin diye bağıranlar bunlardan hangisine uyuyor. Şeriat dindir karşı gelemezsiniz diyen Erdoğan şeriatın kurallarına harfiyen uyuyor mu? Ülkede adalet var mı? Yolsuzluk yapılmıyor mu? Rüşvet alınmıyor mu? Liyakate önem veriliyor mu? İş ehline mi teslim ediliyor? Kimseye iftira atılmıyor mu? Düzmece kasetlerle iktidarda kalmanın yolu aranmadı mı? Hepsini bıraktım bir kenara… Enflasyon yüzde 80 … Bu devletin vatandaşını sömürmesi demek… Bu devletin faizi demek… Beğenmedikleri batı ülkelerde enflasyon yüzde üç bilemedin dört… Gelelim faize… Nass var ya, hani nass Erdoğan’ı da bağlardı bizi de ya!... Ne oldu şeriat kuralları!... Faiz yüzde 45… Hem şeriat diye nutuk at, hem şeriata karşı çıkan dine karşı çıkıyordur de hem de faize dayalı düzen kur… Enflasyonla fakiri sömürdükçe sömür… Nereye kadar… Yazık değil mi bu cahil halka? Hiç mi acımanız yok!",https://halktv.com.tr/makale/seriati-istiyorsa-once-erdogan-uysun-808827
Mehmet Tezkan,Diyanet Camide Çocuklara Ne Öğretecek?,26 Ocak 2024 Cuma 05:00,"Haber şu: Diyanet ilkokul öğrencilerine yönelik yeni bir uygulama başlatıyor. Adı ‘Genç Gönüler, Çocuk Gönüllerle Buluşuyor’ İlkokul 3 ve 4 sınıf öğrencileri hafta sonları camilere götürülecek, Diyanet Gençlik Gönüllüleri ‘değerler eğitimi’ verecek. Diyanet’in gönüllüleri imam hatip ve ilahiyat fakültesinde okuyan öğrenciler… Abiler… Ablalar… Uygulama 10 şubatta başlıyor. Abiler, ablalar sekiz, dokuz yaşındaki çocuklara ne öğretecek? Cumhuriyetin önemini… Hukukun üstünlüğünü… İnsan haklarını, özgürlükleri… Birey olmanın gerekliliğini… Bilimin önemini… Nerdeee!.. Abiler ve ablalar çocuklara derslerinde de yardımcı olacaklarmış. Mesela 18 Mart’ta Çanakkale Savaşı’nı anlatırken Atatürk’ten bahsedecekler mi? Kurtuluş Savaşı’na değinecekler mi? Cumhuriyet’in ne şartlarda kurulduğunu anlatacaklar mı? Atatürk’ün yaptıklarını, ülkenin kurucusu olduğunu, bugünkü yaşamımızı, vatandaş olmamızı ona borçlu olduğumuzu söyleyecekler mi? Nerdeee!.. Ön yargılısın demeyin perşembenin gelişi çarşambadan bellidir derler. Diyanet kurulduğu günden beri bu kadar siyasallaşmadı. Cuma hutbelerinde sübliminal mesajlar verilmedi. İktidar propagandası yapılmadı. Şimdi ise camiler iktidarın arka bahçesine döndü! 8/9 yaşındaki çocukların ‘değerler eğitimi’ adı altında cumartesi sabahı, pazar sabahı camilerde neden toplanacağı… Cami avlularında neden günü birlik kamplar düzenleneceği belli değil mi? Siyasal İslamcı nesil sayısını artırmak. İlkokul üçüncü sınıfta eğitime başlamak… Atatürk’ü camilere sokmayan. İmamlara Atatürk’ü anmalarını yasaklayan Taliban sevdalısı Diyanet İşleri Başkanı’ndan ne beklenir ki… Cumhuriyet’in kuruluş yıldönümünü oluyor, hutbede Atatürk yok… Çanakkale Zaferi anılıyor Atatürk yine yok… Büyük taarruz da yok, 30 Ağustos zaferinde yok… 10 Kasım ölüm yıldönümünde bir Fatiha bile yok… Bu zihniyetteki Diyanet… Bu zihniyetteki imamlar… Bu zihniyete sahip Diyanet Gönüllüsü abiler ablalar mı Cumhuriyet sevgisini aşılayacak… İddia ediyorum tarikatlar bu işe el atacak. Gönderdikleri abiler ve ablalar cami kurslarını tarikatlara öğrenci yetiştirme seanslarına dönüştürecek… Milli Eğitim Bakanı bu uygulamaya karşı çıkar mı diye soracak olursanız? Bakan, Diyanet İşleri Başkanı’ndan farklı değil. Aynı düşüncedeler. Kızlı/erkekli okullara karşı. Hafta sonu cami eğitimini sonuna kadar destekliyor… Diyanet İşleri Başkanı’na sorum şu; Değerler Eğitimi adı altında abiler ve ablalar sekiz yaşındaki çocuklara ne öğretecekler? Dinimizin muamelat bölümünü öğretiler mi? Yani ahlaklı olmayı, adaletli olmayı… Zulüm etmemeyi, zorba olmamayı… Rüşvet almamayı, yolsuzluk yapmamayı… Çalmamayı, çırpmamayı, harama el uzatmamayı, hak yememeyi… Liyakate önem vermeyi, iftira atmamayı… Tacize tecavüze yeltenmemeyi, güçlünün zayıfı ezmemesi gerektiğini… Öğretirler mi? Nerdeee!.. Bugün Cuma. Diyanet İşleri Başkanı ‘Nas’ı hatırlatıp faizin büyük günah olduğunu imamlara hutbede söyletir mi? Nerdeee!..",https://halktv.com.tr/makale/diyanet-camide-cocuklara-ne-ogretecek-800936
Mehmet Tezkan,Akşener’in Dediği Gibi: Bu Ucube Rejim Kalıcı Mı?,04 Mart 2024 Pazartesi 05:00,"Erdoğan ile Bahçeli el elle verdi. FETÖ’nün darbe girişimini lütuf gördüler. Rejimin beline baltayı vurdular. Yangından mal kaçırır gibi atlı ayda Anayasa’yı değiştirdiler. Kendilerinin bile sonu nereye varacağını bilmediği yeni bir siyasal düzenin kapısını açtılar… Kervan yolda düzülür mantığıyla hareket ettiler… Ettiler ama kervanın başı başka yere gitti, ortası başka yere kıçı başka yere. Amorf bir sistem ortaya çıktı. Düşünün getirdikleri rejimin adı bile tuhaf. Adı bile amorf… Cumhurbaşkanlığı Hükümet Sistemi’ymiş!... Nedir bu sistemin gövdesi, oturduğu temel, yaslandığı ideolojik dayanak… Yok… Adına Sultanizm de diyebilirsiniz… Otoriter demokrasi de diyebilirsiniz… Hatta Demokratör rejim diyen bile var… Bu mesele durup dururken nereden çıktı diye soracaksınız? Durup dururken çıkmadı. İyi Parti Genel Başkanı Akşener görüştüğü önemli bir isme ‘seçmen onaylamadı. Parlamenter sistem gündemden düşmüştür. Cumhurbaşkanlığı sistemi kalıcı hale gelmiştir’ demiş… Kalıcı hale geldi mi? Haftalık Oksijen gazetesinde Prof. Dr. Ali Yaycıoğlu bu konuda iki makale yazdı. Parlamenter sisteme geçiş imkanının kalmadığını söyledi. Eski rejimin yıkıldığını ama yerine yeni bir rejimin kurulamadığını da belirtti… Kurulamadı mı kurulmadı mı? Meselenin can alıcı sorusu bu… Siyasetçi Akşener’in de bilim insanı Yaycıoğlu’nun da ‘bu artık rejim kalıcı’ görüşüne veya tezine katılmıyorum… Kabul ediyorum… Kurum diye, ortak akıl diye, inisiyatif kullanma diye, karar verme diye bir olgu kalmadı. Yargı eski yargı değil. Bakanlıklar eski bakanlık değil. Bürokratlar eski bürokrat değil. Diyanet eski diyanet değil. Diyanet okullara girdi sekiz dokuz yaşındaki çocuklara dinin acı, gözyaşı, melankoli, çile çekmek, yoksulluğun ahiret sınavı olduğunu öğretmeye çalışıyor. Bu dünya için değil öteki dünya için yaşa diyor… Yeri gelmişken sormadan edemeyeceğim Allah bu dünyayı kim için yarattı? İktidar ÖSYM üzerinden orduya yabancı asker almak için hamle yapıyor. Suriyeli, Iraklı, Afgan, Yemenli, Somalili vs… Yakalanmasalar olacaklardı da… ÖSYM Başkanı olacak zat yayınladığı bildirgeye utanmadan sehven demez mi? Esat’ı devirmek için kurdukları, dolarla maaş verdikleri adına Özgür Suriye Ordusu dedikleri sonra Milli Suriye Ordusu’na çevirdikleri cihatçı grubu ne yapacaklarını bilmiyorlar. Allah bilir ÖSYM üzerinden onları TSK’ya monte etme planı vardı. Bilemiyorum!... Yargıya bakıyorsun genç savcı ve hakimlerin ataması Saray’dan yapılıyor. Bizzat Erdoğan ilgileniyor… Eski vekiller, eski belediye başkanları büyükelçi yapılıyor. Diplomasiyi meslek olmaktan, birikim sahibi olmaktan çıkardı… Varlık Fonu adı altında ülkenin bütün kamu bankalarını, kamu bankalarını kendisi yönetiyor. Merkez Bankası’nı kendine bağladı… Uzatmayayım. Ülkenin hali bu…… Bu yüzden parlamenter rejime dönüş imkansız bu rejim kalıcı diyorlar… Bence bütün bu hamlelere rağmen değil… Çünkü bu rejim Erdoğan rejimi. Cumhurbaşkanlığı Hükümet Sistemi’ymiş falan hikaye… Erdoğan rejimi… Adını doğru koyarsak ilerisi için daha iyi analiz yapabiliriz. Erdoğan’ın iktidardan gittiği gün bu ucube rejimde biter… Yerine kim gelirse gelsin… İster AKP’li olsun ister CHP’li… Bu rejimle ülkeyi yönetmesi zor. Zor değil imkansız… Bu rejim Erdoğan için tasarlandı. Erdoğan sonrası düşünülmedi. Bu yüzden kurumsal, kalcı, rejimi kökleştirecek, ileriye yönelik adımlar atılmıyor. Zaten Erdoğan da istemiyor ki…",https://halktv.com.tr/makale/aksenerin-dedigi-gibi-bu-ucube-rejim-kalici-mi-811942
Mehmet Tezkan,Erdoğan Neden Türkiye’yi Konuşmuyor?,26 Şubat 2024 Pazartesi 05:00,"Erdoğan’ın mitinglerini izliyor musunuz? Türkiye’nin gündemi konusunda tek kelime etmiyor? İnsanların zihnini zorlayan konulara girmiyor? İşyerinde, kahvede, ev sohbetlerinde konuşulan meselelere değinmiyor? Ne mi onlar? Başta çarşı/ pazar… Marul 45/50 lira olmuş gerisini boş verin. Boklu dere kenarında bile fışkıran ot pazarda 45 lira… Kiralar artışı yüzde 25 ile sınırlı ama dinleyen kim? Yüzde 25 sınırı kalkınca kim bilir neler olacak? Kahvedeki amca kara kara düşünüyor… Siyanürle çıkarılan altın doğa katliamına değer mi? Eski Çevre Bakan’ı Kurum sorumlu mu değil mi? İliç’te 6 madencinin üzerine çöken zehirli toprak kaldırılacak mı? Eski Başbakan Çiller’in 13 bin metrekarelik arazisine ballı börek imar izni neden verildi, kim verdi? Genelde konuşlan bunlar… Teferruat çok ama girmeyelim… Yerel seçimi de beka meselesi yapan. İstanbul’u geri almak isteyen, siyasi yaşamının önemli virajı gören Erdoğan’ın gündemi ne? Mitinglerde neden söz ediyor? Çarşıda pazarda, kahvede, ev sohbetlerinde, iş yerlerinde konuşulanlardan değil tabii… Son terörist ölene kadar PKK ile mücadele edeceklerini söylüyor Yeni bi şey değil… 30 yıldır aynı lafı duyuyoruz… Yorulduk! İsrail’in Gazze katliamına konuşmasında geniş yer veriyor, İsrail’i lanetliyor. Avrupa ülkelerini sessiz kalmakla suçluyor ama!.. İsrail’in sebze /meyve/ gıda ihtiyacının yarısını AKP iktidarı sağlıyor. Zeytin ve zeytinyağı ihracatı yüzde yüz arttı. Nutuk bol, kınama gırla ama gemiler vızır vızır… Gönderdiğimiz çelik, demir, yedek parça gibi savaşta kullandıkları malzemeleri saymıyorum… Erdoğan’ın Sakarya mitinginde ‘İsrail ile ticaret utancı sonlandırılsın’ pankartı açıldı. Polis anında müdahale etti… Sormak istiyorum… Bundan böyle İsrail’i protesto etmek bile hükümetin çizdiği sınırlar için de mi olacak? Demek istediğim şu… Netanyahu’ya lanet serbest, Netanyahu’ya yollanan sebze, meyve, kuru gıda, demir, çeliği protesto etmek yasak… Erdoğan mitinglerde işin parasal boyutuna girmiyor. Kahrolsun demekle yetiniyor ama kahredecek hamle atmaktan imtina ediyor… Erzincan’daki maden faciasını sorarsanız. Zaten çoktan unuttu… Derdi imanı CHP, İmamoğlu… Hala rahmetli Menderes’e yaslanıyor, hala Özal dönemini överek sıçrama tahtası yapmaya çalışıyor ama!... Dikkat edin…. Eskiden nereden nereye geldik diye uzun uzun nutuk atardı, şimdi atmıyor. Atmıyor değil aslında atamıyor… Bırakın 22 yılı, son 5 yıla bakalım… Yok yok süreyi daha da kısaltalım bir yıl önceye bakalım… Bir yıl önce şubat ayında dolar 18.80 idi, şimdi 31.50… Bir yılda nereden nereye… Benzini, mazotu söylememe gerek yok. Motorin 45 lirayı buldu. Kimse dünyada ham petrol fiyatları arttı diye yalan söylemesin. Bir yıldır Brent petrolün varili 81/83 bandında… Artan döviz kuru… Artan enflasyon oranı… Bu sebeple ben ekonomistim diyemeyen Erdoğan nereden nereye de diyemiyor? Türkiye’nin akut sorunlarına değinmemesinin nedeni bu. Çünkü bu sorunların müsebbibi kendisi… CHP, Gazze, DEM, çer çöp idare ediyor…",https://halktv.com.tr/makale/erdogan-neden-turkiyeyi-konusmuyor-809700
Mehmet Tezkan,Börülce Madagaskar’dan Nohut Meksika’dan; Afiyet Olsun!,29 Ocak 2024 Pazartesi 05:00,"Ortaköy’de Dereboyu caddesinde yürüyorum. Mütevazı semttir. Orta gelirliler ve çevresi üniversitelerle dolu olduğu için öğrenciler yaşar. Emekliler ve öğrenciler mahallesi de diyebiliriz… Bakliyat, kuruyemiş, karabiber, kırmızı biber, zencefil gibi ürünler satan dükkana kuru börülce almak için girdim. Kilosu 59.99’imiş. Yani 60 lira… Gözüm etiketin altındaki yazıya takıldı. Üretim yeri: Madagaskar… Orası neresi mi? Afrika’nın güneyine, aşağılarına kadar in. Kenya’yı geç, Tanzanya’yı da geç, Mozambik’in karşısında bir ada var ya işte orası… Kuru böğürce taaa oradan bize geliyor; soframıza giriyor… Diğer etiketlere de göz attım… Yeşil mercimek:51 lira 90 kuruş. Üretim yeri ABD… Kırmızı Mercimek: 29.50 kuruş. Üretim yeri Kanada… Barbunya Fasulye: 69 lira 90 kuruş. Üretim yeri Arjantin… İri Beyaz nohut: 69 lira 50 kuruş. Üretim yeri Meksika… Kuru Horoz Fasulye: 59.90 kuruş. Üretim yeri Mısır… Daha onlarca ürün var yüreğim duraldı gerisine bakamadım. Dolar neden 30 lira, Euro neden 33 lira, enflasyon neden yüzde 64, hissedilen enflasyon neden yüzde 120, faiz neden yüzde 45 diye sormayın… Sebebi bu… Türkiye üretmiyor. Tüketiyor!.. Tarımı bitirdiler, hayvancılığı yok ettiler. Yeri geldiğinde 783 bin kilometre kareye yerleşmiş ülkeyiz diye övünüyorlar ama et ithal ediyoruz, mercimek ithal ediyoruz daha ötesi saman bile ithal ediyoruz… Domates, hıyar gibi ürünleri ihraç ediyoruz ama bazen Avrupa Birliği standardına uymadığı için geri gönderiliyor… Neden mi? Hızla olgunlaşsınlar diye ilaç kullandığımız için… Geri gönderilenler ne oluyor derseniz, iç piyasaya sürülüyor afiyetle yiyoruz. Avrupa’nın Rusya’nın sağlıksız bulduğu domatese 40 lira, 50 lira verip satın alıyoruz. Şimdi diyeceksiniz ki uçakların inmediği havaalanlarına (Balıkesir ve Kocaeli havaalanları somut örnek) Yüzde 95 yanılma payıyla yolcu garantisi verilen, otoyollara, köprülere havaalanlarına (Zafer havaalanı barız örnek) para var da tarıma neden yok, hayvancılığa neden yok… Çünkü rant yok!... Et ithal dersen birileri para kazanıyor. Mercimek, nohut, fasulye ithal edersen ithalatçı kazanıyor, gemileri olan kazanıyor, aracılar kazanıyor, taşımacılar kazanıyor… Çiftçiye destek versen kim kazanacak? Rant nasıl yaratılacak? Madagaskar’dan kuru börülce alırsan birileri çok kazanır!.. Birileri… Yaşadığımız gıda enflasyonu AKP’nin 15 yıldır uyguladığı tarım politikasının sonucu. İthalata dayalı ekonomi politikası sonunda patladı. Eski Başbakan Binali Yıldırım ‘hiç ödemeyecekmişiz gibi harcadık’ demişti. 11 Eylül 2001 İkiz Kule saldırısından sonra ABD dünya durgunluğa girmesin diye piyasaya milyarlarca dolar verdi. Türkiye’de payını fazlasıyla aldı. Gelen dolarlar hiç bitmeyecekmiş gibi sandı, har vurup harman savurdu. Dolar 1.3 liralara kadar düşünce ithalat kolayına geldi… Üretim yerine ithalatı tercih ettiler. Üretim zahmetli ithalat kolaydı. Şimdi önünü alamıyorlar… Şimdi mecburlar… Şimdi mahkumlar… Ülkeyi sürükledikleri batağın üstünü din perdesiyle örteme çalışıyorlar. Maalesef kanan da çok... Neyse derin mevzulara girmeyelim… Mısır fasulyesi… Kanada mercimeği… Meksika nohudu yiyerek keyfimize bakalım. Afiyet olsun!...",https://halktv.com.tr/makale/borulce-madagaskardan-nohut-meksikadan-afiyet-olsun-801702
Mehmet Tezkan,Ülkemiz AKP’nin Elinde Harap Oldu,12 Şubat 2024 Pazartesi 01:11,"Erdoğan söylemiş, iktidar gazetesi başlığı çakmış: Şehirlerimiz CHP’nin elinde harap oldu. Öteki kentleri bilmem ama CHP yönetimindeki İstanbul’da yaşayan biri olarak harap olmuş değilim. Taksi sorunumuz var ama ona da karar veren CHP’li belediye değil… Ankara’dan emir alan bürokratların çoğunlukta olduğu komisyon… Bürokratlar üyeler her seferinde firesiz ret oyu veriyor. Ya Ankara’dan talimat alıyorlar ya da taksiciler derneğinden rüşvet… Çünkü içlerinden biri belediye haklı, halk perişan şu taksi meselesini çözelim dese iş bitecek. İstanbullu rahatlayacak. Taksi terörü sona erecek. İstanbul’da harap olma durumunu da yaratan AKP iktidarı… Aslında Türkiye AKP iktidarının yönetiminde harap oldu… Rakamlar vereyim kararı siz verin… AKP 2002 yılında iktidar oldu ama ülkeyi 2009 yılına kadar IMF yönetti. Beş yıl boyunca IMF’nin programına harfiyen uydular… Gelin 2009 yılından sonraki performansına bakalım… 2009 yılında enflasyon yüzde 6,53 imiş… Geçen sürede on mislinden fazla armış. Devletin resmi kurumu TÜİK’e göre hissedilen enflasyon yüzde 96. Resmisi yüzde 64,86. Harap olmuş muyuz? Yine 2009 yılına dönüyorum. Dolar kuru 1,5 TL imiş… Şimdi 40 lira. 15 yıl önce paramızın değeri varmış şimdi yok. Harap olmuş muyuz? Paranın değer kaybına çarpıcı örnek vereyim. 2018 yılında emeklilere bin lira bayram ikramiyesi verildi. Uzmanlar hesap kitap yapmış o günkü bin lira bugünün beş bin 680 lirasına eşitmiş. Altı yılda ki kan kaybına bakın… Harap olduk denilebilir mi? Benzin fiyatını da söyleyeyim mi? 2009’da ortalama 3 lira 15 kuruşmuş… Şimdi kaç para? Benzin 40, mazot 45 liraya dayandı… Türkiye iyi yönetildi diyebilir miyiz? Türkiye AKP yönetimi altında harap oldu dersek ayıp etmiş olur muyuz? Avrupa’nın hangi ülkesinde fiyatlar roket hızıyla arttı? Geçen hafta yazdım ekranda da görüntüsünü getirerek söyledim. Hıyarın kilosu 89.90 oldu daha ne dedim. Ekonomik çöküntünün simgesi… AKP yönetiminde harap olmamızın belgisi dedim. Bir arkadaşım itiraz etti. Ama o badem dedi, badem hıyar… Aynı markete gittim hıyar hıyarının da fotosunu çektim 72.90… 73 liraya hıyar mı olur? Hıyara bile muhtaç olduk? Harap olduk… Sadece ekonomide değil, sosyal alanda, hukuk alanında, güvenlik meselesinde, eğitimde de aynı durumdayız… Harap vaziyetteyiz... İktidarın büyük ortağı AKP Genel Başkanı buyruğum diye hitap edebiliyor… İktidarın küçük ortağı MHP Genel Başkanı Anayasa Mahkemesi’ni ülkenin beka sorunu ilan ediyor… Tarikatlar okulları kapmaca yarışı oynuyor. Hangi okula hangisi çörekleneceğinin kavgasını yapıyor. Diyanet İşleri camileri medreseye çevirmenin adımını atıyor…. Başlık abartılı değil, başlık kasıtlı değil, başlık siyası değil: Vallahi AKP yönetiminde harap olduk…",https://halktv.com.tr/makale/ulkemiz-akpnin-elinde-harap-oldu-805665
Mehmet Tezkan,"Sokağın Dili Başka, Anketler Başka!",15 Mart 2024 Cuma 05:06,"Sokak röportajlarını izliyorum; İnsanlar feryat figan… Suratlar asık, yüzlerden mutsuzluk akıyor. Genci yaşlısı, kadını erkeği… Şimdiye kadar bir sokak röportajında durumundan memnun olanı görmedim… ""Oh çok şükür bolluk içinde yaşıyoruz, tatile de gidiyoruz, isteğimi de alıyorum"" diyeni duymadım. Tabii ki ekonominin gidişatından memnun olanlar da var. Enflasyon üzerinden parasına para katanlar, doların yükselişinde zil takıp oynayanlar, konut fiyatları arttıkça göbek atanlar yok değil… Var… Bir eli yağda bir eli balda olanlardan söz ediyorum… Sayıları da çok değil zaten. Yüzde 10, yüzde 15 oranında. Onlar sokaklarda gezinmedikleri için kameralara yakalanmıyorlar… Et kuyruklarına, yemek kuyruklarına ekmek kuyruklarına bakarsanız, mikrofon tutulanları dinlerseniz halk öfkeli… Seçmen 31 Mart’ta cezayı kesecek… Hal bu… Ama son günlerde yayınlanan anketlere bakıyorsunuz durum farklı. Sanki memlekette büyük bir ekonomik kriz yokmuş, enflasyon yüzde 70’lere dayanmamış, normal şartlarda yerel seçim yapılıyormuş gibi iktidarın adayı ile muhalefetin adayı kafa kafaya… Gerçi büyük kentlerde CHP sadece AKP ile değil, AKP/MHP ortaklığıyla yarışıyor. Aslında devlet aygıtı ile yarışıyor. Bütün bakanlar tüm imkanları ve kurumlarıyla sahada… CHP’nin adayı kazanırsa hem AKP’yi hem MHP’yi yenmiş olacak… Ama buna rağmen durum kafa kafaya olmamalı… CHP’nin adayı büyük kentlerde seçimi rahat almalı… Çünkü hayat pahalılığının ızdırabını büyük kentlerde yaşayanlar çekiyor. Özellikle İstanbul’da oturanlar… Şimdi diyecekler ki o röportajları yapanlar sadece muhalif sözleri yayınlıyor. Diğerlerini kesip atıyor. Hadi öyle diyelim. O halde iktidara destek veren kanallar Eminönü’ne, Kızılay’a, Taksim’e kameralarını kursunlar, onlar da sokak röportajı yapıp yayınlasınlar… Görelim halk ne diyor? Soru şu bu tepki neden anketlere yansımıyor? BİR: Anketlerin bazıları manipülasyon amaçlı olabilir. İKİ: Seçime 15 gün var anketler tam ölçüm yapamamış olabilir. ÜÇ: Oy verme tercihinde belediye başkan adayları etkili oldu. DÖRT: Devlet bütün imkanlarını seferber etmesi bu sonucu doğurdu. BEŞ: Memnuniyetsizliğin seviyesi hiç de yüksek değil. Çünkü sokak röportajlarının dili ile anketler birbirini tutmuyor…",https://halktv.com.tr/makale/sokagin-dili-baska-anketler-baska-815224
Mehmet Tezkan,Yine mi Yer Sofrası! Din Sömürüsünü Bırakın,13 Mart 2024 Çarşamba 05:00,"Kendileri en kral sofralarda yiyorlar içiyorlar, yedikleri önlerinde yemedikleri arkalarında yaşıyorlar… En pahalı arabalardan inmiyorlar… Konforlu evlerde oturuyorlar… 11 ay boyunca böyle yaşıyorlar… Ramazan olunca koşa koşa ya öğrencilerin kaldığı eve ya dar gelirli bir işçinin ya da bir emeklinin evine gidiyorlar… Doğru yer sofrasına… Gittikleri evde hane halkıyla iki zeytin, bir tas çorba bir parça pide ile oruç açıyorlar. Yer sofrasının gariban sofrası olmasına dikkat ediliyor… Kameralar çekiyor, fotoğraf makineleri çalışıyor. Medyaya anında servis ediliyor… Yer sofrası 365 günde iki gün; fotoğraflık! Bunun adı nedir, din istismarı mı, yoksulluk sömürüsü mü? Nedir? Yer sofrası da nereden çıktı? Din de yeri var mı? İftarı yer sofrasında açmak farz mı? Sevap mı? Sevap ise siyasiler diğer günler neden oruçlarını masada açıyor? Bu işi başlatan Erdoğan’dı… Garibanın evine gider yer sofrasında yemeklerine ortak olurdu. Eskiden takdir de toplardı. 2021 yılında masaya geçti. Yine daha önce seçilmiş, ayarlanmış evlere gidiyor ama artık yerde oturmuyor… Çünkü… Saray’da yaşa, akşamları manda yoğurdu, Medine hurması, kestane balı ye… İtibardan tasarruf olmaz diye konuklarına ‘Ejder Meyveli Smoothie’ ikram et, millet yer sofrasında otursun. Tezat oluşunca yer sofrasında iftar açma adetine son verildi… Yer sofrasında oturmanın piri Binali Beydir… Başbakanlığı döneminde her Ramazan birkaç eve konuk olur, yer sofrasına kurulurdu. 2016’da, 2017’de, 2018’de, 2019’de… 2019’da İstanbul seçimi iptal edildikten sonra Binali Bey Ramazan’ın ikinci günü seçim kampanyasını başlatmak için Avcılar’da bir ailenin evine gitti… Yer sofrasına çöktü… Halkın ayağına indi ya, halkın yer sofrasına oturdu ya, halkın ekmeğini paylaştı ya bu sayede ikinci İstanbul seçimini alacağını zannetti; 800 bin oy fark yedi… Evde masa vardı, kenara çekmişlerdi yanlışlıkla görüntüye çıktı!.. AKP’nin İstanbul adayı Murat Kurum aynı kafadan gidiyor. Ramazan’ın ilk orucunu öğrenci evinde açmış… Tabi yer sofrasında… Yine peynir, zeytin ve menemenden oluşan gariban masa. Bu arada öğrenciler paraya kıymış domates de almışlar… Domates değip geçmeyin 50 lira!.. Konuşunca sayemizde memleket şöyle kalkındı, böyle kalkındı, işçimizi, memurumuzu, emeklimizi ezdirmedik diyorlar ama yıllardır gittikleri evde masa yok!.. Pirzola, kavurma, pastırma, sucuktan söz etmiyorum… Masa yok masa!.. Garibanın yanındayız, halkın içindeyiz mesajı vermek istiyorlar ama aynı zamanda Türkiye’nin yoksul ülke olduğunu kabul ediyorlar… Kabul etmekle kalmıyorlar ilan ediyorlar… Soruyorum; Türkiye’de kaç ailenin yemek masası yok? Soruyorum; Türkiye’de kaç aile yerde yemek yiyor? Soruyorum; Türkiye’de kaç aile Ramazan ayı gelince masayı bir kenara atıp yer safrası kuruyor? Yer sofrasının dinle imanla, ilgisi yok, yoksullukla ilgisi var. Bu ucuz politikayı, bu duygu sömürüsünü daha açıkçası din sömürüsünü bırakın… Yer sofrası ile seçim kazanılmaz!",https://halktv.com.tr/makale/yine-mi-yer-sofrasi-din-somurusunu-birakin-814580
Mehmet Tezkan,Siyasetçiden Hesap Sormazsak Ortadoğu Ülkesi Kalırız!,20 Şubat 2024 Salı 05:00,"Dış politikadaki değişikliği soruyorsun. Normalleşme süreci diyorlar… Ekonomi? Rasyonel zemine dönme adımları… Erdoğan’ın Kahire’ye Sissi’nin ayağına gitmesiyle normalleşme politikasının bir halkası daha tamamlanmış… Bunu söyleyen SETA Başkanı… O zaman şu soruya da yanıt vermesi gerekmez mi? Türkiye ne zaman normalden anormale geçti de yeniden normalleşmeye dönüyor? Türkiye neden normalden anormale döndü de normale dönmek için çabalıyor? Türkiye’yi anormal dış politikaya kim geçirdi? Müsebbibi kim? Sekiz yıl Dışişleri Bakanlığı yapan Mevlüt Çavuşoğlu mu? Kendi dönemindeki anormal dış politikadan SETA Başkanı’nın değimiyle normalleşme politikasına geçilirken neden sesi çıkmıyor? Anormal diye nitelendirilen dış politikadan hiç sorumluğu yokmuş gibi Antalya’da tatil mi yapıyor? Dış politikadan durum böyle de ekonomide farklı mı? Bu alanda da rasyonel zemine dönmenin yolunu arıyoruz. Merkez Bankası Başkan Yardımcısı’nın ifadesiyle kopan linkler onarılmaya çalışılıyor. Peki, irrasyonel yani akıl dışı politikanın müsebbibi kim? Dönemin Maliye Bakanı Nureddin Nebati mi? Merkez Bankası Başkanı Şahap Kavcıoğlu mu? İkisi de… Türkiye’yi yapışkan yüksek enflasyona mahkum eden ikiliden hesap sorulmuyor, sorulamıyor. Biri milletvekili olarak keyif çatıyor öteki ödül verilir gibi BDDK Başkanı yapıldı… İşin acayip tarafı, irrasyonel ekonomik politikayı, anormal dış politikayı değerli yalnızlık diye alkışlayanlar bugün rasyonelleşme ve normalleşme sürecine methiye düzüyor… Dış politikadan anormalleşmeden normalleşmeye geçme çabası sürüyorsa… Anormal diplomasinin mimarı hesap vermeli… Doğal olan bu… İrrasyonel ekonomiden rasyonel ekonomiye geçişin sancılarını yaşıyorsak… İrrasyonel politikanın sorumluları da hesap vermeli… Demokratik hukuk devletinin olmazsa olmazı bu… Türkiye’nin en büyük sıkıntısı siyaset kurumuna el sürülememesi. Siyasetçilerin hesap vermemesi. Siyasetçilere soru bile sorulamaması… En son örnek… Erzincan İliç’teki maden faciasının siyasi sorumlusu kim? Kapasite artırımına onay veren Çevre Bakanı Bakan’ı değil mi? Evet… Kim o? Murat Kurum… Önce milletvekili yapıldı, şimdi İstanbul Belediye Başkanlığına aday gösterildi. Kimse İliç’i sormuyor! İrrasyonel ekonomi politikasının… Anormal dış politikanın siyasi ayağı hesap vermedikçe… Rant için bilim dışı uygulamalara imza atıp facialara neden olan siyasetçilerin yakasına yapışılmadıkça… Üçüncü sınıf Ortadoğu ülkesi olarak kalırız… Şimdi diyeceksiniz ki; bu kişiler sorumlu da baş sorumlu yok mu? Onu da siz söyleyin…",https://halktv.com.tr/makale/siyasetciden-hesap-sormazsak-ortadogu-ulkesi-kaliriz-807912
Mehmet Tezkan,Meclis Başkanı Meclis’i Hiçe Sayıyor!,12 Ocak 2024 Cuma 05:00,"Bu ne demek diyeceksiniz? Etkisizleştiriyor, işlevsiz kalmaya çalışıyor, önemsizleştiriyor demek… Yargı krizinin ötesinde devlet krizi yaşanıyor. Meclis uzaktan seyrediyor. Yargıtay’ın 3. Ceza Dairesi Anayasa Mahkemesi kararlarına uymam diyor. Uymak zorunda değilim diye açıklama yapıyor. Anayasa’nın iki maddesini yok hükmünde saydığını açıklıyor… Daha da ötesi… Verdiğim mahkumiyet kararını Genel Kurul’da okut diye Meclis Başkanı’na talimat boyutunda yazı gönderiyor. Yani kendisini yasama organın da üstünde görüyor! Devlet krizi değil de nedir? Bu krizi çözmesi gereken yer neresi? Meclis… Nasıl çözecek? Oturup konuşarak, tartışarak, karar alarak… Meclis’te temsil edilen sekiz parti altına imza koymuş; ‘bir araya gelelim bu meseleyi konuşalım’ demiş… Meclis Başkanı kabul etmedi… Efendim Meclis tatilde değilmiş, tatilde olmadığı için olağanüstü toplanamazmış, salı günü zaten Meclis çalışmalarına başlayacakmış falan filan… Salı günü ne olacak? CHP’nin teklifi AKP ve MHP oylarıyla reddedilecek… TBMM Numan Kurtulmuş da ‘oh be bunu da kazasız belasız atlattık’ diye rahat bir nefes mi olacak? Farkında mı bilmiyorum sayesinde Meclis’in itibarı zedeleniyor… Kurtuluş Savaşı’nı yöneten Meclis kendi sorununu çözemez hale geldi… Bir milletvekilinin hapiste tutulması en başta Meclis’in sorunudur… Meclis Başkanı’nın dert edinmesi gerekir ama nerde!.. Tam tersi, Meclis Başkanı büyük krizi ‘iki yargı kurumu arasındaki tartışma, suhuletle çözülmesi lazım’ diyerek küçültmeye çalışıyor… Meclis taraf olmamalıymış, siyasi polemiklere çekilmemeliymiş!.. Meclis karışmayacak, Meclis seyirci kalacaksa Anayasa krizini kim çözecek? Kimse!... Meclis Başkanı’nın istediği bu. Saray’ın da istediği bu, Erdoğan’ın da, Bahçeli’nin de… Kriz çözülmesin böylece Anayasa Mahkemesi devre dışı kalmış olsun… Büyük plan bu… Anayasa Mahkemesi’ne hak ihlali için bireysel başvuruların da anlamı kalmayacak… Çünkü bundan sonra Anayasa Mahkemesi herhangi bir tutuklu için ihlal kararı verse ne olur vermese ne olur? Yerel mahkeme tanımıyorum der olur biter… Peki ne olur, bu kriz nasıl sonuçlanır diye soracak olursanız… Kriz buz dolabına kaldırılır… Unutturulur… Meclis Başkanı Can Atalay kararını Genel Kurul’da okutmaz. Çünkü okutursa kendi de Anayasa Mahkemesi’ni tanımamış, Anayasa’nın bazı maddelerini yok hükmünde saymış olur… Yani Anayasa suçu işler… Atalay’ın milletvekilliği resmen devam eder ama cezaevinden de çıkamaz… 2028 yılına kadar bu mesele böyle sürer gider…",https://halktv.com.tr/makale/meclis-baskani-meclisi-hice-sayiyor-797249
Mehmet Tezkan,CHP Kaybetsin Diye Uğraşan CHP’liler!,25 Ocak 2024 Perşembe 05:00,"Evirmeye çevirmeye gerek yok. Sayıları hayli fazla bir grup CHP’li, CHP’nin seçimi kazanmaması için elinden geleni yapıyor… Bugünkü yönetimin başarısız olması için… 31 Mart’tan sonra yeniden kongreye gidilmesini sağlamak için… Kim bunlar? İçlerinde milletvekilleri var, il başkanları var, ilçe başkanları var, delegeler var. Kısaca kongreyi kaybedenler diyelim… Özgür Özel’i istemeyenler, İmamoğlu’nu sevmeyenler… Tek istekleri CHP’nin İstanbul’u kaybetmesi… Böylece İmamoğlu’nu saf dışı bırakacaklarını, Özel’i de olağanüstü kongrede indireceklerini düşünüyorlar… Daha doğrusu planlıyorlar. Bunun için de gece gündüz çalışıyorlar… Peki bu sevdada olanların içinde veya yanında Kılıçdaroğlu da var mı? Var deniliyor ama Kemal Bey renk vermediği için hüküm vermek yanlış olur… Ama bu duruma, bu bölünmeye sessiz kaldığı da gerçek. Yıllardır CHP’yi böyle yönetti. Çoğu meseleye net tavır koymadı. Sorun getirene haklısın veya haksızsın demedi. Evet veya hayır demekten kaçındı. Sadece dinledi. Deniliyor ki; Kemal Bey 31 Mart gecesine kadar aynı politikayı izleyecek. Yani ne CHP’nin altını oymaya çalışan CHP’lilere destek verecek ne karşı çıkacak. Bekleyecek… CHP’li adayların işi zor… Özellikle İmamoğlu’nun… AKP/MHP ikilisi Murat Kurum’u öne sürdü. Aslında yarış İmamoğlu ile Erdoğan arasında. Kurum mecburi aday. Yarış bu ikili arasında ama bir de yancı adaylar var; kazanamayacağı belli olan ama oy tırtıklamak için aday olanlar da diyebiliriz… Mesela İyi Parti adayı… Mesela Zafer Partisi adayı… Saadet de aday çıkaracak, Erbakan’ın partisi de… DEM de aday çıkartır mı? Başak Demirtaş İstanbul’a aday gösterilir mi? Gösterilirse ne olur? 2019’da İmamoğlu’na oy veren Kürt seçmen ne yapar? İstanbul’a kazanamayacağı belli olan Başak Hanıma oy vererek Cumhur İttifakı’nın ekmeğine yağ sürer mi? Zor sorular… Gördüğüm şu; sadece iktidar kanadı değil, muhalefet bloğu da İmamoğlu kaybetsin, CHP parçalansın diye elinden geleni yapıyor… Özellikle Akşener… Niye yapıyor derseniz; Kılıçdaroğlu’na duyduğu nefretten. Kendisini aldattığını, masanın öteki ortaklarıyla anlaşarak iş çevirdiğini düşünüyor. Bu konuda haksız değil ama CHP’ye kurum olarak saldırması mantıksız… Yaman bir çelişki var: Akşener Kılıçdaroğlu’na kızdığı için CHP’nin güçlü olduğu yerlere popüler aday çıkararak asılıyor. Başta İstanbul olmak üzere Ankara, Eskişehir, Muğla gibi birçok ilde CHP’nin kaybetmesini istiyor… Amacına ulaşırsa CHP’yi kaybettirirse Kılıçdaroğlu geri gelir. Kılıçdaroğlu’ndan intikam almak için köprüleri atan, gemileri yakan Akşener Kılıçdaroğlu için çalışıyor. Ne yaman çelişki demem bundan… Muhalefet partileri, dernekler, sivil topluk kuruluşları şu gerçeğin farkında mı? Sadece CHP kaybetmez, sadece İmamoğlu kaybetmez muhalefet toptan kaybeder. Muhalefet biter. Seçmen bir daha muhalefet partilerinin yüzüne bakmaz… Siyasetle bağını koparır. Sandığa küser… Sonuç böyle olursa… Yoksullaştıkça muhafazakarlaşan, muhafazakarlaştıkça yoksullaşan kaderine razı, gariban, boynu bükük insanlar ülkesi oluruz…",https://halktv.com.tr/makale/chp-kaybetsin-diye-ugrasan-chpliler-800635
Mehmet Tezkan,Gelin Erdoğan'ın Vizyonuna Bakalım,18 Mart 2024 Pazartesi 05:00,"Bi vizyon lafıdır gidiyor. En çok kullanan da Erdoğan. Sık sık muhalefeti vizyonsuzlukla suçluyor. Vizyonu olan tek partinin AKP olduğunu iddia ediyor. Vizyonu olan tek liderinde kendisinin… Nedir vizyon? Geleceğin görünümüdür. İleri görüşlülüktür. Geleceğe iddialı resimdir. Vaat değildir… Mesela dönemin Başbakan’ı Çiller’in herkesin iki anahtarı olacak, biri arabasının biri evinin sözü vizyon değil seçim vaadidir. Daha doğrusu seçim palavrasıdır!.. Vizyon kuru söylem değil, hesap kitap işi, ileriye dönük öngörüdür. Mesela, Erdoğan 2012 yılında 2023 Türkiye vizyonunu açıkladı. Cumhuriyet’in 100. yılında nasıl bir Türkiye olacağını anlattı. İleriye yönelik Türkiye resmi çizdi… Ne vardı o resimde? GSYH 2 trilyon dolar olacaktı, 1,1 trilyon dolarda kaldı… Kişi başı gelir 25 bin dolar olacak denmişti 11/12 bin dolar düzeyinde kaldı… İhracat 500 milyar doları bulacaktı ancak yarısı oldu… Türkiye 10 büyük ekonomi arasına girecekti ilk 20’de kalamadı Bu mu Erdoğan’ın vizyonu? 2012’de çizdiği resimle ilgisi yok! 2023 vizyonunu açıklarken enflasyon yüzde 6,5/7 seviyesindeymiş. Yüzde 67’ye çıktı. Bu da TÜİK rakamı!.. Benzin 4 liraymış, 42 lira oldu. Dolar 1 lira 74 kuruşmuş, 32 lirayı aştı… Bu mu Erdoğan’ın vizyonu? Hatırlayın vizyon sahipleri Türk Lirası değer kazanacak parasını dövize yatıranlar yanacak, pişman olacak demişlerdi… Vizyon sahiplerine inananlar battı, inanmayanlar parasına para kattı… Gelelim devletin cebinden beş kuruş çıkmadan eser kazandırma vizyonuna… Çanakkale bu vizyonla yapıldı. Yılda 16 milyon 425 bin araç geçeceği hesaplanarak garanti verildi. 2 milyon 200 araç geçti. 12 milyonluk yanılma!.. AKP’nin vizyonu bu mu? Osmangazi Köprüsü de devletin kasasından beş kuruş çıkmayacak vizyonuyla inşa edildi. Geçiş ücret kaç lira biliyor musunuz? 1632 lira!.. Araçlar 290 lirasını ödüyor, üstünü bizim vergilerimizden hazine karşılıyor. Vizyon neydi? Devletin kasasından beş kuruş çıkmadan eser kazandırmak… Vizyon sahibi Erdoğan ve AKP iktidarı Kocaeli ve Balıkesir’e ihtiyaç var diye havaalanı yaptı. Beş yıldır daha uçak inmedi… Hazine uçak inmiş gibi yolcular uçmuş gibi tıkır tıkır para ödüyor. Zafer havaalanına verdikleri garantide yanılma payı yüzde 90… Otoyolları, tünelleri, öteki köprüleri saymıyorum… Hepsini bize büyük vizyon olarak sundular. Cumhuriyet’in 100. Yılı Vizyonu… Devletin kasasından para çıkmadan eser kazandırma vizyonu… Tam fiyasko!... Vizyonsuzluk örneği oldu. Bir de enflasyon meselesi var… 2021 yılında enflasyon yüzde 16/17 seviyelerindeydi. ‘Hiç olmazsa söylediklerimizden birini tutturalım, övüneceğimiz bir şey olsun ne yapıp ne edelim Cumhuriyet’in 100 yılına yetiştirelim enflasyonu tek haneye indirelim’ diye düşündüler… Düğmeye bastılar. Yanlış düğmeye basmışlar… Enflasyon inmedi, patladı. Yüzde 80’lere vurdu. Vizyon diye işte ben buna derim! 100. Yıl olmayınca Türkiye Yüzyılı diye yeni slogan ürettiler. Bunu pazarladılar. Hedef ne… Zaman ne… Öngörü ne belli değil… Erdoğan önceki gün ‘enflasyon yenip refahı arttıracağız’ dedi. Sabah gazetesi manşet yapmış. Erdoğan enflasyonu nasıl indirecek? Faizi artırarak mı, indirerek mi? Dövizi baskılayarak mı, serbest bırakarak mı? Kamuya tasarruf ettirerek mi, itibardan tasarruf olmaz politikasını sürdürerek mi? Nasıl indirecek? Bu planı ne? Bence yok… Sadece vizyon diye sunulan içi boş sloganlar var. Sonuç; vizyon dedikleri buysa sizin olsun!",https://halktv.com.tr/makale/gelin-erdoganin-vizyonuna-bakalim-816147
Mehmet Tezkan,Başak Hanım DEM’i Kurtardı,08 Şubat 2024 Perşembe 05:00,"Yaklaşık 20 gün oluyor. Başak Demirtaş eşini ziyaretinden sonra istenirse veya teklif gelirse İstanbul’a aday olacağını açıklamıştı… DEM yönetiminde kafalar karıştı… Seküler Kürt seçmen cephesinde çarşı fena halde karıştı… Çünkü Başak Hanım’a verilecek her oy AKP adayına gidecek oy demekti! Siyaset kulisleri dalgalandı. Kimi Başak Hanım AKP/MHP ortaklığının gizli adayı dedi… Kimi Selahattin Demirtaş’ın tahliye edilmesi için, yani yedi yıl sonra hücresinden çıkması için iktidarın dayatması iddiasında bulundu… Haksız ithamlardı ama aday olsaydı sonuç bu olacaktı… Şimdi diyeceksiniz ki; Başak Hanım’ın belediye başkanı adayı olmaya hakkı yok mu? Bu nasıl siyaset? Bu nasıl baskı? Haklısınız ama neden İstanbul? Bu soruyu dünkü yazımda sordum; CHP’li seçmenin umudu radikal siyasal İslamcı partide. AKP/MHP ortaklığının umudu da PKK uzantısı dedikler DEM partisinde dedim… Ağır bir yorumdu ama gerçekti… Dünkü yazımda geniş bir analiz yaptım. Merak edenler için yazı Halk TV com tr arşivinde… Şunu da belirteyim… Başak Hanım’ın aday olacağına ilk günden inanmadım. Cezaevi çıkışından sonra yaptığı açıklamayı Halk TV ekranında sıcağı sıcağına değerlendirirken cezaevinden birilerine mesaj veriliyor dedim. Belki DEM Partisine… Belki CHP’ye… Belki tüm muhalefete… Hatta belki de iktidar cephesine… Başak Hanım dün adaylıktan çekildi doğruyu yaptı. Hem kendini hem Selahattin Beyi hem de DEM’i kurtardı… Neden mi? Murat Kurum bu sayede kazanırsa İmamoğlu’na/CHP’ye/muhalefete kaybettiren, AKP/MHP ortaklığına/iktidara kazandıran damgasını yiyeceklerdi… Sadece kendisi değil, DEM parti de yiyecekti… inanıyorum Başak Hanım’ın adaylıktan vazgeçtiğini açıklamasından sonra derin bir nefes almışlardır. Selahattin Demirtaş’ın dünkü açıklamalarından anlıyoruz ki; aslında Başak Hanım’ın aday olma niyet yokmuş. Selahattin bey yazılı açıklamayla ‘Başak Hanım’ın adaylık açıklaması partimize güç vermek içindi. Halkımız bize güvensin ne yaptığımızı biliyoruz. Halkın kafasını karıştırmaya kimse prim vermesin’ dedi. Benim ilk günkü yorumum cuk oturdu!... Kimi kalemler ‘DEM heyeti Edirne’ye gitti Selahattin Demirtaş ile görüştü. Pazarlık yaptı, Başak Hanım bu sebeple adaylıktan vazgeçti’ diye yazacaktır… Olabilir… Benim baştan beri iddiam neydi: Başak Hanım’ın adaylığı birilerine mesajdır diyordum. DEM yönetimi mesajı almış demek ki!.. Seküler Kürt seçmen de bu kararla rahatladı. Başak Hanım’a oy verseler bir dertti, vermeseler başka bir dert. Sıkışmışlardı. Rahatladılar… Başak Hanım hem DEM’i, hem seküler Kürt seçmeni kurtardı..",https://halktv.com.tr/makale/basak-hanim-demi-kurtardi-804582
Mehmet Tezkan,CHP’nin Umudu Radikal İslamcılarda(!) AKP’nin Umudu PKK Uzantısında (!),07 Şubat 2024 Çarşamba 05:00,"İnsanlar depremin acısını yüreklerinde hissediyorlar ama hayatın akışı mecburen devam ederken sormadan da edemiyorlar: İstanbul ne olur? Yeniden Refah Partisi ile DEM aday çıkaracağını açıklayınca işler karıştı. Hem de fena halde karıştı… Şu sebeple… Radikal siyasal İslamcı parti İstanbul’da çok oy alırsa İmamoğlu’na yarayacak… Yani CHP’ye… İktidarın PKK’nın uzantısı ilan ettiği parti çok oy alırsa Kurum’a yarayacak… Yani AKP/MHP ortaklığına… Kaderin garip cilvesi mi desek? Yollarda hilafet bayraklarıyla yürüyen, kadının eve kapanmasını isteyen, şeriat düzenini savunan Yeniden Refah Partisi yüksek oy alırsa… Yani AKP’den oy tırtıklarsa… Seküler, laik, cumhuriyetçi seçmen göbek atacak… Çünkü CHP adayı ipi rahat göğüsleyecek… PKK’nın uzantısı diye suçlanan, MHP’nin milletvekillerinin Meclis’ten atılmasını isteyen DEM yüksek oy alırsa… Muhafazakar AKP ile milliyetçi MHP’nin ekmeğine yağ sürülecek… Partileri ve adayları tenzil ederek söylersek; CHP seçmeninin umudu YRP… AKP/MHP ortaklığını destekleyen seçmenin umudu DEM… Yanlış mı? Gelelim meselenin nüanslarına… Birinci olasılık; oğul Erbakan, Erdoğan ile son dakikada anlaşır. Yine aday çıkarır ama adı sanı bilinmeyen birisini koyar. Kampanya yapmaz. Yani Kurum için çalışır… İkinci olasılık; Elif Erbakan gibi milli görüş camiasında etkin olan bir ismi aday gösterir. Muhafazakar/tutucu/ siyasal İslamcı kesimi yanına çeker… AKP’ye kızan, AKP’nin zenginler partisi olduğunu söyleyen, AKP’nin özünden koptuğunu iddia eden kimsesizlerin partisi olmaktan çıktığını savunan mutaassıp kesimlerin yeni adresi olur… Gelelim DEM meselesine, seküler Kürtlerin partisine… Birinci olasılık; İstanbul’da güçlü aday çıkarmazlar, seçime asılmazlar. İmamoğlu’nun işine yarar. İktidarın PKK uzantısı parti ile iş birliği yapıyorlar iftirası ve söyleminden kurtulmuş olur. CHP rahatlar. Bu durum İmamoğlu’nun işine gelebilir. Oyunu artırabilir. Çünkü İmamoğlu’nu muhafazakar seçmen seviyor ve kendinden kabul ediyor… İkinci olasılık; DEM Başak Demirtaş’ı aday gösterir. İşte o zaman seküler Kürt seçmen cephesinde çarşı karışır… Çünkü Başak Hanım’ın İstanbul’dan aday olmasının mutlaka başka bir anlamı vardır!.. Kendisi İstanbullu değil, İstanbul’u bilmez bile. Diyarbakır’da yaşıyor. Neden Diyarbakır’dan değil de İstanbul’dan aday sorusu zihinleri yorar… AKP ile gizli bir pazarlık mı var sorusunu gündeme getirir… Zaten siyaset kulisleri bu günlerde en çok bu meseleyi konuşuyor. Başak Hanım aday olup seçime asılırsa Selahattin Demirtaş’ın tahliye edileceği söyleniyor… Siyaset dedikodusu!... Dedikodu doğru çıkar, çıkmaz bu ayrı ama Başak Hanım’ın İstanbul’dan aday gösterilmesinin mutlaka güçlü bir nedeni olacaktır… Çünkü DEM seçmeninin büyük bölümü Demirtaş sevgisi yüzünden Başak Hanım’a oy verir… Bu da AKP/MHP ikilisinin işine yarar… 2019 seçimlerini hatırlayın. Milliyetçi/muhafazakar iktidar İstanbul’u kazanmak için terörist Abdullah Öcalan’a mektup yazdırdı. Kırmızı bültenle aranan terörist Osman Öcalan TRT’ye çıkarıldı. Ama fayda etmedi… O zamanki adıyla HDP seçmeni Selahattn Demirtaş’ı dinledi… Bu sebeple Başak Hanım’ın aday gösterilmesi AKP/MHP ikilisi için hayati… DEM kara kara düşünüyor. Aday gösterseler bir dert göstermeseler başka bir dert.",https://halktv.com.tr/makale/chpnin-umudu-radikal-islamcilarda-akpnin-umudu-pkk-uzantisinda-804295
Mehmet Tezkan,AKP’nin Yüzde 30’u Geçmemesi Lazım!,19 Ocak 2024 Cuma 05:00,"Eş dost, arkadaşlar diyor ki; ‘hem siyaset okudun hem gazetecisin. Gazeteci olarak 1980’den sonra görmediğin genel seçim, yerel seçim referandum kalmadı. Söyle bakalım 31 Mart’ta ne olur?’ Tahmin etmek zor… Çünkü siyaset biliminde öğrendiğimiz seçmen davranışlarının çoğu kriteri artık Türkiye’ye uymuyor… 70’li yıllardaki 80’li yıllardaki 90’li yıllardaki seçmen davranışıyla alakası yok…Geçmiş seçimleri analiz etsek, seçmenin hangi şartlarda kime neden oy verdiğini ortaya koyarak sonuca gitmeye çalışsak yine işin içinden sıyrılamayız… Demirel’in seçimi tencere belirler tezi artık geçerli değil galiba!... Yine de gelin ufuk turu atalım… 80’li yıllarda dış dünyaya açılım, ithalat serbestliği, teknolojik atılım, sağ /sol ayrımının ortadan kalkması, çatışmaların durması, apolitik ortam etkili olmuştu… 90’li yıllarda PKK terörü, enflasyon, ekonomik krizler, yolsuzluk, önemli bir başarıya imza atılamaması seçmen tercihlerini etkiledi. Seçmen mührü hiçbir partiye vermedi… Seçmen hiçbir partiyi tek başına iktidar yapmadı. Abdullah Öcalan yakalandığı sırada ülkeyi Ecevit’in azınlık hükümeti yönetiyordu. Seçime kadar kurulmuş hükümetti ama teröristin yakalanması sandığa yansıdı. DSP yüzde 21,7 ile birinci parti oldu. Dikkatinizi çekerim seçmen yine bir partiye mührü vermedi. Üç parti birleşerek koalisyon kurdu. (DSP/MHP/ANAP) 1999 yılında yaşanan Gölcük ve Düzce depremleri, 2001 ekonomik kriz derken 2002 seçimlerinde ülke yönetiminde etkili olan tüm partiler baraj altında kaldı… Seçmen ağır fatura kesti. O tarihte Sabah gazetesinde yazıyordum, seçmenin 12 Eylül’ü olacak demiştim; oldu da… (12 Eylül darbesi bütün partileri kapattı, 2002’de seçmen meclisteki partileri oyun dışına attı) İktidar ortakları, DSP/MHP/ANAP ile muhalefetteki DYP/Saadet/DEHAP baraj altında kaldı. Yeni kurulan AKP (yüzde 34,4) ile Meclis’te temsil edilmeyen CHP (yüzde 19,4) oyla parlamentoya girdi… Beş yıl fena geçmedi. AKP hükümeti IMF programını harfiyen uygulayınca enflasyon tek rakamlı hanelere indi. Döviz kuru artmadı. TL değer kazandı… Bütün bu olumlu havanın üzerine cumhurbaşkanı seçim krizi eklenince AKP 2007 seçimlerinde yüzde 47’lere fırladı… 2011 ise seçmenin AKP hükümetine tam destek veriyoruz seçimiydi. Geldik 2015’e… Haziran seçiminde seçmen AKP’nin kulağını çekti, resmen iktidardan indirdi. Altan Öymen’in ifadesiyle Kayıp Yaz veya Fırtınalı Yaz veya her türlü oyunun çevrildiği yaz olarak tarihe geçti. Suruç’ta ve Ankara’nın göbeğinde canlı bombalar devreye girdi, halk panikledi yeniden iktidardaki AKP’ye sarıldı. (Haziran’da yüzde 40,9 Kasım’da yüzde 49,5) 2018 seçimlerini geçiyorum. Türkiye rejim değiştirdi. Kimse yeni rejimi anlamadı. Deneyelim bakalım dediler… 2023 kritik seçimdi. Türkiye uzun yıllar sonra ekonomik krizle yeniden tanıştı. Hayat pahalılığı ortalığı kasıp kavurmaya başladı. Hükümet her ne kadar üstünü örtmeye çalışsa da TÜİK verileri düşük gösterse de çarşı pazar yanıyordu. Ama o yangın 14 Mayıs günü sandığa yansımadı. AKP’nin oyu yüzde 36’ya indi ama Cumhurbaşkanı Erdoğan, tek adam, tek kişilik hükümet, tek karar verici olarak yüzde 49,5 oy aldı. İşte bu sonucu diğerlerinden farklı kılan seçmeni her şeye rağmen yine Erdoğan dedirten neydi? BİR: Montaj kasetle PKK elebaşısı Karayılan’ın Kılıçdaroğlu’nu desteklediği görüntüler… İKİ: CHP iktidar olursa Diyaneti kapatacak dolaysıyla camiler kapanacak yalanı… ÜÇ: Erdoğan’ın hayat pahalılığına marketlerin sebep olduğuna halkı inandırması… DÖRT: Erdoğan’ın enflasyonu dizginledik, önümüzdeki yaz bolluk olacak, güllük gülistanlık olarak söylemine geniş kitlenin inanması. BEŞ: Muhalefetin birbirine düşmesi. Dağınık görüntü vermesi. Davutoğlu’nun birimiz hayır derse karar alınmayacak demesi. Akşener’in masadan kalkarken ortaklarını ağır dille suçlaması… ALTI: Tabii ki hepsi… Ama yine de seçmenin yaşadığı büyük geçim sıkıntısına rağmen, ilk turda Erdoğan’a yüzde 49,5’la destek vermesi klasik seçmen davranışlarına uygun değil… Din ve terör faktörünün çok etkili olduğunu düşünüyorum… Beka meselesi, vatan elden gidiyor söylemi ibreyi değiştirdi. Çünkü anketler doğruysa, doğru ölçümler yapmışlarsa seçmen son ay kararını değiştirdi. Nisanın ortasından sonra… Peki 31 Mart’ta ne olur? Genel değil yerel seçim. Erdoğan’ın mayıstan önce söylediği hiçbir şey hayata geçmedi. Doğru çıkmadı. Enflasyonla baş ettik dedi; enflasyon patladı… Faizler daha da inecek dedi, yüzde 8, 5’tan yüzde 42,5 çıktı. Dolar 19 liraydı 30 lirayı gördü… ÖTV KDV dahil vergiler arttı… Her şeye yüzde yüzün üzerinde zam geldi… Para pul oldu… En büyük para olan 200 liranın değeri 6,5 dolara eşit hale geldi. Yüzde 70 enflasyona karşı… Yüzde yüzü geçen enflasyonuna karşı iktidar emekliye yüzde 42 memuruna, asgari ücretliye yüzde 49 zam verdi… 6 milyon kişiyi ilgilendiren en düşük emekli maaşı 10 bin lira oldu… Açlık sınırının dört bin lira altında. Önümüzdeki aylarda bu fark daha da açılacak. Çünkü enflasyon daha da artacak. Milyonlarca göçmeni geri göndereceğiz dedi; seçimden sonra unuttu. Büyük kentlerde Suriyeliler, Afganlar, Moğollar, Pakistanlılar, Afrikalılar, Iraklılar, İranlılar mahalleleri oluştu. Ülkenin kültürü değişmeye başladı… Bu durumda iktidarda olan partinin ağır darbe yemesi gerekir. 2002 seçimi gibi olmasa da yüzde 20’lere hadi MHP desteğini de katalım yüzde 30’ların altına inmesi gerekir… 21 yıldır iktidarda olan partinin kütle haline gelen seçmen tabanı vardır. Bu sebeple çözülme bir anda olmaz ama olması gerekir… Bu yüzde bugüne kadar okuduklarım, izlediklerim, tanık olduklarıma dayanarak AKP’nin 30’u geçmemesi lazım dedim… Geçerse!.. Yoksullaştıkça muhafazakarlaşan, kaderine razı olan Türkiye fotoğrafı karşımıza çıkar ki; en tehlikeli en umutsuz durum da budur…",https://halktv.com.tr/makale/akpnin-yuzde-30u-gecmemesi-lazim-799069
Mehmet Tezkan,Atatürk Türkiye’dir… Katil Veliaht Paran Yetmez!,01 Ocak 2024 Pazartesi 05:00,"Cuma akşamı Riyad’da bir ülkenin onurunu zedeleyen… Bir ülkeye açıkça hakaret eden büyük bir skandal yaşandı… Kim ne derse desin, kim üstünü örtmeye çalışırsa çalışsın nafile… Kimse hiçbir güç Suudi Veliaht Prensi’nin bu ülkenin kurucusunu aşağılamasını unutmaz… Unutmamalı!... Çünkü; Suudi yönetimi Atatürk resminin kendi topraklarına girmesini istemedi… Sadece Futbolculara yasak koymadılar, Atatürk silüeti olan Fenerbahçe forması ile gelen seyircileri de stada sokmadılar. İktidar ve iktidar yanlısı medya Atatürk resimli formanın provokasyon olduğunu söylüyor. Ayıp!... Yaşadığın ülkeye, sana bu ülkede yaşama olanağı sağlayanlara hakaret… Atatürk adını anmak Atatürk’ün silüetini formaya işlemek, Atatürk’ün resmini taşımak, Atatürk rozeti taşımak nasıl bir provokasyon anlamadım… Atatürk resmi kimi tahrik ediyor? Suudileri mi? Atatürk düşmanı bir avuç meczubu mu? Kimi? Zaten süper kupanın (eskiden adı Cumhurbaşkanlığı kupasıydı neden değiştirildiği de ayrı bir hikaye ama neyse!..) Riyad’da oynanması kararı başlı başına skandaldı… Cumhuriyetimizin 100. Yılı… Samsun varken, Erzurum varken, Sivas varken, Afyon varken, İzmir varken, Ankara varken sen kalk dev kupa finalini Riyad’da oynatmaya karar ver!... Neden? Üç beş milyon Euro için mi? Şimdi denilecek ki, kulüplerinin divan kurulu gitmeyelim diye karar aldı, buna rağmen yönetim kurulları gitme yönünde karar verdi ve takımlarını Riyad’a götürdü. Hata burada başladı… Haklısınız ama yönetim kurulu üyeleri de iş insanı… Tek adam süper kupanın Riyad’da oynanmasını istemişse karşı çıkanın şirketine çökerler!.. Bizde tek adamlığın ötesinde Necip Fazıl’ın yıllar önce önerdiği sistem hayata geçti. Artık Başyücelik rejimi var… Yargı/yürütme/yasamanın tek elde toplandığı sistemin adı bu. Başyüce ne derse artık o oluyor? Bu sebeple GS ve FB yönetimine kızmıyorum/kızamıyorum… Mecburen gittiler ama özellikle Feneri, özellikle Ali Koç’u Atatürk yoksa Türkiye yoktur, Türkiye yoksa Fenerbahçe yoktur diye tavır koyduğu için yürekten alkışlıyorum... Bunlar yaşandı bitti, peki bundan sonra ne olmalı? Önce o gün ne olduğunu tüm gerçekliğiyle öğrenmemiz gerekir… Spor Bakanı ile Federasyon Başkanı Galatasaray ve Fenerbahçe’ye ‘ne mutlu Türküm’ ve ‘Yurtta sulh cihanda sulh’ yazan dövizlerle çıkmamaları için baskı kurdu mu? Spor Bakanı ve Federasyon Başkanı Fenerbahçe’nin Atatürk siluetli ısınma formalarıyla sahaya çıkmamalarını istedi mi? Bunlar önemli sorular… Spor Bakanı soyunma odasının kapısına polis dikilince ne yaptı? Büyükelçimiz devreye girdi mi? Erdoğan bir ara katil dediği daha sonra kardeş ilan ettiği Suudi Veliaht Prensi’ni aradı mı? Bunlar acilen yanıt verilmesi gereken sorular… Atatürk’ün fotoğrafı… Atatürk’ün silueti bu topraklara giremez diyen Suudi Arabistan’a karşı tepkimiz ne olacak? Büyükelçimizi geri çekecek miyiz? İlişkilerimizi askıya alacak mıyız? Yoksa İktidar üstüne mi yatacak? Bahçeli’nin çıtı çıkmadı, Erdoğan ‘Gazi Mustafa Kemal bu ülkenin banisidir’ diye tepki koymuş gibi yaptı… Ama Atatürk demedi… Ülkenin kurucusudur da demedi. Banisidir dedi… Arapça ifade kullandı!.. İktidara, AKP’ye Erdoğan’a sorum şu… Süper kupa finalinin Paris’te oynanmasına karar verilseydi. Fransız hükümete kabul etseydi. Maç günü Ermeni diasporasının baskısıyla Devlet Başkanı Macron veya Paris Belediyesi Atatürk resmini yasaklasaydı… Bu iktidar ne tepki verirdi… Erdoğan ortağı inletmez miydi? İktidar yazarları veryansın etmez miydi? Suudi olunca neden çeneler kilitleniyor? Neden?... Bir grup günlerdir Atatürk’e sahip çıkanları Suudi Veliaht Prensi’ni suçlayanları din düşmanlığı ile yaftalamaya çalışıyorlar ama yemezler!.. Hiçbir güç ülkemizin kurucusunu yok sayamaz, hakaret edemez, yasak koyamaz…",https://halktv.com.tr/makale/ataturk-turkiyedir-katil-veliaht-paran-yetmez-794201
Mehmet Tezkan,Erdoğan Emeklileri Neden Kaale Almıyor?,05 Mart 2024 Salı 05:00,"Kaale alsa, önemsese bulup buluşturup üç beş kuruş da olsa aylıklarını arttırır gönüllerini almaya çalışırdı. (İzninizle küçük bir parantez açayım. TDK’ya göre kaale almak kale almak diye yazılır kaale almak diye okunur. Bu ayrıntıyı bilmek zorunda değiliz babında okunduğu gibi yazmayı tercih ettim) Dün kabinesiyle yaptığı toplantıdan sonra noktayı koydu. Emeklilere idare edin para yok dedi… Emeklilerin sıkıntısını kabul etti ama bekleyin mesajı verdi… Neyi bekleyecekler? Devlet gelirlerini artıracak, kazancını yukarı çekecek böylece emeklilerin gelirleri de artacakmış!.. Ölme eşeğim ölme! Soru şu, Erdoğan neden emeklilerin derdine derman olmak için formül aramıyor? Neden? Tamam… ‘ülkenin tüm yatırımlarını durdursak, eğitim ve sağlık harcamalarının tamamını buraya aktarsak ve kamu çalışanlarına maaş vermesek bile karşılayamıyoruz’ dedi… Devletin kasasının tam takır kuru bakır olduğunu ilan etti…Bir anlamda iflas bayrağını çekti… Ama seçim var? Yerel seçim ama Erdoğan için çok önemli. İstanbul’u, Ankara’yı, Antalya’yı, Adana’yı, Muğla’yı, Trakya’yı daha birçok kenti geri almak istiyor… Deniliyor ki; bu seçimin kaderini belirleyecek olan emekliler… Hayır değil… Erdoğan hesabını kitabını yaptırdı. Zor durumda olan kaç milyon emekli var? 10 bin lira aylık alan… 6 milyon mu? Hadi 12, 13 milyon alanları da katalım. Diyelim ki 16 milyon emeklinin 10 milyonu zor geçiniyor. Çünkü 25 bin , 30 bin, 35 bin alan emekliler var. Onların çıtı çıkmıyor. Zor durumdaki emekliler illere ilçelere dağılmış halde. Bulundukları ilin seçim sonucunu etkileyecek güçleri yok… Güçleri olsa Erdoğan para yok mara yok dinlemez şak diye zammı verirdi… Seçimi kaybetsem bile EYT’lilere maaş bağlamam, bu ülkeye ihanettir dedi. Seçimi kaybetmemek için EYT’lileri sistemin içine soktu. Maaş bağladı. Bütçe zorlanır, hazinede para yok, ülke bu yükün altından kalkamaz demedi… Seçimi kazanayım da gerisini boş ver mantığıyla hareket etti. Yalan mı? Genel seçim olsa bulup buluşturur, gereğini yapardı. Zaten Mayıs seçimi öncesi yaptı. Seyyanen zam verdi. Emekli sevindi temmuzda artış yapmayarak geri aldı… Yani emekli seyyanen kazık yemiş oldu!.. İstanbul’daki zor durumdaki emekliler İstanbul seçimini etkiler mi? Hayır… Sayısal çoğunlukları yetmez… Kayseri’deki zor durumdaki emekliler Kayseri seçimini etkiler mi? Antalya’daki, Ankara’daki, Adana’daki, Trabzon’daki, Karabük’teki, Diyarbakır’daki… Hayır… O zaman neden sıkıntıya girsin, neden emeklilerin cebine para koysun ki!...",https://halktv.com.tr/makale/erdogan-emeklileri-neden-kaale-almiyor-812246
Mehmet Tezkan,İYİ Parti Muhalefet Cephesinden Kopuyor,09 Ocak 2024 Salı 05:00,"İYİ Parti Sözcüsü Ankara Tandoğan meydanında yapılacak Anayasaya sahip çıkalım mitingine katılmayacaklarını açıklamış… Neden? İYİ Parti Sözcüsü nedenini söylememiş… Soruyorum… Can Atalay üzerinden Anayasa’nın delik deşik edilmesine onay verdikleri için mi? Yargıtay’ın ilgili ceza dairesinin Anayasa’nın bazı maddelerini yok hükmünde saymasını onayladıkları için mi? Yargıtay’ın ilgili dairesinin Anayasa Mahkemesi’ni Anayasa’ya uymamakla suçlayıp suç duyuruş yapmasını normal karşıladıkları için mi? Yargıtay ilgili dairesinin TBMM Başkanı’na yolladığımız kararı Genel Kurul’da okut diye direktif ağırlığında yazı göndermesini haklı buldukları için mi? Anayasa’nın ihlal edilmediğini düşündükleri için mi? Anayasa bir defa ihlal edilirse bir şey olmaz felsefesini benimsedikleri için mi? Neden? İYİ Parti sözcüsü neden Anayasa’ya sahip çıkalım mitingine katılmayacaklarını ilan etti. Gerekçesini de söylese biz de anlasak… CHP öncülük yaptı diyeyse… CHP organize ediyor diyeyse… Daha büyük ayıp! CHP’nin olduğu yerde olmayız, demokrasi mücadelesinde bile olmayız, hukuk mücadelesinde bile olmayız, adalet mücadelesinde bile olmayız, yoksulluk, yolsuzluk mücadelesinde bile olmayız diyorlarsa… Muhalefet cephesinden kopup iktidar cephesine yelken açmışlar demektir…. İktidara yakınlaşıyorlar demektir… Ne diyeyim hayırlı olsun!.. Yeri gelmişken Anayasa’ya sahip çıkmak sadece CHP’nin meselesi değil. Tüm muhalefet partilerinin meselesi olmalı. Tüm muhalefet partileri ortak hareket etmeli… İYİ Parti ben yokum dedi çekildi. Bakalım, Saadet, DEVA, Gelecek, DP, Millet Partisi, TİP, DEM, TKP ve diğer partiler ne yapacak? Göreceğiz… Aslında MHP’nin de Anayasa’ya sahip çıkması gerekir diyeceği ama Bahçeli Erdoğan’dan daha keskin, daha sert. Anayasa Mahkemesi’nin kapatılmasını istiyor. Neden mi? HDP’yi hala kapatmadı, HDP’lilere siyaset yasağı getirmedi diye… HDP PKK’nın siyasi koluymuş… Peki MHP’nin iktidar ortağa, Bahçeli’nin kol kola girdiği HüdaPar kimin siyasi kanadı? Hizbullah’ın… HüdaPar sözcüsü Meclis kürsüsünden federasyon kurulmasını istedi, Bahçeli çıtını çıkaramadı… Hizbullah Batman’da yeşil bayraklar açarak şeriat yürüyüşü yaptı; Bahçeli’den yine çıt yok… Görünen o ki; Anayasa Mahkemesi’ni kapatsalar… Anayasa’yı askıya alsalar rahatlayacaklar. İYİ Parti destek verir mi? CHP Anayasa’nın yok hükmünde sayılmasına, askıya alınmasına veya değiştirilmesine karşı çıkarsa verir mi verir!...",https://halktv.com.tr/makale/iyi-parti-muhalefet-cephesinden-kopuyor-796360
Mehmet Tezkan,FETÖ’cü Darbe Biliniyordu Kavgası!,21 Şubat 2024 Çarşamba 05:00,"Yeni Akit yazarı Dilipak bir X hesabından bir iddiada bulundu, MHP Genel Başkanı da dün sert bir dille yanıt verdi… Mesele ne? Şu; Dilipak ‘darbenin olacağı dört ay önceden biliniyordu’ dedi, Bahçeli de ‘ispatlamazsan dünyanın en namert insanısın’ diye çıkıştı… Dilipak’ın iddiasına bakalım… Şöyle demiş; ‘sanki FETÖ’cüler darbeye kalkışmamışlar gibi, AK Partililer de sanki darbeden habersizmiş de son anda darbeyi halkın yardımı ile bastırmış gibi davranıyor. Oysa hükümet 4 ay önceden darbe olacağını bütün ayrıntıları ile biliyordu’ Bu iddia Bahçeli’yi çok sinirlendirdi. Meclis kürsüsünden şöyle seslendi: ‘Böyle bir zamanda ahı gitmiş vahı kalmış bir yazar müsveddesi 'Hükümet 4 ay önceden darbe olacağını ayrıntılarıyla biliyordu. Halk ne olduğunu bilmeden meydana çıktı' demiş. Bu şahıs iddialarını ispatlamazsa, yazdıklarını tekzip edilmezse dünyanın en namert insanıdır.’ Dilipak’ın durduk yerde hangi amaçla neden gündeme getirdiğini bilemem ama yeni bir tartışma değil… Çok yazıldı çizildi. Türkiye Gazetesi yazarı Fuat Uğur FETÖ’cü darbe olmadan aylar önce FETÖ’cülerin darbe yapacağını yazdı. Hem de iki kere. Devletin bildiğini tavuk gibi TAR ’da yakalamak için beklediğini iddia etti… 15 Temmuz’dan 3,5 ay önce… Nisan ayında… O tarihlerde Milliyet’te yazıyordum darbe girişiminden sonra Fuat Uğur’un yazısına dikkat çektim. Ne iktidardan tepki geldi ne Bahçeli’den… Fuat Uğur’a nereden biliyordun diye soran dahi olmadı. Üstü örtüldü… Sizi 2016 yılının kasım ayına götüreyim. İşte o tarihte kaleme aldığım yazı: ★ ‘Darbenin olacağını aylar öncesinden bilen gazeteciyi Fehmi Koru’nun dünkü yazısında öğrendim.. Koru; ‘Yazılar müthiş ben atlamışım galiba herkes atlamış’ demiş.. Valla atlamışız. İnternete daldım o iki yazıyı buldum.. Fuat Uğur, nisan ayında Türkiye gazetesinde iki yazı kaleme almış.. Biri 2 Nisan, öteki 21 Nisan 2016’da.. Darbe girişiminden üç ay önce.. Birincisinin başlığı şu.. Cemaat’in ‘hususileri’ darbe için Ankara’da toplandı.. Yazının özeti şöyle... Cemaat’in derin adamları Ankara’ya gelmiş. Hususiler ordu içindeki Cemaatçi subayları uyandıracakmış.. Çünkü Fethullah Gülen 2016’da mutlaka halife olmak istiyormuş.. Subaylar çok dar kapsamda birbirlerine zimmetliymiş.. En fazla iki üç kişiyi tanıyorlarmış. Hususilerin görevi subaylar arasındaki bağlantıyı sağlamak, zincirin halkalarını bir araya getirmekmiş.. Gelelim ikinci yazıya... Başlığı şu: Cemaatçi askerlere son uyarı: Tavuk ‘tar’da sayılır.. Anadolu değimiymiş.. Tar, odun demek.. Tavukların akşam kümese girmeden önce odunun üzerine çıkıp sıralandıkları anda çok daha kolay sayılabildiğini anlatır.. Uğur’un yazısından alıntılarla devam edelim.. 7 Şubat’ı, 17-25 Aralık sonuçlarını yaşadılar, yaşamaya devam ediyorlar. Ama durmuyorlar. Nedamet getirmiyor ve ihanete devam ediyorlar. Fethullah Gülen, devletin FETÖ yapılanmasına yönelik son operasyonlarıyla iyice çileden çıkmış, çılgınlaşmış hâlde. Gülen’in evvelden sloganı şuydu: ‘Yaşamak için yaşatmak’ Şimdiki sloganı ise; ‘Yaşatmak için ölün’ Yani cemaat için, benim için ‘ölün’ talimatı veriyor. Çünkü TSK içindeki kripto askerler artık darbe macerasına atılmak, kendilerini ateşe atmak istemiyorlar. Bu yüzden ‘Sizi deşifre ederiz, hayatınız kayar’ diye tehdit ediliyorlar. Uyarmak gerekir ki, Devlet onları izliyor. İstihbaratıyla, tüm silahlı kuvvetler hiyerarşisi olarak komuta kademesiyle, hükümetiyle, emniyetiyle, halkıyla, siyasetçisiyle, STK’larıyla bir bütün olarak devlet ‘suç’ işlemelerini bekliyor. Yani TAR üzerinde hizalanmalarını. Teker teker sayacaklar hepsini. Oysa önlerinde farklı bir seçenek var. Bu tehditlere pabuç bırakmayarak ve devletine, ülkesine ihanet etmemek. Silahlı kuvvetlerin emir komuta zincirine bağlı kalmak. Pensilvanya imamlarının ve hususilerinin ‘Sizi deşifre ederiz’ tehdidi karşısında devletle iş birliği yapma yolunu seçmek. Diğer seçenek ise dediğimiz gibi sonu belirsiz ölümcül maceraya atlamak. Tekrar cemaatçi kripto askerleri uyarıyorum. Devlet ve komuta kademesi her şeyi biliyor ve suç işlemeye teşebbüs etmenizi bekliyor. 15 Temmuz’da neler yaşandığının ipuçları bu yazıda gizli.. Taşları yerli yerine oturtmak istiyorsanız internetten tamamını okuyun derim. Devlet her şeyi biliyor ve suç işlemeye teşebbüs etmelerini bekliyor saptaması çok önemli.. Darbe günü hala aydınlatılamayan beş saat var ya.. Hâlâ soru işaretleriyle dolu olan!.. Bu saptama ipucu olabilir… Sonuç; FETÖ’cüler 15 Temmuz’da tavuk gibi ‘Tar’a çıkmış, ‘Tar’da sayılmışlar… ( 13 Kasım 2016/Milliyet) ★ Galiba o tarihte Bahçeli çok meşguldü, Bu tartışmayı kaçırdı. Veya o tarihte, duymamak, bilmemek, işine geldi. Dilipak’ın 7,5 yıl sonra gündeme getirmesinin üzerine atladı... Bahçeli Fuat Uğur’u çağırıp15 Temmuz öncesi yaşananlar konusunda brifing alsa iyi olur… Seçim arifesinde bu mesele neden alevlendi derseniz bu da ayrı bir tartışma konusu…",https://halktv.com.tr/makale/fetocu-darbe-biliniyordu-kavgasi-808153
Mehmet Tezkan,Fatih Terim Fonuna Girenlerin Tümü Suçlu,27 Kasım 2023 Pazartesi 05:00,"Bankacı kadın saadet zinciri kurmuş, çoğu futbolcu onlarca kişi yüksek kazanç sağlamak için sıraya girmiş…. Kayıt dışı yollarla 42 milyon dolar para vermişler… Çanta içinde… Kimi 300 bin dolar, kimi bir milyon dolar, kimi 15 milyon dolar yatırmış… Bankacı kadın 40 gün, 60 gün içinde verdiklerinin iki katını geri alacaklarını vaat etmiş… Yüzde 100… Yüzde 200 faiz vereceğini söylemiş… Bir kısmı verdiği parayı misliyle geri almış. Bir kısmı varanı yoğunu kaptırmış… Saadet zincirine ilk girenler dolar üzerinden tatlı faiz almışlar… Arda Turan gibiler de tatlı parayı görünce elinde avucunda ne varsa satıp sarmalayıp götürüp bankacı kadına teslim etmiş… Kimi dolarları kafede vermiş… Kimi bankacının ofisinde… Milyon dolarlar çanta içlerinde el değiştirmiş… Kayıt dışı!... Saadet zincirine girenlerin o dolarları nasıl buldukları, hangi bankadaki hesaplarından çekip çanta içinde getirdikleri henüz ortaya çıkmadı… O paralar kara paramı değil mi henüz belli değil… Neyse bu başka bir mevzu… Ama hiçbiri bu fon nasıl bir fon diye sormamış, sorgulamamış… Dolar üzerinden yüzde 200 faiz getirisi olan fon ne fonu diye merak etmemişler… İçlerinden biri 80 bin dolar vermiş, bir hafta sonra 160 bin dolar almış. Aldığı 160 bin doları ikiye katlamak için yeniden bankacı kadına vermiş, para uçmuş… Çünkü zincir kırılmış!... Şimdi diyorlar ki mağduruz… Hukuk diliyle müştekiler… Ne müştekisi ne mağduru ya… Hepsi suçlu!... 80 bin dolar ver 160 bin dolar al; oh ne güzel… 40 günde, 60 günde, 90 günde hadi bir yılda diyelim dolar bazında yüzde 200’lük kazanç nasıl sağlanır? İki türlü… Bir: Uyuşturucu veya silah ticaretiyle… İKİ: Kerizleri sisteme sokarak onların parasının üzerine yatarak. Yani saadet zinciri ile… Bunun başka yolu yok… Bankacı kadına para verenler bunun yasa dışı bir işlem olduğunu biliyorlardı. Kandırıldık, aldatıldık mağduruz diyemezler… Hepsi suçlu… Hepsi yargılanmalı… Bu ülkede ne saadet zinciri bir ilk ne de kara para aklama meselesiyle ilk defa tanışıyoruz. … Fenomenler teker teker yakalanıyor 40/45 milyon dolar kara paranın bu kişiler üzerinden sisteme sokularak temizlendiği söyleniyor… Türkiye çalkalanıyor!... Geçen gün ekonomist Dr. Mahfi Eğilmez yazdı… 2022 yılında Türkiye’ye kaynağı belirsiz para olarak giren paranın miktarı 26 milyar dolar… Merkez Bankası kayıtlarında net hata noksan diye geçiyor… Eğilmez özetle bu para ne parası diye soruyor ve ekliyor; kara para mı, uyuşturucu parası mı araştırılmalı, üzeri örtbas edildi… Daha kötüsünü söyleyeyim. Dün akşam halk TV’de İbrahim Kahveci ile yaptığımız programda konuştuk… Seçimden önce, mart, nisan ve mayıs ayında net hata noksan kaleminden 15 milyar dolar para yurt dışına çıkıyor…Yani kaynağı belirsiz para... Seçim bitince iktidar değişmeyince aynı para yine net hata noksan kaleminden ülkeye geri dönüyor… Yine kaynağı belirsiz para olarak… Bu para kimin parası? Bu mesele konuşulmuyor… Mevzu edilmiyor… Türkiye çalkalanmıyor!. Neden acaba?",https://halktv.com.tr/gundem/fatih-terim-fonuna-girenlerin-tumu-suclu-784982h
Mehmet Tezkan,‘Türkiye Yüzyılı’na İlk Gözaltı,01 Kasım 2023 Çarşamba 05:00,"Antalya’da özel bir okul. Edebiyat öğretmeni Cumhuriyet’in yüzüncü yılını anlatıyor… Konuşmasının ana teması şu; Cumhuriyet değerlerine sahip çıktık mı? Bazı değerlerimizin örselendiğini anlatıyor ve soruyor; bunlar olurken sen neredeydin… Mesela şöyle diyor… Bildin mi 100 yıl önce kurulmuş Cumhuriyeti'nin değerini? Özgürlük kelimesinin anlamını kavrayabildin mi gerçekten? Kula kulluk etmediğini her gün için şükrettin mi yaradana? 30 Ekim akşamı saat 22.00. Bu konuşmadan bir gün sonra… Antalya Güvenlik Şube polisleri evine gelip öğretmeni gözaltına alıyor… Neden? 2023 Türkiye’sindeki özgürlüğün sınırlarını hatırlatmak için herhalde! Türkiye Yüzyılının özgürlük tanımını tebliğ etmek için herhalde! Gözaltı sonrası Antalya Emniyet Müdürlüğü açıklama yapıyor… Resmi acıkmada bir cümle şöyle: ‘Şahsın tespitine yönelik çalışmalar yapılmış. Yapılan araştırmada; Şüpheli (E.K) isimli şahıs 30.10.2023 günü yakalanmış...’ Yakalamışlar!... Katil mi, hırsız mı, soyguncu mu, uyuşturucu kaçakçısı mı, terörist ki, tecavüzcü mü? Yakaladık!... Yakalanan öğretmen başka ne demiş? ‘Ülken Araplar için darphane, Bulgarlar için AVM, Suriyeliler için doğumhane, bizim için tımarhaneye dönüştürülmeye çalışılırken sen neredesin? Demiş… Yalan mı söylemiş… Git Edirne’ye gör… Bulgar livası 15 lira oldu… Onların 1 lirası bizim 15 liramız… Eskiden biz ucuz diye Bulgaristan’a Yunanistan’a giderdik şimdi onlar akın akın geliyor… Euro’nun doların halini zaten biliyorsunuz. Paramız pul oldu… Kim yaptı? AKP yaptı, Saray yönetimi yaptı… Bilerek yaptı… Öğretmen başka ne demiş? ‘Tabelalardan Türkiye Cumhuriyeti ibaresi sökülürken, milli marşını kâğıda bakmadan okuyamayan ya da milli marşı okunurken ayağa kalkmaya tenezzül etmeyen bir güruh, gencecik kadın sporcularını yaftalayıp millilikten söz ederken sen neredesin?’ Demiş…Yalan mı söylemiş… Valiliklerden bile TC’ler sökülmedi mi? Avrupa Şampiyonu olan, olimpiyata gitme hakkı kazanan kadın voleybolcularımıza aşağılık sözler sarf edilmedi mi? Siyasal İslamcılar düşman ilan etmedi mi? Eski Kadın ve Aile Bakanı voleybolcularımızın fotoğraflarını bacaklarını keserek yayınlamadı mı? Sahi Erdoğan hala sarayında kabul etmedi… Neden? Öğretmen başka ne demiş? ‘En önemli geleceğim dediğin gençler umutsuzca ülkeden gitmenin yollarını ararken sen neredesin?’ Demiş .. Yalan mı söylemiş… Doktorlar gidiyor, mühendisler gidiyor, zanaatkarlar gidiyor, sanatçılar gidiyor. Gençler yurt dışına kapağı atmanın yolunu arıyor… Çünkü geleceklerini göremiyorlar… Çünkü huzur istiyorlar… Çünkü biat ve itaatin değil liyakatin geçerli olmasını istiyorlar… Gözaltına alınan ve hakkında halkı kin ve düşmanlığa tahrik veya aşağılama suçundan adli işlem yapılan öğretmen başka ne demiş… ‘Onun için canını vermeye hazır olanların yanında onun adını anmaktan imtina edenlerle beraber, Cumhuriyet'in bütün nimetlerinden faydalanıp onu yok etmeye çalışıyorlar. Bir yanda 100 yıl önce Anayasa'ya Cumhuriyet yazdırmak için ömrünü feda edenler, bir yanda bugün onu yok etmeye çalışan, Türkiye Yüzyılı masalına herkesi inandırmaya çalışanlar.’ Zurnanın zırt dediği yer burası… Türkiye Yüzyılı masalı demiş. Savcıya göre diyemezmiş. Türkiye Yüzyılı kavramını hedef alamazmış. Alırsa birlik ve beraberliğimizi bozarmış!... Türkiye Yüzyılı AKP’nin seçim sloganı… İç boş seçim sloganına tepki göstermek suç mu oldu? Erdoğan 2023’e en iyi 10 ekonomi arasına gireceğiz demişti… İlk 20’nin gerisine düştük… Geçen gün Ticaret Bakanı 2053’te inşallah demez mi? Türkiye Yüzyılı büyük hedef, bakanın dediği gibi sabretmek gerek!.. Yirmi yıl sonra, elli yıl sonra olmaz, 99 yıl sonra olur inşallah… 99 yıl sonra da Türkiye Yüzyılı!... Savcıya göre 99 yıl da olsa bekleyeceksin, eleştirmeyeceksin… Eleştirirsen kapına polisler dayanır… Gerçekleri dillendirirsen gece yarısı veya sabaha karşı gözaltına alınırsın… Hep söylüyorum parti devleti olduk… AKP demek, devlet demek! AKP’nin yaptıklarına karşı çıkmak devlete karşı çıkmakla eş değer kabul edildi… Suç sayıldı. Hem de büyük suç… Savcılar, hakimler böyle algılıyor. Kararlarını hukuka göre değil parti devleti anlayışına göre veriyorlar… Milletvekili Can Atalay kararı somut örneği değil mi? Antalya’ya öğretmene dönersek… Türkiye Yüzyılı gözaltıyla başladı… Umarım tutuklamalarla sürmez…",https://halktv.com.tr/gundem/turkiye-yuzyilina-ilk-gozalti-779874h
Mehmet Tezkan,Cumhurbaşkanlığı Yargı Sistemi!...,02 Kasım 2023 Perşembe 06:49,"2017 yılındaki Anayasa değişikliğiyle sadece yürütmeyi cumhurbaşkanlığı makamıyla birleştirmedik. Yasamayı da yargıyı da cumhurbaşkanı makamına tabi kıldık… Adı cumhurbaşkanlığı hükümet sistemi ama… Aynı zamanda cumhurbaşkanlığı yargı sistemi… Aynı zamanda cumhurbaşkanlığı yasama sistemi… Artık Saray ne derse o oluyor… Yürütme zaten kendileri… Yasamada da yargıda da durum farklı değil… Çünkü Anayasal olarak üç kurumun başında da Cumhurbaşkanı var. Üç kuruma da hükmedebiliyor… Devlet Başkanı… Aynı zamanda başbakan yani tek kişilik hükümet… Aynı zamanda Meclis’te çoğunluğu elinde tutan ittifakın lideri. Bir dediği iki edilmiyor… Aynı zamandı yüksek yargı organlarının üyelerini, HSK’ yı seçiyor. HSK üzerinden yerel mahkeme heyetlerini belirleyebiliyor… Anayasa bu yetkili kendisine tanıdı… Akademik hayata da müdahale etme yetkisi var. İstediği kişiyi rektör atıyor. Kayyum rektör! Bürokrasi zaten emrinde… Eee bu durumda Can Atalay kararına çok mu şaşırdınız? Eee bu durumda Tolga Şardan yazdığı haber nedeniyle tutuklandı… Duyunca; ‘aaa bu kadarı da fazla mı dediniz’… Demeyin… Geçen gün yazdım… Erdoğan 2028’e hazırlanıyor… 2028 Türkiye’sini ilmik ilmik örüyor… Otoriter, baskıcı, yasakçı rejimden, nasıl yaşadığımıza da karar verecek totaliter rejime geçmenin kilometre taşlarını döşüyor… Can Atalay kararını haber televizyonları hukukçulara soruyor… Ceza hukukçularına, anayasa hukukçularına. Yanlış… Hukukun olmadığı yerde, hukukun ayaklar altına alındığı düzende, hukukun yerine keyfiliğin aldığı ortamda hukukçular ne diyecek ki… Çünkü Türkiye artık hukuk devleti değil… Anayasa Mahkemesi’nin kararının yerel mahkeme tarafından Yargıtay’a gönderilmesinin hukuki değil siyasi anlamı var… Ağır ceza mahkemesi ben Anayasa Mahkemesi’ni tanımam muhatabım Yargıtay diyor… Anlaşılan o ki, siyasal iktidar Anayasa Mahkemesi’nin yerine Yargıtay’ı koymak istiyor… Bu düşünceye nasıl mı vardım? Adalet Bakanı’nın açıklamasından… Hukuki süreç devam ediyor dedi… Çok önemli çok anlamlı açıklama… Yani son kararı Anayasa Mahkemesi değil Yargıtay verir demeye getirdi… Anayasa Mahkemesi’ni ikinci derece mahkeme düzeyine indirdi… MHP Genel Başkanı Bahçeli ‘kapatalım’ diye tutturuyordu ya… Madem öyle kapatın o zaman!... Tiyatroya gerek yok… Anayasa Mahkemesi Can Atalay’ın derhal tahliye edilmesini istedi. İlkokul çocuğu bile anlasın diye güzel bir gerekçe yazdı. Özetle; seçim hakkı ihlali ve kişi hürriyeti ve güvenliği ihlal edilmiştir dedi… Daha ne desin… Can Atalay kararı dört üyenin hayır oyuna karşı başkan dahil dokuz üyenin oyuyla çıktı. Bu kararı verenler hala o koltukta oturacak mı? Kendi kararlarının yok hükmünde sayılmasını içlerine sindirecekler mi? O dokuz üyenin istifa etmesi gerekmiyor mu? Hukukun üstünlüğüne inanmışlarsa; evet… Hemen cübbelerini çıkarmaları gerekir. Başta Anayasa Mahkemesi Başkanı’nın… Anayasa Mahkemesi’nin dokuz üyesine soruyorum… Bu hayatı bir kere yaşıyoruz, bu kadar horlanmaya, aşağılanmaya, yok sayılmaya değer mi?",https://halktv.com.tr/siyaset/cumhurbaskanligi-yargi-sistemi-780129h
Mehmet Tezkan,Boş Lafları Bırakın Niyetinizi Söyleyin,06 Ekim 2023 Cuma 05:00,"İzne çıkmadan önce Anayasa tartışmaları üzerine iki yazı yazdım. (13 ve 14 Eylül’de yayınlandı) özetle dedim ki… Anayasa’nın hangi maddelerinden memnun değilsiniz. Ne istediğinizi açık seçik söyleyin… 2010’da darbe Anayasası değişiyor diye meydanlar inledi, sandıktan Fethullah Anayasası çıktı! 2017 yılında vesayet düzenine son veriyoruz denildi, tek adam rejimine geçildi… Şimdi 2023 Anayasası lafıdır gidiyor… Bu kez amaç ne? Hedef ne? İki gündür konuşulanları, tartışılanları, söylenenleri izledim… Diyorlar ki… 12 Eylül Anayasası’ndan kurtulmamız lazım… Sivil Anayasa yapalım… Cumhuriyetin 100 yılını yeni Anayasa ile taçlandıralım… Darbe Anayasası Türkiye’ye yakışmıyor… Güzel sözler, fiyakalı sözler, etkileyici sözler ama boş sözler… İçi boş laflar… Neden mi? Bir kere 12 Eylül Anayasası diye bir Anayasa kalmadı. 2017 yılında rejimi bile değiştiren Anayasa değişikliği yapıldı. O Anayasa Evren Anayasası’ydı, bu Anayasa Erdoğan Anayasası… Erdoğan Anayasası’nı mı değiştirmek istiyorlar? Çünkü yürürlükte olan Anayasa bu… Hukukçular ne der bilemem ama şu da bir gerçek… Evren Anayasası birçok yönüyle Erdoğan Anayasası’ndan çok ilerideydi. En azından kuvvetler ayrılığı vardı, şimdi yok. Cumhurbaşkanlığı Hükümet Sistemi’ne geçilerek kuvvetler ayrılığına fiilen son verildi. Kağıt üzerinde var görünüyor! Çünkü aynı zamanda… Cumhurbaşkanlığı yasama sistemine geçildi. Cumhurbaşkanlığı yargı sistemi kuruldu. Evren döneminde iyi kötü Anayasa uygulanıyordu. Şimdi çoğu maddesi uygulanmıyor… Evren döneminde yasama yürütmeyi denetleyebiliyordu, şimdi böyle bir hakkı yok… Evren döneminde yürütme yasamaya hesap veriyordu, 2017 yılında hükümet (tek kişi) sorumsuz kılındı. Yasamanın da yargının da denetiminden çıkarıldı. TBMM Başkanı Kurtulmuş görev edinmiş veya görev verilmiş, Anayasa turuna çıkmış. Kendisine soruyorum; başında olduğu yasama organının bu halinden memnun mu? Lafı gezdirmeye gerek yok… Evet mi hayır mı? Eski TBMM Başkanı Çiçek; ‘zamanın ruhu nasıl bir anayasa yapılmasını gerektiriyorsa onu benimseyerek müzakere masasına oturmak gerekir’ demiş… Zamanın ruhu daha demokratik bir Anayasayı mı öngörüyor? Daha otoriter bir Anayasa’yı mı? Bahçeli dersen başka havada. 100 maddelik teklifleri hazırmış. Sormadan edemeyeceğim. 2016 yılında Cumhurbaşkanı Anayasa’ya uymuyor, Anayasa’yı ihlal ediyor gelin Anayasa’yı Cumhurbaşkanı’na uyduralım diye ülkeyi referanduma götüren kendisi değil mi? Mühürsüz oy ve zarfların geçerli sayılmasına onay veren kendisi ve partisi değil mi? Bu sayede rejim değişikliği gerçekleşmedi mi? Şimdi daha ne istiyorlar? Onlara ne yetmiyor, anlamadım… Ya kendileri de ne istediğini bilmiyor, milleti meşgul etmek, gündemi işgal etmek için yeni sivil Anayasa balonunu ortaya attılar ya da biliyorlar ve gizli gündemleri var… İkisinden birisi… 14 Eylül’deki yazımda sormuştum… Tekrarlayarak yazıya noktayı koyayım… Anayasa’nın hangi maddesi sizi rahatsız ediyor. Hangi maddelerinden memnun değilsiniz? Değiştirilemez olan ilk dört maddesinden mi? Atatürk milliyetçiliğine bağlı olmasından mı? Demokratik laik ve sosyal hukuk devleti olmasından mı? Anayasa’nın başlangıç bölümündeki ifadelerden mi? Değiştirilemez ikinci maddede başlangıç bölümüne atıf yapmasından mı? Yani başlangıç bölümünün de değiştirilemezler arasında sayılmasından mı? Temel hak ve ödevler bölümünden mi? Kişisel halklarından mı? Siyasi haklardan mı? Hangisinden? Söyleyin de boş lafları, niyet okumaları bırakıp işin özünü konuşalım…",https://halktv.com.tr/siyaset/bos-laflari-birakin-niyetinizi-soyleyin-774459h
Mehmet Tezkan,Dilerim İki Aday da CHP’den Büyük Kopuşu Görüyordur..,03 Kasım 2023 Cuma 05:00,"CHP Kurultay’ı yarın toplanıyor. Görünen o ki en çekişmeli kurultay olacak… SHP’deki (Sosyal Demokrat Halkçı Parti) Erdal İnönü- Deniz Baykal çekişmesini/ yarışını hatırlatıyor… 1990, 1991, 1992 yıllarında üst üste yapılan kurultaylar kıran kırana geçmişti… Baykal, öyle yaptı böyle yaptı, uğraştı didindi ama İnönü’yü genel başkanlıktan indirmeyi başaramadı. 1992 yılının haziran ayında CHP’yi yeniden açarak 21 milletvekiliyle beraber SHP’den ayrıldı… Sonra… 1995’te SHP/CHP birleşti… Daha doğru değişle Karayalçın oyuna geldi, iktidarda olan SHP’yi o tarihte yüzde ikilik parti olan CHP’ye teslim etti… Ve Baykal devri başladı… O tarihten bugüne, tam 28 yıldır CHP ciddi bir genel başkanlık yarışına sahne olmadı. Kaset skandalından sonra Baykal çekilmek zorunda kaldı, çekilmeseydi onu yenecek, koltuğu devralacak bir kişi yoktu… Baykal çekilince Kılıçdaroğlu 2010 yılının mayıs ayında yapılan kurultaya tek aday olarak girdi… 13 yıldır Genel Başkan… Şimdi diyeceksiniz ki Muharrem İnce’ye haksızlık etme… Kılıçdaroğlu’nun karşısına çıktı, aday oldu. Ama sonucu belli kurultaydı. Heyecan yoktu, kafa kafaya derler ya böyle bir yarış yoktu. Yarın ki durum farklı… Bana 28 yıl önceki SHP kurultaylarını hatırlattı. İnönü/Baykal yarışını… İnönü/Baykal çekişmesini… Belli ki yarınki kurultay gergin geçecek. İstanbul kongresi böyle olacağının sinyallerini verdi. İnönü /Baykal çekişmesinde SHP örgütü ikiye bölünmüştü. Yarış kıran kıranaydı. İnönücüler, Baykalcılar ayrımı keskindi. Delegelerin çoğunluğu İnönü’yü tercih etti… Yarın galiba benzer bir kurultaya tanık olacağız… Kemalciler/ Özgürcüler yarışına… Kemalciler/ Özgürcüler çekişmesine… SHP 1990’ların başında yaptığı kurultaylardan bütünleşerek çıkmadı. Ayrıştı… İki partiye dönüştü… Sonuç; 1999 seçimlerinde baraj altı… O tarihte sol seçmenin alternatifi vardı; Ecevit’in DSP’si… Şimdi yok!... Yarınki kurultay bölünme getirir mi getirmez mi bilinmez ama şu gerçek ki seçmen hala çok öfkeli… Kim kazanırsa kazansın… İster Kılıçdaroğlu ve ekibi olsun ister Özel ve ekibi… CHP’ye oy veren seçmenin CHP’den vazgeçip geçmediğini… Vazgeçtiyse neden vazgeçtiğini… Muhalif seçmenin muhalefetten umudunu kesip kesmediğini iyi analiz etmeli… İyi düşünmeli… Benim gördüğüm kopuş tahmin edilenin ötesinde… Nihilizim sendromu yaşanıyor… Politik evsizlik diyorlar ya… Hiçbir partiyi kendine yakın bulmama hali. Siyasetten sıdkının sıyrılması da denebilir… Bakalım yarın ki kurultayda genel başkan adayları bu meselenin üzerinde duracak mı? Bu meşeliyi önemseyip nasıl aşacaklarını anlatacaklar mı? Çözüm planlarını dile getirecekler mi? Yoksa pas mı geçecekler… Bu duygu geçer, nasıl olsa gidecekleri başka kapı yok diyerek bu meseleyi görmezden mi gelecekler? Yarın göreceğiz…",https://halktv.com.tr/siyaset/dilerim-iki-aday-da-chpden-buyuk-kopusu-goruyordur-780344h
Mehmet Tezkan,CHP Çatırdıyor...,10 Ekim 2023 Salı 05:00,"Çatırdama sesi İstanbul’dan geldi, Haliç kıyılarından… Haliç kıyıları CHP’nin karnıyarık gibi ortadan ikiye bölünmeye aday olduğunu haykırdı… CHP İstanbul il başkanlığı seçiminin kafa kafaya geçmesi değil mesele… Yarışın 340’e 310 bitmesi de değil… Mesele daha derin… Husumet var… CHP adına çok tehlikeli safha… Eleştiri düzeyi aşılmış düşman kardeşlik dönemi başlamış… 25 yıl sonra İstanbul Belediye Başkanlığı’nı kazanmışsın. 4,5 yıldır İstanbul’u yönetiyorsun. Bir beş yıl daha yönetmeye adaysın… Eski il başkanı yeniden il başkan adayı Canpolat Büyükşehir Belediye Başkanı’nı topa tutuyor… Kürsüye yumruğunu vura vura öfke kustu… Taraftarları da ayakta alkışladı… Husumet var demem bundan… CHP çatırdıyor demem bu manzarayı gördüğüm içindir… Canpolat yeniden il başkanı olmak için İmamoğlu’nu insafsızca eleştirdi demeyeceğim daha ötesini yaptı. El bombasının pimini çekti, İstanbul seçimlerinin içine attı. Patlar mı patlamaz mı, etkili olur mu olmaz mı bilemem ama çok zarar verdiği açık… Ben yoksam siz de olmayın dedi… İyi Parti Genel Başkanı Akşener gibi davrandı. Akşener ‘siz olmayın da kim olursa olsun AKP’nin hükümranlığı sürmesine bile razıyım, yeter ki siz kaybedin’ havasında ya… CHP içindeki bir grupta aynı havadaydı: İmamoğlu olacaksa AKP’li gelsin daha iyi! İstanbul il kongresinde gördüm, CHP’de bir grup böyle düşünüyor. Parti içinde mücadele ettikleri rakiplerini düşman görüyor… Onlar iktidar olacaksa başka parti olsun daha iyi diyor… CHP için alarm zilleri çalıyor!.. Canpolat’ın en büyük iddiası şu: İmamoğlu İyi parti üzerinden işe adam alıyormuş, CHP’lileri almıyormuş. Seçilirse buna son verecekmiş. Belediye başkanları ilçe belediye başkanlarının önünde önlüklerini iliklemeliymiş. Anladığım kadarıyla parti oligarşisi istiyor… Soruyorum; O zaman parti devlet kuran AKP’yi niye eleştiriyorsunuz? Ne farkınız kalır! Canpolat zihniyeti merkezi iktidarı kazansa demek ki onlar da parti devleti kuracak… AKP kart vizitinin yerini CHP kart viziti alacak… Ne oldu liyakat söylemleri… Asıl mesele bu değil… Asıl mesele CHP’deki büyük ayrışma. Canpolat’ı destekleyen Ataşehir Belediye Başkanı Battal İlgezdi açık açık söyledi. ‘Kılıçdaroğlu giderse partinin yarısı gider’ dedi. Yani Aleviler ayrılır demek istedi. Peki Kılıçdaroğlu kalınca ya ötekiler ayrılırsa yani Sünniler… CHP’yi bu hale kim getirdi? CHP’yi bu duruma kim taşıdı? CHP’liler başını yastığa koyunca beş dakika düşünsün… CHP çatırdıyor demem boşuna değil…",https://halktv.com.tr/siyaset/chp-catirdiyor-775259h
Mehmet Tezkan,İstanbul’a Erdoğan Aday Olsa!..,19 Aralık 2023 Salı 05:00,"AKP Genel Başkanı İstanbul’a ‘kazanacak’ belediye başkanı arıyor… Uğraşıyor ama bulması zor… Zaten kimi gösterirse göstersin kolları sıvayıp sahaya çıkacak… 2019 seçimlerinde olmadı mı? Hele hele seçimi sudan sebeple iptal ettirince Erdoğan ikinci seçim için varını yoğun ortaya koymadı mı? Bunları yaşadık. Mart seçiminde de yaşayacağız… İmamoğlu raconu kesti; rakibimin kim olduğunu biliyorum dedi… Rakibi kim? Erdoğan…. Kimi aday gösterirse göstersin Erdoğan ilçe ilçe, mahalle mahale, sokak sokak dolaşacak. Çünkü İstanbul onun için hayat memat meselesi… Ben söylemiyorum kendi söyledi… İstanbul’u geri alacağız dedi… Sanki İstanbul İngilizlerin, Fransızların, Yunanlıların kısaca işgal kuvvetlerinin elindeymiş gibi… O zaman diyorum ki; İstanbul’da tampon adaya gerek yok; Erdoğan aynı zamanda belediye başkanı adayı da olsun… İstanbul’da İmamoğlu ile yarışsın… Bu satırları okuyan olur mu öyle şey hem Cumhurbaşkanı hem İstanbul Belediye Başkanı olur mu diyecektir… Bal gibi olur!.. Hem Cumhurbaşkanı… Hem tek kişilik hükümet… Hem AKP Genel Başkanı… Hem Cumhur İttifakı’nın lideri… Hem yasama organının direktörü… Hem Varlık Fonu’nun (içinde onlarca kamu şirketi var. Bütün kamu bankaları, bütün enerji kuruluşları, bütün teknoloji kuruluşları var. Çaykur bile var daha ne diyeyim…) yönetim kurulu başkanı olacaksın… Hem merkez bankasına… Hem hazineye … Hem tüm üniversitelere… Hem tüm illerin idari yapısına/ güvenlik ağına hükmedeceksin… Bütün bunlar normal karşılanıyorsa, yadırganmıyorsa Erdoğan İstanbul’a da belediye başkanı adayı da olsun… Kazanırsa bir şapkası daha olur… Ne fark eder ki… Zaten tek adam rejimindeyiz…. Beş yıldır İstanbul’u yönetmiyor ama yönettirmiyor da… O zaman adını koyalım! Erdoğan, Güneydoğu illerinin belediyelerini kayyum aracılığıyla yönetiyor mu? Yönetiyor… Kazanırsa İstanbul’u da yönetsin… Zaten AKP kazanırsa İstanbul’u seçilen kişi değil Erdoğan yönetecek… O halde ikinci el kullanmaya gerek yok… Hızlı bir yasa değişikliğiyle cumhurbaşkanı aynı zamanda belediye başkanı da olur denir; olur biter… Belki yasaya da gerek kalmaz Cumhurbaşkanlığı Kararnamesiyle iş biter!... Bahçeli destek verir… Oğul Erbakan da destek çıkar… Muhalefet de taşlar yerine otursun İstanbul’daki yarış gerçek olsun diye yol verir; mesele kalmaz… Ne dersek diyelim AKP aday çıkarsa da 31 Mart’ta Erdoğan /İmamoğlu kapışması olacak… Yarış bu iki siyasetçi arasında geçecek… Maçı ertelemeye, 2028’i beklemeye gerek yok… 31 Mart’ta yarış biter, İstanbul rahatlar aynı anda ülke de rahatlar…",https://halktv.com.tr/makale/istanbula-erdogan-aday-olsa-790751
Mehmet Tezkan,Erdoğan İsrail Savaşını Oya Devşirme Peşinde!,27 Ekim 2023 Cuma 05:00,"Yarın büyük bir miting düzenleniyor… AKP teşkilatları harıl harıl çalışıyor; Atatürk hava alanına 300 bin kişi, 700 bin kişi, bir milyon kişi toplamak için uğraşıyorlar… Oğul Erbakan’ın partisi de çalışıyordur… Hizbullah’ın uzantısı olan parti de… Saadet de Gelecek partisi de… Büyük gövde gösterisi yapacakları belli… Hem Batı’ya mesaj verecekler, İslam aliminin koruyucusu biziz diyecekler hem de batan ekonominin üstünü örtmeye çalışacaklar… Durdular, durdular İsrail katliamının 20. gününde miting yaptılar… İktidar 20 gün ağızını açamadı/açamadı… Çünkü… İsrail’le arasını bozmak istemedi, arabulucu olmaya soyundu, olmadı. Hamas’ın garantörü olmayı teklif etti, kimse iplemedi! İktidar bu kızgınlıkla yarın Filistin mitingi düzenliyor… ABD dikkate alır mı? Almaz… İngiltere, İtalya, Fransa, Hollanda, Almanya, İspanya? Almaz… Haa…Geçen gün Hamas mücahitler örgütü dedi ya… Kassam tugaylarının saldırısını bir anlamda meşrulaştırdı ya… Yine aynı tonda giderse, tonunun bir kat artırırsa Batı not defterine yazar… Ülkemize tek bir yatırımcı gelmez… Şimdi diyecekler ki tepki göstermesin mi? Göstersin. Çocuk öldüren İsrail’e karşı en ağır tepkiyi göstersin ama köprüleri atmasın, diploması kanallarını kapatmasın… İktidar partisi… Cumhurbaşkanı… Devlet Başkanı miting düzenler mi? Miting yaparak tepkisini gösterir mi? Bu işler bağırıp çağırmakla olmuyor…. Erdoğan 14 yıl önce Davos’ta İsrail Cumhurbaşkanı’na; siz katil devletsiniz, öldürmeyi iyi bilirsiniz diye bağırdı da ne oldu? Gazze kurtuldu mu? Mavi Marmara gemisini gönderdiler de ne oldu? Gazze sorunu bitti mi? Mavi Marmara gemisinde ölen öldüğünde kaldı, aileleri dolarları aldı, sustu. Erdoğan ‘giderken bana mı sordunuz mu’ dedi işin işinden sıyrıldı… Yarınki miting Gazze mitingi değil… İç politika mitingi… AKP’yi ayağa kaldırma mitingi… Yerel seçimin başlamama vuruşu… Aynı zamanda… Cumhuriyetin 100. yılını gölgeleme mitingi… Aynı zaman da Atatürk’ün yerine Erdoğan’ı koyma mitingi… Aptal değiliz… Niyet okumaya da gerek yok… AKP’nin planı belli; Cumhuriyetin ilk yüz yılı Atatürk’tü o bitti, ikinci yüzyılı Erdoğan’ın… Amaçları bu… İsrail’in insanlık dışı saldırısı bizim bölgemizde iki kişinin işine yarar… Biri Biyamin Netanyahu’nun… Diğeri Tayyip Erdoğan’ın… Netanyahu iktidar ömrünü uzatır, Erdoğan yerel seçim kampanyasını İslam düşmanlığı üzerine kurar hayat pahalığını, her gün yaptığı zamları, ülkenin her geçen gün yoksullaştığını, Afrika ülkelerine döndüğümüzü unutturur… Kurduğu demokratör rejimini sağlamlaştırmak için dibine kadar kullanır… Bir daha söyleyeyim… Yarınki miting Gazze mitingi değil… AKP’nin seçmenini heyecanlandırma. Konsolide etme mitingi… Yarınki miting Gazze miting değil… Cumhuriyet rejimini yok sayma, görmezden gelme mitingi… Yarınki miting Gazze mitingi değil… Cumhuriyet karşıtlarına, demokrasi karşıtlarına, hukuk devleti karşıtlarına izin veriyoruz artık sahaya çıkabilirsiniz mitingi… Yarın ki miting sıradan miting değil…",https://halktv.com.tr/siyaset/erdogan-israil-savasini-oya-devsirme-pesinde-778932h
Mehmet Tezkan,Erdoğan Cumartesi Kahire’ye Gidecek mi?,19 Ekim 2023 Perşembe 05:00,"Hastane bombalanması, çoğu çocuk 471 kişinin ölmesi bir o kadarın da yaralanması bardağı taşıran damla oldu… Savaş hukukuna aykırı diyeceğim ama ortada savaş yok… Hamas terörü ile İsrail terörü kapışıyor… Hangimiz daha katiliz yarışındalar!.. İsrail, hastane bombalanmasını biz yapmadık diyor ama galiba yalan… ABD Başkanı’nı bile görüntü oyunuyla aldatmış olabilirler… Temkinli cümleler sarf ediyorum çünkü somut bilgi yok… İsrail, saldırıyı İslami Cihat örgütünün yaptığını iddia ediyor… İslami Cihat Hamas’tan sonra Gazze’deki en büyük ikinci militan grup… Hamas’ın militan kanadı veya askeri kolu diye nitelendirilen Kassam Tugaylarından farkları yok… Eğer onlar yapmışsa İslam dünyasında yeni bir sayfa açılır… Eğer onlar yapmışsa Gazze’de yaşayan çoluk çocuğun vay haline… Eğer onlar yapmışsa kendi çocuğunu öldürmek mi cihat sorusu İslam dünyasını alt üst eder… Cihat din uğruna yapılan savaşsa o zaman İsrail’in de yaptığı cihat!... 11. Cumhurbaşkanı Gül’ün söylemiyle; Ortadoğu ve İslam dünyası (din ve mezhep savaşları nedeniyle) Orta Çağ’ı yaşıyor… Avrupa din/mezhep savaşları meselesini Orta Çağ’da halletti… Neyse bu ayrı konu… İsrail saldırılarına karşı, bütün dünyada tepkiler yükseliyor. Bizde de… ‘Cihat ilan edelim, asker Gazze’ye sesleri’ yükselmeye başladı… TBMM Başkanı Arınç cihat ilan etmek isteyenlere ağızlarının payını verdi. Dedi ki; ‘Milletimiz bazı konularda çok cahil, cahilce düşünüyor, cahilce yönetiliyor. Siyasi partilerin bir kısmı buna destek oluyor. Şimdi akıldan yoksun bir topluluk var. Zannediyorlar ki bu bir cihattır. Peki böyle düşünüyorsanız cihat emri sana da var. Sen de mücahit olarak elinden gelen yap şahit ol! Yok ben sıcak yatağımdan çıkmam diyor’ Beyazıt Meydanında, Ayasofya önünde ‘asker Gazze’ye’ diye bağırmanın. Cihat diye haykırmanın anlamı yok… Hastanenin bombalanması oraya sığınan çocukların öldürülmesi İslam dünyasını sarstı demiştim. İslam İşbirliği Teşkilatı’na üye ülkelerin dışişleri bakanları bir araya geldi. Cumartesi günü de Mısır Devlet Başkanı Sisi’nin çağrısı üzerine liderler Kahire’de buluşacaklar… Erdoğan gidecek mi? Niye soruyorum; henüz Sisi’yle arayı düzeltmedi de ondan… Şimdi diyeceksiniz ki; ABD Başkanı dördüncü yılını dolduruyor ama bir tek gün Erdoğan’ı ABD’ye davet etmedi… Ama Erdoğan BM toplantıları nedeniyle her yıl New York’a gitti… Şimdi diyeceksiniz ki; çok uzun süredir neredeyse on yıldır hiçbir Avrupa ülkelerinin devlet veya hükümet başkanları Erdoğan’ı davet etmiyor… Ne Fransa ne İngiltere ne Almanya ne İtalya ne İspanya… Ama Erdoğan NATO toplantıları nedeniyle Brüksel’e gidiyor… Bu da aynı şey… Türkiye İslam İşbirliği Teşkilatı’nın kuruluşundan (1969) beri üye… Sisi davet etmese bile Erdoğan’ın gitmesi gerekmez mi? Bakalım Erdoğan Kahire’ye gidecek mi? Sisi ile Sisi’nin Saray’ın da buluşacak mı? El sıkışacak mı?",https://halktv.com.tr/siyaset/erdogan-cumartesi-kahireye-gidecek-mi-777332h
Mehmet Tezkan,Yabancı Asker CHP’ye Tuzak Mı?,16 Ekim 2023 Pazartesi 05:00,"Suriye’de ve Irak’ta asker bulundurma süresi 30 ekimde doluyor. İki yıl daha uzatılması için hazırlanan tezkere Meclis’te oylanacak… Bu sebeple siyaset kabarmaya başladı… Atışmalar sertleşti., polemiğin ötesine geçti, karşılıklı suçlamalara dönüştü. Neden mi? CHP ret oyu vereceğini açıkladı da ondan… CHP neden ret oyu veriyor, Suriye ve Irak’tan askerlerimizi çekmemizi mi istiyor? Hayır… Yabancı askerlerin Türkiye’de bulundurulmasına karşı çıkıyor… Meseleyi biraz açayım… CHP 2014 yılından 2021 yılına kadar tezkerelere evet dedi. Kabul oyu verdi. 2021 yılında Türkiye’de yabancı askerlerin bulundurulması maddesi tartışma yarattı; CHP ret oyu verdi… HDP zaten bütün tezkerelere ret oyu veriyor… Böylece CHP ile HDP aynı safha düşmüş oldu… Veya düşürülmüş oldu… Galiba istenen buydu… Ne olduysa bundan sonra oldu… AKP/MHP iktidarı iki yıldır, CHP’yi HDP ile aynı çizgiye gelmekle, tezkereye ret oyu vererek askerlerimizi zor durumda bırakmakla, terörle mücadeleye sekte vurmaya çalışmakla suçluyor… Valla başarılı oldular… CHP’yi PKK’yla yan yana gösterip yaftaladılar. CHPKK bile dediler!... Yirmi yıl geriye gidelim. Irak’a asker göndermemizi öngören tezkere AKP’li 100 milletvekilinin CHP’ye destek vermesiyle neden reddedildi? İçinde Türkiye’de yabancı asker bulundurma maddesi nedeniyle… ABD askeri Irak savaşı bahanesiyle Güneydoğu’ya yerleşir uzun süre çıkmaz endişesiyle… O zaman AKP’liler özgür iradeleriyle hareket edebiliyorlardı. 363 milletvekilinin 100’ü hayır diyebildi. Şimdi böyle bir durum yok. Tezkerenin içinde yine Türkiye’de yabancı asker bulundurma maddesi var… Hangi ülkeyi hangi orduyu davet edeceğiz? ABD askeri olmaz herhalde. Onlarla papaz olduk!.. Rus askeri olur mu? Onlar zaten Suriye’ye hakim… Başka, başka… Katar olabilir mi? Olabilir, can ciğer kuzu sarmasıyız. Tank palet fabrikasının işletmesini TSK’dan aldık kılıfına uydurarak Katar ordusuna verdik… Belki eğitim yapmaları için, tatbikat yapmaları için alan açacağız; tezkere bunun için olabilir mi? Belki de geçtiğimiz yıllarda gizlice Konya’ya geldiler eğitim yaptılar, konuşlandılar; bilemiyorum… Çünkü yabancı asker bulundurma maddesinin gerekçesini kimse açıklamıyor… Amacını kimse söylemiyor… MHP bile sessiz!... Bilmezden geliyor… Galiba kabul oyu verecek olan milletvekilleri de bilmiyor/bilmeyecek… Sesini çıkaran bir tek CHP var. Yabancı askerlerin bu topraklara ayak basmasını kabul edilemez buluyor… Sahi yabancı askerler gelip ne yapacak? Terörle mücadele mi edecekler? İktidarı anlamak zor. Hem terörle mücadele konusunda ne kadar başarılı olduklarını anlatıyorlar, övünüyorlar, hem de yabancı askerlerden medet umuyorlar... Askerimizin, polisimizin, jandarmamızın başarısı ortada… Yabancı asker maddesi niye? İzaha muhtaç durum… Yoksa CHP ret oyu versin diye mi? Yeşil Sol Parti de (HDP) ret oyu verecek… Bir kez daha CHP’yi Yeşil Sol’la ortak gösterip terörle ilişkilendirecekler. … Bana göre bu madde tuzak… CHP’nin altına konulan bomba… İktidar (AKP/MHP) birlik ve beraberliği düşünse yabancı asker maddesini tezkereden çıkartır CHP de daha önce olduğu gibi kabul oyu verir… Ama maksat bir taşla iki kuş vurmak… Hem CHP’yi seçim öncesi yaftalamak hem de Katar ordusuna imkan sağlamak!.. Katar ordusuna imkan açarlar/ açmazlar o ayrı mesele ama top yekun CHP’nin üzerine gidecekleri bir gerçek.",https://halktv.com.tr/siyaset/yabanci-asker-chpye-tuzak-mi-776612h
Mehmet Tezkan,Erdoğan Yine Suçluyu Buldu!,07 Aralık 2023 Perşembe 05:00,"Kim ne derse desin Erdoğan ile baş etmek zor. Her zaman her koşulda haklı!... Teflon tava politikasının mimarı… Hiçbir şey üzerine yapışmıyor, hiçbir olumsuz gelişmenin sorumlusu o değil… Uçakta maiyetindeki medyacılara önemli açıklamalar yapmış… Enflasyonun baz etkisiyle hazirana kadar yüksek kalacağını söylemiş… 2022 yılının yaz aylarını hatırlayın Erdoğan tam tersini söylemişti; enflasyonun aralık ayından itibaren baz etkisiyle düşecek demişti… Enflasyonu düşüren de çıkaran da baz etkisi mi? Nedir bu baz ya!... Resmi kanaldan gidelim… Merkez Bankası internet sitesinde şöyle tarif ediliyor. ‘İki dönem arasındaki değişim hesaplanırken değişime referans alınan dönemde normalden önemli ölçüde düşük veya yüksek gerçekleşmesi olması durumunda değişim hesaplandığı dönemde yansıyan etkiyi ifade etmektedir.’ Yani beklenmedik durumlar olacak o ayı veya o dönemi etkiyecek. Normalden önemli düşüklükler veya yükselişler yaşanacak… Yani savaş, deprem, mali kriz nedeniyle dünya piyasalarının alt üst olması nedeniyle fiyatların artması gibi… Yani elde olmayan dış etkenler nedeniyle… Enflasyonun akıl almaz biçimde, normalin dışında yükselmesi… Veya enflasyonun piyasa kuralları dışında mantığa uymayan şekilde düşmesi gibi… Buna baz etkisi diyorlar… Türkiye son iki yılda ikisini de yaşadı… Meseleyi anlatmak için kısa bir hatırlatma yapacağım… 2021 yılının sonbaharında ayında aylık yüzde 1,5 artışla yıllık 19’larda seyreden enflasyon aralık ayında patladı… Aylık artış yüzde 1,5’tan yüzde 13,8’e yükseldi… Durmadı 2022’nin ocak ayında yüzde 11 oldu… Dikkatinizi çekerim yıllık değil aylık… ABD’de yıllık artış yüzde 9’a çıktı diye ülke panik oldu… Avrupa’da bazı ülkeler yıllık yüzde 11/12’y buldu diye hükümetler ne yapacağını şaşırdı… Bizde aylık yüzde13.8 oldu iktidarın koltuğu bile sallanmadı. Dış güçler, dünyadaki çalkantı, Rusya savaşı denildi, geçiştirildi… 2022 yılının yaz aylarına geldik, Erdoğan 2023 yılında enflasyonun baz etkisiyle düşeceğini söyledi… Müjdeyi verdi!... Oysa… 2021 yılında enflasyon normal akışının üzerine çıkaran pik yaptıran neydi? Erdoğan’ın akıl mantık dışı teorisin hayata geçirmesi… Başka ne olabilirdi ki… Yani baz etkisinin müsebbibi Erdoğan’dı… 2023 yılına bakalım… Maşallah aylık yüzde 6,65 ile yıla başlamışız mayıs ayında yani seçim ayında yüzde 0.04’e kadar düşürmüşüz… Yıllık enflasyon resmi rakamla bir anda yüzde 85’ten yüzde 38’e inivermiş… Nasıl olmuş? TÜİK ve Erdoğan sayesinde... Baz etkisinin müsebbibi yine Erdoğan… Oysa… Enflasyon gerçekten inseydi bir ay sonra yüzde 0,04’ten yüzde 9,5’a çıkar mıydı? Dünyanın neresinde görülmüş!.. Mart açında yerel seçim var, TÜİK ne yaparsa yapsın enflasyon yüksek çıkacak. Çünkü geçen yıl müdahale ederek, rakamlarla oynayarak çok düşük gösterdiler… O kadar düşük gösterdiler ki, bu yıl ne yaparlarsa yapsınlar enflasyon yüksek çıkacak. Bu yüzden Erdoğan enflasyon baz etkisiyle çıkacak demeye başladı… Önümüzdeki dönem yaşayacağımız yüksek enflasyonun suçlusunu ilan etti: Baz etkisi…",https://halktv.com.tr/makale/erdogan-yine-sucluyu-buldu-787505
Mehmet Tezkan,Erdoğan Eski Rejime Dönmek İstiyor,29 Kasım 2023 Çarşamba 05:00,"Eski rejim dediğim parlamenter sistem… Neden mi tek adam yönetimini bırakıp başbakanlık sistemine dönmek istiyor? Çünkü ölene kadar Saray’da kalmak istiyor… Saray’dan çıkıp evine gitmeyi, ülke yönetimini başkasına devretmeyi istemiyor… Daha doğrusu içine sindiremiyor! Tek adam rejimi çok hoşuna gitti ama maliyeti ağır olmaya başladı. Mayıs ayındaki seçimi almak için, MHP ve BBP zaten yanındaydı. Erbakan’ın oğluyla da ittifak yapmak zorunda kaldı. Hizbullah uzantısı olan Hüda Par ile DSP’yi bünyesine aldı kontenjan verdi. Son dönemeçte MHP’den ihraç edilen Sinan Oğan ‘la bile el sıkıştı. Bahçeli de boyun eğdi. Tabi bu kadar tavizin … Bu kadar geniş ittifakın bedeli olur… Maliyet dediğim bu… Bu da yetmedi… PKK’nın yuvası olan Kandil’in Kılıçdaroğlu’nu desteklediğine dair düzmece video hazırlatıp televizyonlarda gösterdi… Seçimi böyle kazandı… 2028’de… Veya 2028’e uzanan süreçte başka partilerle anlaşmak zorunda kalabilir… Maliyet daha da artabilir… Erdoğan bundan kurtulmak istiyor… Kurtulmasının tek yolu var, parlamenter sisteme dönmek… Partisini yüzde 30’la bile olsa birinci parti yaparsa iktidarını sürdürür… Saray’da oturmaya devam eder… Tek başına iktidar olamaz ama en azından bir partiyle veya en kötü durumda iki partiyle koalisyon kurar… Bugünkü gibi 6+1 ittifakına muhtaç kalmaz. (AKP/MHP/BBP/DSP/Hüda Par/YRP+ Sinan Oğan) Erdoğan’ın 50+1 sistemini 40+1’e, 35+1 indirelim dememesinin; çoğunluğu alan iktidar olsun demesinin sebebi bu… Üzerindeki yükleri atmak istiyor… Mayıs seçiminin ilk turuna baktığımız zaman. AKP yüzde 35 oranında oy aldı ama kendisi yüzde 49,5’u gördü… Çünkü kendisine ayrı partisine ayrı oy verildi… Kendisiyle partisine verilen oy birleşirse oy oranının yüzde 40’lara oturacağını hesaplıyordur… Bu sebeple en çok oy alan iktidar olsun dedi… En çok oyu alanın iktidar olduğu sitemin adı; parlamenter rejimdir… Bu rejimde en çok oy alan ülkeyi tek başına yönetsin formülünün kabul edilmeyeceğini kendisi de biliyor… Başta tek adam rejiminin mimarı Bahçeli bile karşı çıktı; ‘muhtar seçmiyoruz’ dedi. Buruşturulup atılacak tek kullanımlık reçete olmadıklarını söyledi. Erdoğan Bahçeli ile bugün görüşür, yarın görüşür, bir hafta sonra görüşür bilemem… Yerel seçim için iş birliği yapmalarına ihtiyaçları var… Kurdukları tek adam rejimini buruşturup atamazlar da… Eee ne yapacaklar? Erdoğan Bahçeli’yi ikna eder… Yavaş yavaş (önümüzde dört yıl var) parlamenter rejime dönmenin yollarını ararlar… Erdoğan o kapıyı araladı zaten! Bahçeli direnir mi? Hayır… Rejimin bu haliyle yürümeyeceğinin kimin eli kimin cebinde olduğunu o da gördü. Partisinden attığı Sinan Oğan’la kürsüye çıkararak el kaldırmak zorunda kaldı… Erdoğan koalisyon yaparız, fazlalıkları üzerimizden atarız diye evet dedirtir… Bahçeli’nin ne direnecek hali var ne de başka çaresi… Yerel seçimden sonra Türkiye’nin gündemi budur…",https://halktv.com.tr/siyaset/erdogan-eski-rejime-donmek-istiyor-785527h
Mehmet Tezkan,Eski Siyasetçileri Bozuk Para Gibi Harcamayalım,15 Kasım 2023 Çarşamba 05:00,"Kılıçdaroğlu Ankara’da büro açacakmış, siyasi çalışmalarını burada yönetecekmiş. Bir de vakıf kuracakmış… Keşke… Bence yeni vakıf kurmak için mesaisini harcamasına gerek yok. Mesela hızla Sosyal Demokrat Vakfı SODEV’in başına getirilsin. Parti siyasetiyle değil ülke siyasetiyle uğraşsın… Türkiye’nin en büyük hatası, bir dönem görev yapan siyasetçileri bozuk para gibi harcamasıdır… İktidardan düşünce yüzüne bakmıyoruz… Büyük hata… Ülke yönetiminde iktidarda veya muhalefette görev yapmış deneyimli siyasetçileri harcama lüksümüz yok. Batı ülkeleri harcamıyor… ABD eski başkanlarına özel temsilci sıfatıyla görevler verip sahaya sürüyor. Hata eski bakanlarına da… Arabuluculuk yaptırıyor… ABD’nin eski başkanları konferanslar aracılığıyla dünya siyasetine yön vermeye çalışıyor… Dünya siyasetini etkilemek için ülkeden ülkeye dolaşıyor… Biz ise görevden giden siyasetçileri evine kapatıyoruz… Ağızlarını açmamalarını istiyoruz… Demirel bu ülkenin siyasi hayatında 1961 yılından beri vardı. Başbakanlık yaptı, Cumhurbaşkanlığı yaptı. 1971’de askerden muhtıra yedi, 12 Eylül’de darbeyi gördü. Yasaklı oldu, meydanlara çıktı yeniden başbakan oldu. 2000 yılında evine döndü. O günden sonra kendisinden yararlandık mı? Türkiye Cumhuriyeti olarak özel temsilci sıfatıyla uluslararası bir soruna katkı yapması için görev verdik mi? Ricada bulunduk mu? Hayır… Mesut Yılmaz da öyle… Hükümet sözcülüğü yaptı, Kültür ve Turizm Bakanlığı yaptı, Dışişleri Bakanlığı yaptı, Başbakanlık yaptı. Deneyimlerinden yararlanıldı mı? Mesela özel temsilci sıfatıyla Avrupa Birliği müzakerelerinde önemli rol oynayabilirdi… Abdullah Gül. 11. Cumhurbaşkanı… Evine yolladık. Halbuki Batı ile olan ilişkilerde, İslam dünyası ile olan problemlerde sorun çözücü olabilirdi… Baykal’a da aynı muameleyi yaptık… Eski Anayasa Mahkemesi başkanlarına da eski Yargıtay başkanlarına da… Çok üretken ülkeymişiz gibi hepsini kenara attık… Yanlış… Neden böyle yaptık? Çünkü Erdoğan dahil siyasetçilerin özgüveni yok… Erdoğan dahil dedim çünkü o da mıntıka temizliği yaparak tek adam oldu, güçlü ekibini saha dışına attı… En küçük partinin başına geçen siyasetçi bile anında o partideki deve dişi dediğimiz siyasetçileri temizliyor… Bu yüzden Türkiye’de siyaset ülkenin önünü açamıyor… Bırakın Kılıçdaroğlu’yla bu zinciri kıralım. Efendim ofis açacakmış, vakıf kurarak siyasetten kopmayacakmış, CHP’nin başına yeniden dönmenin yollarını arayacakmış… Geçin bunları… Müthiş bürokrasi deneyimi olan, 13 yıl CHP genel başkanlığı yapan bir insandan yararlanmanın yollarını arayalım… Son altı ayda bizce yaptığı hataları, o dönemi onun ağzından dinlemek bile önemli kazanımdır… Türkiye siyasetçisini evine hapsetmemeli, çöpe atmamalı… Tam tersi ondan yararlanmanın yollarını aramalı… Kılıçdaroğlu’nun açtığı ofisten üretilecek fikirlerin ülkeye çok katkı yapacağına inanıyorum. Ve diyorum ki; vakıf kurmakla uğraşacağına Sosyal Demokrasi Vakfı’nın başına geçsin… İngiltere’yi izliyor musunuz? Hint asıllı Başbakan Sunak allem etti kalem etti eski Başbakan Cameron’u dışişleri bakanlığı görevine ikna etti… 2010 yılında seçimi kazanarak İngiltere Başbakanı olan Cameron, 200 yıllının en genç Başbakanı unvanına sahip oldu. 2015 seçimlerini de kazandı. Avrupa Birliği’nden ayrılmayalım dedi, 2016 referandumunda ayrılalım kararı çıkınca görevini bıraktı, evine gitti… Şimdi Dışişleri Bakanı… Ben başbakanlık yaptım attan inip eşeğe binmem demedi. Ortadoğu’nun ve dünyanın bi halinin normale dönmesi emek sarfetmek için bu görevi kabul ettim dedi… Sonsöz: görevden bir şekilde giden siyasetçileri harcamayalım. Batı’nın yaptığı gibi onlardan yararlanmanın yolunu arayalım… Cameron çarpıcı örnek….",https://halktv.com.tr/gundem/eski-siyasetcileri-bozuk-para-gibi-harcamayalim-782548h
Mehmet Tezkan,Korkunç Şeyler Oluyor: KORKUN…,11 Aralık 2023 Pazartesi 05:00,"Somali Cumhurbaşkanı’nın oğlu kuryeye arkadan çarptı; sadece bir kişinin ölümüne neden olmadı… Sadece cinayet işlemedi… Türkiye’deki yargı sistemini de patlattı… Türkiye’nin ikinci sınıf Ortadoğu ülkesi değil, üçüncü sınıf Afrika ülkesi olduğunu gözler önüne serdi… Muz cumhuriyeti desem alınırlar mı? Kızarlar mı? Öfkelenirler mi? Gelin ne olduğuna bakalım. Kazadan sonra Muhammed Hassan Sheikh Mohamud karakola götürülüyor. Yalan, yanlış ifade veriyor. Karakolda misafir edilirken(!) İBB çarpma anının görüntülerini gönderiyor. Polisler bakmıyor… Kuryenin ifadesini almak için hastaneye giden polisler eli boş dönüyor Çünkü bilinci kapalı. Yani komada… Buna rağmen savcı sözlü direktifle polislere bırakın gitsin diyor… Cumhurbaşkanı’nın oğlu gidiyor; gidiş o gidiş… Atlıyor uçağa yurt dışı, resmen kaçıyor… Mohamud ortadan yok olunca savcılık olayı bütün yönleriyle araştırmaya karar veriyor. Soruşturma başlatıyor. Ve Mohamud için gözaltı kararı veriliyor. Ölen ölmüş, kaçan kaçmış!... Karakol polislerine bırakın gitsin diyen savcılık şimdi şüphelinin yakalanması uluslararası prosedürü titizlikle yürütecekmiş!.. Somali’den getirtip yargılayacaklar mı? Sorum şu… Kaza yapanın kuryeyi yağır yaralayanın Somali Cumhurbaşkanı’nın oğlu olduğu öğrenilince Ankara’dan birileri savcıyı aradı mı aramadı mı? Somali Büyükelçiliği ricacı oldu mu olmadı mı? Adalet Bakanlığı devreye girdi mi girmedi mi? Ağır yaralının olduğu kazada sürücüyü karakoldan bırakmak normal prosedür mü? Sıradan bir vatandaş bu kazayı yapsaydı aynı işlem yapılır mıydı? Adalet Bakanı ne diyorsunuz? Adalet Bakanı meselenin bu hale gelmesine öfkelenmiş olacak ki; olay yeri incelemesi ve kusur değerlendirmesi yapan polisler hakkında soruşturma açmış… Neden mi? Cumhurbaşkanı’nın oğlu yüzde yüz kusurlu bulunmuş da ondan galiba!.. Adalet Bakanı’na bir sorum daha… Kurye yüzde yüz suçlu bulunsaydı polisler hakkında yine soruşturma başlatır mıydınız?Dikkatinizi çekmek istediğim bir başka mesele daha var. İBB, yani İstanbul Belediye’si iktidarın elinde olsaydı, kamera görüntüleri hızla karakola gönderilir miydi? Kamuoyu ile paylaşılır mıydı? Soru işareti… Türkiye Somali Cumhurbaşkanı’nın yargı marifetiyle ülkeden kaçmasına izin verilip verilmediğini konuşurken bizim Mogadişu Büyükelçisi dün Somali Cumhurbaşkanı’nı ziyaret etti. Tek başına değil yayına Somali’de görev yapan asker heyeti de aldı… Tesadüf mü? Türk Kamuoyuna Somali bizim için önemli, kurye kazasına takılmayın mesajı mı? Bu buluşmayı kim organize etti… Somali Cumhurbaşkanı mı, Ankara mı? Bu olay basit bir olay değil… Kuryeye arkadan çarpıp ağır yaralayan Mohamud’un elini kolunu sallayarak yurt dışına kaçması kara para aklamakla suçlanan Sezgin Baran Korkmaz’ı hatırlattı… Size de hatırlatayım… İstanbul Cumhuriyet Başsavcılığı'nın yürüttüğü kara para aklama soruşturması kapsamında Korkmaz'ın mal varlıklarına tedbir, bankadaki parasına da blokaj konuldu. Yurtdışına çıkış yasağı getirildi. Aynı savcılık kısa bir süre sonra MASAK raporunu gerekçe göstererek tedbirin kaldırılmasını istedi. Mal varlığı da parası da serbest bırakıldı, yurt dışı yasağı da kaldırıldı. Bu olay patlak verince anlaşılıyor ki, MASAK Korkmaz'ı aklayan rapor vermemiş. Soruşturmanın başladığını belirtmiş. İstanbul Başsavcı Vekili Hasan Yılmaz hakimi mi kandırmış? Hakim MASAK'ın raporunu okumadan mı karar vermiş? Yoksa ikisi de okuduğunu anlamamış mı? Bir yığın soru işareti... Korkmaz'ın mal varlığının serbest bırakılmasını sağlayan Başsavcı Vekili’ne ne oldu diye merak ediyorsanız hemen yanıtlayayım… Adalet Bakan Yardımcısı yapıldı… Korkmaz’ın kaçmasından 10 gün sonra… Bu da tesadüf mü? Korkun demem bundan… Türkiye’de yargı artık hukuka, adalete sırtını dayamıyor… Bir yerlerden gelen telefona baktığı izlenim veriyor!... NOT: Dört gün yurt dışındayım. Yani kısa bir mola. Pazartesi buluşmak üzere…",https://halktv.com.tr/makale/korkunc-seyler-oluyor-korkun-788479
Mehmet Tezkan,Abdülhamit Sansürü Resmen Başladı!,09 Kasım 2023 Perşembe 05:00,"Yüksek yargıdan bugün iki önemli karar çıktı… Biri Anayasa Mahkemesi’nden diğeri Yargıtay’dan… Anayasa Mahkemesi’nin kararı çok önemli çok vahim ama Yargıtay’ın açıklaması önüne geçti… Çünkü o daha da vahim… Yargı karmaşasının ilk adımı… Büyük kavganın ilanı… Daha ağır ifadeyle yargı anarşisine davet gibi… Niye mi böyle söyledim… Yargıtay 3. Ceza Dairesi Anayasa Mahkemesi’nin verdiği kararı tanımıyorum dedi… Yarın, öbür gün bir yerel mahkeme de Yargıtay kararını tanımıyorum derse ne olacak? Başka gün yerel mahkeme kararını savcı tanımıyorum derse ne olacak? Polis savcının emrine uymuyorum derse ne olacak? Yargıtay yargıdaki hiyerarşiyi hiçe saydı… İyi kötü var olan düzen bozulunca anarşi olur… Anarşi sokakta çata pata yapmak, şiddete başvurmak değildir. Anarşi kuralsızlıktır… Sadece sokakta değil devlette de olur, yargıda da… Bu konuya döneceğim ama sansür yasasını da ihmal etmeyelim. Halkı yanıltıcı bilgi verene bir yıldan üç yıla kadar hapis cezası ön görülüyor… Birçok gazeteci bu maddeye atıfla gözaltına alındı, tutuklandı. Peki yazdıkları haberin doğru olup olmadığına kim karar veriyor? Şimdilik Saray… Saray yalan diyor, savcılar harekete geçiyor, hakimler gereğini yapıyor… Peki ya o haber, iddia edilen doğruysa!.. Size çarpıcı bir örnek vereyim… Uğur Mumcu 1987 yılında Cumhuriyet gazetesindeki köşesinde 1982/1984 yılları arasında yurt dışındaki Türk imamlara Suudi Rabıta örgütünün maaş verdiğini yazdı… O tarihlerde Cumhuriyet’te çalışıyorum… Gece sorumlusuyum, iddia büyük. Ne olacağını bekliyoruz… 12 Eylül ihtilalini yapan Evren Cumhurbaşkanı. 12 Eylül darbesini yapan komutanlar Cumhurbaşkanlığı Konseyi üyesi… Yani ihtilalciler hala işbaşında… Yazı çıktı Evren’den ses yok… Rahmetli Uğur Mumcu ertesi gün yine yazdı, bir gün sonra yine yazdı… Evren dayanamadı ‘doğru değil iftira’ dedi… Mumcu ertesi günkü yazısında belgeleriyle Evren’e öyle bir çaktı ki, ihtilalin lideri özür dilemek zorunda kaldı… Bugün olsa demek ki Uğur Mumcu’nun yazısı yayınlanır yayınlanmaz, birileri yalan diyecek; tutuklanacaktı… Tolga Şardan’ı tutukladıkları gibi… Şimdi soruyorum… Yargı hakkında Cumhurbaşkanı’na sunulan MİT raporu ortaya çıkarsa tutuklama kararı veren hakim ne yapacak? Cübbesini çıkarıp evine gidecek mi? Bu yasayı onaylayan Anayasa Mahkemesi üyeleri ne yapacak? İstifa edecekler mi? Nerde… Yargıtay’ın Anayasa Mahkemesi haddini aştı kararından sonra tüm üyelerin ortak imzayla Yargıtay’a okkalı bir yanıt vermeleri gerekiyor mu? Sessiz kalamazlar… Görmedik, duymadık diyemezler… Ama ben yine nerde diyeceğim… Yargıtay Genel Kurulu’nun da acil toplanıp karar alması gerekiyor… Üçüncü daire üyelerini görevden almaları mesela!... Yargıtay/Anayasa Mahkemesi kavgası Türkiye’yi bir yere götürmez ama istenen bu galiba… MHP Lideri Bahçeli’nin isteğiyle Anayasa Mahkemesi’ni kapatmanın hazırlıkları galiba… Yargıtay 3. Ceza Dairesi Can Atalay için hak ihlali kararı veren Anayasa Mahkemesi üyeleri için suç duyurusunda bulundu. Bir kere aldıkları karar hukuki değil siyasi…. Saray’a selam çakma kararı!... Neden mi? Suç duyurusunu kime yaptılar? Yargıtay Cumhuriyet Başsavcısı’na… Pek onun Anayasa Mahkemesi üyelere hakkında soruşturma açma yetkisi var mı? Yok… AYM Genel Kurulu’nun 15 üyesinden 9’u Başkan dahil hak ihlali demiş. Yasaya göre Anayasa Mahkemesi üyesi hakkında soruşturma açılmasına sadece Anayasa Mahkemesi karar veriyor. Hakkında soruşturma açılması istenen üye oylamaya girmiyor, diğer üyelerin 10’u evet derse soruşturma açılıyor… Yargıtay 9 AYM üyesi hakkında soruşturma istiyor. Bu durumda 9 üye toplantıya katılmayacak. Geriye 6 üye kalıyor. Kararın alınması mümkün değil… Suç duyurusu yapan Yargıtay üyelere bunu bilmiyor mu? Bilmezler mi ama dedim ya karar hukuki değil, siyasi… Saray’a selam çakma kararı… Yargıtay 3. Ceza Dairesi Anayasa Mahkemesi’ne yok hükmünde saydığı yetmiyormuş gibi TBMM’ye da fırçaladı… Daha doğrusu Meclis Başkanı Numan Beyi… Can Atalay’ın milletvekilliğinden düşürülme kararını genel kurulda okutmamış. Okutsaymış vekilliği düşecek, sorun bitecekmiş! Numan Kurtulmuş yanıt verir mi? Vermez… Mercedes’ten inmeyi göze alamaz! Türkiye başka bir yere koşuyor… Yürütme tek kişi, yasama etkisiz, muhalefet kendi derdinde, yüksek yargı kavgaya tutuşmuş halde… Birinin verdiği kararı öteki tanımıyor. Hiyerarşi kalmamış. Allah bize selamet versin…",https://halktv.com.tr/gundem/abdulhamit-sansuru-resmen-basladi-781421h
Mehmet Tezkan,Siyasette Erdoğan Tarzı!,08 Aralık 2023 Cuma 05:00,"İleride mutlaka Türk siyasi tarihi kitaplarında yerini alacaktır… Siyasal Bilimler fakültelerinde akademisyenler Erdoğan tarzını şimdiden anlatmalılar diyeceğim ama çekinirler… Başımız derde girer diye kaçınırlar… İnanıyorum, Almanya’da, Hollanda’da, İngiltere’de de ‘political science’ fakültelerinde kötü örnek olarak söz edilecektir… Takip etme imkanım yok ama belki de konu ediliyordur… Erdoğan tarzı nedir diyecek siniz? Söylediğinin başka yaptığının başka olması… Söylediğinle yaptığının birbirini tutmaması… Anında 180 derece dönebilme kabiliyeti… 180 derece dönebilme, söylediğiyle yaptığının tutarlı olmamasını izah etme sanatı da diyebiliriz… Atina ziyareti bu tarz-ı siyasetin tipik örneği. Onlarca örnek sayabilirim… Mesela Ayasofya’nın camii yapılması meselesi… Bir ara AKP mitinglerine giden bir grup Ayasofya için slogan atıyordu… Erdoğan her seferinde kendilerini paylamış. ‘Bunun getirisi var, götürüsü var. Bunlar dünyayı bilmiyorlar, tanımıyorlar. Bu işin siyasi boyutu var. Önce Sultanahmet’i dolduralım. Bu oyunlara gelmeyeceğiz, hepsi tezgah’ demişti… Söyledikleri daha kulaklarda yankılanırken 180 derece dönüş yaparak Ayasofya’yı müze olmaktan çıkardı, cami yaptı. Hayatımın hayaliydi diyerek öyle bir pazarladı ki sormayın… Mesela faiz meselesi… Daha altı ay önce, cumhurbaşkanlığı seçim arifesinde ‘ben olduğum sürece faizler artmayacak’ dedi. Seçimi kazandığının ertesi ekibi değiştirerek faizi yüzde 8,5’tan yüzde 40’a çıkardı. Bu ay daha da çıkartacak… İmkanı olsa darbeci dediği Mısır Devlet Başkanı Sisi’yi kucaklayacak… Gerçi hafiften sarıldı ama henüz Kahire’ye gidemedi. Gitse kardeşim diye sarılacak… Sorsan ülkeler arasında küslük olmaz ebedi düşmanlıklar olmaz diyecektir… İyi de Mısır ile neden 13 yıl küs kaldık? Ne oldu da barıştık? Sisi mi seçimi kaybetti! Dün Mitçotakis’e ‘dostum Kiriakos’ diye hitap ettiği gibi… Oysa daha bir yıl önce ‘benim için Miçotakis diye biri yok’ demişti. Ey Yunanistan İzmir’i unutma’ demişti… Erdoğan Yunanistan Başbakanı’na neden kızmıştı? Miçotakis Beyaz Saray’da ağırlanmış, Kongre üyelerine hitap etmiş ve Türkiye’ye F-16 uçaklarının satılmamasını istemişti… Erdoğan’ın köpürmesi bundandı… Durum değişti mi hayır… Ama Erdoğan değişti… ABD Türkiye’yi F-35 projesinden çıkardı, F-16’nın satışına da onay vermedi. Beş yıl uğraşıp İspanyollarla ortak yaptığımız uçak gemimiz elimizde kaldı. Daha doğrusu uçaksız kaldı… Seçim öncesi dünyanın ilk İHA, SİHA gemisi diye millete yutturuldu, millette yedi… İHA’lar bile inip kalkamıyor... Çünkü gemi F-35 uçakları için yapıldı… Neyse konuyu dağıtmayalım… Şimdi diyeceksiniz ki o halde Atina’ya niye gitti? Arayı düzeltmek Batı’ya şirin gözükmek için. Batı ile arasını düzeltmek için… Türkiye 40 adet Eurofighter savaş uçağı almak istiyor Almanya taş koyuyor… Peki Mitçotakis bunca laftan sonra neden randevu verdi? Türkiye Suriyeli göçmenleri sınıra göndermesin diye… Kıyıları kontrol altında tutup göçmenlerin botla karşıya geçmelerine izin vermesin diye… Hatırlayın… Dönemin İçişleri Bakanı Soylu binlerce Suriyeliyi otobüslere bindirip İpsala sınır kapısına yığmıştı. Covid 19 salgını patlayınca geri çekmişti… Erdoğan tarzına daha çok örnek var… Suudi Arabistan Velihat Prensine katil değip daha sonra kardeşim diye sarılması var… ‘Bu can bu bedende olduğu sürece Rahip Brunson dışarı çıkamaz’ dedikten sonra özel uçakla ABD’ye göndermesi var… Var oğlu var… Ama bu politikası daha doğrusu politikasızlığı nedeniyle inandırıcılığını yitirdi… İçeriye onur politika, ilkeli politika, dik duruş diye güzel pazarlıyor. Ve alıcısı da var… Ama batı da kimse sözüne güvenmiyor… Sadece kendi değil maalesef Türkiye de itibar kaybediyor…",https://halktv.com.tr/makale/siyasette-erdogan-tarzi-787820
Mehmet Tezkan,Festival Bahane Amaç Başka!..,13 Ekim 2023 Cuma 05:00,"Festivallerle başladılar, konserlerle devam ettiler, gerisi gelecek… Bu daha başlangıç!.. Yakında tiyatrolara, sinemalara da yasak gelirse şaşırmayın. Hayatın her alanına. Her türlü toplantı/gösteri /yürüyüş zaten yasak. 2028 yılına kadar Türkiye’yi değiştirmek için ellerinden ne geliyorsa yapacaklar. 2028 seçimlerine bambaşka bir Türkiye girmek istiyorlar… Nasıl bir Türkiye sorusunun yanıtı net; dile getiriyorlar… İktidar ortağı Hür Dava Partisi (Hizbullah diye okuyun) açık açık söylüyor. İktidar ortağı Yeniden Refah Partisi bastırıyor: Siyasal İslam’ın bayrağını açmanın tam zamanı diyorlar… AKP çeşitli nedenlerle biz de istiyoruz demiyor ama ses çıkarmıyor, göz yumuyor. Hatta valileri, kaymakamları aracılığıyla destek veriyor… Adana Valiliğinin kararını gördünüz mü? Dün başlayacak olan ve üç gün sürmesi planlanan Çukurova Rock Festivali yasaklandı. Gerekçe alkol kullanımı ve güvenlikmiş!.. Adana emniyeti üç gün sürecek festivalin güvenliği sağlamıyorum diyorsa… Adana Emniyet Müdürü istifasını versin veya emekliliğini istesin evine gidip otursun… Festivalle başa çıkamayan emniyet terörle, teröristlerle nasıl başa çıkacak? Hırsıza, uğursuzla, tecavüzcüyle, tacizciyle, soyguncuyla, mafyayla, sokak çeteleriyle nasıl mücadele edecek? Mesele güvenlik değil tabii… Güvenlik kılıflardan biri… Alkol kullanılır, kötü şeyler olur gerekçesiyle festival yasaklandı ama aslında mesele alkol de değil… Daha da kapsamlı… Anlatacağım… Gelen önce yasak kararının gerekçesini okuyorum… ‘Etkinliğin yapılacağı yer ve çevresinde alkol satışı yapan iş yerlerinin bulunmasından dolayı etkinliğe katılacaklar arasında yaşı küçük şahısların da bulunacağı göz önüne alındığında alkole dayalı olarak (cinsel saldırı, kasten yaralama, hırsızlık vb.) asayiş olaylarının yaşanabileceği…’ Bu festival beş yıldır yapılıyor. Bu yıl altıncısı olacaktı. Adana Valiliği beş yılda festival alanında veya çevresinde kaç kişiye cinsel saldırıda bulundu, kaç kişi kasten yaralandı açıklasın… İsim isim açıklasın… Rakamları koysun önümüze… Açıklayamazlar çünkü gerekçe uyduruk… Yasak kararının can alıcı bölümü de şu: “Etkinliğin yapılacağı yer ve çevresinde alkol satışı yapan işyerlerinin bulunması ve etkinliği katılacak yaşı küçük şahısların olması…” Bu gerekçeyi al her türlü faaliyete yapıştır. Futbol maçlarını bile yasaklayabilirsin. Siyasi partilerin mitinglerini de… (Tabii sadece muhalefetin) Başka?... Okul mezuniyet törenlerini yasaklarsın. Zaten yasaklıyorlar diyeceksiniz? Mesire alanlarında, parklar da toplanmayı da yasaklayabilirsin… Her türlü etkinliğin yakınında/uzağında mutlaka tekel bayii, Migros ve diğerleri gibi zincir market vardır… Mesele sadece alkol değil dedim ya… Festivali düzenleyenler etkinlik alanında alkol satılmayacağını 18 yaşından küçüklerinde alınmayacağını taahhüt etmiş… Valilik yine izin vermemiş. Cevap bile verme gereği duymamış… Çünkü amaçları alkol gerekçesiyle festivaller üzerinden her türlü faaliyeti yasaklamak. Gençlerin bir araya gelmesini önlemek… Erdoğan sık sık kimsenin özel hayatına müdahale etmedik diyor ya. Doğru söylüyor kimsenin hayatına değil herkesin hayatına müdahale ediyorlar!.. İstiyorlar ki; gençlerin başı secdeden kalkmasın. Dinin ibaret kısmıyla ilgilensinler. Muamelat bölümünü öğrenmesinler… Mutaassıp olsunlar, biat eksinler biz onlara bakarız diyorlar. İktidarlarının kalıcı olması için kindar ve dindar nesli ihtiyaçları var… Ne öyle… Rock Festivaliymiş… Olacak iş mi? Amaçları ne? Rock de ya!.. Gavur kültürü!.. Bu gidişin finalini biliyoruz. İran yaşadı, Afganistan yaşadı, Pakistan yaşadı… Türkiye İslam Cumhuriyeti’ne kadar gider… Meseleye festival yasağı diye bakmayın büyük manzara bunu işaret ediyor. Dilerim yanılıyorumdur…",https://halktv.com.tr/gundem/festival-bahane-amac-baska-776012h
Mehmet Tezkan,Ya Komutan Tarikattansa!,22 Aralık 2023 Cuma 05:00,"Ahmet Hakan Hürriyet’teki köşesinde ‘askerin emir alacağı tek kişi komutanıdır’ başlıklı yazı kaleme aldı… Önce yazıya bir göz atalım sonra söyleyeceklerim var… “Teğmenler, alt devrelerini Nurcu toplantısına çağırmış” diye bir haber ilişti gözüme. Bu haber, bu bilgi, bu iddia doğruysa hemen alarm zilleri çalmalıdır. Neden? Şundan dolayı: Tarikat ve cemaatler: Hiyerarşik yapılardır. İtaate dayalıdırlar. Tek tip insana yönelirler. Sorgulatmazlar. Manevi önderliği esas alırlar. Askerlik mesleğinde de durum aynıdır: Disiplin her şeyin başıdır. Hiyerarşi bir numaralı konudur. Emre itaat çok önemlidir. Komutanın mutlak otoritesi vardır. Emirler sorgulanmaz. Cemaat ve tarikat kışlaya girerse doğal olarak... İki farklı otorite ortaya çıkar. İki farklı hiyerarşik düzen ortaya çıkar. İki farklı emir ortaya çıkar. İki farklı adanmışlık ortaya çıkar. İki farklı disiplin ortaya çıkar. Kısacası bir Nurcu toplantısına herhangi bir kişi katılırsa bir şey olmaz ama bir teğmen katılırsa bunun çok tehlikeli sonuçları olabilir.” Yazının bütünlüğüne katılıyorum ama bir itirazım ve ekleyeceklerim var… İtirazım şu; Ahmet Hakan emirler sorgulanamaz demiş. Ama kanuna aykırı emire uymak/uygulamak suçtur. 1943’te 3. Ordu Komutanı Mustafa Muğlalı’nın kaçakçılık yapıyorlar diye sivilleri kurşuna dizdirmesini hatırlatırım… 33 kurşun olayını!... Neyse bu ayrıntı. Ahmet Hakan temelde haklı teğmenler alt devrelerini nurcu toplantısına çağırıyorsa alarm zilleri çalmalı… Ama o zil devletin en üst kademesinde çalmalı ki işe yarasın. İktidar bu tür yapılara izin vermemeli ki sonuç alınsın… 2002 yılından sonra tam tersi oldu… AKP iktidarı bu tür yapıların askerde örgütlenmesine izin verdi. Hatta önünü açtı. Terfi ettirdi. Yaptıkları kumpaslara göz yumdu… 15 Temmuz’da gördük. Genelkurmay FETÖ’nün işgali altındaymış… 100’e yakın general FETÖ’cüymüş… Yüzlerce subay önce cemaat sonra hizmet dedikleri ama özünde tarikat olan yapıya bağlıymışlar… Türkiye Cumhuriyeti’ne değil, Pensilvanya’ya bağlıymışlar… Fethullah’ın imamlarından emir alıyorlarmış… Ayağımızı denk alalım tarih tekerrür etmesin diyeceğim ama korkarım edecek! Bu devrin güçlü tarikatları da aynı yolu izleyebilir… Bu sebeple başlığı böyle attım: Ya komutan tarikattansa! Ahmet Hakan diyor ki; Kısacası bir Nurcu toplantısına herhangi bir kişi katılırsa bir şey olmaz ama bir teğmen katılırsa bunun çok tehlikeli sonuçları olabilir. Herhangi bir kişiyi kavramını da tanımlayalım… Adını koyalım… Hakim, savcı, vali, kaymakam, emniyet müdürü, polis memuru, bürokrat, devlet memuru, öğretmen, devlette görev yapan doktor, mühendis tarikat toplantısına katılabilir mi? Siyasal iktidar asker değiller diye izin vermeli mi? Tabii ki hayır ama!... Bırakın izne destek veriyor... Bazı tarikatlara üye olan kişilerin önü açılıyor, sırtı sıvazlanıyor. Milli Eğitim Bakanı tarikatlarla protokol yaptıklarını açıkladı. Daha ne olsun… Soruyorum… Bakan’ın protokol yaptığı tarikata il milli eğitim müdürü, ilçe milli eğitim müdürü, okul müdürü, öğretmen karşı çıkabilir mi? Tarikat düzeni ilkokuldan başlatılıyor. Hatta daha önce, 4 yaşındaki çocuklar kuran kursu adıyla sisteme sokuluyor. 4 yaşındaki çocuk kuran okumasını öğrenebilir mi? Hem de Arapça! Amaç başka beyinler yıkanıyor, beyinler satın alınıyor. Sonra o kişiler asker oluyor, general oluyor, bakan oluyor, müsteşar oluyor, vali oluyor, kaymakam oluyor, hakim oluyor, savcı oluyor, büyükelçi oluyor, milletvekili oluyor, üst düzey bürokrat oluyor, okul müdürü oluyor, öğretmen oluyor, imam oluyor. Daha sonra… 15 Temmuz oluyor!...",https://halktv.com.tr/makale/ya-komutan-tarikattansa-791631
Mehmet Tezkan,Türkiye Tel Tel Dökülüyor!,24 Ekim 2023 Salı 05:00,"Gözümüz kulağımız Gazze’de… İsrail’in öldürdüğü bebeler için çocuklar için siviller için kahroluyoruz ama bu arada bizde de iyi şeyler olmuyor… Dikkatimiz Gazze’de ama memleketten de kötü kokular çıkıyor… Görmemezlikten gelemeyiz… Yargı iflas bayrağını açmak üzere!... Siyasal bilimciler ‘bir ülkede yargı sistemi çökerse o ülke çöker’ der… Olanları kısaca sayayım mı? Nereden başlayayım… İstanbul Anadolu Başsavcısı İsmail Uçar, HSK’ya mektup yazarak; uyuşturucu kaçakçılarının, bahisçilerin, gaspçıların nasıl tahliye edildiğini yazdı… Meğer adliyelerde tarife varmış… Tahliye 500 bin lira, yurt dışına çıkış yasağının kalkması 400 bin lira, haberlerin sosyal medyadan kaldırılması 150 bin lira gibi… AKP’nin yapmakla övündüğü Adalet Saraylarının kapısına bu tarifeyi asmamışlar ama içeride uygulamışlar… Hep söylerim AKP adalet sarayları yaptı ama içine adaleti koymayı unuttu… Hep söylerim AKP her kente üniversite her ilçeye fakülte binası yaptı ama içine bilimi, düşünce özgürlüğünü koymayı unuttu… Devam edelim… İkinci skandal tahliye olduktan sonra koşa koşa MHP Genel Başkanı Bahçeli’nin elini öpmeye giden Sedat Şahin vakası… Şahin’i tutuklayan mahkeme heyeti izne çıkınca adli tatil başlamasına bir gün kala acilen yeni heyet kurulmuş o heyet tahliye kararı vermiş… Dosyayı okumuşlar mıdır? Zannetmiyorum… Komisere ne dersiniz? Hangi komiser diyeceksiniz… Ankara’nın ortasında öldürülen Sinan Ateş soruşturmasını yürüten komiser var ya; o komiser… Meğer suikastçıya bütün bilgileri veren oymuş, ne zaman nerede olduğunu, hangi aracı kullandığını, aracın plakasını bildirmiş… Eğer doğruysa cinayetin içinde bizi korumakla görevli, vergilerimizle maaş alan, sıkıştığımızda yardım istediğimiz polis var. Hem de komiser… Daha bitmedi… Hrant Dink dosyasıyla ilgili 12. Ağır Ceza Mahkemesi’nde görev yapan bütün savcı ve hakimler için HSK’ya suç duyurusunda bulunulmuş… Soruşturulma istenmiş… İçlerinde şu anda Adalet Bakan Yardımcısı olan Akın Gürlek de varmış. Kendisi aynı zamanda HSK Birinci Daire Başkanı… Tabii dilekçeyi işleme koymamış! Sinirlenmeyin daha anlatacaklarım var… Aydın Koçarlı Milli Eğitim İlçe Müdürü Osman Arıkoğlu Menzil Tarikatı Şeyhlerinden Saki’ye bağlılık yemini etmiş… Bugün okula gelen çocuklara tarikata bağlılık yemini ettirirse şaşırmayın. Çünkü hala görevde… Çünkü Bakan da aynı kafada… Bakan ortalığı biraz boş bulsa karma eğitime son verecek. Kızları duvarların arkasındaki okullara hapsedecek… Devam edeyim mi? Erdoğan sık sık ‘dünyanın en iyi 10 ekonomisi arasına girmeye en yakın noktadayız’ der ya… ‘Girdik, girmek üzereyiz, giriyoruz, hiç bu kadar yakın olmamıştık’ diye konuşur ya… Yeni Ticaret Bakanı önceki gün, 2053 yılında dünyanın en iyi 10 ekonomisi arasına girmeyi hedeflediklerini söyledi. Çok değil 30 yıl daha bekleyeceksiniz!... Biliyorum yüreğimiz sıkıştı, yeter artık diyorsunuz ama maalesef Türkiye bu durumda… Yargı, yasama, güvenlik, eğitim tel tel dökülüyor… Bahçeli’nin Cumhurbaşkanlığı Hükümet Sistemi adını vererek ülkeye armağan ettiği rejimin sonucu bu… Başka söze gerek yok…",https://halktv.com.tr/siyaset/turkiye-tel-tel-dokuluyor-778244h
Mehmet Tezkan,Yargıda Uzaktan Kumanda Kimin Elinde?,20 Aralık 2023 Çarşamba 05:00,"Anayasa Mahkemesi Başkanı Zühtü Arslan’ın dediklerini duydunuz mu, okudunuz mu? Dehşet! Ne mi dedi? Uzaktan kumandalı yargı da yargıç da olmaz dedi… Uzaktan kumandalı yargı var ki… Uzaktan kumandayla idare edilen yargıçlar var ki… Anayasa Mahkemesi Başkanı dile getirdi. Yargıyı birileri uzaktan kumanda ile idare ediyor ki; uyardı… Batı ülkelerinden birinde anayasa mahkemesi başkanı bu konuşmayı yapsa ortalık birbirine girer. Haftalarca tartışılır, adalet bakanından açıklama istenir, yasama organının önemli gündem maddesi olur, iktidar zor günler yaşar, medya kumanda kimin elinde diye üzerine gider, sivil toplum örgütleri ayağa kalkar… Bizde önemsenmedi… İktidara yakın olan yayın organları haber değeri görülmedi… Siyasetin temel konusu yapılmadı… Mevzu edilmedi… Bu cümleyi bir gazeteci, bir akademisyen, bir siyasetçi söylese fırtına koparmamasını anlayabilirim ama söyleyen ülkenin en yüksek mahkemesinin başkanı… Daha ne olsun!.. Söylediği bu kadar da değil… Vicdanın esaret aklın ise vesayet kabul etmeyeceğini söylemiş… Kime söylemiş? Sana bana değil herhalde… Hakim ve savcılara söylemiş. Belki de Yargıtay üyelerine. Bilemiyorum… Bildiğim şu… AKP iktidarı döneminde yaklaşık on yıl bazı savcı ve yargıçlar uzaktan kumanda ile idare edildi… Çoğu özel yetkili savcıydı… Özel yetkili hakimdi… İmparator gibi dolaşıyorlardı… O hakimler sayesinde yargıda uzaktan kumandalı oldu… O dönem kumanda kimin elindeydi derseniz… Fethullah’ın… Pensilvanya’nın… FETÖ’cü çetenin… Hatırlayın o günleri, insanlara FETÖ’cü savcı ve hakimler vasıtasıyla tuzaklar kuruldu. Yüzlerce insan yok yere hapse atıldı. Onlara hapis cezası veren hakimler değildi, kumandayı taşıyan Fethullah’ın yargı imamlarıydı… O savcı ve hakimlerin çoğu kaçtı… Hepsinin vicdanları esaret akılları veraset altındaydı… Yoksa yine aynı durum mu söz konusu? Yargıda benzer bir düzen mi kuruldu? Kumandayı başka birileri mi kaptı? Yine vicdanlar esaret akıllar veraset altında mı? Bilemiyorum… Anayasa Mahkemesi Başkanı boş yere konuşmaz herhalde! 1998 yılında, yani tam 25 yıl önce dönemin Yargıtay Başkanı Mehmet Uygun adli yıl açılış töreninde yaptığı konuşmada aynen şöyle demişti: ‘Yargı mensupları vicdanları ile cüzdanları arasında kaldı’ O dönem çok konuşmuştuk, çok tartışmıştık, cüzdanın ağır bastığı söylenmişti ama sonuç alınmadı… 25 yıl sonra cüzdanın yerini uzaktan kumandanın aldığı ima ediliyor. Hem de en yüksek mahkemenin başkanı tarafından… Bakalım Adalet Bakanı ne diyecek? Yoksa yine gündem Filistin diyerek soruları geçiştirecek mi? Bakalım Yargıtay Başkanı cevap verecek mi? Bakalım muhalefet mesele yapacak mı?",https://halktv.com.tr/makale/yargida-uzaktan-kumanda-kimin-elinde-791035
Mehmet Tezkan,Onlar Çan Çaldı Biz ‘Sela’ mı Okuyacağız?,25 Aralık 2023 Pazartesi 05:00,"Sözcü gazetesinde yazan Ayşe Sucu hatırlattı… Eskiden İngiltere’de bir gelenek varmış. Sıradan bir vatandaş öldüğünde kilisenin çanı bir kez… Bir asil öldüğünde iki kez… Kralın bir yakını öldüğünde üç kez… Kral öldüğünde dört kez … Çalınırmış… Günün birinde kilisenin çanı tam beş kez çalınmış. Halk merak içinde papaza gitmiş; ‘papaz efendi, kraldan daha önemli biri mi var ki o ölünce çan beş kez çaldın’ diye sormuşlar… Papaz: ‘Kraldan daha önemli bir şey var tabi’ diye söze başlamış. Ve devam etmiş ‘herkesin hak aramak için sığındığı mahkeme, bir vatandaşımızı haksız yere mahkum etti. Bugün ölen adaletti. Çan adalet için çaldı’ Biz de çan yok sela var… Cuma namazlarından önce de ölümü duyurmak için de sela verilir… Bir kişi öldüğünde cenazenin kaldırılacağı camiden sela verilir. O mahalleye duyurulur… Toplumu ilgilendiren daha büyük kayıplar olduğunda tüm camilerde sela verilir. Şubat ayında 50 bin kişiyi kaybettiğimiz depremden sonra yatsı namazına yarım saat kala 90 binden fazla camide sela okundu… Başta Can Atalay davasına bakıyorum… Adalet can çekişiyor. Anayasa Mahkemesi kararları tanınmıyor… Ağır ceza mahkemesi başkanı karar almamak için adliyeye gitmiyor! Gerekçeli karar falan diye bahane arıyor! Anayasa Mahkemesi Başkanı Zühtü Arslan’ın geçen hafta dile getirdiği ‘uzaktan kumandalı yargı da yargıç da olmaz’ sözlerini hatırlatıyor… Bekliyoruz… Dilerim adalet için…. Kiliselerde çanlar beş kez çalınmaz, camilerde yatsı namazından önce sela verilmez…",https://halktv.com.tr/makale/onlar-can-caldi-biz-sela-mi-okuyacagiz-792376
Mehmet Tezkan,Sorun 50+1 Değil… Sorun Tek Adam Yönetimi!,20 Kasım 2023 Pazartesi 05:00,"Cumhurbaşkanlığı hükümet sistemi adı verilen sisteme geçeli altı yıl oldu. 2017 referandumuyla ülkenin tek kişi tarafından yönetilmesini (YSK’nın hilesiyle demeyeyim ama kuralları esnetmesiyle, kuralsızlığa prim açmasıyla diyeyim) kabul ettik. 2018’de yeni rejimin ilk Cumhurbaşkanı aynı zamanda tek kişilik hükümeti olarak Erdoğan’ı seçtik… 2023’ün Mayıs ayında bir kez daha seçtik… 2028 yılına kadar görevde… Almanya dönüşü uçakta maiyetindeki kişilerin sorularını yanıtlarken Cumhurbaşkanı’nın 50+1 ile seçilmesinin yanlış olduğunu söylemiş… En çok oyu alan seçilsin demiş… Anlaşılan Anayasa değişliği istemesinin asıl nedeni bu… ‘Mevcut Anayasa’nın satır aralarında darbeci ruhu dolaşıyor’ demesi, bunu gerekçe göstermesi lafügüzaf!... 2010, 2017 referandumlarında olduğu gibi ana amacı perdelemek de diyebiliriz… Bu ucube rejimi Bahçeli’yle birlikte getiren Erdoğan yüzde 50+1’in ateşli savunusuydu… Türkiye’nin çimentosu olarak sunmuştu… Ne oldu? Ne değişti? Kurduğu rejimden şikayet ederken ‘kimin eli kimin cebinde belli değil’ demiş… Valla haklı… MHP ile Hizbullah’ın siyasi kanadı HÜDA PAR aynı ittifakta… Ecevit’in kurduğu DSP ile Yeniden Refah Partisi ve BBP omuz omuza… Erdoğan haklı kimin eli kimin cebinde belli değil… Ama bunun sebebi yüzde 50+1 de değil… Ne? Ülkeyi tek adamın iki dudağı arasına bırakmak… 2018 yılında seçilen Erdoğan faizleri aşağıya indirerek enflasyonu indireceğine inanıyordu… Avrupa’nın, ABD’nin, Rusya’nın yanlış yaptığını söylüyordu. Faizi yüzde 8,5’ a kadar indirtti... 2023 yılında seçilen Erdoğan enflasyonu indirmek için bu kez faizi yüzde 35’e kadar çıkarttı. Bu hafta yüzde 40’ı bile görebiliriz… Hangi Erdoğan doğru? Halk hangi Erdoğan’a oy verdi? Sorun Erdoğan’ın fikir değiştirmesi değil. Sorun dün katil ilan ettiği Suudi Prensi’ne kardeşim diye sarılması değil. Sorun darbeci diye bağırdığı Mısır Devlet Başkanı’nı kucaklaması değil. Sorun ülkenin tüm kurum ve kuruluşlarıyla tek adama bağlanması… O tek adamı Meclis denetleyemiyor… O tek adama yasama organı soru bile soramıyor… O tek adam süper yetkili ama sorumsuz… O tek adam kendini Varlık Fonu yönetim kurulu başkanlığına atayarak bütün kamu bankalarına, teknoloji ve iletişim şirketlerine, enerji kuruluşlarına hükmediyor… O tek adam Hakimler Savcılar Kurulu’nu seçiyor... (Bi parantez açarak bilgi vereyim. HSK’nın 13 üyesi var. Cumhurbaşkanı’nın atadığı bürokrat Adalet Bakanı ve Yardımcısı doğal üye. Cumhurbaşkanı ayrıca dört üye atıyor. Kalan yedi üyeyi Meclis seçiyor. Meclis çoğunluğu kimin elinde? AKP‘nin… Hadi Cumhur İttifakı’nın diyelim. Lideri kim? Erdoğan… Meclis onun istediği isimleri seçiyor. Yani HSK’nın tüm üyelerini tek kişi belirliyor) O tek adamın kurduğu HSK, Yargıtay üyelerini belirliyor… O tek adam partisinin milletvekillerini saptıyor… O tek adam TBMM Başkanı’nın kim olacağına karar veriyor… O tek adam bütün büyükelçileri, bütün valileri, bütün kaymakamları, bütün emniyet müdürlerini, bütün rektörleri atıyor… Uzatmayayım rejimin sakatlığı burada… 2018 yılından beri Türkiye patinaj yapıyorsa, paramız her gün değer kaybediyorsa, bizler her geçen gün daha da fakirleşiyorsak sebebi rejim… Yüzde 50+1 değil… Bu kadar büyük yetkiler verdiğiniz kişiyi yüzde 50+1 ile değil de yüzde 80+1 ile seçseniz de sonuç değişmez… Hele en çok oy alan Cumhurbaşkanı olsun dersek… Anayasa’yı değiştirip mesela yüzde 30 oy alan da, yüzde 25 oy alan da ülkeye istediği gibi yönetsin, sorumsuz olsun, hesap sorulmasın dersek… Tek kelime ile yanarız…. Zaten yanıyoruz da kavruluruz diyeyim…",https://halktv.com.tr/siyaset/sorun-501-degil-sorun-tek-adam-yonetimi-783346h
Mehmet Tezkan,Bakan Baklayı Ağzından Çıkardı!,14 Kasım 2023 Salı 07:00,"İki yüksek mahkemenin anlaşamadığı, birbirine düştüğü havasını yaymaya çalışıyorlar. Kriz varmış gibi pompalıyorlar… Kriz var evet… Ama, Anayasa’yı yok sayma krizi var… Önce ağır ceza mahkemesi Anayasa’yı yok saydı. Sonra Yargıtay Anayasa’yı yok hükmünde ilan etti. Cumhurbaşkanı ‘hakemim’ diyerek kendini yüksek yargının da üzerinde konumlandırmaya çalıştı ama aynı zamanda Yargıtay’a destek çıktı. Yargıtay’ın şoke eden kararına şaşıran AKP’lileri yanlış yapmakla suçladı. Saray’ın Hukukçusu fırsat bu fırsat diyerek milli yargı projesini ortaya attı… TBMM Başkanı sessiz kalarak Yargıtay’a zımnen destek verdi. Yargıtay’ın fırçasını sineye çekti. Adalet Bakanı çözüm yeni Anayasa veya AYM yasasında değişiklik diyerek baklayı ağzından çıkardı… Yaratılmak istenen suni krizin nedeni bu… Bakan’ın gerekçesi şu; Anayasa Mahkemesi’nin önünde 130 bin dosya olmuş, 15 kişinin buna bakması imkansızmış… Anayasa Mahkemesi her dosyayı kabul etmiyor. Önce komisyonlar inceliyor, AYM Kanunu’nun 45 ve 47 maddesine uygunsa kabul ediyor. Değilse reddediyor. Kabul edilenler mahkeme heyetinin önüne geliyor… 130 bin dosya kabul edilmiş ve sırada bekliyorsa vay yargının haline… Aslıda sorun burada… Düzeltilmesi gereken bu… Yargıyı siyasallaştırırsan… Senin istediğin doğrultuda karar vermeyeceği belli olan hakimleri görevden alırsan… Veya mahkeme heyetini dağıtırsan… Saray’ın isteği doğrultusunda karar verecek hakimleri getirirsen olacağı budur… Fethullahçı çetenin yargıyı ele geçirdiği Anayasa değişikliği yapılırken iktidar mensupları yargının bağımsız olması yetmez tarafsız da olmalı diye bağırıyordu… Şimdi milli yargı diyorlar… Yani tarafsız da olmayacak, bağımsız da… Tarafsız ve bağımsız olan ya meslekten atılıyor ya da uzak diyarlara sürülüyor. İstanbul’daysa mesela Samsun’a!... Şimdi diyeceksiniz ki tamam anladık da bu işin sonu ne olacak? Şu belli ki Anayasa iktidarın da onayıyla Yargıtay tarafından askıya alındı. İktidar yeni Anayasa zemin hazırlamak için krizin daha da derinleşmesini bekleyecek veya isteyecek… Ama şimdilik bu mümkün görünmüyor… Cumhur İttifakı’nın Anayasa’yı değiştirecek, referanduma götürecek sayısal çoğunluğu yok… Ama Anayasa Mahkemesi Kuruluşu ve Yargılama Usulleri Kanunu’nu değiştirme güçleri var… Yapacakları budur… Bireysel başvuru hakkını kısıtlayacaklar, zorlaştıracaklar, hak ihlallerini tazminatla sınırlayacaklar. Bunu yaparken AYM’nin başka hangi yetkilerini doğrarlar bilinmiyor! O bakla daha ağızlardan çıkmadı… Bunu da reform diye millete yutturmaya çalışacaklar. 2010’da yaptıkları büyük yargı reformunu gördük… O yargı reformu sayesinde (!) FETÖ’cü çete devletin hücrelerine kadar girdi… Adalet Bakanı o Anayasa değişikliğine atıfla demiş ki; 1982 model kamyona 2010 model tırın dorsesin taktık. Hadi çek kamyon dedik. Olmuyor ki gitmiyor ki… 2017 Anayasa değişikliğiyle hani jet motoru takılmıştı; ne oldu? Motor hava mı yaptı, motora su mu kaçtı?",https://halktv.com.tr/siyaset/bakan-baklayi-agzindan-cikardi-782319h
Mehmet Tezkan,İmamlar Atatürk İçin El Fatiha Diyecek mi?,10 Kasım 2023 Cuma 05:00,"Sizi önce altı yıl önceye götüreyim… 2017 yılının 10 Kasım Cuma gününe… O tarihte Milliyet gazetesinde yazıyordum… Köşemde şu satırları kaleme almıştım… “Atatürk’e Fatiha’yı çok gördüler. Cuma günü Ata’mızı andık.. Saat dokuzu beş gece saygı duruşundaydık.. Kimimiz Anıtkabir’e gitti.. Kimimiz Dolmabahçe’ye koştu.. İki mekân da doldu taştı.. Aynı safta omuz omuza yürüdük.. Öğlen hep birlikte cuma namazına gittik.. Cumada yeniden bir araya geldik.. Yine omuz omuzaydık.. Ama.. Zannettim ki; imam vaazında Atatürk’ü anlatacak.. Zannettim ki; imam vaazında Cumhuriyet’in kazanımlarına değinecek.. Zannettim ki; imam vaazının sonunda bu ülkenin kurucusu için Fatiha okuyacak, okutacak.. Nerde!. Adını bile anmadı.. Dedim ki, herhalde hutbede bu konu ele alınacak.. Çünkü.. Hutbe imamların inisiyatifinde değil.. Diyanet Başkanlığı hazırlıyor, müftüler aracılığıyla imamlara dağıtılıyor.. Her camiden farklı ses çıkmıyor.. Bütün camilerde hutbede aynı metin okunuyor.. İmam hutbede de Atatürk’ün adını anmadı.. O an içim acıdı.. Diyanet Atatürk’ü yok saymıştı.. Hutbede her konuya değinen, her konuda hutbe hazırlayan, kimi zaman subliminal mesajlar bile veren Diyanet İşleri, Atatürk’ün ölüm yıl dönümünü görmezden geldi.. Ruhuna bir Fatiha okumayı çok gördü.. İnsan üzülüyor.. İnsan kabullenemiyor.. Oysa o Diyanet’in de camilerde görev yapan o imamların da varlık nedeni Cumhuriyet.. Atatürk’ün kurduğu Cumhuriyet.. Diyanet İşleri Başkanlığı Cumhuriyet rejiminin ürünü.. İmamlar da bu ülkenin memurları.. Vergilerimizle maaşlarını alıp bize hizmet veriyorlar ama Atatürk’ün adını ağızlarına almıyorlar.. Ülkenin kurucusuna saygı göstermiyorlar.. Çok yazık.. Cuma günü Cumhurbaşkanı’ndan sokaktaki adama kadar herkesin gündemi Atatürk’tü.. Cumhurbaşkanı’ndan ilkokul öğrencisine kadar milyonlar Atatürk’ü andı. Ülkenin kurucusuna şükranlarını sundu.. Diyanet İşleri Başkanlığı hariç.. İmamlar hariç.. Camilerde Atatürk’ün adı anılmadı.. Yazık çok yazık.. Diyanet İşleri Başkanı’nın cevabını merak ediyorum.. Atatürk’ün adını camilerde anmamasını, hutbede yer vermemesini, ruhuna bir Fatiha okutmamasını bakalım nasıl izah edecek? Yoksa sessiz kalıp, üstüne mi yatacak? Kuvvetle muhtemel. Muhalefete görev düşüyor. Bu meseleyi Meclis’e taşımalı, gündem yapmalı.” Bu yazının üzerinden altı yıl geçti değişen bir şey olmadı. Bugün 10 Kasım günlerden Cuma… Altı yıl önce yazdıklarım bugün aynen tekrarlanacak. Maalesef muhalefet, özellikle CHP bunu önemli bir sorun olarak görmedi. Diyanet, Atatürk’ü camilere sokmama… İmamlara adını andırmama kararını sürdürüyor… Kuşkusuz iktidarın desteğiyle… Kuşkusuz AKP/MHP ortaklığının onayıyla… Cumhuriyet’in 100 yılında Atatürk’ün adını ağzına almayan iktidar, iktidarın propaganda makinası gibi çalışan Diyanet’in bugünkü Cuma hutbesinde Atatürk’e yer vermesini beklemiyorum… Çünkü altı yıl içinde Türkiye daha da muhafazakarlaştırıldı. Diyanet Taliban zihniyetine yakınlaştı. Tarikatlar daha görünür oldu, toplumsal hayata müdahale edecek güce ulaştı… Tarikatlara bu imkan sağlandı… Siyasi iktidar destekledi… Adım gibi eminim… 89 bin 817 camide göre yapan imamlar vefatının 85’inci yılında bu ülkenin kurucusuna bir Fatiha’yı bile çok görecektir…",https://halktv.com.tr/gundem/imamlar-ataturk-icin-el-fatiha-diyecek-mi-781650h
Mehmet Tezkan,‘Siyasi körlük’ Hak Etmediği Sonu Hazırladı,06 Kasım 2023 Pazartesi 05:00,"Şu notu düşerek yazıya başlayayım… Kılıçdaroğlu CHP Genel Başkanlığı’ndan böyle gitmemeliydi… Kılıçdaroğlu’nun siyasi hayatı böyle son bulmamalıydı… Çok üzüldüm… İçim acıdı… Ama yapılacak bir şey yoktu; bu sonu kendi hazırladı. Siyasi körlük bir lideri bu hale getirebiliyor demek ki… Hadi değişim talebinin gücünü anlayamadı… Hadi sokağın, seçmenin sesini duyamadı diyelim… Hadi Genel Merkez Oligarşisi yanıltı diyelim… Kurultay’da ilk turda çıkan sonucu da mı görmedi, onu da mı değerlendiremedi, delegenin mesajını da mı anlayamadı? Özgür Özel’in ilk turda maçı aldığı belliydi. İkinci turda fark olacağı açıktı. İlk turun sonunda Özel el ele platforma çıkıp tebrik etseydi… Çekiliyorum, bütün delegelerin ikinci turda Özel’e oy vermesini istiyorum. Kurultay’dan daha güçlü çıkarız. Yeni genel başkanınız Özgür Özel’dir deseydi ne olurdu? Salon yıkılırdı… Salon alkıştan inlerdi… Salon gözyaşlarına boğulurdu… Salon şarkılarla, türkülerle, alkışlarla, sloganlarla evine uğurlardı… Çok şık olurdu. Ama Kılıçdaroğlu ikinci turu zorlamayı tercih etti. İkinci turda yeterli oyu alabileceğini düşündü. Veya kurmayları ikna etti… İlk turda Özel’in salt çoğunluk için iki oy eksiği vardı. Diyelim ki ikinci turda delegelerin küçük bir bölümü yer değiştirdi ve Kılıçdaroğlu seçildi. CHP için bundan daha kötü durum olamazdı. Şaibeli Kurultay olarak kayıtlara geçerdi ki bu durumda seçmenin küskünlüğü nefrete dönüşürdü… CHP bu lekeyi sittin sene temizleyemezdi… Kılıçdaroğlu bu tehlikeyi de görmedi mi? Göremedi mi? Siyasi körlüğü hak etmediği sonu hazırladı… Şimdi diyeceksiniz ki; zaten durumu kavrasaydı, toplumun nabzını tutabilseydi, büyük hayal kırıklığını kavrayabilseydi farklı yol izlerdi kendin bu duruma düşürmezdi… Maalesef 13 yıllık emeğini heba etti… Bir dönem geride kaldı. Artık arkaya bakarak aynı konuları tartışmanın anlamı yok. Siyaset bilimi ile uğraşanlar ileride şubat ile kasım arasında yaşanan 10 aylık süreçte bir liderin nasıl çöktüğünü, neden çöktüğünü inceleyecektir. Ciddi makaleler yazılacağını düşünüyorum… Çünkü, Kılıçdaroğlu’na şubat ayının başında kesin Cumhurbaşkanı olacak deniliyordu, kasım ayında siyaseten emekli olarak evine döndü… Başlı başına tez konusu! Geçmişi bırakalım önümüze bakalım dedik… Seçimden önce Erdoğan kalır mı gider mi diye soruyorlardı… Seçimden sonra Kılıçdaroğlu hala kalacak mı diye sormaya başladılar… Dün itibariyle Özel muhalefeti toparlar mı diye sormaya başladılar… Dikkatinizi çekerim CHP’yi değil muhalefeti toparlar mı diyorlar. Anladım ki beklenti çok yüksek. CHP ile sınırlı değil… Genç, dinamik, sempatik, kültürlü, deneyimli yeni genel başkanın heyecan dalgası yarattığı ortada… Küskün seçmenin yumuşayacağı… Sandığa gitmem diyenlerin Özel’e kredi açacağı… Oyuna ambargo koyan seçmenin ambargoyu kaldıracağı muhakkak… Kurultay’da esen rüzgar mart ayındaki yerel seçimlerde sandığa yansıyacaktır.",https://halktv.com.tr/siyaset/siyasi-korluk-hak-etmedigi-sonu-hazirladi-780786h
Mehmet Tezkan,Türkiye’de ‘Hilafet’ Gazze’yi Kurtarır mı?,20 Ekim 2023 Cuma 05:00,"İsrail’in insanlık dışı saldırılarına tepkiler dalga dalga büyüyor. İsrail dün itibariyle bölgedeki tüm ülkelerden (Türkiye dahil) büyükelçilerini güvenlik nedeniyle çekti… Çocukların, bebeklerin öldürülmesi öfke selini artırıyor. Kabartıyor… İstanbul’da da önceki akşam protesto eylemi vardı… İsrail konsolosluğunun önünde toplanan insanlar ‘hilafet’ sloganları attılar… Onlar için çözüm hilafet… Türkiye din devleti olsun devlet başkanı da halife olsun diyorlar… Hilafet diye bağırmalarının başka anlamı var mı? Bir an için hilafet düzenine geçtiğimizi, din devleti kurduğumuzu düşünün… Bu İslam alemini yüceltir mi? Bu Gazze’yi kurtarır mı? Bu Arap dünyasına barışı getirir mi? Daha da önemlisi Arap dünyası; Mısır, BAE, Katar, Kuveyt, Yemen, Sudan, Suudi Arabistan, Irak, Bangladeş, Pakistan, Libya, Sudan, Fas, Somali vd kabul eder mi? Halifenin sözünü kanun kabul derler mi? Etmezler tabii… Ama binlerce kişi hilafet diye İstanbul’un göbeğinde bağırdı. Gerçi sorsan kahir ekseriyeti ne istediğini bilmiyordur! Akıllarınca şeriat düzeni istiyorlar ama inanın şeriatın da ne olduğunu bilmiyorlar… Eski TBMM Başkanı Arınç’ milletimiz bu konuda çok cahil dedi… Noktayı koydu… Tarikat şeyhleri, cemaat liderleri, cahil imamlar, bilgisiz hacı hoca takımı insanları kaldırıyor. İnsanların kafasını allak bullak ediyor.. Cennet vaadiyle aldatıyorlar! Taliban sevdalısı Diyanet İşleri Başkanı’nın olduğu, tarikatların altın çağ yaşadığı, merdiven altı dini yapıların yaygınlaştığı, dört/beş yaşındaki çocukların kuran eğitimi adı altında beyinlerinin yıkandığı, ölümün kutsandığı, şehitlik mertebesinin siyasetçiler tarafından dağıtıldığı, dini siyasi amaçla hoyratça kullanıldığı dönemde…. Hilafet sloganlarına, bir grubun talebi, Gazze’de yaşananlara karşı duygusal tepki diye bakamayız. Ülkemizde resmi rakamlara göre 5/6 milyon gayri resmi rakamlara göre 8/10 milyon mülteci var… Çoğunun kim olduğunu bilmiyoruz. Çünkü kayıtları yok. Kaçak yollarla gelmişler… Üstüne üstlük hatırı sayılır kısmı eline silah almış, savaşmış… Üstüne üstlük önemli kısmı cihatçı. Siyasal İslam’a yürükten bağlı… Üstüne üstlük önemli kısmı genç. Önlerinde hayat planı yok ve kandırılmaya açık… Üstüne üstlük önemli kısmı ölümün kurtuluş olduğuna ve cennete gideceklerine orada huzur bulacaklarına inanıyor… Ülkemizde IŞİD türü kaç uyuyan hücrenin olduğunu bilmiyoruz. Ama bol miktarda silah olduğunu biliyoruz… Yerlisi de var mültecisi olanı da var… Ortadoğu’da İsrail katliamının dozu daha da artarsa çalkantı yaşayacak, Siyasal İslamcıların bayrak açacağı ülkelerin başında Türkiye geliyor. İslam dünyasının tek laik demokratik cumhuriyeti olduğu için! Bazı siyasetçiler, duygusal tepkileri kullanan radikal akımlar üzerinden oy devşirmeye çalışıyor. (eski Başbakan Davutoğlu gibi) Tehlikeli yolculuğu teşvik ettiklerinin farkındalar mı bilmiyorum… Ama bilerek ya da bilmeyerek teşvik ediyorlar… Dilerim teşvik kampanyasına camilerimiz, imamlarımız da katılmaz… Çünkü… Hilafet ne Gazze’yi kurtarır… Ne Türk ekonomisini düzeltir… Ne de Türkiye’yi güçlü devlet yapar…",https://halktv.com.tr/gundem/turkiyede-hilafet-gazzeyi-kurtarir-mi-777555h
Mehmet Tezkan,Türkiye’ye Döndüğümü Anladım!,05 Ekim 2023 Perşembe 05:00,"12 gündür Rotterdam’daydım… Uçak piste tekerleklerini koydu. Herkes sağa sola bakar, yola bakar, trafiğe bakar, hava durumuna bakar… Gazeteciyiz ya bismillah haberlere baktık… Aaa… Ayşenur Arslan savcıya ifade veriyor… Nedenmiş? Terörü övmekten… Şaka mı ya bile diyemedim çünkü o an… Türkiye’ye döndüğümü anladım… Açtım TV haberlerini alt yazı fıldır fıldır dönüyor; aylık enflasyon yüzde 4.75 yıllık yüzde 62.. Baskılanmış TÜİK rakamıyla… Meyvede yıllık artış yüzde 199,31 olmuş. Yüzde 200 yani. Antalya hal fiyatlarıyla… Avrupa’da (Euro bölgesinde) yüzde 4.3… Aylık değil, yıllık… Biz de aylık yüzde 4.7… Türkiye’ye döndüğümü anladım… Sağa sola telefon. Bi arkadaşım buna da şukur diyerek lafa girdi; ‘temmuz ve ağustos aylarında yüzde dokuzun üzerindeydi’ Şükredelim mi? Avazımız çıktığı kadar bağıralım mı? Bilemedim. Muhalefet partilerinden tık yok… Tümünün üzerine ölü toprağı serilmiş sanki… Yunanistan’da olsa, Fransa’da olsa, Belçika’da olsa, İtalya’da olsa!... Neyse… Tepkisizlikten… Türkiye’ye döndüğümü anladım. Merdan Yanardağ 100 gün sonra hakim karşısına çıktı. 2 yıl 6 ay ceza verdiler. İzledim kendisine destek olanlar cezayı unutmuş tahliye oldu diye seviniyor… Bu hale geldik getirildik. Suçsuz yere 2 yıl 6 ay ceza! Türkiye’ye döndüğümü anladım… Suçsuz yere ceza almasına rağmen Yanardağ tahliye oldu diye sevinenler haksız değil. Beterin beteri var… Gezi davasını düşünün… Kanıtsız, belgesiz insanlar hapiste çürütülmeye mahkum edildi. Can Atalay, Tayfun Kahraman, Çiğdem Mater Mine Özerden’ e 18 yıl hapis cezası verilmiş. Osman Kavala’ya ağırlaştırılmış müebbet… Hükümeti devirmeye teşebbüs etmişler… Neyle?!...Nasıl?!... Daha önce bu davadan beraat etmişlerdi. Ne değişti? Yargı değişti galiba!... Türkiye’ye döndüğümü anladım. İsmail Saymaz yazmış. Gezi davasında beraat eden hakimleri sürüm sürüm etmişler… Okuyunca bir kez daha… Türkiye’ye döndüğümü anladım. Bilgisayarın başına geçip günlük yazılara başlayayım derken ekran yanıp sönüyor; son dakika… Nedir o? Halk TV’ye ceza… RTÜK kendini hem savcı hem hakim yerine koymuş. Ayşenur’un troller tarafından makaslanarak itibarsızlaşma kampanyasını ciddiye alarak ceza yağdırmış… Beş gün program durdurma ilan gelirinden yüzde beş para cezası… Tam bu da ne ya, böyle şey olur mu diyecektim ki… Türkiye’de döndüğümü anladım… Türkiye’de olduğumu hatırladım… Bu yazı Türkiye’ye dönüş yazısı olsun. Kolları sıvadık, yazı maratonuna başladık. Haydi hayırlısı bakalım…",https://halktv.com.tr/gundem/turkiyeye-dondugumu-anladim-774188h
Mehmet Tezkan,Ekonomide Faziletli Döngü Dönemi Ne mi Bu? Anlatayım,24 Kasım 2023 Cuma 07:05,"Merkez Bankası Başkanı Gaye Hanım gaza bastı. Faizi yüzde 40’e çıkarıverdi. Beş ayda yüzde 8,5’tan yüzde 40’a…. Gaye hanım bunu niye yapıyor? Ekonominin faziletli bir döngüye girmesi içinmiş!.. Yeni ekonomik modelin adı bu; faziletli döngü!... Nerden çıktı demeyin Erdoğan Cezayir dönüşü uçakta açıklamış… Türkiye ekonomi modeli ne oldu diyeceksiniz? 28 Mayıs sabahı öldü… Miadını doldurdu… Heterodoks ekonomi politikasından Ortodoks ekonomi politikasına ani geçiş yaptık ya Erdoğan faziletli döngü diye bunu kastediyor… Daha bir çok başlık vermiş ama ayrıntısı yok.. Uçaktaki gazeteciler de sormuyor ki… Onlar adeta dekor… Neyi sormuyorlar diyeceksiniz? Erdoğan ‘dezenflasyon programı çok büyük ihtimalle Lira’da reel olarak bir değerlendirmeye sebep olabilir. Yani Türk Lirası’nın reel olarak değer kaybettiği süreç sona ermiştir’ dedi ya… Gazeteci soruyu yapıştırmalıydı…. Mayıstan önce izlenen politika enflasyonu artırma politikası mıydı? Erdoğan sinirlenirdi tabii ama ‘enflasyon sadece bizim değil dünyanın sorunu. Pandemiden sonra böyle oldu. Yılardır mücadele ediyoruz’ derdi herhalde… Peki ya gazeteci büyük bir cesaret örneği göstererek ‘siz faizi indirerek enflasyonu düşürmeye çalıştınız; Gaye Hanım faizi yükselterek enflasyonu dizginlemeye çalışıyor. Faiz sebep enflasyon sonuçtur tezinizden vaz mı geçtiniz’ diye sorarsa ne olurdu? İşinden mi olurdu olmaz mıydı o kadarını bilemem ama bir daha uçağa almazlardı…. Erdoğan’ın tezi doğruysa Gaye Hanım’ın yaptığı af edilir gibi değil. Faizi artırarak enflasyonun artmasına sebep oluyor. Bu millete yazık. Yoksul daha da yoksullaşıyor günah… Derhal görevden alınmalı… Erdoğan tezinde ısrarlı değilse insanları yüksek enflasyon altında inim inim inlettiği için çıkıp özür dilemeli… Helallik istemeli… Ortada bir yanlış var ve bedelini bizler ödüyoruz… Bir şey daha var… Erdoğan izledikleri politika sayesinde TL’nin değer kaybının duracağını övünerek söylemiş… TL’nin bilerek, istenerek değer kaybına uğratılmadı mı? Erdoğan bu sayede cari açığın kapanacağını anlatmadı mı? İhracatın artacağını, ithalatın azalacağını Türkiye’nin cari fazla vereceğini iddia etmedi mi? Bunu Türkiye model olarak sunmadı mı? Evet… Şimdi tam tersini söylüyor. TL değer kazanırsa ihracat azalıp ithalat artarsa cari açık ne olacak? Sahi uzun süredir cari açıktan söz eden yok… Unutturuldu… Erdoğan’ın Türkiye modeli dediği program ekonomiyi o kadar ağır tahribata uğratmış ki yüzde 40 faiz bile kesmedi. Çünkü enflasyon yüzde 80’lerde… Bakan Şimşek’e göre 2026’dan önce rayına oturmayacak. İşte 2026 yılına kadar izlenecek politikaya faziletli döngü adı verildi…. Özü şu… Uygulanan sağlıklı politikalar ve yapısal reformlarla yatırımcının güveni kazanılacak. Bu güven fon akışını tetikleyecek. Fon akışı Lira’da reel değerlendirmeye neden olacak. Bu da dezenflasyonu hızlandıracak, büyümenin aşağı yönlü risklerini sınırlayacak… Erdoğan faziletli bir döngüye nasıl gireceğimizi böyle açıkladı… Faziletli döngü olmadı diyelim… Tutmadı diyelim… Faziletli döngüye giremedik diyelim… Bir cuma akşamı Mehmet Bey ile Gaye hanıma güle güle denebilir… Olur mu olur… Daha önce kaç defa oldu…",https://halktv.com.tr/siyaset/ekonomide-faziletli-dongu-donemi-ne-mi-bu-anlatayim-784313h
Mehmet Tezkan,Erdoğan da Halkı Alenen Yanılttı!,08 Kasım 2023 Çarşamba 05:00,"O kadar çok konu var ki; hangisini yazacağımı bilemedim… Ele alınacak çok mesele var… Dün en çok konuşulan, ön plana çıkan ‘halkı yanıltıcı bilgiyi alenen yayma’ suçuydu. TKC’nin 217 maddesinin A bendi… Tolga Şardan bu suçtan tutuklandı, neyse ki tahliye edildi… AKP’nin çıkardığı dezenformasyon yasasındaki önemli madde… Gazetecilerin elini ayağını bağlayan. İktidarın yargı yoluyla medyayı susturmak için çıkardığı yasa maddesi de denilebilir. Çünkü, iktidar her türlü haberi, yolsuzluk iddiasını, rüşvet söylentisini bu yasa maddesini çalıştırarak engelleyebilir… Yolsuzluğu yapanı değil, yolsuzluk yapıldığını söyleyeni tutuklatabilir… Rüşvet alanı değil, rüşvet alındığını söyleyeni hapse attırabilir… Yasa bu sebeple çıktı… Yasanın şemsiyesi halkı aldatıcı bilgiyi alenen yayma suçu!.. Ucu açık madde. Nasıl yorumlarsan yorumla… Ama durun bir dakika… Tayyip Erdoğan seçimi kazanmak için seçmeni yanıltmadı mı? Halkı yanıltıcı bilgiyi televizyon ekranlarından sarf etmedi mi? Halkı aldatmadı mı? Mesela yeniden seçilirsem faizi daha da indireceğim dedi… Bu yaz enflasyon diye hayat pahalılığı diye bir sorunumuz kalmayacak dedi… Seçmen inandı… Faiz daha inecek, bu sayede enflasyon düşecek diye oy verdi… Erdoğan söylediğinin tam tersini yaptı… Yüzde 8,5 olan politika faizini yüzde 35’e çıkardı.. Bu ay yüzde 40’a çıkması bekleniyor… Kredi kartının borcunun limitini ödeyen üstünü gelecek aya bırakan yüzde 8,5 faiz ödüyordu şimdi yüzde 35 faiz ödeyecek… Soruyorum… Yüzde 8,5 olan faizi daha da indireceğim diye oy alan siyasetçi halkı bilerek ve isteyerek yanıtmış olmuyor mu? TCK’nin 217’in maddesine girmiyor mu? Geçiyorum ikinci konuya… Yargıtay Cumhuriyet Başsavcılığı Anayasa Mahkemesi kararının yok hükmünde olmasını isteyen mütalaasını sunmuş. Anayasa Mahkemesi milletvekili Atalay’a hak ihlali yapıldığını derhal bırakılması yönünde karar vermişti ya… Savcı ona karşı çıkıyor… Derinliğine inildiğinde başka işler de var. Ağır ceza mahkemesinin baş hakimi kendi başına Yargıtay’a başvurmuş… (13’üncü Ağır Ceza Mahkemesi’nin heyet kararı yokmuş. Bu da başlı başına büyük sorun ama konuyu dağıtmayalım) Bu Türkiye’de hukuk düzeninin olmadığının ilanı değil mi? Hukuk düzeninin intihar ettirilmesi veya beyninden vurulması anlamına gelmiyor mu? Daha ötesini söyleyeyim anarşiye kapı açmak demek değil mi? Neden mi? Anayasa Mahkemesi’nin kararını birinci derece mahkemeler tanımıyorsa… Yargıtay Başsavcısı yok hükmünde olduğunu söylüyorsa… Vatandaş da aynı yolu izlerse yani yasa tanımam derse… Mahkeme kararına uymam derse… Yargının kararı beni bağlamaz diye düşünürse… O ülkede anarşi olur! Gelelim üçüncü meseleye… MHP Lideri Bahçeli dünkü grup konuşmasında ‘2023 ve takip eden yıllar Türkiye’nin dev gibi ayağa kalkışına sahne olacaktır. Bunu sağlayacak irade Cumhur İttifakı’dır’ dedi. Bahçeli farkında değil galiba başa çıkılamayan enflasyonla uğraşıyoruz… Bahçeli farkında değil galiba bu yıla yüzde 22 enflasyon sözüyle girdik yüzde 70 enflasyonla çıkıyoruz… Bahçeli farkında değil galiba dev gibi çöküşü yaşıyoruz… Erdoğan yıllar önce Bahçeli için onun ailesi yok, onun çocuğu yok hayatı bilmez demişti… Valla doğru söylemiş Domates 60 lirayı gördü… Eti, kıymayı, tavuğu, sütü, yoğundu geçtim insanlar domates alamıyor; domates… Domates ülkesinde domates 60 liraya dayandı!... Bahçeli dev gibi ayağa kalkıştan söz ediyor… Erdoğan haklı… Hayattan kopmuş… Son konuya geçeyim… Ay’a sert iniş projesi 2026 yılına ertelenmiş… Çok üzüldüm! Ağlamaklı oldum! Hay Allah…Türk milleti olarak bu yıl Ay’a iniş yapacak gururlanacak, bir tas çorbaya yarım ekmek doğrayarak geçirdiğimiz akşamları unutacaktık… Soframızda yemek yok ama Ay’a sert iniş yaptık diye gururlanacaktık… 2026’yı bekliyoruz… Ay’a sert inişle karnımızın doyacağını enflasyonun düşeceğini ümit ediyoruz… Olmazsa!... İktidarın refah vaadi 2053 değil mi? Sıkın dişinizi 30 yıl kaldı!...",https://halktv.com.tr/siyaset/erdogan-da-halki-alenen-yaniltti-781203h
Mehmet Tezkan,İyi Parti sıfır çeker!,04 Aralık 2023 Pazartesi 00:57,"CHP’nin yeni genel başkanı kibir yapmadı. Önce o bana gelsin kutlasın demedi. Ülke için dedi ayağına gitti; Akşener’e iş birliği önerdi… İttifak değil iş birliği… Zaten belediye seçiminde iş birliği esastır. Bir ilde o onu destekler öteki ilde o ötekini… Ülke çapında ittifak kurulmaz ama il düzeyinde ilçe düzeyinde iş birliği yapılabilir… Özgür Özel’in önerisi İyi Parti Genel İdare Kurulu’nda bugün görüşülerek karara bağlanacak…Akşam saatlerinde sonucu öğreniriz… Özel/Akşener ortak basın toplantısını dikkatle izledim. Akşener’in konuşmalarını tartım, yüz ifadesine baktım iş birliğine yanaşmayacak intibası edindim… 81 ilde aday çıkartacağız dedi ya… Yerel seçimde tartıya çıkacağız dedi ya… Galiba sözünden dönmeyecek. 81 ilde aday çıkarma ısrarını sürdürecek… Ne olur? Söyleyeyim sıfır çeker!... Hangi ilin belediye başkanlığını alacak? Hangi ilde iddialı ki!... Doğu, Güneydoğu Anadolu’da yok… Orta Anadolu’da kısmen var… Batı’da çok zayıf… Yüzde 10’u geçtiği il sayısı iki elin parmağı kadar. Son seçimde yüzde 12 oy aldığı Bursa’yı mı alacak; yüzde 15 oy aldığı Balıkesir’i mi? Bunlar iyi oy aldığı iller. Çoğunda yüzde 10’un altında. Zaten ülke genelindeki oy oranı yüzde 9,9… 2018 seçimlerinde de yüzde 9,9 oranında oy almıştı. Demek ki kapasitesi bu kadar… O halde il bazında belediye başkanlığı alma şansı sıfır!.. Belki bazı ilçeleri alabilir o kadar… Şimdi diyeceksiniz ki; İyi parti 2018 ve 2023 seçimlerinde aldığı oy oranında kalırsa, yani yüzde 10 seviyesinde veya altında kalırsa ne olur? Olacakları söyleyeyim… Akşener 2028’e kadar dört yıl partisini ayakta tutamaz. Örgüt çözülür, İyi parti dağılır. Kimi MHP’ye gider kimi AKP’ye… İyi Parti GİK’i bugün tarihi karar verecek. Ya bazı kentlerde iş birliğine evet diyecekler ya da ölümkalım seçimine tek başlarına girecekler… Yüzde 10’un altında kalıp sıfır çekerlerse yok olacaklar. Siyaseti izlediğim kadarıyla İyi Parti’nin şansı yok. Çünkü merkez sağdaki büyük boşluğu göremediler, o kulvara giremediler, ne istediği belirsiz parti olarak kaldılar. Altı yılı boşa geçirdiler…",https://halktv.com.tr/siyaset/iyi-parti-sifir-ceker-786622h
Mehmet Tezkan,AKP’deki Değişim Değil Yer Değiştirme…,09 Ekim 2023 Pazartesi 07:38,"AKP Kongresi yapıldı. Tek aday tek liste ile seçime gidildi. O kadar insanın Ankara’ya gelmesine gerek yoktu boşuna masraf yapılmış. Kongre başlamadan sonucun ne olacağı beliydi… Listeler hazırdı… Çünkü AKP çok uzun süredir Erdoğan partisi… 2011 seçimlerinde yüzde 49,83 oranında oy alınca önce partisini değiştirdi, tek adam partisi yaptı sonra Türkiye’yi değiştirdi; Anayasa değişikliğiyle tek adam yönetimini getirdi. Bu sebeple AKP’de değişim olmaz yer değiştirme olur… AKP’de Erdoğan ne derse o olur… Ama 75 kişilik MKYK ‘da 49 isim değişti; bu değişimdir diyeceklerdir… Diyorlar da zaten. CHP’nin yapamadığını bir günde AKP yaptı diyorlar… 18 kişilik yönetim kadrosundan (MYK) sadece dört isim değişmiş. Yeni girenlerin üçü eski bakan. Fikren yok da ismen de değişim yok ki!.. Yeni giren tek kişi var… İktidara yakın haber kanallarında neredeyse her gece boy gösteren Hasan Basri Yalçın. (İzin verirseniz bi parantez açayım… Yalçın’a İnsan Hakları Başkanlığı görevine getirilmiş. Gösteri/yürüyüş /protesto hakkını savunacak mı? Anayasa Mahkemesi’nin kararına rağmen Cumartesi Annelerinin her hafta gözaltına alınmasına karşı çıkacak mı? Yoksa bugüne kadar yaptığı gibi yine görmezden mi gelecek? Parantezi kapatıyorum) AKP yönetiminin tamamı değişseydi de fark etmezdi. Çünkü orada değişim değil yer değiştirme prensibi var… Kimi milletvekili oluyor, kimi bakan, kimi bakan yardımcısı, kimi bürokrat, kimi yazar, kimi banka yöneticisi, kimi rektör, kimi büyükelçi, kimi vakıf, kimi yardım kuruluşu başkanı, kimi ihale alarak iş dünyasına giriyor… Sonra bir bakıyorsun, yer değiştirmişler… Milletvekili olan rektör olmuş… Büyükelçi olmuş… Akademisyen olan MYK’ye girmiş… Hastane sahibi olan bakan olmuş… Bakan yardımcısı olan milletvekili olmuş… Milletvekili olan bakan olmuş… Belediye başkanı olan milletvekili olmuş, milletvekili olan belediye başkanı olmuş… Milletvekili olan kamu bankasının yönetim kurulu üyesi olmuş, iktidara yakın vakıfın başına geçmiş, kamu kuruluşunun müdürü yöneticisi olmuş… Dışarda olanlar adrese özel yönetmenliklerle üniversiteye alınarak sisteme alınmış. Daha alt düzeyler için mülakat sınavlarında rakipleri elenerek davanın parçası olmaları sağlanmış.. AKP’de düzen bu… Bunu ben söylemiyorum AKP Genel Başkanı kongrede yaptığı konuşmada söyledi… Erdoğan dedi ki; ‘Kimi milletvekili, kimi belediye başkanı, kimi genel merkez yöneticisi, kimi bakan veya bakan yardımcısı, kimi benzer görevler üstlendi. Aralarında rotayı iş dünyasına bürokrasiye sivil toplum faaliyetlerine çevirerek oradaki başarılarıyla göğsümüz kabartanlar çıktı’ Sadece partide değil ülke yönetiminde, sivil toplum kuruluşlarında çalışan herkesin notunu Erdoğan veriyor… Temel kriter biat… Başarı veya başarısızlık çok da önemli değil. Söylenenlerin yapılması yeterli… Bugün milletvekilisin yarın Çaykur’un başındasın. Bugün MKYK üyesisin yarın bir kamu bankasının yönetim kurulundasın… Erdoğan’ın elinde o kadar çok kadro var ki… Kendine bağlı büyük bir sermaye grubu da kurdu. Oralara da atama yapıyor… Eski Maliye Bakanı’nı devletten aldığı ihalelerle devleşen holdinge tepe yönetici atadı. Batı demokrasilerinde olsa yer yerinden oynar, biz de yaprak kımıldamadı… Erdoğan yer değiştirme sistemini uygulayarak aslında değişimin önünü kesiyor. Kurduğu rejimin kökleşmesini sağlıyor, kurumların içini boşaltıp kendine bağlayarak itaat kültürünü yaygınlaştırmayı amaçlıyor… Valla başarılı oldu… Soru şu: Tek adam partisi değişir mi? Sosyolojik olarak mümkün değil, siyaset bilimi açısından mümkün değil… Bu sebeple yönetimde yapılan değişikliğe… Değişim değil yer değiştirme diyorum.",https://halktv.com.tr/siyaset/akpdeki-degisim-degil-yer-degistirme-775011h
Mehmet Tezkan,Alayı Dolandırıcı!,30 Kasım 2023 Perşembe 05:00,"Fatih Terim fonu diye adlandırılan saadet zincirinde neler olup bittiğini izliyorsunuzdur… Haber kanallarının, gazetelerin başat konusu bu… Türkiye saadet zinciriyle ilk kez tanışmadı. Onlarcası var. Ama bu farklı. Ötekilerde genelde üç beş kuruş bütçeme fayda sağlasın diye giren garibanlar vardı. Bir de onları tokatlamaya çalışan timsahlar!.. Bu kez mesele farklı… Bu kez zenginler, varlıklılar, şöhret sahipleri, futbolcular, iş insanları birbirlerini dolandırmaya çalışmış… Hepsinin kurulan tezgahtan haberi var… Hepsi dolandırıcılık sisteminin aktörü… Geçenlerde yazdım. Hepsi suçlu dedim. Çünkü 25 günde 30 günde bu kadar büyük para kazanılmaz. 100 bin dolar veriyorsun 200 bin dolar alıyorsun; nerde görülmüş… Dedim k;i bu ya uyuşturucu işidir ya da saadet zinciri. Yani birilerini tokatlama organizasyonu… Uyuşturucu iş çıkmadı… Tokatlama organizasyonu netlik kazandı… Fatih Terim para koyduysa kimi tokatlamaya çalışıyor? Emre Belözoğlu’ nu… Emre kimi tokatlama derdinde? Arda Turan’ı… O bir başkasını… Mecburlar zincir birbirini dolandırma birbirini tokatlama üzerine kurulu… Tokat atanlardan ses çıkmıyor. 40-50 kişi deniliyor ama şimdiye kadar 19 kişinin adı zikredilmiş! Gerisi arazi… Tokat yiyenlerin avukatları mağduruz diye bas bas bağırıyor. Müvekkillerini temize çıkarmaya çalışıyorlar. Onlara bi sözün yok. Adalet sistemini onlara verdiği görev bu… Ama hayret ettim; eski savcılar da aynı koroya katıldı… Saadet zincirinden büyük para kazananların paralarına el konulmalıymış… Doğru… Peki bu para ne olmalı? Saadet zincirine girip para kaybedenlere verilmeliymiş!.. Yok ya… 11 milyon dolar para kayıpmış. Nerede olduğu belli değil. Bu para bulununca da mağdurların mağduriyetlerinin giderilmesi için dağıtılmalıymış!.. Çüş artık diyeceğim ama demeden önce sorayım; nedenmiş o? Efendim, o insanlar dolandırılan insanlar üzerinden haksız para kazanmışlar paralarını dolandırdıkları insanlara iade etmeliymişler… O halde sorum şu… Dolandırılan insanlar da başkalarını dolandırmak için sisteme girmemiş mi? Başkalarını dolandırmak için çanta içinde milyon dolarları yatırmamış mı? Evet… Eee daha neyi konuşuyoruz? Alayı dolandırıcılık işine bulaşmış. Mağdurum diye yan yana gelenlerin hedefi yanındakini çarpmaktı… En yakın arkadaşını, dostunu, akrabasını… Seni beni çarpacak halleri yok… Bankacı kadın bu işi organize etmiş, çoğunluğu Galatasaraylı futbolcular ve iş insanları gönüllü olmuş. Birbirlerini yolmak için oyuna katılmış… Var mı başka izahı?",https://halktv.com.tr/gundem/alayi-dolandirici-785794h
Mehmet Tezkan,Bizi Nasıl Bir Türkiye Bekliyor?,30 Ekim 2023 Pazartesi 05:00,"Devlet yüz vermese de iktidar geçiştirmeye çalışsa da halk coşkuyla kutladı… Halk doyasıya kutladı… Yüzüncü yılı geride bıraktık, yüz birinci yıla adım attık. Hadi gelin yüz birinci yılı konuşmaya başlayalım… Önümüzdeki beş yılı, on yılı… AKP kendi ideolojisini ilmek ilmek örüyor. Toplumun hücrelerine kadar işliyor… 2017 yılındaki rejim değişikliğinden sonra daha hızlandı… Dini gruplar, tarikatlar, imamlar daha cesaretlendi… Siyasal İslamcı partiler Meclis’te yer buldukça daha pervasız oldular. Mitinglerde şeriat sesleri, hilafet isteriz bağırışları daha cesurca yükseliyor… Eğitim desen evlere şenlik. Erdoğan bile nicelik olarak yeterli olduklarını ama nitelik olarak sorunları olduğunu kabul etmişti… Eğitimde kalitesizleşme yetersizliğin değil bence bilinçli politikanın sonucu… Her çocuk önce İmam hatipte okusun sonra doktor olsun, mühendis olsun, avukat olsun, teknisyen olsun, kimyager olsun, mimar olsun projesi olmadı tutmadı… İmam hatipte okuyan/okutulan çocuklar çuvalladı. Üniversiteye giremediler. Bu yüzden MHP Lideri Bahçeli’nin önerisiyle sınav barajı kaldırıldı… Kalite düştükçe düştü… İktidarın yeni planı ne bilmiyoruz... iktidar derken içine MHP’yi de katıyorum. Hizbullah’ın siyasi kolu olan Hüdapar’ı da katıyorum. Oğul Erbakan’ın partisini de katıyorum, menzil gibi tarikatları da katıyorum… Sağlık alanında yüz birinci yıl planları ne bilmiyoruz… Yurt dışına giden doktorlara yine giderlerse gitsinler mi diyecekler; bilmiyoruz… Toplumsal hayata nasıl müdahale edecekleri konusunda tahminimiz var… Ama yerel seçimden sonra daha da sertleşecekler mi; bilmiyoruz… Yoksa son beş yıldır yaptıkları gibi festivalleri konserleri yasaklayarak toplumu sindire sindire mi değiştirmeye devam edecekler; bunu da bilmiyoruz… Adalet en önemli konu… Adil bir düzen, hakkaniyetli kararlar beklediğimizi söyleyemem… Düne kadar gördüklerimiz/yaşadıklarımız devede kulak kalabilir… Ekonomiyi hiç sormayın… AKP yerel seçimde başarı olsun olmasın fark etmez. Çalışanın ümüğünün en az iki yıl sıkılacağı belli. Bu günleri mumlara arayacağımız ortada… Çünkü başka çareleri yok. Erdoğan’ın inadı ülkeyi iflas noktasına getirdi… Açık ve net… AKP 2028’e hazırlanıyor…. Erdoğan 2028’e kadar hayalindeki Türkiye’yi yaratma peşinde… Erdoğan 2028’e kadar Türkiye’yi geri dönülmez yola sokarak dönüştürme derdinde… AKP iktidarı 2028’e kadar Atatürk’ü camilerden attığı gibi okullardan da atma çabasında… AKP iktidarı 2028 ‘e içine kapalı, daha muhafazakar, aileyi koruma adı altında kadının evinde oturduğu toplum yaratma derdinde… İktidar kindar ve dindar genç sayısını artırma peşinde…. 2028’i Türkiye’yi değiştirerek alacaklarını düşünüyorlar… Önümüzdeki dört yıl zorlu geçecek… 2028 Cumhuriyet’in kaçıncı yılı olacak? Kaç?.. Tabii bizim düşündüğümüz manada ki Cumhuriyetin… Atatürk’ün kurduğu ilkelerini koyduğu Cumhuriyet’in…",https://halktv.com.tr/siyaset/bizi-nasil-bir-turkiye-bekliyor-779402h
Mehmet Tezkan,Yine Aynı Tezgah Aynı Provokasyon: Yemezler!,26 Aralık 2023 Salı 07:11,"Yine aynı numara, yine aynı tezgah, yine provokasyon… Cambaza bak numarasını sahneye koydular… Hedef şaşırtıyorlar, ne olup bittiği konuşulmasın, halk anlamasın istiyorlar!.. 12 askerimiz şehit oldu nedenini, niçinini konuşan var mı? Var tabii, üç/beş yazar, üç/beş gazete, üç/beş televizyon hepsi bu. Gerisi… Acaba ne yaparız da faturayı muhalefete keseriz… Acaba ne yaparız da iktidarımızı sorgulatmayız… Acaba ne yaparız da su tepe geçici üssünü gündemden kaçırırız… Acaba ne yaparız da halkın olan bitenden haberi olmamasını sağlarız derdinde… Kahramanlarımız diye söze başlıyorlar kahramanlarımız diye bitiriyorlar… Evet onlar kahraman peki siz nesiniz? O askerleri çadırdan üsse yollayan kim? 1740, 1750 rakımlı tepelere kasım ayında kutup çadırları kurarak geçici üs yapmışlar. Askerlerimizi yollamışlar oraya, çadırların yarısı kara gömülmüş, tipi, fırtına, sis. Göz gözü görmüyor. Bırakın teröristle mücadeleyi çadırdan çıkmak mümkün değilmiş… Bu kış günü askerlerimiz orada ne yapacak? Maden orada üst kurmaya ihtiyaç var, devletin havan saldırısına karşı dirençli duvarlarla örülü Kalekol yapacak gücü/imkanı/ parası/pulu yok mu? Sis basıp göz gözü görmediği, gece görüş cihazları sağlıklı sonuç vermediği anda PKK çadırdan üsse sızma harekatı yaptı. 12 şehidimiz var, 15’ten fazla yaralımız… Daha da ötesi, iddia doğruysa PKK’nın saldırı hazırlığı içinde olduğu biliniyormuş! Milli Savunma Bakanı tek kelime etmiyor… Meclis’i muhatap alıp bilgi vermiyor… Mustafa Kemal Kurtuluş Savaşı’nı yönetirken Meclis’e bilgi vermezdi, hesap verirdi. O tarihlerde Meclis böyle yüce bir yerdi… Şimdi el kaldırarak yasa onaylama… El kaldırarak muhalefetten gelen önerileri reddetme yeri oldu… Geçici üssün yanlışlığını, askerlerimizin o kadar derine gitmesinin hata olduğunu (sınıra 17 kilometre) lojistik zorluklar olduğu, Irak’taki kürt köylerinden ekmek, sebze, yiyecek gibi ihtiyaçların karşılanmak zorunda kalındığı söyleniyor… Ben söylemiyorum askeri uzmanlar söylüyor… Kuzey Irak Kürt yönetiminin askerlerimizi Irak’ın içine çekmek planı olduğundan söz ediliyor… Doğru mu değil mi? Kim konuşacak, kim tartışacak, doğruyu kim bulacak? Meclis… Meclis duymadım/görmedim/bilmiyorum tavrı içinde… AKP’nin istediği doğrultusunda bildiri hazırladılar. Efendim TBMM’nin ortak bildirisiymiş. Neden AKP/MHP bildirisi ortak bildiri oluyor? CHP kendi bildirisini yayınladı. Terörü lanetlemekle kalmadı, yas ilan edilmesini istedi. Bununla da yetinmedi Meclis’te kapalı oturum yapılarak konunun ele alınmasını istedi… Çadırdan askeri üs ortaya çıkacak diye, görüntüler saçılacak diye reddettiler… Bununla de yetinmediler, saldırıya geçtiler… AKP/MHP bildirisine imza etmeyen CHP’yi hain ilan ettiler… Peki CHP bildirisine katılmayanlar ne oluyor? Yas ilan edilmesine karşı çıkanlar, Meclis’in müzakere edilmesinin önüne geçenler, Meclis’i bilgi verme zahmetinde bile bulunmayanlara ne diyelim? Geçen gece iktidarın tüm TV kanalları CHP bildiriye imza atmadı, DEM partisinin çizgisine girdi diye yayın yaptı… Utanmasalar CHP’yi PKK’ li ilan edecekler diyecektim ama ettiler de… Dikkatinizi çekerim. Hiçbir iktidar kanalı geçici üste neler oldu, o saldırı nasıl engellenemedi, askerlerimiz neden kendilerini koruyamadı, neden şehit düştüler meselesini konuşmadı… Varsa yoksa CHP…. Gelelim provokasyon meselesine… CHP Genel Başkanı Özel’e memleketi Manisa’da yapılan açık ve net provokasyondu. Daha ağırını Kılıçdaroğlu’na da yapmışlardı… Cenazeye bir grup getirirsin, namaz çıkışında yuhalatırsın, İktidar medyası saatlerce konu eder!.. Taktik bu… Şehitler unutulur Özel’in yuhalanması ülkenin en önemli meselesi haline getirilir… Gaziantep’te şehit cenazesinde olanları gördünüz mü? Bir adam geliyor, CHP çelengini parçalıyor ve dönüp topluluğa tekbir getirtiyor… Tam provokasyon… O adam kim? AKP milletvekili aday adayıymış! Benzeri Maraş’ta yaşandı… Çok gördük çok geçirdik. Üç beş militanla toplumu provoke etmek mümkün. Kitle psikolojisi farklıdır. Bir anda hiç istemediğin, hatta karşı olduğun, hatta şiddetle karşı çıktığı bir olayın başrolünde olabilirsin!.. 1980 öncesinde çok gördük, 90’li yıllarda yaşadık maalesef son 10 yıldır yine yaşıyoruz… Oyuna gelmemek lazım. İktidar ve çevresi asıl meseleyi örtmek için, ana konuyu konuşturmamak için toz duman saçım boğmaya kalksa da boğulmamak lazım…",https://halktv.com.tr/makale/yine-ayni-tezgah-ayni-provokasyon-yemezler-792637
Mehmet Tezkan,İmamoğlu İstanbul’u Yavaş Ankara’yı Alır mı?,05 Aralık 2023 Salı 05:00,"İyi Parti kapıları bir daha açılmamak üzere kapattı. CHP’nin iş birliği önerisini reddetti… (Sonuçların ne olacağına ilişkin tahminimi dün yazdım. İyi parti sıfır çeker dedim. Yani hiçbir ilde belediye başkanlığını kazanamaz) Yerel seçimlerinde karşımıza şöyle bir siyasi manzara çıkacak… Cumhur İttifakı adayına karşı muhalefet çok parçalı olarak yarışa girecek… Paramparça da diyebiliriz… Erdoğan ile Bahçeli seçim iş birliği yapma konusunda anlaştı. Hüda Par aday çıkarmayacağını açıkladı. Yeniden Refah Partisi kararını vermedi. Belki bir iki ilde veya bazı ilçelerde aday çıkarabilirler… Muhalefete bakalım… CHP, İyi Parti, DEVA aday gösterecek… Davutoğlu’nun ne yapacağı belli değil. Partisinin gerçek oy oranı görünmesin diye tartıya çıkmaya bilir. Saadet’in durumu da farklı değil… HEDEP de henüz karar vermeyen partiler arasında. Özellikle İstanbul ve Ankara’da aday çıkarmayabilir. Bu durumda muhalif seçmen… Ağır ekonomik kriz nedeniyle iktidara ders vermek isteyen seçmen… Genel seçimler öncesi kandırıldığını hisseden seçmen… Ağzına bir parmak bal çalınıp sonra o bal geri alınan emekli seçmen… Gözünü CHP’ye dikecektir. Çünkü iş birliği olmadığına göre iktidarla yarışacak tek güç CHP… Yaşadığı hayattan memnun olmayan seçmen CHP’de konsolide olacaktır… Özellikle İstanbul ve Ankara’da… Çünkü muhalif seçmen bu iki kenti yeniden AKP’ye vermek istemeyecektir… 2019’da İmamoğlu tanınmış bir siyasi figür değildi. Çoğu kişi için soru işaretiydi… Karşısına Binali Yıldırım çıktı… İmamoğlu Ulaştırma Bakanlığı, Başbakanlık, Meclis Başkanlığı yapan Yıldırım’ı ilk turda burun farkıyla da olsa (yüzde 48,8’e yüzde 48,5) yendi… İmamoğlu artık tanınan bilinen, başarılı bulunan siyasi aktör. Beş yıllık yönetimi tüm engellemelere rağmen başarılı sınav verdi… HEDEP seçmeninin, İyi parti seçmeninin İmamoğlu ismi üzerinde birleşeceklerini düşünüyorum… Siyasi veriler bunu gösteriyor… Ankara’ya bakarsak. Mansur Yavaş da her kesimin takdir ettiği belediyecilik yaptı. Sağa yakın olması onu daha avantajlı yapıyor… Demem şu; 2019’da İmamoğlu ve Mansur maça geride başlamışlardı 2024 mart ayındaki seçimde önde başlayacaklar… Cumhur İttifakı’nın adayı onları yakalamak için uğraşacak… Dün şekillenen siyasi yapıdan sonra zihinlerde CHP ne yapmalı sorusu var… Ben derim ki; bir an önce adaylarını açıklamalı… Bursa gibi, Manisa gibi, Balıkesir gibi kritik illerde hemen… Antalya Mersin, Adana gibi illerde adayını daha sonra açıklayabilir. Zaten CHP’li başkanlar görev başında… İstanbul’un Ankara’nın ilçeleri için de aynı durum geçerli… Ne bileyim Kadıköy, Şişli, Beşiktaş adayını belirlemek için bekleyebilir ama Bahçelievler Bayrampaşa, Bayoğlu, Çekmeköy Esenyurt, Eyüp gibi ilçelerde adaylarını bu ay açıklamalı… Cumhurbaşkanlığı seçimi öncesi yaptıkları hataya düşmemeliler… Geçen yıl aday belirleme işini son dakikaya bıraktılar, deprem oldu, doğru dürüst sahaya çıkamadılar, bir de birbirlerine düşünce aldıkları seçimi verdiler… Aralık ayına girdik. Adaylar aralık ayının ikinci yarısında belirlenirse yılbaşı falan geriye üç ay kalıyor… CHP elini çabuk tutmalı… AKP/MHP ikilisi mayıs seçiminde olduğu gibi, devletin bütün imkanlarıyla, elindeki propaganda makinasını çalıştırarak, elliye yakın TV kanalını devreye sokarak İstanbul ve Ankara’ya asılacaktır… Ama özellikle İstanbul’a… CHP’nin vakit geçirme lüksü yok.",https://halktv.com.tr/makale/imamoglu-istanbulu-yavas-ankarayi-alir-mi-786897
Mehmet Tezkan,Cumhuriyetimizin 100. Yılı… Devlet Umursamıyor Millet Kutluyor…,23 Ekim 2023 Pazartesi 05:00,"Son yıllarda tarikatların güçlenmesiyle, siyasal iktidarın kendilerine alan açmasıyla, cahil hocaların etkisiyle Cumhuriyet’e nefretle bakan bir nesil yaratılmaya çalışılıyor… Millet olgusu törpüleniyor… Ümmet olgusu yüceltiliyor… Bir süredir önce sosyal medyada başlatılan ‘millet değiliz ümmetiz’ kampanyasının amacı buydu… Osmanlıyı yüceltmek Cumhuriyeti değersizleştirmek… Cumhuriyetin kazanımlarını sıradanlaştırmak, görmezden gelmek… AKP iktidarının öncülüğünde devletin izlediği politika bu… Devletin diyorum çünkü devlet ile AKP özleşti… Parti devleti düzenine geçtik… Cumhuriyet’in yüzüncü yılını kutlama haftasına girdik… Devlet umursamıyor. Okullarda bir hafta boyunca Cumhuriyet anlatılmalıydı ama nerde? Camilerdeki vaazlarda Cumhuriyet’in kazanımları söylenmeliydi ama nerde? Devlet televizyonu bir hafta boyunca 100. yıl yayını yapmalıydı. Onlarca belgesel yayınlamalıydı ama nerde? TBMM her gün özel oturumlarla Cumhuriyet’in anlamını konuşmalıydı ama nerde? TRT 100’üncü yıl kutlamasını ileri bir tarihe ertelemiş… Yalanın bu kadarı olur!.. Yüzüncü yıl yüzüncü yılda kutlanır, 101’inci yılda değil… Gazze’ye yapılan insanlık dışı saldırının arkasına sığınıp Cumhuriyet’i itibarsızlaştırma peşindeler… Akıllarınca Atatürk’ün kurduğu Cumhuriyet’ten intikam alıyorlar… Akıllarınca böylece Atatürk’ü yok edeceklerini sanıyorlar… Osmanlıyı, hilafeti yeniden inşa ve ihya peşine düştüler… Yapamayacaklarını biliyorlar ama bu yolla oy devşirmeyi amaçlıyorlar… 100’üncü yıl haftası başladı… İstanbul Valiliğini etkinliği var mı? Yok... Ankara, İzmir, Antalya, Hatay, Kars, Şırnak, Malatya, Edirne, Hakkari valiliklerinin kutlama programı başladı mı? Hayır…. Milli Eğitim Bakanı bu sabahtan itibaren okullarda kurtuluş savaşını, o savaşa giden günleri, savaş sonrası kurulan yeni devleti, o devletin ne şartlarda nasıl kurulduğunu anlatacak mı? Hayır…. Hafta boyu üniversitelerde paneller, açıkoturumlar yapılacak mı? Hayır… İstanbul’un Taksim’i gibi kent merkezlerinde dev ekranlar kurularak Cumhuriyet’in ne olduğu anlatılıyor mu? Hayır…. Gazze’ye insanlık dışı saldırı var bu sebeple demeyin. Bunun arkasına sığınmayın. O başka bu başka. Türkiye Cumhuriyeti’nin yüzüncü yılı… 100 yıldır ayakta olan; laik demokratik hukuk devleti var… Gerçi son yıllarda demokrasimiz çok yara aldı, ezildi büzüldü, tırpanlandı seçimle sınırlı hale getirildi. Gerçi son yıllarda hukuk devleti olmayı bıraktık, içini boşalttık ama en azından bu kavramların ne olduğunu biliyoruz… En önemlisi hak ve özgürlüklerinin ne demek olduğunu Cumhuriyet sayesinde öğrendik… Şimdi Cumhuriyet’in içini boşaltmaya çalışıyorlar… Devlet yüzüncü yılını umursamıyor… AKP kutlamamak için elinden geleni yapıyor… İktidar geçiştirmeye çalışıyor… Ama millet kutluyor… Galatasaray-Beşiktaş maçından önce tribünlerdeki kutlamayı gördünüz mü, izlediniz mi? Muhteşem koreografiydi. Muhteşem kutlamaydı… AKP görmezden gelse de devlet umursamasa da millet kutluyor… Kutlayacak… Kurtuluş savaşının ne kadar önemli olduğunu, cumhuriyetin ne kadar değerli olduğunu anlamamız için tarihin dönüm noktalarına bakmamız yeter… Osmanlı 1699’da Karlofça anlaşmasıyla toprak kaybına başladı… 1877 ‘deki 93 harbiyle Rusya Yeşilköy’e kadar geldi. 1912’de Balkan Savaşı’nı kaybettik. 1914’te başlayan Birinci Dünya Savaşı’ndan yenik çıktık. Osmanlı sürekli küçüldü. 1920’deki birinci İnönü savaşına kadar… Asker kaçağı dedikleri, ayyaş dedikleri, dinsiz dedikleri İnönü düşmanı durdurdu… (Çanakkale’de de düşmanı durdurduk ama sonra masa başında geçit verdik) Yani Karlofça’dan başlarsak 221 yıl sonra toprak kaybının önüne geçtik. Küllerimizden yeniden doğduk savaşı kazandık, Türkiye Cumhuriyeti’ni kurduk… 100’üncü yılındayız… Kutlamayanlar, kerhen kutlayanlar utansın… Halk coşkuyla kutluyor ya; önemli olan bu…",https://halktv.com.tr/siyaset/cumhuriyetimizin-100-yili-devlet-umursamiyor-millet-kutluyor-778081h
Mehmet Tezkan,İYİ Parti Ateşten Gömleği Giydi,06 Aralık 2023 Çarşamba 05:00,"İYİ partiye karşı büyük bir kızgınlık daha doğrusu öfke var… Özellikle İstanbul’da. CHP’yle iş birliği yapmayı reddetmesinin Saray’a göz kırpmak anlamına geldiğini söylüyorlar… AKP/MHP iktidarını destekleyeceklerini iddia ediyorlar… Yok o kadar da değil… Bunu söylemek İyi partiye haksızlık olur… Ama dolaylı olarak, istemeden böyle bir görev ifa etmiş olabilirler!.. Seçim sonuçları bu damgayı İyi Parti’ye vurabilir!.. İstanbul, Ankara’da zor ama Antalya, Adana, Mersin, Muğla gibi illerde İyi partinin oy tırtıklaması yüzünden Cumhur İttifakı adayı kazanırsa İyi Parti’ye iyi gözle bakılmaz… Gerçi İmamoğlu ve Yavaş’tan kopardıkları her oy da İyi partinin eksi hanesine yazılacaktır. Kaçınılmaz!.. Neyse bu Meral Akşener’in meselesi… Neyse bu İyi parti yönetiminin meselesi… 1 Nisan sabahı ne yapacaklarını onlar düşünsün… Ben yorumumu yaptım sıfır çekerlerse yani hiçbir ili alamazlarsa dağılırlar dedim… Olacağı da bu… Bazı yorumcular diyor ki; bir partinin muhalefet partisini desteklemesi elva da iktidarı desteklemesi satılmışlık mı, teslimiyet mi? Değil tabii… Batı’da birbirine taban tabana zıt partiler koalisyon kurabiliyor. Ortak hakaret edebiliyor. Asgari müştereklerde anlaşıp ülkeyi yönetebiliyor… Kimse yadırgamıyor, zıt partilerin seçmeni tepki göstermiyor… Çünkü onlarda rejim oturmuş… Kimse rejimi değiştirmeye soyunmuyor… Eğitim sisteminden sağlık sistemine, yargı mekanizmasından ihale düzenine kadar kurallar belli… Muhafazakar parti de gelse, aşırı sağcı parti de gelse, sosyal demokratlar da iktidar olsa hiç biri sistemle oynamıyor… Rejimi değiştirmek akıllarının ucundan geçmiyor… Zaten rejimi değiştirmeye, insanların yaşam tarzını belirlemeye değil ülkeyi yönetmeye talip oluyorlar… Biz de ise durum farklı… AKP/MHP ortaklığı tek adam rejimi kurdu. Kuvvetler ayrılığını ortadan kaldırdı. Yargıyı kendine bağladı. Bugün 41. gün galiba… Anayasa Mahkemesi’nin Can Atalay kararı hala uygulanmadı. Neden? Saray istemediği için mi? Batı demokrasilerinden biz ayıran bu… Biz de keyfi yönetim var onlar da kurallar zinciri… Bu sebeple İyi Parti’nin Saray’a yakınlaşacağı eşyanın tabiatına aykırı. Neden mi? Çünkü… İyi Parti parlamenter rejimi savunuyor, AKP/MHP/Hüda Par/Yeniden Refah/BBP ittifakı tek adam rejimini ve kuvvetler birliğini… Bu sebeple İyi Parti’nin Saray’a yakınlaşması eşyanın tabiatına aykırı diyorum… Şimdi diyeceksiniz ki, Bahçeli yılladır başkanlık sisteminin Türkiye’yi felakete sürükleyeceğini söyledi, Türkiye’nin batacağını iddia etti ama sonunda tek adam rejiminin mimarı oldu… (Burada müsaadenizle bi parantez açayım. Bahçeli haklı çıktı. Türkiye tarihinin en büyük ekonomik, siyasi, toplumsal, ahlaki, diplomatik krizine sürüklendi. Türkiye Ortadoğu’nun yoksul ülkeleri arasına girdi. Parantezi kapattım.) Akşener aynı yoldan gider mi? Hayır… Siyaseti bırakır ama Bahçeli’nin durumuna düşmez… Ama Akşener yanlış kararıyla mayısta iktidarı Erdoğan’a verdiği gibi (masadan kalkması, millet masasını ağır dille suçlaması) yerel seçim kararlarıyla da Erdoğan’ın tek adam rejiminin tahkim edilmesini sağlayabilir…",https://halktv.com.tr/makale/iyi-parti-atesten-gomlegi-giydi-787237
Mehmet Tezkan,Erdoğan’ın Kozu İmamoğlu’na Yasak…,01 Aralık 2023 Cuma 07:20,"Devletin Başkanı kürsüye çıktı ve dedi ki; Yeniden İstanbul… Maiyeti ayakta alkışladı… Alkış tempo tuttular ve haykırdılar; İstanbul bizimdir bizim kalacak… Siz kimsiniz? Biz kimiz? İstanbul kimin elinde!.. Fransızların mı? İngilizlerin mi? Ülkenin Devlet Başkanı diyor ki; İstanbul’u geri alacağız? Ben de soruyorum? Kimden? Ülkenin devlet başkanı böyle konuşmamalı… Ama maalesef Devlet Bahçeli’nin kurguladığı ucube sistem bunu gerektiriyor… Devlet Başkanı aynı zamanda parti genel başkanı olursa siyasetin de ülkenin de kalitesi bu olur… Demeç siyasetinin ötesine… Karalama siyasetinin ötesine… Geçemeyiz… Tek adam rejim yani ülkenin kaderinin bir kişinin iki dudağına sıkışması da diyebiliriz… Sakın abartıyorsun demeyin… Enflasyon indirmek için faizi indirir talimatı veren de kendisi… Enflasyonu indirmek için faizi yükselten de diyen kendisi… Faizi indirirken Allah’ın buyruğu olduğunu söyledi… Faizi yüzde 40’a çıkartırken kimin buyruğu olduğunu söylemedi… Gelelim İstanbul’a… Erdoğan varlık yokluk nedenini İstanbul’a bağladı. Takıntısı oldu. Düşman işgalindeymiş gibi İstanbul’u geri alacağız demesinin nedeni bu… Korkarım siyaset hukuk dışına çıkacak… Dilerim AKP hukuksuzluğu hukuk gibi pazarlayarak İstanbul’u almaya çalışamaz! Ne demek mi istiyorum? Şunu demek istiyorum; Erdoğan kaybettiğini görünce İmamoğlu’na siyasi yasak getirebilir. Seçime katılmasını engelleyebilir… Tek kozu bu… Çünkü karşısına kim çıkarsa çıksın İmamoğlu’nun kazanacağı o kadar belli ki… Önemli soru şu… Erdoğan yerel seçim sürecinde; Devlet Başkanı, 85 milyon vatandaşı kucaklaşan Cumhurbaşkanı gibi mi davranacak, 2019 seçimlerinde muhalefete düşen parti başkanı gibi mi? Yanıtı belli değil mi? Sapla saman Bahçeli sayesinde karıştı… Belli ki Erdoğan Cumhurbaşkanı şapkasıyla sahaya çıkacak burası kesin. Peki, Genel seçimde olduğu gibi… Yine kıvrak zekanın ürünü diyerek bel altında vurur mu? Valla ne yapacağı belli olmaz… İstanbul’u mutlaka geri alacağım diyor… Ben de bir kez daha soruyorum kimden!",https://halktv.com.tr/gundem/erdoganin-kozu-imamogluna-yasak-786041h
Mehmet Tezkan,CHP Mart’taki Maçı Kazanmak Zorunda!,07 Kasım 2023 Salı 05:00,"Değişimin kapısı açıldı… İlk defa bir partinin genel başkanı seçimi kaybettiği için koltuğunu da kaybetti. İngiltere’de olağan durum… (Not: 7 Ağustos tarihli yazımda ayrıntılarıyla anlattım. İngiltere’den 2010 yılından bu yana İşçi Partisi dört, iktidardaki Muhafazakar Parti beş genel başkan yani başbakan değiştirdi) Orada seçimi kaybeden kongreyi bile beklemeden ertesi gün evine gidiyor. Biz de olağanüstü durum… Çünkü biz de örneği yok. Batı’da yenilen sorumluluğu üstlenir… Doğu’da yenilen sorumlu arar; faturayı başkalarına keser… Anlayış bu… Pazar sabaha karşı yaşadığımız değişim ilk kez oluyor… CHP delegeleri yenilen gitsin dönemini başlattı. İster istemez bu virüs öteki partilere de girecek… Öteki partilerin üyelerinin de kanı kaynayacak… Bugünden yarına olmaz tabii… YAKP delegelerinin yarın Erdoğan’a ‘Reis yeter artık 21 yıl oldu’ diyeceklerinden söz etmiyorum… MHP delegelerinin Bahçeli’ye 26 yıl oldu bizim de önümüzü aç diyeceklerini düşünmüyorum. Şunu söylüyorum, siyasete değişim virüsü girdi… Baş edemezsin… CHP’nin delegesini görüp, öteki partilerde bizim neyimiz eksik diyen çıkabilir… MHP yedi yıl önce değişimi denedi. Akşener ve arkadaşları değişim diye yola çıktı, karşılarına polis çıktı, yargı çıktı. İktidarın desteğiyle MHP’deki değişim engellendi. Bahçeli’nin koltuğu korundu. İYİ parti böyle doğdu… Mecburiyetten… Ama bu bir kere olur, bir daha olmaz… AKP’de genel başkan ve başbakan, Cumhurbaşkanı olmayı seçen ama partisi üzerinden elini ayağını çekmeyen Erdoğan’ın emriyle değişti… Ahmet Davutoğlu’nu alkışlarla firesiz genel başkan seçen delegeler…. Binali Yıldırım’ı alkışlarla yine firesiz genel başkan seçti… Ama bu bir kere olur, bir daha olmaz…. Dur bi dakika… ANAP’ta Mesut Yılmaz ANAP Genel Başkanı ve Başbakan Yıldırım Akbulut’u yendi… Deniz Baykal CHP’de liderlik koltuğunu Altan Öymen’i yenerek geri aldı bunlara ne diyorsun demeyin… Onlar başka süreçlerdi… Lider sultasıyla ilgisi yok… Demirel devrildi mi? Özal devrildi mi? Ecevit devrildi mi? Baykal devrildi mi? Erdoğan devrilebiliyor mu? Bahçeli devrilebiliyor mu? Mümkün mü? CHP delegesi bunu başardı. Değişimin kapısını açtı… Özgür Özel/ Ekrem İmamoğlu ikilisinin önünde büyük bir sınav var; belediye seçimleri… Sahayı iyi okurlarsa, toplumun patlayacak atmosferini idrak ederlerse, seçmenin nabzını tutabilirlerse, değişimi sahaya da yansıtabilirlerse ilkbahara güçlü girerler… Gerisi çorap söküğü gibi gelir… Tersi muhalefet adına facia olur… Çünkü… Yeni CHP yönetiminin hata yapma marjı yok. Çünkü… Bir önceki yönetim büyük hatalar yaptı hata küfesini doldurdu. Seçmen artık ‘pardon’ sözü işitmek istemiyor. Özgür Özel yönetiminin işi hem çok zor hem kolay… Sahaya düzgün bir ekiple çıkarlarsa mart seçimini alırlar, o rüzgarla belki Türkiye’yi erken seçime bile zorlar. Tersi Türkiye’de muhalefetsiz bir dönemin başlaması demektir. Putin’in Rusya’sı gibi oluruz!.. Bu sebepten işleri zor… Marttaki maçı almak zorundalar…",https://halktv.com.tr/siyaset/chp-marttaki-maci-kazanmak-zorunda-780974h
Mehmet Tezkan,CHP’de Fırtına Kopmadan Sular Durulmaz…,19 Eylül 2023 Salı 05:00,"Bir kesim umursamıyor. Daha doğrusu ilgilenmiyor. Onlara küskünler diyelim… Bir kesim ise acayip hassas. Soru üstüne soru yağdırıyorlar… Diyorlar ki… Özgür Özel’in aday olması doğru mu? Kılıçdaroğlu/Özel çekişmesi partiyi böler mi? İmamoğlu Özel’i mi destekliyor? Özel lider olabilir mi? CHP’yi iktidara taşıyabilir mi? Liderlik kumaşı var mı? İl kongreleriyle birlikte kavgalar başladı. İzmir ve Konya il kongreleri sert geçti. CHP seçmeni yeter artık der mi? Siyasete tamamen küser mi? CHP’yi zihninden siler mi? Ben de herkese aynı yanıtı veriyorum. Diyorum ki: Bırakın hesaplaşsınlar… Bırakın birbirlerine girsinler… Bırakın gerekirse kavga bile etsinler… Çünkü… Hava kararmışsa, siyah bulutlar çökmüşse, deniz kabarmışsa fırtına kopmadan sular durulmaz. Bütün kış, bütün yaz çalıştım. Yazılarımı aksatmadım, TV programlarına ara vermedim. Hatta izin yapanların yerine yedek oyuncu olarak sahaya çıktım. Durup dinlenme, hayata biraz uzaktan bakma, yenilenme zamanı… Şarj etme de diyebilirsiniz. Bu platformda, bu portalda, bu köşede yeniden buluşabilmek umuduyla… Hoşça kalın…",https://halktv.com.tr/gundem/chpde-firtina-kopmadan-sular-durulmaz-770670h
Mehmet Tezkan,100 Yıl Arifesinde Hilafet Mitingi!...,25 Ekim 2023 Çarşamba 05:00,"AKP iktidarı bekledi bekledi, 29 Ekim’e bir gün kala Büyük Filistin Mitingi düzenlemeye karar verdi… Başka gün yokmuş gibi… 100. yılın arifesinde… İddia ediyorum o miting Filistin’e destek mitingi olmaktan çıkacak… İddia ediyorum o miting İsrail’i protesto mitinginin ötesine geçecek… İddia ediyorum o miting irtica mitingine dönüşecek… İddia ediyorum o mitingde ‘hilafet istiyoruz’ sesleri yükselecek… İddia ediyorum o miting ‘şeriat’ sesleriyle çınlayacak… Tarikatlar, Cumhuriyet düşmanları, Yunan galip geleydi daha iyi olurdu diyen kendini bilmezler Filistin mitingini fırsat bilecek… 100 yıl arifesinde biz daha güçlüyüz diye gövde gösterisi yapacaklar… Perşembenin gelişi çarşambadan bellidir derler ya bu mitingin cumhuriyeti lanetleme mitingine dönüşeceği belli… AKP iktidarı irticacı gruplara bu imkanı bilerek verdi… Çünkü nedendir bilinmez yarattığı imkanları dibine kadar kullandığı halde AKP cumhuriyetten hoşnut değil… Hadi daha açık söyleyelim AKP cumhuriyete karşı… 100 yıl böyle mi kutlanır? Bırakın kutlamayı Cumhuriyet’in, Atatürk’ün adını anmamak için elinden gelini yapıyorlar… Atatürk’ü unutturmak için her türlü çabayı sarf ediyorlar… Şu hale bakın… İzmir Gündoğdu meydanında düzenlenecek 29 Ekim kutlamalarının iptal edildiği söyleniyor. İptal eden kim? İzmir Valisi mi? Parti devleti düzenine geçtik demem boşuna değil… Devlet bütün gücüyle dirense de… Yasak üstüne yasak getirse de… Cumhuriyet diye sokağa dökülenlere terörist muamelesi yapılsa da… Kısaca, AKP devleti kutlamasa da millet Atatürk’ün kurduğu cumhuriyetin 100. Yılını kutlayacak… Engel olamayacaklar… 28 Ekim’de hilafet, şeriat sloganları atsalar bile, 29 Ekim’de cumhuriyet, demokrasi, özgürlük, Atatürk sesleri ülkenin semalarına yükselecek… 28 Ekim’de Filistin adı altında Cumhuriyet karşıtı mitinge zemin hazırlamaları yürükleri yaraladı… En azından bu ülkede yaşayanların yarısının… Zaten istenilen de bu zaten… Kutuplaştırarak demokratör rejimi kalıcı kılmak…",https://halktv.com.tr/siyaset/100-yil-arifesinde-hilafet-mitingi-778529h
Mehmet Tezkan,Seçilecek Adaylardı Savaşılacak Adaylar Oldular,21 Aralık 2023 Perşembe 05:00,"İYİ partideki savrulmaya bakın… Partimize operasyon çekiliyor bahanesi büyük savrulmayı izah etmiyor? Operasyon çeken kim? Kimler? Nasıl bir operasyon çekiyorlar? Ne yapıyorlar? Beş/ altı ay önce seçilecek aday dediğiniz kişiyi bugün savaşılacak aday ilan ediyorsanız… Birlikte bir yıl boyunca aynı masada oturduklarınıza lanet okuyorsanız… Aday olsun diye ısrar ettiğiniz kişilere altı ay sonra korkaklar diye haykırıyorsanız… Yüzünde Rabbi Yessir var dediğiniz kişiyi ihanetle suçluyorsanız… Operasyonu kendi kendinize çekiyorsunuz demektir… Baltayı ayağınıza vuruyorsunuz demektir… Bu kadar büyük savrulmadan sonra partiyi küçültmek hatta bitirmek için dış güce ihtiyaç yok, iç güç yeterde artar!... Manzaranın özeti budur… Defalarca yazılarımda da televizyon programlarında da söyledim. İyi parti 14 Mayıs seçim travmasını atlatamadı… Daha da ötesi… AKP’liler, AKP seçmeni Akşener’in masadan kalkıp yeniden dönmesinin şokunu hala yaşıyor. Akşener de yaşıyor. Hala 6’lı masayı anlatıyor. Hala öfke kusuyor. Hala 6’lı masadan nasıl intikam alacağının planlarını yapıyor. Ben ayrıldım ‘hür ve müstakil olarak seçime gireceğim’ diyor ama bir türlü hür ve müstakil olamıyor. Çünkü aklı 3/6 Mart krizine takılıp kalmış!.. Bir ara yüzde 18’lere çıkan yüzde 14/15 bandında seyreden İyi partiyi yüzde 10’un altına kendisi düşürdü. Hırçın bir dille 6’lı masayı milletten kopmakla suçlaması, kumar masası söylemi cumhurbaşkanlığını kaybetmelerinin nedenlerinden biridir… Akşener hatasının farkında, bu yüzden suçlu arıyor, birilerini suçlu ilan etmek istiyor. Teflon tava politikası izlemek istiyor ama olmuyor… Seçmen olup bitenin farkında… Bu sebeple 31 Mart seçimlerinde ikinci büyük şoku yaşayabilir!... Yeri gelmişken…Muhalefet partilerinin ortak hedefi tek adam rejimine son vermek değil mi? Ne oldu bu hedefe? Akşener vaz mı geçti? Köprüden önce son çıkıştayız diyordu köprüyü geçmeye mi karar verdi? İttifak yaptığı kişileri suçladığına, kazanacak aday ilan etiği belediye başkanlarına savaş açtığına göre tek adam rejimini kabul mü etti? Türkiye’nin yeni düzeni diye onay mı veriyor? Muhalefet partilerinin ortak amacı vardı; önce parlamenter sisteme geçmek sonra yarışmak. Ne oldu, bu sevda bitti mi?",https://halktv.com.tr/makale/secilecek-adaylardi-savasilacak-adaylar-oldular-791345
Mehmet Tezkan,Atatürk’e Soruşturma!,22 Kasım 2023 Çarşamba 05:00,"Bu az buz mesele değil… Bu bazı insanlar çok alındı, incindi, bakanlık bu yüzden soruşturma açmak zorunda kaldı denecek kadar basit değil… Bu büyük planın parçası… Hilafeti ve sultani rejimi yeniden inşa etmenin hamlesi… Cumhuriyet dönemiyle hesaplaşmanın önemli bir adımı… Ben böyle okuyorum… Önce meseleyi izah edeyim… İzmir Büyük Şehir Belediye Başkanı Tunç Soyer hakkında 9 Eylül günü kutlamalar sırasında söylediği sözlerden dolayı soruşturma açıldı… Ne demişti? “100 yıl önceydi. Bu toprakları yönetenler gaflet, delalet ve hatta hıyanet içindeydi. Gençler, kadınları, çocukları, geleceği hiç düşünmediler. Sadece saraylarındaki saltanatı korumak için bütün bir milleti ateşe attılar. İnsanlık onurumuzu, bağımsızlık tutkumuzu ve yaşam hakkımızı ayaklar altına aldılar ve teslim oldular” İktidara yakın internet siteleri vakit geçirmeden ‘ecdadımıza hakaret etti, Osmanlı’yı aşağıladı, Vahdettin’i suçladı’ diyerek ayağa kalktı. Yetmedi troller devreye girerek olmadık hakareti yağdırdı. Fakat bu ifadelerin Soyer’e değil Mustafa Kemal Atatürk’e ait olduğu anlaşılınca frene basıldı. Koparılan fırtına kayaya çarpmıştı. Üstü örtüldü, unutuldu…. Dün öğrendik ki… Soyer’e Atatürk’ten alıntı yaptığı bu ifadeler nedeniyle soruşturma açılmış. Suçu? Osmanlı’yı ve yöneticilerini hedef göstermek…. Kişinin hatırasına hakaret… Halkı kin ve düşmanlığa alenen tahrik suçunu işlemek… Kişinin hatırası dediği Padişah Vahdettin oluyor herhalde! Dikkatinizi çekerim soruşturma İzmir Belediye Başkanı’na açılıyor ama asıl sorgulanan Atatürk’ün sözleri olacak… 100 yıllık cumhuriyet tarihimizden bildiğim kadarıyla bu bir ilk. Şimdi diyeceksiniz ki; Cumhuriyet’in kuruluş yıldönümü hem de 100’üncü yılı Vahdettin Köşk’ünde kutlandı. Haklısınız, bir şeyler pişiriliyor!... Diyelim ki o iki müfettiş Soyer için suç duyurusu yaptı. Savcı iddianame yazdı, Soyer yargılanmaya başlandı… Neden yargılanacak? Atatürk’ün sözlerini sarf ettiği için!... Atatürk’ün tespitlerini aktardığı için!... Atatürk’ün görüşünü gençlere anlattığı için!... Soyer diyor ki; bu sözleri Atatürk’ün Nutuk’undan aldım… O halde… Dava açılırsa aslında Soyer yargılanmayacak gıyabında Atatürk yargılanacak... Bu yüzden Atatürk’e soruşturma başlığını attım. Dilerim ileride Atatürk yargılanıyor başlığı atmam!... Atatürk’ün yerine Abdülhamit’i koymak istiyorlardı olmadı; tutmadı. Şimdi bir başka oyun deneniyor. Yakında son padişah Vahdettin’in İngiliz zırhlısına binip kaçtığını söylemek suç olursa…. Yakında Nutuk sakıncalı bulunursa… Yakında tarih kitaplarına Vahdettin kahraman olarak yazılırsa… Şaşırmam…. Tekrarlıyorum… İçişleri Bakanı’nın emriyle Soyer hakkında soruşturma açılması çok anlamlı… İşaret fişeği gibi. Çünkü ucu Atatürk’e uzanıyor…",https://halktv.com.tr/siyaset/ataturke-sorusturma-783805h
Mehmet Tezkan,Erdoğan Bile Rejimden Şikâyetçiyse... Muhalefet İçin Bulunmaz Fırsat,21 Kasım 2023 Salı 05:00,"Erdoğan en çok oyu alan seçilsin derken aslında ittifak sistemine dayalı rejimden memnun olmadığını itiraf etti. 6’lı masayı hedef alarak ittifak sistemini kötüledi ama Cumhur İttifakı’nın farkı yoktu. Orada da altılı ittifak vardı… Sayalım; AKP+MHP+ BBP+DSP+ YRP+ Hüdapar… Kaç etti? Altı…. Erdoğan tek adam gibi duruyor ama aslında ülkeyi altı partili koalisyon yönetiyor. Erdoğan 6’lı koalisyonun bazı taleplerini karşılamak zorunda… Bu iş olur, aş olur, yardım olur, hibe olur, atama olur, yasa değişikliği olur. 2017 yılında bu rejimi gündeme getirirken sabah akşam 90’lı yıllarda kurulan koalisyonları kötülemişlerdi… Türkiye bir daha koalisyonlarla yönetilmesin demişlerdi. 90’lı yılların iki partili, üç partili koalisyonlarından altı partili koalisyon dönemine geldik… Belli ki Erdoğan kendi getirdiği rejimden şikayetçi… Muhalefet için tam fırsat değil mi? Meclis çoğunluğunu alan ülkeyi yönetsin sistemine onay versinler… Ama en çok oyu alan kişi değil en çok oyu alan parti… Yani parlamenter sisteme dönüşün pazarlığına otursunlar… Denetlenebilir yürütme istesinler… Kuvvetler ayrılığını şart koşsunlar… Yargının yeniden yapılanması için diretsinler… Yasama organı yeniden hayat bulsun… 600 milletvekilinden 301’ini alan parti ülkeyi yönetsin. Hiçbir parti o sayışa ulaşmazsa koalisyon kurulur… Altı partili yamalı bohça ittifaklarından bin kat daha iyidir… Soruyorum… Anayasa’ya uyulmayan, Anayasa’nın yok hükmünde sayıldığı bir sistemi Türkiye daha ne kadar taşır? Yargıdaki başına buyruk hal Türkiye’yi nereye götürür? Son üç yıldan 100’den fazla yabancı firma Türkiye’yi terk etti. Hangi birini sayalım. Honda fabrikası kapısına kilit vurdu. Mazda Türkiye’den çekildiğini açıkladı. 111 yıldır faaliyet gösteren, 770 istasyonu bulunan BP Türkiye pazarından çıktı… Ekonominin daha da kötüye gideceğine dair işaretler var… Mesela CHP rejimi değiştirme önerisini Erdoğan’a götürsün. Gel yeniden kurgulayalım desin. Bakalım ne cevap verecek? Anayasa atağını muhalefet yapsın… Her ne kadar aralarına kara kedi girse de Millet İttifakı bu konuda uzlaşmıştı. Parlamenter sisteme dönüş konusunda ciddi hazırlık yapmışlardı. Getirsinler Türkiye’nin gündemine… Anayasa değişikliği paketini acilen açıklasınlar Erdoğan’ın tavrını görelim… Bir de şu var… Muhalefet partileri yüzde 50+1’i savunurken ittifakları zorunlu kılan, tabela partilerinin bile kıymete bindiği bu ucube sistemi korumuş olmuyor mu?",https://halktv.com.tr/siyaset/erdogan-bile-rejimden-sikayetciyse-muhalefet-icin-bulunmaz-firsat-783566h
Mehmet Tezkan,Tek Adam Rejimi Enkaz Altında!,17 Ekim 2023 Salı 05:00,"Yürütme, yasama, yargı resmen olmasa bile fiilen tek otoriteye bağlanınca sistem çöktü… Yürütme çöktü… (hükümet) Yasama çöktü … (TBMM) Yargı çöktü… (Mahkemeler) Yürütmeden başlayayım mı? Dış politikaya bakarsan BAE politikası, Mısır politikası, Suudi Arabistan politikası, ABD politikası, AB politikası çöktü… Hükümet hepsinde tornistan yapmak zorunda kaldı.. Suriye politikası başlı başına felaket… ABD ile baş başa verdiler eğit/donat diye bir sistem kurdular. Güya Suriyeli sivilleri eğitecekler onlar Şam yönetimini devirecekti! Olmadı, Ankara Esad’ı indirmek için kurulan ÖSO’ nun kurulmasına destek verdi, para verdi. Hala ÖSO üyelerine dolarla maaş veriyor… Sonuç; sınırımızın dibinde terör koridoru açıldı… Yarısı PYD yarısı IŞID veya onun yan örgütleri, gizlenen militanları… İçeriye dönelim; ekonominin elle tutulacak hali yok. Faiz indirimi üzerine kurulan Türkiye Ekonomik Modeli iflas etti, yerine faiz arttırmanın üzerine kurulu ekonomik düzen geldi… Faiz indirerek enflasyonu düşürmek mi yerli ve milli? Faiz artırarak enflasyonu düşürmek mi yerli ve milli? Hangisi!.. Maliye Bakanı ayıp ediyor. İnsanların gözünün içine baka baka yalan söylüyor. Enflasyonun nedeni olarak çalışanlara ve emeklilere verilen zammı göstermiş… İnsan da utanma olur… Sıkılma olur… Enflasyon nasıl patladı? Hafıza kaybına uğramadık… 2021 yılında Erdoğan’ın faizi aşağı çekin kararıyla büyük felaket başladı. Dolar patladı, Euro patladı… Tohumu, samanı bile ithal eden ülke olduğumuz için maliyetler arttı, enflasyon azdı… Maliye Bakanı Saray’a yaranmak için meselenin bu boyutunun üstünü örtmeye çalışıyor. Maliye Bakanı’nın verdiği sinyallerden anladığımız şu… Memur/emekli/asgari ücretli/çalışan yerel seçim var nedeniyle ocak ayında alacağın zam son zam!... 2028’e kadar havanızı alırsınız!.. Yasamaya geçelim… AKP/MHP/Yeniden Refah/ Hüda Par Anayasa’yı değiştirmek istiyor. Yeniden Refah ile Hüda Par’ ın niyeti belli. Açık açık söylüyorlar; laiklik ilkesini kaldırarak şeriat düzenini getirmek… Peki AKP ve MHP’nin niyeti ne? Bilmiyoruz… İnanın AKP ve MHP Milletvekilleri de bilmiyor… Daha da kötüsü Anayasa değişikliği turuna çıkan TBMM Başkanı Numan Kurtulmuş da bilmiyor. CHP Genel Başkanı Kılıçdaroğlu kendisine sormuş kem küm etmiş… Yargıya geçelim mi? Son yıllarda yıldızı parlayan iki şahane gazeteci yargının vahim halini gözler önüne serdi. Bu cesur gazetecilerden biri Timur Soykan diğeri Seyhan Avşar… İstanbul Anadolu Cumhuriyet Başsavcısı HSK’ya başvuruyor. Adliyede dönen rüşveti anlatıyor. Kimin kaç para karşılığında tahliye edildiğini örnekleriyle anlatıyor… Uyuşturucu taşıyıcıları dolandırıcılar, gaspçılar, kaçakçılar para karşılığı tahliye oluyormuş. Adliye bu işi tarifeye bağlamış… HSK ne yaptı derseniz? Yayın yasağı koydurmakla kalmadılar, bu haberi sosyal medyadan kazıttı. Böylece sorun halloldu!.. Timur’un haber sarsıcıydı, Seyhan’ın haberi noktayı koydu… Çete lideri sayılan Sedat Şahin’e tutuklama kararı verilen mahkeme heyeti adli tatile bir gün kala izne çıkınca yerine yeni bir heyet atanıyor. O heyet dosyaya bakmadan tahliye kararı veriyor… Tahliye edilen Sedat Şahin koşa koşa MHP genel merkezine gidip Bahçeli’nin elini öpüyor… Tuz koktu lafı bile hafif kalır… Tek adam rejimi enkaz altında demek daha doğru olur…",https://halktv.com.tr/siyaset/tek-adam-rejimi-enkaz-altinda-776854h
Mehmet Tezkan,Yargıtay Anayasa’ya Uymuyorsa Anayasa’yı Yargıtay’a Uyduralım!,13 Kasım 2023 Pazartesi 09:20,"Yok artık daha neler demeyin… MHP Genel Başkanı Bahçeli; ‘Cumhurbaşkanı Anayasa’ya uymadığı için, Anayasa’yı ihlal ettiği için, Anayasa suçu işlediği için, Anayasa’nın Cumhurbaşkanı’na uydurulma zarureti doğdu’ demişti… Anında harekete geçildi. 2017 Anayasası’nın gerekçesi buydu… Şimdi Yargıtay bahane edilerek yeni bir operasyonun düğmesine basıldı. Yargıtay Anayasa’ya uymuyorsa Anayasa’yı Yargıtay’a uyduralım süreci başlatıldı… Anayasa değişikliğiyle mi olur? Sivil Anayasa kılıfıyla mı yapılır? Anayasa Mahkemesi’nin yetkilerini yasa yoluyla sınırlandırma biçiminde mi olur? Bilemem… Bunu Meclis aritmetiği, Meclis’teki partilerin tavrı belirleyecektir... Ama Bahçeli’nin isteği doğrultusunda Anayasa Mahkemesi’ni kaldıramasalar bile elin ayağını budayacakları belli… Operasyon dedim… Kimse bu krizin beklenmedik şekilde çıktığını düşünmüyor herhalde… Milletvekili Atalay kararı Anayasa Mahkemesi tarafından ‘derhal tahliye’ notuyla 13. Ağır Ceza Mahkemesi’ne gönderildi. Yerel mahkeme ben bilmem Yargıtay’daki büyüklerim bilir diye dosyayı oraya pas etti. Yargıtay, Anayasa Mahkemesi üyelerine verip veriştirip yetkisini aştığını iddia etti… Üstüne üstlük suç duyurusu yaptı… Hiçbiri tesadüf değil, tesadüf olamaz… Neden mi? Hukukçu olduğunu iddia eden Adalet Bakanı sorunun çözümü yeni Anayasa’dır diyor. Mevcut Anayasa’nın yetersiz olduğunu iddia ediyor… Yalan söylüyor demeye dilim varmıyor, doğruyu söylemiyor diyeyim… Kameralara bakarak resmen halkı aldatıyor... Anayasa’nın 158. Maddesi açık ve net: ‘Diğer mahkemelerle Anayasa Mahkemesi arasındaki uyuşmazlıklarda Anayasa Mahkemesi kararı esas alınır’ Anayasa maddesi bu kadar açıkken kopartılan fırtınanın sebebi ne? Anayasa’yı değiştirmek için yüksek yargıyı tek elde toplayıp Saray’a bağlamak için suyu bulundurma hamlesi denebilir!... Meseleyi böyle görüyorum… Böyle okuyorum… Dikkatinizi çekerim… Saray’ın hukukçusu Mehmet Uçum anında devreye girerek milli yargıdan söz etmeye başladı. Yargıtay’a destek çıkarak ‘AYM’nin kararına uymama gerekçesi doğrudur. Suç duyurusu meselesi Milli yargıya karşı turnusoldür. Kim milli yargıdan yana kim değil belli olur. Türkiye milli yargısını batıcı ve neoliberal yargı anlayışlarına karşı sonuna kadar savunacaktır’ dedi… Çıkartmak istedikleri kavganın özü bu… Yani Saray’ın istediği doğrultusunda karar alan mahkemeler milli aksine yarar verenler gayri milli… Tayfun Atay dünkü Pencere Pazar da enfes bir makaleye imza attı; ‘Milli Yargı Führer’ler yaratır’ dedi. Nazi Almanya’sından örnekler verdi… Alman savcıların; ‘kanun ve Führer’in iradesi aynı şeydir’. ‘Millilik karşısında hukuk bağımsız olmaz’. ‘Bugün Almanya’da tek bir otorite vardır, o da Führer’in otoritesi’ sözlerini hatırlattı… Gelelim Erdoğan’ın ben hakemim çıkışına… Çoğu kişi tarafsızlığının ilanı olarak algıladı… Hayır bu sözünün anlamı öyle değil. Ben Anayasa Mahkemesi ile Yargıtay’ın da üstündeyim demek istedi… Hakemlik ne demek? Son kararı ben veririm demek... Tek ve en üstün otorite benim demek… Oysa Anayasa açık ve net: Anayasa’nın 148. Maddesi Anayasa Mahkemesi’ne cumhurbaşkanlarını bile yargılama yetkisi veriyor. Demek ki en üst otorite orası… Kimse itiraz etmesin, kimse üstünü örtmeye, görmemezlikten gelmeye çalışmasın… Gerçek şu; büyük bir operasyonun düğmesine basıldı. Yargı krizi gerekçe gösterilerek yargıyı tek otoriteye bağlama süreci başlatıldı…",https://halktv.com.tr/siyaset/yargitay-anayasaya-uymuyorsa-anayasayi-yargitaya-uyduralim-782113h
Mehmet Tezkan,Emekliye Zammı IMF mi Engelledi?,11 Ekim 2023 Çarşamba 05:00,"Başlığı okuyunca hemen IMF borcumuzu ödedik, 10 yıl önce ilişkileri bitirdik. Bu iktidar olduğu sürece IMF bir daha kapıdan içeri giremez, Türkiye yerli ve milli ekonomiye döndü. Türkiye kendi ekonomi modelini yarattı diye celallenmeyin… İzah edeyim… İktidarın bir ferdi Türkiye ekonomi modelini ağzına alıyor mu? O modelin yazılı olduğu bilgisayarları imha ettiler, çıktılarını poşete koyun dehlize koydular, ellerinden gelse zihinlerden bile silecekler… Yani 2021 yılının kasım ayında yürürlüğe konulan Türkiye Ekonomi Modeli öldü… Yerine IMF Ekonomi Modeli geldi… Kısaca iktidar IMF’e teslim oldu… IMF gelince ne yapıyor? Faizi artırarak parasal sıkıştırma yaptırıyor. Piyasadan parayı çektiriyor. İşçiye/memura/emekliye az para verdirterek tüketimi kısıtlıyor. Böylece ilk etapta enflasyonu kontrol altına alıyor… Sonra yapısal reformların hayata geçirilmesini istiyor… 2001’de bu filmi izledik… Aslında izlemedik yaşadık… Mehmet bey ile Gaye hanım yönetime geldiklerinde ilk yaptıkları faizi yüzde 30’a kadar çıkarmak oldu. O ara karambolde seçim vaadi olan zammı memurlar kaptı. En düşük memur maaşı 22 bin lira oldu… Emeklilere de güya yüzde 25 zam verildi ama 7 bin 500 lira alan yerinde saydı… Kök maaş artışı falan denilerek gürültüye getirilmeye çalışıldı… Bu durumdan IMF çok memnun oldu, Atılan adımların devamı istendi. Yani faizi artırın… (Ekonomi soğusun) Vergi oranlarını yükseltin… (Devletin geliri artsın) Çalışana kemer sıktırın… (Tüketim frenlensin) Vergi oranları yükseltildi, hatta yeni vergi kondu, Merkez Bankası her ay kademeli olarak faizi yükselti. Bu ayda yükseltecek. Mevduat faizi yüzde 42 oldu. İşin bu kısma tamam… Ya temmuz ayında zamdan nasibini alamayan emekli ne olacak? Bakanlar çalışıyoruz dedi, Meclis açılınca gündeme gelecek denilerek yaz boyunca umut saçıldı. İktidara yakın ekonomi yazarları yeni yıla yetiştirilmeye çalışıyor nutukları attı. En son Erdoğan AKP Kurultay’ın da emeklilere yeni müjdesi olduğunu söyledi… Eskisi neydi; unuttum!... Pazartesi bakanlar kurulu toplandı. Bütün emekliler anında TV ekranına yapıştı. Bakanlar kurulu dört buçuk saat sürdü emekliler dört buçuk saat TV başından ayrılmadı… Toplantıdan zam çıkmadı… Daha önce açıklanan 29 Ekim ikramiyesi çıktı... Bir kereye mahsus beş bin lira… O da tüm emeklilere değil, sadece evinde oturan emeklilere… Çalışan emeklilere su yok! Adam/kadın geçinemiyorsa eline üç kuruş daha fazla geçmesi için o yaşta çalışıyorsa suç mu? Al sana memlekette bir bölünme daha… 29 Ekim ikramiyesini alanlar/alamayanlar… Zam yok, herkese ikramiye yok çünkü kasada para yok… Ben diyorum ki; emekli zammına IMF taş koydu. Herkese beş bin lira verilmesine bile… Ne yapıyorsunuz, emekliye vermek için para mı basacaksınız, enflasyonu mu azdıracaksınız demişlerdir… Nereden mi biliyorum? IMF’in Türkiye’ye ilk gelişi değil ki… IMF her zaman geçmişi boş ver, enflasyon farkını telafi etmekle uğraşma, tahmini gelecek enflasyona göre ücret artır der… Uyguladıkları politika bu… Adını koymasalar da gizlemeye çalışsalar da iktidarın uyguladığı IMF politikası… Bir de ülkenin başında Kur Korumalı Mevduat derdi var… O parayı çözmek için dokuz takla atıyorlar. Herhalde dolarını bozdurana yüzde 60 faiz verecekler… Kur Korumalı Mevduat… İki yıl önce Türk mucizesiydi… İki yıl sonra ekonominin batağı oldu… Erdoğan 2021 yılının eylül ayında ben ekonomistim diyerek kendi teorisini hayata geçirdi. Yani faizi indir ki enflasyon insin… Patır kütür faizi indirdiler, o gün bugündür yüksek enflasyonla yaşıyoruz. Ekonomiye büyük kara delik açıldı… İktidar, ülkeyi bu kara delikten çıkarabilmek için IMF’in ipine asıldı… Benim gördüğüm bu… IMF’i hayat yeniden başladı. Hayırlı olsun!..",https://halktv.com.tr/ekonomi/emekliye-zammi-imf-mi-engelledi-775519h
Mehmet Tezkan,"İsrail Kendi Teröristine Yardım Etmiş, Korumuş!",12 Ekim 2023 Perşembe 05:00,"Feyzi İşbaşaran’ın attığı tweeti gördünüz mü? Okuyunca önemsedim ama şaşırmadım. Önce Feyzi İşbaşaran’ın kim olduğunu söyleyeyim. Turgut Özal’ı başbakanlığı döneminde özel kalem müdürü ve danışmanı. Cumhurbaşkanlığı yıllarında başdanışmanı, 1991-1995 arası ANAP, 2007-2011 arası AKP milletvekili. Arada Vakıf Bankası dahil birçok yerde yönetim kurulu üyelikleri… Yani devletin kılcal damarlarını bilen birisi… Dün attığı tweete (artık X attı diyorlar) şöyle demiş… Netanyahu’nun daveti üzerine İsrail’e gittik. (Tarih vermemiş ama 1998 yılının eylül ayı olmalı. Yılmaz Ürdün/İsrail/Filistin ziyareti) Özetle şöyle yazmış… “İlk gün resmi görüşmeler yapıldı. Görüşmelerin içeriği boştu, iş birliği, iyi niyet vs. Toplantıdan sonra Ramallah’a geçtik. Merhum Yaser Arafat’la görüştük. Görüşmede Mahmud Abbas da vardı. (Not: Bugünkü devlet başkanı) Netanyahu Arafat’la görüşmemizi merak etmiş olsa gerek Mesut Yılmaz’ı evine yemeğe davet etti. Yılmaz, Arafat’ın yardım paralarının geciktiğinden şikayet ettiğini söyledi. Netanyahu aynen şöyle demiş: Yardım paralarının ödenmesinde sorun var mı bilmiyorum. Konuşacağım ama Hamas’ın da bankalarda yardım hesabı var. Biz onlara da yardım ediyoruz. Siz de yardımda bulunabilirsiniz.” Sonra ne olmuş? Netanyahu ıslarla Hamas’la temas kurulmasını istemiş Yılmaz reddetmiş. Devamını İşbaşaran’ın aktardığı nottan okuyalım… ‘Ertesi gün İsrail Cumhurbaşkanı Weizman Başbakan Yılmaz’ı evine kahvaltıya davet etti. Cumhurbaşkanı Weizman, Başbakan Netanyahu’yu barış sürecini baltalamakla suçladı.’ İsrail Başkakan’ı terör örgütü ilan ettiği Hamas’a yardım ettiğini söylüyor, Türkiye’nin de yardım etmesini ilişki kurmasını istiyor. Akıl alır gibi değil demeyin… Bazı iktidarlar kendi iktidarlarının sürmesi için… Ülkede beka sorunu varmış gibi göstermek için… Terörle sadece kendilerinin mücadele ettiği imajı yaratmak için… Kendileri giderse terörün ülkeyi teslim alacağı endişesi/korkusu yaratmak için… Kendilerine karşı olan terör örgütlerini alttan alta destekleyebilirler… Netanyahu’nun yaptığı bu… Yılmaz’a siz de Hamas’a yardım edin talebinin üzerinden 25 yıl geçti. 2023 yılındayız. Netanyahu ülkesinde zor durumdayken, koltuğu sallanırken Hamas akıl almaz saldırı düzenledi. Katliam yaptı… Netanyahu da katliam yaparak karşılık verdi… İnsan sormadan edemiyor, Hamas’ın gizli hamisi Netanyahu mu? İnsan sormadan edemiyor; Netanyahu 30 yıldır Hamas’a yardım ediyor, destek mi oluyor? Hamas saldırısına bir de bu gözle bakın… Şimdi diyeceksiniz ki Feyzi İşbaşaran’ın açıklamasının doğru olduğunu nereden biliyorsun. Uydurmuş olabilir… Açıklamasının altına not düşmüş: Görüşmelerin tutanakları Dışişleri Bakanlığı’nda var. (Yeri gelmişken aklıma bir parantez açarak bir not da ben düşeyim. Eskiden bu tür görüşmelerin bütün tutanakları dışişleri bakanlığı tarafından tutulurdu. Tercümanlar dışişleri görevlisi olurdu. Son yıllarda dışişleri mensupları ikili görüşmelere alınmıyor. Özel tercümanlar devreye sokuluyor. Örnek Erdoğan-Biden görüşmesi. Görüşmenin tutanakları dışişlerinde var mı bilinmiyor. Parantezi kapattım.)",https://halktv.com.tr/siyaset/israil-kendi-teroristine-yardim-etmis-korumus-775739h
Mehmet Tezkan,Kılıçdaroğlu Kazansaydı Ne Olurdu?,11 Ağustos 2023 Cuma 05:00,"Ekonomi şöyle olurdu, yabancı yatırımcı gelirdi, dolar şu seviyede olurdu, benzinin fiyatı bu olurdu mevzuna girmeyeceğim… Konumuz Kılıçdaroğlu mayıs ayında Cumhurbaşkanı olsaydı neler yapılırdı değil. Konumuz iktidarı devralsaydı neleri öğrenirdik? Başlayalım…. Mesela; Karadeniz’de bulunan doğalgazın kaç milyar metre küp olduğunu, çıkarılma maaliyetini öğrenirdik… Mesela; bulunan doğalgazın karaya ulaşıp ulaşmadığını, sisteme dahil edilip edilmediğini öğrenirdik… Mesela; bir ay bedava verilen doğalgazın Karadeniz’de bulunan doğalgaz mı yoksa Rusya’dan satın alınan doğalgaz mı olduğunu öğrenirdik… Mesela; Gabar Dağı’nda yeterli petrol bulunup bulunmadığını öğrenirdik. Petrol bulundu müjdesinin seçim yatırımı olup olmadığını öğrenirdik. Mesela; enflasyonun gerçekten yüzde kaç olduğunu öğrenirdik. Mesela; Türkiye’deki işsiz sayısını öğrenirdik. Mesela; seri üretime geçtiği söylenen TOGG’ un günde kaç araç üretme kapasitesinde olduğunu öğrenirdik. Mesela; Suudi Veliaht Prensine ve BAE Devlet Başkanı’na hediye edilen ‘Pamukkale beyazı’ TOGG’ların Gölcük fabrikasında seri üretimden mi çıktığını yoksa özel üretim mi olduğunu veya İtalya’ya mı sipariş edildiğini öğrenirdik. Mesela; yollarda neden TOGG marka araç göremediğimizi öğrenirdik. Mesela; dünyanın ilk SİHA gemisi diye pazarlanan, aslında F-35 savaş uçakları için yapılan uçak gemisine gerçekten SİHA’ların inip inmediğini görerek öğrenirdik. Mesela; Suriye batağına bugüne kadar kaç milyar dolar gömdüğümüzü öğrenirdik. Mesela; sınırımızın ötesinde konteynır ve biriket evlerde kaç milyon Suriyelinin yaşadığını onlara günde kaç para harcadığımızı öğrenirdik. Mesela; Özgür Suriye Ordusu diye kurulan daha sonra adı Milli Suriye Ordusu’na çevrilen oluşumda kaç bin silahlı Suriyelinin görev yaptığını, Ankara’nın onlara maaş verip vermediğini, veriyorsa ayda kaç dolar verdiğini öğrenirdik. Mesela; Çanakkale Köprüsü yılda 16 milyon 425 bin araç geçiş garantisiyle yapıldı. Yılda ancak 2,5 milyon araç geçiyor. Bu hesabı kimin yaptığını bu anlaşmaya kimin imza attığını öğrenirdik. Mesela; Üç buçuk yıldır tek bir uçağın bile inmediği Balıkesir’deki yeni hava havaalanının yapımına kimin karar verdiğini öğrenirdik. Mesela; Balıkesir havaalanına neden uçak inmediğini uçak inmeyen havaalanına yılda bir milyon yolcu garantisi neden verildiğini öğrenirdik. Mesela; yılda 1 milyon 300 bin yolcu garantili Kütahya Zafer Havaalanı’nın kimin projesi olduğunu öğrenirdik. Mesela; Varlık Fon’undaki şirketlerin gerçekten denetlenip denetlenmediğini öğrenirdik. Mesela Varlık Fonu’nun kar mı zarar mı ettiğini, hangi şirketlerin karda hangilerinin zararda olduğunu nedenleriyle öğrenirdik. Mesela; ticari sır diye saklanan birçok ticari anlaşmanın ne olduğunu öğrenirdik. Mesela; Merkez Bankası’nın arka kapı politikasıyla kaç milyar dolar sattığını öğrenirdik. Mesela; 2021 yılının Aralık ayında dolar bir anda 18 liraya fırlamadan kimlerin dolar aldığını. Gece operasyonunda kimlerin dolar sattığını, dolar 11 liraya düşünce kimlerin yeniden aldığını öğrenirdik. Mesela; Karadeniz’de doğayı tahrip eden HES’lerin kimin ısrarıyla yapıldığını öğrenirdik. Mesela; garantili yapımlara daha kaç yıl para ödeyeceğimizi bilirdik. Kara deliklerin ne zaman kapanacağını öğrenirdik. Mesela diye başlayan cümlelerin sonu gelmez bu kadar yeter… Ben diyorum ki; Kılıçdaroğlu kazansaydı hiçbir şey olmasa bile en azından ülkemiz hakkında bilgi sahibi olurduk. Kendi ülkemizde turist gibi yaşamaktan kurtulurduk.",https://halktv.com.tr/siyaset/kilicdaroglu-kazansaydi-ne-olurdu-761321h
