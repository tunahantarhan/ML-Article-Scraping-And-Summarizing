Yazar,Başlık,Tarih,Metin,URL
Ayşenur Arslan,Darbe İmamoğlu'na değil Cumhuriyet'e!,18 Mart 2025 Salı 15:47,"Aslında bugüne -aşağıda okuyacağınız- bambaşka bir yazıyla kayıt düşecektim. Ama haberler art arda sökün etti. Önce HALK TV ana haber sunucusu Ece Üner kanalda gözaltına alınıp polis eşliğinde savcılığa götürüldü. Yurt dışı yasağı ve denetim şartıyla bırakıldı. Günün.. Ne günü.. Yılın, yakın tarihin en büyük bombası ise Ekrem İmamoğlu’nun diplomasının iptal edildiği” haberiyle patladı. İsimlerinin önünde profesör ünvanı bulunan bir grup kişi -İstanbul Üniversitesi yönetimi- oturmuş.. 35 yıllık.. Yani 35 yıl boyunca üniversiteden YÖK’e ilgili her kurulun itirazsız onayladığı diplomayı geçersiz saymıştı. Açıklamadaki tam ifadeyle “YOKLUK VE AÇIK HATA” gerekçesiyle. Yarın yurt içinden dışından yorumlara, tepkilere bakarız. Ama ben sıcağı sıcağına Ahmet Hakan’a dair bir yorum yapmak istiyorum. Hani bir programda Erdoğan Abdülkadir Selvi’ye çemkirmişti de.. “Gereğini yapacaksın. Bak Ahmet Bey yapıyor” demişti. İşte o cümledeki Ahmet Bey Ahmet Hakan’dı. Ve öyle sanıyorum ki daha bugünkü yazısıyla şimşekleri üzerine çekmişti. Yazıdan yapacağım alıntı ne demek istediğimi anlatacak: BIRAK SAVAŞSINLAR: Ekrem ile Mansur arasında zaten doğal ve gizli bir savaş var. Bu doğal ve gizli savaş, AK Parti’nin zaten işine yarıyor. Bunu uzaktan izleyip keyfini çıkarmak varken olaya dahil olmaya çabalamak çok gereksiz. KOMPLİKASYON ÇIKAR: Rakip adayı belirlemek için planlar yapmak, kâğıt üzerinde çok başarılı durabilir. Ancak bu işler, kâğıt üzerinde durduğu gibi durmaz. Müthiş risklidir. Büyük komplikasyonlara gebedir. Her türlü arızayı çıkarabilir. TERS ETKİ: “Ekrem mi / Mansur mu” planlarının nasıl bir etki üreteceğini bilmek mümkün değildir. Bu tür mühendislikler, istenmeyen sonuçlara yol açabilir. Hayal ettiğinle gerçekleşen aynı olmaz. Belki de hayal ettiğinin tam tersi gerçekleşebilir. ASIL RAKİP BELLİ: AK Parti’nin Ekrem mi / Mansur mu / Özgür mü diye planlar yapmasına hiç gerek yok. Çünkü Erdoğan’ın asıl rakibi bellidir. Asıl rakip: Ekonomidir, enflasyondur, emekli maaşıdır. Bunlarla mücadele etmek yeter de artar bile. Bu analize bir de kulis notu eklemişti Ahmet Hakan. Ona göre Ekrem dediği İmamoğlu ile ilgili söylentiler tamamen palavraydı. Plan falan da yoktu. “OTUR AHMET SIFIR” demiş midir birileri, kim bilir. Bence bunun da ötesinde üzeri çizilecek ölçüde bir kızgınlık söz konusudur. Zira bu kez doğruyu itiraf ederek, Saray’a “senin asıl sorunun ekonomidir, enflasyondur” mesajı vermiş.. Ve Erdoğan medyasının kırmızı çizgilerini aşmıştır. Bu en sıcak saatte Ahmet Hakan ile ne uğraşıyorsun demeyin. Onun bile görüp söylemek zorunda kaldığı ASIL SORUN belirleyecek önümüzdeki günleri.. Erdoğan da sofrasına peynir, et koyamayan milyonların tavrı / oyu ile er ya da geç gidecek!! Unutmayın en karanlık saatler güneşin doğmasına yakın anlardır. Ergenekon günlerinden unutulmaz bir vakadır: Eski istihbaratçı Hanefi Avcı, OdaTV davasının yanı sıra Devrimci Karargah davasına da yazılmıştı. İlk duruşmada bir araya geldiklerinde de olanlar olmuştu. Devrimci Karargah sanıkları Hanefi Avcı’ya hakaretler etmiş, ayakkabı fırlatmıştı. Bir de üniversite öğrencisi Erdal Kozan’ı hatırlıyorum: Gezi günlerinde tutuklanmıştı. Karşısına da tam 9 örgüt adının yazıldığı bir iddianame çıkmıştı. Delikanlı da hakime sormuştu: “Arama kararında 9 örgüt var. Hangi örgüt üyesi olduğum belirtilmemiş. Örgütü siz mi seçiyorsunuz, yoksa biz mi beğeniyoruz?” Yıllar yıllar sonra benim de başıma geldi. 7 küsur yıl hapis istemiyle yargılandığım davada cihatçısından PKK’sına ne kadar teröre örgütü varsa soruşturulmuştum. Ama neticede hangisiyle ilgili propaganda yaptığım belirtilmemişti. Ben, biraz 75 yaşın verdiği ağırlıkla biraz da son aylardaki sağlık sorunlarımın baskısıyla meseleyi kurcalamadım. “Hangi örgüt” diye sormadım. Ama bugün İsmail Saymaz’a “tahminini” sordum. “Tahminini” diyorum. Zira yurt dışı yasağı olduğunu havaalanında pasaportuna el konunca anlamış.. Ama nedenini bir türlü öğrenememişti. İlginç tabii. Onca karanlığı haberleriyle aydınlatan gazeteciler, kendi başlarına ne geldiğini veya gelebileceğini bilemiyor. Öğrenemiyor. Nitekim ne İsmail ne de avukatı öğrenebilmiş: Hakkında yurt dışı yasağı getirilecek kadar ciddi bir iddia ne olabilir! Arayıp sordum. En ufak fikri yok. Fikri yok, çünkü ne kendisine ne de avukatına bilgi vermişler. “GİZLİLİK KARARI VAR” deyip geçmişler. İnsan iyice merak ediyor değil mi! Gizlilik kararı hangi düzeyde iddia / kanıt / tanık / belge olunca verilir! İsmail “hiçbir fikrim yok” dedi yine. Ama elbette bir tahmini var. Saray (görevlisi demek çok ağır olur herhalde) sevdalısı kalemleri Erdoğan’ın ufukta beliren “medya operasyonunu” yazıp duruyor ya.. Mesela Cem Küçük açık açık yazdı ya: “Halk TV özellikle Gezi darbe girişimi başarılı olsun diye üç ay yayın yaptı. O yayınları inceleme süreci bitti. Operasyonun düğmesine basılması an meselesi. Ramazan Bayramı’ndan önce olur mu bakacağız."" Ve, Gezi’yi “seçilmiş hükümete darbe girişimi” diye niteleyip soruşturmanın, davanın nerelere varabileceğini işaret etti ya.. Tahmin zor değil. Yine de bir örgütten söz edilebilir mi, emin değilim. Hani bir dizi tanım vardır: * Örgüte üye olmak.. * Üye olmamakla beraber örgüt için çalışmak, propagandasını yapmak.. * İltisaklı olmak.. vs. Böyle ciddi bir meselede tuhaf kaçacak belki ama, “iltisak” TDK’ya göre “kavuşmak” anlamına geliyor. Milliyet’in bir yorumuna göre de “uzun bir aradan sonra bir araya gelen ve özlem gideren aşıklar” anlamı taşıyor. Eğer İsmail ya da Halk Tv’den bir gazeteciyi önümüzdeki günlerde bir davanın kahramanı olarak görürseniz, bilin ki Saray ve kalemlerinin “DEMOKRASİ AŞKINDAN”. Zaten Adalet Bakanı Tunç dün o aşkı vurguladı. Türkiye’de basın özgürlüğü hiçbir ülkede yoktu. Cezaevindeki gazeteciler de gazetecilikten değil örgütten, iktidara darbe girişiminden yatıyordu. Bakan yalan söyleyecek değil ya! Bu net açıklamadan sonra bize İsmail’in örgütünü ve iktidarı ne yolla devirmeyi tasarladığını bulmak kalıyor. Sonra sıra Halk TV’ye onun için döşenen yoldan geçip mi gelir? Tam 80 ilde milyonlarca kişinin katıldığı.. İstanbul’daki protestolarda Gezi Parkı’ndaki çadırlar FETÖ işi olduğu açık bir kumpasla yakılınca gerilimin yükseldiği.. Her yönü ve açısıyla “HABER” olan bir durumu yayınlamak nasıl suç olacak, bilemiyorum. Eğer öyleyse, bundan, kanalın o sıradaki söz sahibi Deniz Baykal ve daha sonra kanalın başına geçen kızı Aslı Baykal payını alacak mı? Onu da bilemiyorum. Türkiye’de gazetecilik ne kadar heyecan verici değil mi! Bakıyorum dünya medyasına; kuantum mekaniğinin hayatımıza etkileri ne olur.. Yapay zeka ile sonumuzu mu hazırlıyoruz.. Uzayda 10 ay kalan astronotların vücutlarında ve hatta DNA’larında nasıl tahribat yaşanmıştır gibi soruları tartışıyor. Bizdeki soru ise hem çok heyecanlı hem de itiraf edin çok seksi: “HANGİ ÖRGÜTTENSİN CANIM..”",https://halktv.com.tr/makale/ismail-saymaza-orgut-ariyoruz-922586
Ayşenur Arslan,Çağlayan'a giderken...,10 Mart 2025 Pazartesi 16:09,"Zaten BARIŞ sözcüğü herkesin dilindeydi.. Üstüne Halk TV’deki sevgili kardeşlerimin “bilirkişi davası” beraat ile sonuçlanınca itiraf edeyim, bir rahatladım. Ama iklim tam Mart havası! Bir anda bozuveriyor. Nitekim sisli puslu hava bastırmaya başladı. İşaretler birbirini izledi. Bahçeli mesela, ameliyatı sonrasındaki en uzun açıklamasında Öcalan’ın “ateşkes” açıklamasını doğru ve dengeli bulmadığını söyledi. Bununla kalmadı, sürecin çerçevesini bir hayli kalın çizgilerle sınırladı: “YPG'nin ve buna benzer terörist oluşumların anılan çağrıdan muaf ve istisna olduklarını iddia etmeleri, çatlak ses çıkaranların bu mesnetsiz görüşü bir plan dahilinde paylaşmaları örgütsel ve kurucu önderliğin doğasıyla tamamıyla çelişkilidir. Terör örgütünü kuran feshini istemiştir. Bunun dışında zamana oynamak, ortamı bulandırmak, süregelen pozitif gündemi tahrip ve tahrik edici nitelikte top çevirmek, siyasi ve hukuki düzenleme taleplerini yoğunlaştırmak aymazlıktır."" Siyasi ve hukuki düzenleme taleplerini böylesine keskin ifadelerle reddetmek ne anlama geliyor, bir düşünün. İktidarın kayyım stratejisinden yakınmak ve aslında emekleme çağındaki demokrasilerde bile görülmeyen bir uygulamadan vazgeçilmesini beklemek şu kıymetli süreci bombalamak mı oluyor? Doğrusu benim aklıma, geçmiş deneyimlere de bakarak bambaşka bir ihtimal geliyor. Peş peşe anketler Cumhur İttifakı’na kötü haberler veriyor. Aralarında bir zamanlar AKP’ye yakın ya da AKP için anket yapmış şirketler dahil, neredeyse tamamında “CHP iktidar partisinin önünde” görünüyor. Biz bu tabloyu 2015 Haziran seçimlerinde ve sonraki tartışmalarda konuşmuştuk. O sırada “AÇILIM” adı verilen süreç AKP oylarını eritmiş… Bunun üzerine önce süreç sonra da seçim iptal edilmişti”! Acaba şimdi de anketler, bir yandan ekonomik buhran bir yandan ne olduğunu anlayamadığımız süreç nedeniyle oyları eritti de Saray’da alarm zilleri mi çaldırdı? Acaba “İPE UN MU SERİLİYOR YİNE”? DEM cephesi de kaygılı. Eş Genel Başkan Tuncer Bakırhan, t24’te Cansu Çamlıbel’e konuşurken şöyle diyor: “Kayyım ataması yürütmeden bağımsız bir şey olamaz. Yani Siirt kayyımının önceden isimliğini hazırlaması sadece kendi iradesi değil, belli ki yukarıdan bu konuda zaten daha önceden bir bilgi almıştır. Bunlar bu süreci gerçekten baltalayan sabotajdır. Bu süreçte eğer bir samimiyet testi yapılacaksa, bunlar samimi olmayan hareketlerdir.” SABOTAJ nitelemesi, başlı başına kritik bir tespit. Ancak röportajın tamamını okuduğunuzda -ki mutlaka okuyun- kaygıların, soruların boyutunu anlıyorsunuz. Bakırhan sadece kayyımdan söz etmiyor. İstanbul Barosu’na, yazar çizerlere yapılanları da SABOTAJ diye tanımlıyor. Dahası Öcalan’ın da bunu dile getirdiğini söylüyor. En tuhaf.. Ancak Türkiye’nin bu günkü siyasi ikliminde görebileceğiniz ihtimali.. Yani Bahçeli ve AKP’nin “Öcalan’ın çağrısı PYD’yi de kapsamalı” çıkışının akıbetini ise şöyle görüyor: “Bize kalırsa heyetimizin Rojava’ya da gitmelerinde yarar var. Anlamak, tanımak, bilmek, onları dinlemek. Çünkü orada durum başka, başka denklemler var. Orada bir koalisyon var, uluslararası güçler var. Ancak Devletten onay almadan gidilmez. Sonra orada bir SDG komutanıyla bir resmin çıkar, buraya gelirsin, örgüt yöneticisi diye muamele yapılabilir.” Olur mu olur. Neler olmuyor ki! Yarın Çağlayan’a işte böyle bir ara dönem duygusuyla gideceğim. Kapıyı çalan barış müjdesi mi, yoksa “ayaklarımızı denk almamızı sağlayacak sopa” mı, göreceğiz. Gerçi sevgili arkadaşım Mehmet Y. Yılmaz’ın geçenlerde yazdığı gibi, “Otokrat yatıp demokrat kalkılmaz..” Saray’ın en vahşi kalemlerinden İsmail Kılıçarslan, Suriye’deki Alevi katliamını nefret suçuna en açık ve somut örnek sayılabilecek yazısında “ Nusayriler, dini inançları bakımından değil, emperyalizme yaptıkları köpekliğin bir sonucu olarak hala Suriye’de sivil insan öldürecek kadar alçak oldukları için gebertiliyorlar. Başka bir şey değil.” Diye yazdı ve bir “ahmak” sözcüğüne ne cezalar hayal edenlerin buna gıkı çıkmadı ya! Yazı konuyu getirip Özgür Özel ve İmamoğlu’na bağladı ve iktidar yine kulağının üzerine yattı ya! Saray’ın bir başka “çalışkan” yazarı, Abdülkadir Selvi de Suriye’deki katliamı neredeyse demokratikleşme sürecindeki ülkede “oyun bozanların işi” diye yorumladı.. Ve istihbarat notlarına dayandığı anlaşılan yazısıyla Şara rejimine sahip çıktı ya! Demokrasiyi ara ki bulasın.! Yine de, o zaman zaman sığındıkları “konjonktür” çerçevesini göz ardı etmesek derim. Belki de konjonktür, yani Trump Çağı.. ABD-Rusya yakınlaşması.. Bu kaygıyla tazelenen Türkiye-Avrupa Birliği flörtü.. Belki bu bahar barış tomurcuklanır. Mesela yani!!! Bu akşamki kabine toplantısı sonrası Erdoğan’ın yapacağı açıklama çok şey anlatacak. Ama ben onları ancak çarşamba günü ele alabileceğim. Zira yarın ağır cezada duruşmam var. Haberin haber olduğunu anlatmaya çalışacağım. Sonrasında görüşmek üzere.. Sevgilerimle..",https://halktv.com.tr/makale/caglayana-giderken-920508
Ayşenur Arslan,Muhalif kanallara kayyum atandı!,24 Mart 2025 Pazartesi 14:55,"Epeydir konuşuluyor. “Başta Halk TV olmak üzere, iktidarı “rahatsız” eden televizyon kanallarının başına kayyum gelecek. Flash TV örneğinde olduğu gibi yöneticileri görevden alınacak..” Olmadı mı? Oldu da başka yolla, yöntemle.. RTÜK önceki gün Türkiye’nin dört bir köşesindeki protestoları.. Hınca hınç dolmuş Saraçhane meydanını gösterenleri “uyardı.” Daha doğrusu başkan Ebubekir Şahin’in ifadesine bakarak söylemek gerekirse tehdit etti: “Radyo ve Televizyon Üst Kurulu olarak kanun dışında yayın yapan, halkı sokağa davet eden, illegal örgütlerin sözcüsü gibi beyanlarda bulunan yorumcuları ekrana taşıyan, kişi haklarına aykırı taraflı yayıncılık faaliyeti gösteren, devlet büyüklerine, soruşturmayı yürüten yargı mensuplarına, emniyet personeli ile kolluk kuvvetlerine hakaret hatta tehditlere varan ifade ve yayınlara yer veren yayıncı kuruluşlarla ilgili uzun süreli yayın durdurma dahil, en nihayetinde lisans iptallerine varabilecek müeyyideler uygulanacağı önemle ve tekraren duyurulur.” Tercüme etmeye gerek yok herhalde. Yayınlara devam ederseniz başınıza gelenleri göreceksiniz deniyor. Zaten başlarına gelmedik kalmayan kanallar da acilen yayından çıkıyor. Milyonlarca kişinin katıldığı eylemler bir anda buharlaşıveriyor. Türkiye -deyim yerindeyse- susturuluyor. Ertesi sabah içerden bir ismin bilgisine başvurdum. RTÜK üyesi, cumartesi yazısında gizli tanıklardan söz ederken kulağını çınlattığım İlhan Taşçı’yı aradım. Şahin’in bu açıklamasının hem Anayasa hem de kurulun yasayla belirlenmiş görev ve yetkilerine aykırı olduğunu söyledi: “Kurul’un süregelen yayınlarına müdahale hakkı yok. Yayınları durdurmak için tehdit etmek yasalara aykırı. Bir yayın hakkında - gerçekleşmesinin ardından- şikayet gelirse inceleme yapılır. Rapor üyelere dağıtılır ve tartışılır. Daha sonra da yargı yolu açık olmak üzere karar verilir.” Anlaşılmayacak bir yanı yok değil mi! Ancak.. Artık “BAŞKA BİR TÜRKİYE’DE YAŞADIĞIMIZI.. YASALARIN SARAY’A GÖRE UYGULANDIĞINI” düşününce söyleyecek bir şey de yok!! Nitekim, Ebubekir Şahin dün bir televizyonda anayasa ve yasayı “ yeni rejime göre” yorumlamaktan çekinmedi. “ Dün uyarmak zorunda kaldık, kimse kusura bakmasın. Devlet ve kurumları bu tür durumlarda gereğini yapar! Ha eğer bu alanda yapılan uyarılar birileri tarafından sansür olarak görülüyorsa bir sansüre karşıyız... Yaptığımız uygulama da sansür değildir. Sansür, yapılacak olan yayınların önceden denetlenmesidir. Ben açık ve net söyleyeyim arkadaşlar, uyarıları yaptık! Bundan sonraki süreçte uyarılar yapılmayacak. Raporlarımızı görüşürüz inşallah siz de bu kurulun kararlarını ve raporlarını görürsünüz. İkiyi üçü geçmeyecek yayın kuruluşumuzun bu tür durumlarda ortaya çıkarak bu tür yayınlardaki özensiz davranışlarında görmezden gelmemiz mümkün değildir."" Eeee emir büyük yerden gelince ağzınızdan çıkanı kulağınızın duyması gerekmiyor. Neymiş? Sansüre karşılarmış. Yapılan da zaten sansür falan değilmiş. Yayın devam ederken birileri karar verip “DUR” diyebilirmiş. Doğru. Kuzey Kore’de.. Ve zaman zaman Rusya’da oluyor öyle. Sıra bizde demek ki! DUR diyorlar. TV kanalları da ne yapsın.. Duruyorlar. İroni yapmıyorum. Devlet aygıtı öyle Saray’a bağımlı hale getirildi ki, eliniz kolunuz bağlı. Düşünsenize, daha Ekrem İmamoğlu Emniyet’te iken inşaat şirketine el kondu. Ortada ne tutuklama kararı ya da iddianame.. Ne de buna dair bir mahkeme emri vardı. Sadece yaptılar.. Çünkü yapabiliyorlardı. Muhalif.. Daha doğrusu bağımsız TV kanalları için de bu formülü uyguluyorlar. Böylece sizi “KENDİ KAYYUMUNUZA” dönüştürüyorlar. Bu bir eleştiri değil. Sizler de eleştirmek yerine anlayın diye yazıyorum. Hedefteki kanallar yıllardır haberleri, yorumcuları ile bugünlerin geleceğini anlattı.. Uyardı. Karşılığında ağır yaptırımlara, ekran karartma ya da para cezasına maruz kaldı. İzleyiciler, yakından biliyorum, çok üzüldü ama.. Kimisi “içi daralıyor” diye duymak istemedi. Kimisi duydu ama ne yapacağını bilemedi. Aslında ne yapılması gerektiğini 1 milyon küsur üyeli CHP’nin cumhurbaşkanı adayı İmamoğlu için kullanılan 15 milyon oy gösterdi. Kurtuluş için hep beraber mücadeleden başka seçenek olmadığı anlaşıldı. Son günlerdeki gösteriler ya da İmamoğlu oyları yetecek mi peki? Üzgünüm ama hayır. Zira iktidar koltuğu, bırakılamayacak kadar önemli / kritik hale geldi. Bugün yargıya güvenin diyenlerin, yargıya nasıl meydan okuduklarını.. Anayasa’yı nasıl çiğnediklerini. Çok özel yasalar, özellikle de 100’den fazla kez değiştirilen ihale yasasıyla kimlere nasıl “sermaye transferi” yapıldığını.. Uçak inmeyen havaalanlarına ne kadar para akıtıldığını.. Ve daha nice karanlık işleri nasıl anlatabilecekler? Ama şimdi oralara girmeyelim. Yazının çerçevesinden çıkmayalım. Çünkü bu konuda söyleyecek üç beş lafım daha var. * Öncelikle.. Erdoğan’ın daha da sertleşeceğini idrak etmek gerekiyor. 15 milyon oya, boykota, anketlere güvenmeliyiz elbette. Ancak yetmeyeceğini de bilmeliyiz. Önümüzde çok sert bir kış var. * Bunun için öncelikle her alanda sivil örgütlenmeye yönelmeliyiz. Dernek, sendika, parti ve hatta mahalle inisiyatifi ile.. * Saray’ın ağır baskısıyla TV kanallarının susturulması ihtimaline karşı yeni yollar arayıp bulmalıyız. Baksanıza. Dün İmamoğlu’nu Silivri’ye gönderdiler.. Bugün Mansur Yavaş’ı hedefe koyan bir soruşturma başlattılar. Buna İmamoğlu operasyonu için harcadıkları milyarlarca doların ekonomiye etkisini ilave edin.. Memleketin nasıl adım adım uçuruma gittiğini göreceksiniz. 19 Mart’tan itibaren bildiğimiz her şeyi unutacağımız bir yola girdik. O yüzden ya yeni bir yol bulacağız ya da yeni bir yol yapacağız..",https://halktv.com.tr/makale/muhalif-kanallara-kayyum-atandi-924081
Ayşenur Arslan,Kötülüğün analizi: Bunu neden yapıyorlar?,09 Nisan 2025 Çarşamba 15:14,"Gerçek bir sorgu videosunda rastlamıştım: 12 yaşında bir kızı vahşice öldüren.. Kızcağız hayatı için mücadele ederken malum yerinden ısırılan cani.. Sorgu odasında yalnız kaldığı bir anda “Kahretsin, nasıl da canım yanıyor” diye yakınmıştı. Küçücük bir kızı öldürmüşsün be yaratık.. Aklında kalan bu mu olacak! Öldürmeyi “gerçekten” seven ya da öldürme dürtüsüne karşı koyamayanlar elbette anlayabileceğimiz varlıklar değil. Kötülüğün bu uç noktası hiçbirimizin anlayabileceği bir durum değil. Ama, anlayamasak da analiz edebiliriz herhalde. Öncelikle, en vahşi ölümler erkek elinden çıkıyor. Bu da kötülükle “güç” arasındaki ilişkiyi açığa vuruyor. Bu yazının konusu da, gücün en yoğun ve karmaşık hali sayabileceğimiz iktidar. Özellikle kontrol edilemeyen tek adamların iktidarı. Günlerdir bir yandan yüreğim ağzımda izliyorum.. Bir yandan her seferinde kalbim sıkışarak soruyorum: Mahir Polat’a bu zulmün, bu acımasızlığın nedeni ne? Her gün cezaevi ile hastane-ler arasında getirilip götürülüyor. Yakın geçmişin kayıtları ve bugünün verileri sağlık durumunun ciddiyetini gösterdiği halde tahliye edilmiyor. NEDEN? Bu soru tarih boyunca sayısız kere sorulmuştur herhalde. Mesela, İkinci Dünya Savaşı öncesinde tüm Avrupa’da yaklaşık 9 milyon Yahudi olduğu biliniyor. Toplama kampları.. Gaz odaları.. Ve daha nice korkunç biçimde katledileceklerine sınır dışı edilebilirlerdi. Peki neden bunun yerine “soykırım” tercih edildi? Zira ölmeleri yetmiyordu. “Ölümlerinin ders olması” isteniyordu. Tıpkı bugün “GAZZE KASABI” Netanyahu’nun bebekler üzerinden vermeye çalıştığı ders gibi. “Bunlarla Mahir Polat’ın durumu aynı mı” diyeceksiniz. Muktedirin baktığı yerden evet, aynı! Her an hayatını kaybedebilecek bir İNSAN üzerinden topluma ders olsun, susup otursunlar diye böyle politika yapmak başka nasıl açıklanır ki! Uzun süredir kalbimden rahatsızım. Anjiyolar, elektro şoklar ve günde 8-10 çeşit ilaç falan, halden anlarım. Ama elbette şunu asla anlayamam: Silivri’de bir hücrede hakkında verilecek kararı beklemek.. Her gün - muhtemelen kelepçeli- upuzun koridorlardan geçirilip hastaneye götürülmek… Her gün aynı muayene ve sorgudan geçirilmek... Kibar jandarmaların, kibar ve ilgili hekimlerin “karar verebilmekteki” çaresizliğini gözlemlemek... Muktedir bunu en küçük bir tereddüt yaşamadan yapıyor. Çünkü A) yapabiliyor.. Ve B) koltuğunu korumanın ancak korkutup susturmakla mümkün olduğunu düşünüyor. Aynı politikayı küresel ölçekte ve “neo faşizmin en nadide örneğini” veren Trump gibi! Hele Reisin bizler için söylediklerini hatırlatan sözleri.. Hele o hadsizliği!! “Trump Cumhuriyetçilerle bir araya geldiği yemekte, ülkelerin bir anlaşma yapmaya ""can attığını"" söyledi. ""Size söylüyorum, bu ülkeler bizi arıyorlar, kı..mı öpüyorlar. Bir anlaşma yapmak için can atıyorlar. 'Lütfen efendim, bir anlaşma yapalım. Her şeyi yaparım. Her şeyi yaparım efendim' diyerek…” Sözleri gibi icraatı da hadsiz. O kadar gözü dönmüş ki Çin’e uyguladığı gümrük tarifesini % 104 gibi akla ziyan bir orana yükseltti. Trump’ın en sadık “yaveri” Elon Musk bile isyan etti atılan adımlara. Ne de olsa başta O, ABD ve dünyanın en zengin adamları bir gecede trilyon dolarlar kaybetmişti. Hiçbiri de “Amerika’yı yeniden büyük yapmak için bizler küçülelim” dememişti elbette. Bakın multi milyarderlerin buluşma noktası Forbes’ta Elon Musk için ne yazılmıştı: “Elon Musk önce ekonomist Friedman’ın serbest ekonomi ve ticareti övdüğü bir videoyu paylaştı. Bu arada Trump ile görüşüp tarifeleri uygulamaması için lobi yaptı. Trump’ın ticaret alanındaki danışmanı Navarro ile sert bir tartışmaya girdiği ve onu gümrük vergilerini övdüğü için ‘bir tuğla çuvalından daha aptal (moron) diye nitelendirdiği de biliniyor.” Beyaz Saray’da bunlar yaşanıyorken bizim Saray’da neler oluyor dersiniz? Erdoğan kıyıma en yakınındakilerden başladığı için itiraz edebilen olmadığını biliyoruz. Hele 2 gündür, Trump’ın “APTAL OLMA” diye tehdit ettiği Erdoğan’ı aynı söylemle anmasını “ÖVGÜ” diye görenler.. Trump’ın ne dediğini sözlerinin orijinalinden okuma imkanı olmayan Reis’in onlara inanması.. Yine müritler şeyhi uçurdu anlayacağınız! O irtifada dünya nasıl görünüyor, kim bilir. Evladı Berkin öldürülen.. Adalet arayışında kötü muamele gören, hatta kolu kırılan Gülsüm Elvan ve eşi Sami Elvan cumhurbaşkanına hakaretten hapse mahkum oldu. Mahkeme nasıl böyle bir karar verebiliyor.. Trump durup durup “Rahip Brunson’ı nasıl da ellerinden kurtardık ama.. Erdoğan nasıl da yapılması gerekeni yaptı ama” diye hatırlatırken.. Adalet Bakanı nasıl yargı sahiden bağımsızmış gibi konuşabiliyor.. Ve Mahir Polat bugünü yine nasıl cezaevinde geçirebiliyor.. İnsan sevinçten de gözyaşı döküyor, biliyorsunuz.. Mahir Polat hakkındaki gelişmeleri kaygıyla izlerken günü en güzel son dakika haberiyle noktalıyoruz: Mahir Polat tahliye ediliyor. Gerçi ev hapsi kararıyla ama olsun. Evinde olması ve tedavisinin devam edebilmesi bile sevinmek için yeterli. Tabii şimdilik.. Ve tabii başta İmamoğlu ve çocuklarımız, haksız yere tutuklanan herkesi Silivri’den çekip alınmaya kadar .",https://halktv.com.tr/makale/kotulugun-analizi-bunu-neden-yapiyorlar-928329
Ayşenur Arslan,Harp hiledir!,27 Mart 2025 Perşembe 13:56,"Özellikle seçim öncesi ya da gerilimli günlerde duyarız: “HARP HİLEDİR”. Hadis konusunda en yetkin isim sayılan Buhari’nin naklettiği bu ünlü söz, rivayet o ki Hz. Muhammed’e ait. Diyanet İşleri'nin de aralarında olduğu İslamcı kaynaklara göre anlamı şöyle: “Hadiste geçen ""had‘a"" veya ""hud‘a"" kelimesi, aldatmak, hîle yapmak ve kalbinde gizlediği niyetin zıddını dışa vurmak anlamlarına gelir. Harpte düşmana karşı hile yapmak, bütün İslâm âlimlerine göre câizdir. Harp esnasında nasıl imkân bulunursa öyle hile yapılır. Bunun yolları ise bir bilgiyi gizlemek, bir gerçeği olduğundan farklı göstermek, konuştuğu bir sözden dönmek şeklinde olabilir. Bilindiği gibi yalan dinimizde en büyük haramlardan biridir. Fakat İslâm âlimlerinin tamamına göre yalanın câiz görüldüğü yerlerin başında savaş gelir.” Bu durum, tüm insanlık tarihi boyunca her medeniyette tanık olduğumuz bir gerçek. Yani, eğip bükmeye gerek yok. Evet harp - 2. Dünya Savaşı sonrasında küresel kurallarla önlenmeye çalışıldıysa da- hileleriyle hükmünü sürdürüyor. Yine de şuraya kocaman bir ANCAAAAK koyalım. Zira Hadis şöyle devam ediyor: “Harbin hile oluşu, karşıdakine zulmetmeyi, âdil olmayan tavır ve davranışlar sergilemeyi gerektirmediği gibi bunu meşrû da kılmaz.” Savaşta bile adil olacaksınız deniyor. Zulmetmeyeceksiniz deniyor. Bugünün koşullarına uyarlarsak, elinde taş bile olmayana silah sıkmayacaksın deniyor. Gencecik öğrencileri sırf “sözleri” nedeniyle dayaktan geçirip hapse atmayacaksın deniyor. “Kime ne anlatıyorsun” diyeceksiniz. Haklısınız ama elimden gelen artık ancak bu. Sadece yazıp söyleyebiliyorum. Tek bir kişinin olsun aklına ulaşabilme umuduyla. Ama unutmayın.. Siyasal İslamcılar bu ülkede neredeyse yüzyıldır bunu yaptı, yapıyor. Dalgaların kayalıkları aşındırdığı gibi harp ilan ettiler, usanmadan konuştular, anlattılar. Zihinleri dogmalarla, binbir türlü hile ürünüyle doldurdular. Pek sevdikleri Yavuz Bahadıroğlu 2018’de cumhurbaşkanlığı seçimi arifesinde Twitter’da şu mesajı paylaşmıştı mesela: “Gün itibariyle seçim sath-ı mailine girdik. Cumhurbaşkanı seçiminin öne çekilmesi isabetli oldu. Harp hiledir. Allah hayırlı etsin.” Bu dua ve seçim mesajında “HARP HİLEDİR” hatırlatması nereden icap etti dersiniz? Bildiğimiz, emin olduğumuz, ancak kanıtlayamadığımız hilelerden mi söz ediliyor acaba? Hani Kılıçdaroğlu’nun Kandil’de alkışlandığı sahte video gibi. Aslında TRT’nin döne döne yayınladığı videonun gerçek olmadığı apaçık ortadaydı. Ne var ki Erdoğan’ın her dediğine inanma eğilimindeki seçmenler bunun farkında değildi. Ya da umursamıyordu! Komik olansa, bunu daha sonra bizzat Erdoğan’ın “ama montaj, ama şu ama bu” sözleriyle itiraf etmesiydi. *. *. * Yazmışken bir itiraf da benden. O sırada CHP’den eski bir arkadaşıma ulaşıp, TRT’den sırf bu konuda cevap hakkı talep edebileceklerini.. Daha doğrusu talep etmeleri gerektiğini söyledim. Arkadaşım seçim gezisi için telefonun çekmediği bir köye gittiğini söyleyip topu taca attı. Ama hatırım için birkaç yöneticiye ulaşacağını ve hatta Medya Mahallesi programına bağlanmaları ricamı aktaracağını söyledi. Sonuç mu? Kocaman bir SIFIR! *. *. * Daha nice örnekle dolu yakın tarihimiz. En başta da İstanbul seçimleri. Yine HARP HİLEDİR sloganı ile yürüyorlar bugün. Gezi günlerinde “yalan olduğu kanıtlanan yalanlar” gibi yine size yalan söylüyorlar. Adaleti hiçe sayıyorlar. Gencecik evlatlarımıza düşman muamelesi yapıp zulmediyorlar. Dünden iki örnek o kadar çok şey anlatıyor ki! * Erdoğan Meclis grubundaki konuşmasında, “vandalların vandallığı” diye bir görüntü paylaştı. Güya eylemciler molotof kokteylleriyle, hatta silahla falan Saraçhane’de polise saldırıyordu. Google sayesinde hemen anlaşıldı ki görüntü, 2024 yılında Gürcistan’daki eylemlerden alınmaydı. * Ve ailesine toz kondurmayan Reis uğruna Dilek İmamoğlu hakkındaki peş peşe iftiralara son örnek: Sabah grubunun bulvar gazetesi Takvim, çok çirkin bir iddia attı ortaya. Dilek İmamoğlu, eşi Ekrem İmamoğlu’nun gözaltına alındığı günün akşamı alışverişe çıkmış.. Alışverişte 3 milyon 800 bin TL gibi akıl ötesi bir para harcamış.. Faturayı da İBB’ye göndermişti. O gazetenin başında kendisine “gazeteci” diyen birileri var. Merak ediyorum; bu kadar sakil, aptalca bir yalanı nasıl uydurabildiler? Ne umdular? Nice değerli gazeteci hapiste ya da yurt dışında sürgündeyken bu cisimler çocuklarının yüzüne nasıl bakabiliyor? Ne adına kimlere karşı harbediyor?",https://halktv.com.tr/makale/harp-hiledir-924827
Ayşenur Arslan,"Yalana ""yalan"" diyebilmek",05 Mart 2025 Çarşamba 15:15,"Bu fotoğraf bizim saatimizle bugünün erken bir vaktinde Amerikan Kongre salonunda çekildi. Trump ABD tarihinin en uzun konuşmasında hem ülkesini hem de dünyayı sallayacak başlıklar verdi. O konuşurken Demokrat Partili kongre üyeleri sessiz ama bir o kadar da etkili protesto ile “YALAN.. DOĞRU DEĞİL…” yazılarını kaldırdı. Protestolara “Save Medicaid” çağrısı eşlik etti. Yani giderleri kırpmak, kesmek için göreve getirilen Elon Musk’ın en kritik hamlesine.. Yoksul ailelere sağlık giderlerinde destek olmak için kurulan sistemin yok edilmesine itiraz etti. Elon Musk’ın umurunda oldu mu? Elbette hayır! Tıpkı insanda “ağzını bozma” hissi doğuran “bizimkiler” gibi. Bakınız kafelerde yarım saatte bir sipariş zorunluluğu bekleyen Kültür ve Turizm bakanının eşi.. Ya da 34 olduğu tahmin edilen, ancak tam sayısı da ne kadar ücret aldıkları açıklanmayan cumhurbaşkanı başdanışmanlarında Oktay Saral gibi.. Beyefendi, şaşırmazsınız herhalde, İNŞAAT mühendisi. AKP milletvekili olarak Meclis’e geldiğinde Türkiye- Suudi Arabistan dostluk grubunda yer aldı. Son seçimde Meclis’e giremese de Saray’da koltuk bulmayı başardı. Onu siyasi tarihe ve literatüre geçirecek “açıklama” da bundan sonra geldi: “Ben hak ederek cumhurbaşkanı başdanışmanı olmadım. Allah’ın lütfu, Tayyip Erdoğan’ın takdiriyle geldim.” Belki haberi görmüşsünüzdür; beyin ameliyatını yapan doktoru bıçaklayan adam kendisini şöyle savunmuştu: “BANA YAPAY ZEKA YERLEŞTİRDİ.” Belli ki adamda ciddi mental sorunlar var. Ancak akılla fikirle ilişkisi bu düzeyi pek geçemeyenler sayesinde uçuruma doğru ilerliyoruz. Aksoy Araştırma’ya göre, aslında toplumun büyük kesimi meselenin farkında. “Sizce en önemli gündem maddesi nedir” sorusuna ekonomi ve -işte buna şaşırdım- HUKUK yanıtını vermiş: Evet toplum sorunun farkında. Ne var ki sorunla sorumlusu arasındaki bağı kuramıyor. Pahalılığın İmamoğlu’nun suçu olduğunu düşünen de var biliyorsunuz.. Etiketleri “ilahi müdahaleye” bağlayan da.. Hatta Diyanet bir fetvasında aynen şunu demişti, hatırlayın: “Konuyla ilgili olarak Allah resulü, fiyatlar artmaya başladığında kendisinden bu duruma müdahale etmesi istendiğinde şöyle buyurmuştur, 'Şüphe yok ki fiyatları tayin eden, darlık ve bolluk veren, rızıklandıran ancak Allah'tır.” Yalana “yalan” dediğiniz zaman ne suçlamalarla linç ediliyorsunuz.. Malum! Ama böyle bir hadis var mı? Neyin fiyatı artmış da Hz. Muhammed bunu söylemiş? Birileri Diyanet’e bakıp etiketi ikiye, üçe katlıyorsa Ali Erbaş’ı Mehmet Şimşek’in yerine getirseler ya! Latifeyi geçelim. Toplum ne zaman Diyanet yerine bilim insanlarına kulak verirse o zaman umutlanabiliriz. BİRGÜN yazarı ekonomist Hayri Kozanoğlu mesela. Diyor ki son yazısında; “Enflasyon verileri düşüş gösterse de, yurttaşın alım gücü eriyor. Zengin kesim tasarruf yaparken dar gelirli yurttaş borçlanarak geçiniyor. Ekonomide inşaat odaklı, sanayisiz büyüme Orta Vadeli Plan hedeflerinin uzağında kalırken kişi başına gelirde refah artışı belirli bir kesime yansıdı.” Ne yazık ki planlar, gerçekler gibi umut da Kaf Dağı’nın ardında. BİRGÜN’den, bu kez Kaan Sezyum’dan alıntı yapayım. Gayet gerçekçi bir bakışla rejimin paradigmasını anlatıyor. “ Daha asil bir dünya mümkün. Sadece asillerin asilce ve görgüsüzce yaşayacağı, sefillerin ise sefalet içinde, çöplerden, pazarlardaki artık meyve sebzelerden beslendiği bir dünya hayal ediyorum. Çok da uzak değiliz bu hedeflere, sadece hiçbir şey yapmamayı, yazmamayı, düşünmemeyi kabul etmemiz yeter. “Aman şimdi başım ağrımasın” fikrini tüm topluma yayacağız. Toplumu korkuyla güdecek, saygıyı yine bu korkuyla kazanacağız. Her şeyin en iyisini ve doğrusunu sadece bir avuç seçkin ve yetkin üst benliğin seçtiği, iyi olanların bizden, kötü olanların başkasından kaynaklandığını düşüneceğiz.”",https://halktv.com.tr/makale/yalana-yalan-diyebilmek-919213
Ayşenur Arslan,Neler oluyor neler!,14 Nisan 2025 Pazartesi 16:42,"1986 yılında Nokta Dergisi’ndeydim. Dergi de kapak konularımız da pek meşhurdu o sıralar. El atmadığımız tabu.. Dokundurmadığımız siyasetçi kalmamıştı.. Bu yüzden Alman Yeşiller milletvekili Claudia Roth dergiye ziyaretimize geldiğinde şaşırmadık. İçinden “yakın arkadaşa” dönüşen bir kadın çıktığında da.. Aslında Caretta Carettalar için gelmişti ilk kez. Ama geldiğinde buralarda neler olduğunu anladı. Ve artık “bizler” için de gelmeye başladı. O günleri ve Claudia’yı hatırlayınca aklıma hep plastik bir yaka iğnesi gelir. Trafikteki kırmızı işaretine benzeyen el şeklindeki küçük iğne “ARKADAŞIMA DOKUNMA” demekti. 12 Eylül sonrasında yaşananlara karşı “DUR” demekti. O günlerden bugüne, yani 40 yıldır ne yazık ki hiçbir şey değişmedi. Gazetecilere, barış isteyenlere, sanatçılara dokundular.. Ve sıra, gençlere.. Hatta liselilere geldi. Bu 40 yılı bizlerle yaşayan.. içimizdeki bazıları gibi Erdoğan’a inanıp Avrupa’da savunan Claudia Roth belli ki artık gerçekle yüzleşmiş. t24’te sevgili Cansu Çamlıbel’e konuşmuş. Bir yandan -tabiri bağışlasın- günah çıkartırken bir yandan da Avrupa’nın bakışını anlatmış: ÇOK SAFMIŞIM: “Otoriter eğilimler Türkiye’yi zayıflattı, Türkiye’yi zayıflatan kendi hükümetinin eylem ve kararları. Erdoğan demokrasi söylemini benim gibi romantik Avrupalıları kandırmak için kullandı, şimdi bunu görüyorum ve saf olduğumu fark ediyorum. Umarım zenginler de İstanbul’un seçilmiş belediye başkanını bu şekilde hapsetmenin ne kadar pahalı olduğunun farkına varırlar. GENÇLER GELECEKLERİ İÇİN SAVAŞIYOR: Bu kadar çok genç öğrencinin sokakta olması dokunaklıydı. Bugün konunun sadece İmamoğlu ile ilgili olmadığını ve demokratik bir ülkede yaşamak istiyorlarsa gelecekleri için savaşma zamanının geldiğini ilk anlayanlar gençler oldu. Bu yüzden onları gelecekleri için savaşan kişiler olarak görüyorum. Geleceklerini otoriter bir rejimde değil, demokratik bir ülkede görmek istiyorlar. ERDOĞAN’A İNANDIK: Avrupa'da başlangıçta, bence çok fazla kişi Erdoğan'ın Kemalist hükümetlerden sonra gerçekten bir tür demokrasi kurmak istediğine inanıyordu. Ancak en başa dönüp Erdoğan’ın en baştaki açıklamalarını analiz ederseniz, hedeflerine ulaştıktan sonra demokrasi tramvayından ineceğini aslında kendisi baştan söylemişti. Bu yüzden geriye dönüp baktığımda Erdoğan'ın demokrasi söylemini, benim gibi romantik Avrupalıları kandırmak ve aslında iyi şeyler yaptığına inandırmak için kullandığını görüyorum. “KÜRT DEĞİL BÖLME GİRİŞİMİ”: Tıpkı AB'nin bu koşullar altında hiçbir şey olmamış gibi Erdoğan'la el sıkışmaması gerektiği gibi, Kürt halkının da Erdoğan'ın Kürt girişiminin arkasındaki gerçek stratejiyi görmesini umuyorum. Ben bunu muhalefeti bölme girişimi olarak görüyorum. Eğer bir barış süreci olsaydı, tüm siyasi tutuklular derhal serbest bırakılmalı. Ahmet Türk ve diğerleri derhal tekrar belediye başkanı olarak görevlerine dönmeli. Selahattin Demirtaş neredeyse 9 yıldır hapiste. Bu tabloya bakınca, bu son hamlenin CHP adaylarına oy veren Kürtlerin desteğini bölmek için Erdoğan’ın devreye soktuğu bir oyun olmasından endişe ediyorum. *. *. * Endişe haksız diyen öne çıksın!! Başından bu yana atılan her adımın Erdoğan’ın iktidara gelmesi.. Ve muhafaza edilmesi için olduğunu görmedik mi! Gülen Cemaati’nin kumpaslarını ben oturduğum yerden görüyordum da bütün istihbarat kurumları elinin altındaki Erdoğan mı görmemişti? Avrupalılar ve içimizdeki İrlandalılar benden / bizlerden daha mı saftı? Rasim Ozan Kütahyalı “sistemin artık padişahlık olduğunu” söylüyor. Ona göre asker, polis ve tüm devlet aygıt da padişahın kontrolünde. Bu yüzden muhalifler bunu kabullenmeli.. Erdoğan’a biat etmeli. Her şeyden önce Erdoğan ve ekibinin, algı yönetiminde ROK ve arkadaşlarına güvenmesi bence çok acıklı. Yaşanacakları onun ve mesela Cem Küçük’ün ağzından duymamız rejimin karakterini ortaya koyuyor. Belki PARATONER işlevi görsünler diye seçilmişlerdir! Hatırlasanıza, Öcalan konusunda ilk çıkış ROK’tan gelmişti. O şimşekleri üzerine çekti.. Sonra Bahçeli ve çok daha sonra da Erdoğan sahneye çıktı. Bu proje ile İmamoğlu kumpası boşuna eş zamanlı çıkmadı karşımıza!! ROK’lar, Küçük’ler kamuoyunu ikna edebilir mi bilmem. Ama gençler görüyor.. Gelecekleri için mücadele ediyor.. Geri adım atmıyor.. DEV GENZ pankartını görüp de DEV GENÇ’in 2025 versiyonu veya yeni bir örgüt zannedip Basel’i tutuklanan savcılık ancak güldürüyor gençleri. Bilsinler. Bu örnek ve çok daha fazlası Ankara’da tozu dumana kattı. Şu da bugünün en dikkat çekici notu: “Gazeteci Deniz Zeyrek, Erdoğan’ın İmamoğlu soruşturmasını yürüten yargı mensubuna ""Hani dosyanız çok güçlüydü"" diye tepki gösterdiğini ve yargı mensubunun ""Efendim asıl adamlar firari, onları getirebilirsek siz o zaman görün turpun büyüğünü” cevabını verdiğini iddia etti.” Yaaaaaa!!!!",https://halktv.com.tr/makale/neler-oluyor-neler-929730
Ayşenur Arslan,Kağıttan Kaplan... Miki Maus...,12 Nisan 2025 Cumartesi 15:00,"Yıl 1956. Mao, büyük yürüyüşü zaferle noktalayıp Çin’i ele geçireli ancak 5-6 yıl olmuş. Dünyanın konuştuğu isim, ilk kez bir Amerikalı gazeteciye konuşuyor. Röportajın ana konusu gazetecinin “BATI DÜNYASI” dediği, Mao’nun tanımlamayı “emperyalizm” olarak kısalttığı sistem için düşündükleri. Sorunun karşılığı hem gelecek yılları etkileyecek, hem de tanımı dillere takılıp efsane olacak: “Görünüşte çok güçlüdür ama gerçekte korkulacak bir şey değildir. O kâğıttan bir kaplandır. Dıştan bakıldığında kâğıttan yapılmıştır, rüzgara ve yağmura dayanıklı değildir. Ben onun kâğıttan kaplandan başka bir şey olmadığına inanıyorum."" Aradan üç çeyrek yüzyıl geçti. Trump, Vietnam, Afganistan’dan sonra Emperyalizmin KÂĞITTAN KAPLAN olduğunu bir kez daha kanıtladı. Hem de yine Çin’e karşı. Bizim buralarda pek konuşulmuyor. Gelişmeler sanki kasıtlı olarak gizleniyor. Ama kendisini dünyanın şerifi zanneden Trump fena faka bastı. Milyonların katıldığı sokak gösterileri bir yandan.. Dolar milyarderlerinin kulislerdeki tavrı diğer yandan.. Trump Amerika’yı yeniden büyük yapmak sloganıyla oturduğu koltuğunda daha 6 ayını bile doldurmadan kıvranmaya başladı. Oğlunun burnunu silip sıvadığı masanın haliyle yakınlıkları kanıtlanan Elon Musk artık Beyaz Saray’da görünmüyor. O masa değişti tabii. Tıpkı Trump sonrası altın varakla sıvanmışa dönen Oval Ofis gibi! Gümrük tarifeleri ve kıta Avrupası’na yönelik aşağılayıcı tavrıyla zaten başkası beklenmezdi. Yine de Trump, dünyayı kontrol eden dolar milyarderi abilerin çıkışını muhtemelen beklemiyordu. Hele Çin’in bu kadar çetin ceviz çıkacağını “kral boyu” yatağındaki rüyalarında bile görmemişti anlaşılan. Ama baktı ki pabuç pahalı.. Gümrük tarifeleriyle dövmeye kalktığı ülkelerin karşısında süngülerini indirdi. Çin’e “bekle, ben sana neler edeceğim” diye, vere vere gözdağı verdi. Kısacası tam bir KÂĞITTAN KAPLAN örneği sergiledi. Ve tam bu sırada karşıdan gelen bir hamle dikkatleri çekti: * Çin Halk Bankası, “ansızın” Çin yuanı RMB’nin “sınır ötesi ödeme sisteminde” 10 Asya ve 6 Orta Doğu ülkesine tamamen bağlanacağını duyurdu. Özellikle kripto, yani dijital paranın hızla yükselişe geçtiği bir süreçte doların akıbeti için ne anlama geldiğini ekonomi uzmanları anlatsın. Ben burada doların hükümranlığı üzerine iki satır yazayım. Yıl 1944.. Yani, 2.Dünya Savaşı Avrupa ayağında henüz bitmiş. Dünyanın gözdesi ABD EKONOMİK olarak da atakta. Küçük bir kasabada, Bretton Woods’ta 44 ülkenin temsilcisi toplanmış yeni dünya düzenini konuşuyor. Konferans, uluslararası para anlaşması ile sona eriyor. Buna göre yüzyıllardır “geçerli akçe” olan altının yerini DOLAR alacak. Ülkelerin paraları dolara göre belirlenecek. * Ahmet Hakan, güçlü döneminde ağırladığında damat Berat Albayrak’a doların anlam ve önemini sormuştu ya! İşte onun yanıtı: Bretton Woods’tan bu yana dolara bağımlıyız. Terazilerde dolara göre tartılıyoruz. * Dijital çağın dijital parası bu zinciri kırabilecek mi, kim bilir. Ama Çin ‘in kâğıttan kaplana karşı ayağa kalktığını görebiliyoruz. “NE KAPLANI.. MİKİ MAUS..” Dünya Trump’ın “hallerini” konuşurken Jeffrey Sachs çıktı, ortaya yeni bir “karakteri” attı: Miki Fare: ""Trump gibi biri size gelip her şeyin sorunu Çin diyebiliyor.. Mickey Mouse bile daha iyi bir plan yapardı, bir deli ülkesinde yaşıyor gibiyiz."" Sachs deyip geçmeyelim! Adamın şöyle bir ünvanı var: Birleşmiş Milletler Sürdürülebilir Kalkınma Çözümleri Ağı (SDSN) Başkanı Prof. Dr. Jeffrey Sachs. Aslında tek başına, ABD ile aramızdaki farkı anlatan bir figür. Columbia üniversitesi ekonomi profesörü. Ama bunları söyledi diye işinden ve akademik unvanından olmadı. Üstelik söyledikleri bundan ibaret de değil. ABD yönetimi, İsrail karşıtlığının acısını çoluk çocuktan çıkartıyor ama onun şu sözlerine hiçbir şey yapmadı.. Yapamadı.. Bu konudan çıkmadan, hatırlattığı iki duruma değineceğim: * Öncelikle şu fotoğrafa iyi bakın. Antalya’daki son Diplomasi Forumu’nda çekildi. Erdoğan’ın size göre sağında, sakallarıyla dikkatinizi çekecek Ahmed Şara oturuyor. Tam aksi yönde ise, Erdoğan’dan eşit uzaklıkta, Azerbaycan Cumhurbaşkanı Aliyev. Peki fotoğraf bize ne anlatıyor? Karede ne tuhaflık var”? Forumun ana gündem maddesi Gazze. Nitekim Erdoğan da konuşmasında bunu köpürtüyor. İsrail’e “sert” yükleniyor. Oysa daha birkaç gün önce, yine kaosa teslim günlerde uçup gitti ama, TÜRKİYE İLE İSRAİL’İN BAKÜ’DE MASAYA OTURDUĞU ortaya çıktı. Gelişmeyi Azerbaycan medyası sayesinde öğrendik. Yani Aliyev, özellikle duyulmasını, öğrenilmesini istedi. * Peki niye buluştu bu sözde iki düşman ülkenin heyetleri. İddiaya göre, masadaki pazarlık konuları askeri başlıklardı. Mesela iki ülke Suriye’deki manevralarında birbirine önceden haber verecekti.. Mesela Türkiye Suriye’de kurmayı düşündüğü DRONE ÜSSÜ PROJESİNİ durduracak ya da askıya alacaktı. * Erdoğan’ın eski yakın çalışma arkadaşlarından, İYİ Parti milletvekili Turhan Çömez’in bir iddiası daha var: Diyor ki, Türkiye Suriye’de drone üssü kuramayacak ama çok sayıda Gazzeli’nin getirilip yerleştirileceği çadır kenti kontrol edecek. Türkiye’den bu görevi ve İsrail ile normalleşmeyi kopartan Trump önümüzdeki hafta Türkiye’ye gelirse şaşırmayın. * Elbette, başta Saray medyası ahalinin bir kısmı bu ziyareti yere göğe sığdıramayacak. Erdoğan için “dünya lideri” övgüleri yapılacak. Trump’ın kendi ülkesinde… Ve dünyanın dört bir tarafında maskara olduğundan ise hiç söz edilmeyecek. Bu notlardan sonra gelelim MİKİ MAUS benzetmesinin hatırlattığı ikinci duruma. Kaçtır yazıyorum. Dolar milyarderleri, gümrük tarifeleri nedeniyle o kadar çok kan kaybetti ki, Trump’ı açıktan hedefe koydu. Peki ya buralarda? Büyük sermaye burada da kan kaybediyor. Ülkenin en iyi üniversiteleri iğdiş ediliyor. O üniversitelerin zeki ve eğitimli gençleri cezaevine atılıyor. Bize hizmetle yükümlü AKP’liler, gözleri dönmüş grev çadırlarına saldırıyor. Dahası, TÜSİAD’ın başkanları gözaltına alınıp bir dizi yasakla salıveriliyor. YA o kulübün üyeleri.. Varlıklarını bizlere, emekçilere borçlu olan iş dünyasının önde ve ileri gidenleri.. Daha ilk 100 metrede nasıl sustunuz!! Kâğıttan kaplanlara nasıl boyun eğdiniz!!",https://halktv.com.tr/makale/kagittan-kaplan-miki-maus-929130
Ayşenur Arslan,Anayurdu ören demir ağlardan demir parmaklıklara,29 Ocak 2025 Çarşamba 05:00,"Yıl 2010. Erdoğan -o sırada henüz başbakan- Diyarbakır’daki seçim mitinginde demokrasiye dair hamaset yüklü bir konuşma yaparken, aniden direksiyonu kırdı. Diyarbakır'a yeni cezaevi müjdesi verdi. 600 kişilik eski cezaevini yıkıp, geçmişin acı anılarını hafızalardan sileceklerdi.. Ama yerine 6 bin bin kişilik yeni bir cezaevi yapacaklardı. Bugün gibi hatırlıyorum; canlı yayını izlerken miting meydanındakiler susup kalmıştı. Geçenlerde bir “müjde” de Adalet Bakanı’ndan geldi. Bakan Yılmaz Tunç 5 yıl içinde, ülke genelinde 106 yeni cezaevi açılacağını duyurdu. Ben “yurdun demir ağlarla örülmesiye” övünülen bir kuşaktan geliyorum. Demir parmaklıklarla değil! Yadırgadım tabii! *. *. * Ama bakan da haklı neticede! Cezaevleri son 20 küsür yılda tıklım tıklım dolmuş! Resmî rakamlara göre; * 2 Ocak 2025 itibarıyla cezaevlerinde kalan kişi sayısı 384 bin 216’ya çıkarak kapasiteyi geride bırakmış. * Kaçtan kaça çıktı diye merak ediyorsanız.. 2024 Temmuz verilerine göre cezaevlerinin toplam kapasitesi 295 bin 328. Yani 88 bin kişi için yer yokmuş. * Elbette bu son durum 2024 yazı için geçerli. Oysa son birkaç aydır cezaevlerinin, özellikle Silivri’nin nüfusu daha da kalabalıklaştı. *. *. * İstanbul’un seçilmiş belediye başkanlarından yeni Gezi Dalgası için tutuklanan Ayşe Barım’a.. Hatta dinci tarikatların “yüreğini soğutsun” diye Kerimcan Durmaz’a.. Her gün birilerini uğurladık Silivri’ye. Bu arada eskileri daha az hatırlar, daha az konuşur olduk. Ateş sadece düştüğü yeri yakmaya devam etti. Medya, siyasiler.. Aslında sesleri herkesten çok çıkması gereken sivil toplum kuruluşları, günü kurtarsa kar sayar oldu. Eskiler dünde kaldı. Mesela Osman Kavala tam 2 bin 647 gündür cezaevinde. Memleketçe hücresine gömdük adeta. Niceleri gibi. *. *. * Hele 15 Temmuz’un genç teğmenleri. Onları hatırlayan bile yok neredeyse. Anneleri babaları onların sesi olmak için kapıları çalıyor. Çırpınıyor. Kezban Kalın gibi: “Oğlum 15 Temmuz 2016 darbe girişimi sırasında kurs görmek amacıyla Akıncı Üssü’nde bulunan yeni mezun bir kursiyer teğmendi. Amirlerinin emirleri doğrultusunda “terör tatbikatı” bahanesiyle üste tutuldu. Darbe girişiminden haberi olmamasına ve lehine bir faaliyette bulunmamasına rağmen, darbe girişiminin direkt failiymiş gibi ağırlaştırılmış müebbet cezasına çarptırıldı. Şu an Diyarbakır Cezaevi’nde tek kişilik bir hücrede ve 9 yıldır tutuklu. Benzer durumda, hem Akıncı Üssü davasında hem de diğer davalarda, emir altında bulundukları için müebbet cezalar alan yüzlerce askeri öğrenci ve kursiyer teğmen var. Olup bitenden habersiz bir şekilde görevleri gereği darbenin içine çekilen bu genç insanlar, 9 yıldır tutuklu ve ömürlerini hapiste geçirmeleri bekleniyor. Bu durumun hukuken ve vicdanen hiçbir karşılığı yok.” Aslında hukuk da aynı kanıda. Yargıtay Ceza Genel Kurulu, 15 Temmuz’da İstanbul’da tutuklanan 33 er hakkında birkaç hafta önce çok kritik bir karara imza attı. Verilen mahkûmiyet kararlarını “kaçınılmaz hataya düştükleri” vurgusuyla bozdu. Tahliyelerine hükmetti. 9 yıl.. Tam DOKUZ YIL SONRA! Zararın neresinden dönülse kardır elbette. Kezban Kalın ve tüm öteki anneler hele bir oğullarına kavuşsun.. Mahkumdan çok “tutsak” diye anılan onca insanımız hele bir demir parmaklıkların ardına uzanabilsin.. Hep birlikte sararız yaraları. Ama… Tam da bu satırlar yazılırken geldi haber: Canım evladım Barış Pehlivan ve Serhan Asker gazetecilik yapmak gibi ağır bir suçla gözaltına alındı! Yetmedi.. Yılların “sakin sesi” sevgili Seda Selek de gözaltına alındı. *. *. * SEÇMEN KAN İSTERSE…. 2025 yılının neler getireceğini peşpeşe tutuklamalarla anlamıştık elbette. Ama adının ve amacının ne olduğunu tam olarak anlayamadıysak da “barış mümkün mü” sorusunu gündeme taşıyan sürecin noktalanması “BUNLAR DAHA NE Kİ” dedirtti, “GÖRDÜKLERİNİZ GÖRECEKLERİNİZİN TEMİNATIDIR!” AKP Sözcüsü Ömer Çelik bir gün önce açıkladı. “İmralı ziyaretleri tamamlandı” dedi. Özellikle Saray Medyası duymazdan geldi. Üstüne çok gitmedi. Ne var ki mesaj çok netti: “NE BARIŞI BE..” Ömer Çelik’in açıklamasında dikkatimi çeken bir ayrıntı da Bahçeli vurgusu oldu. Birkaç cümlede, uysa da uymasa da “Cumhurbaşkanımız ve sayın Bahçeli” diye iki ismin aynı anda altının çizilmesi bana “bu karar ortaklaşa alındı” mesajı gibi geldi. Öyle ya da böyle.. Neredeyse hiçbir kesimin “olur” gözüyle bakmadığı bir süreç pat diye başlayıp küt diye bitti. Başlı başına bu bile iktidarın sertlik politikasını tırmandıracağını gösteriyor. Zira bırakın PKK’nın silah bırakmasını.. Ya da PYD’nin tarihe karışmasını.. Sınırların ötesinde -daha önce de yazdığım üzere- masada yokuz. İktidar cenahı depresyonda. Belki de bu yüzden hem Saray ahalisi hem de destekçileri, antik Roma‘nın arenalarındaki gibi daha çok kan istiyor. Sertlik ne boyuta tırmanır diye merak ediyorsanız, Aydın Ünal’ın çağrısına bir bakın derim. AKP eski milletvekili, Erdoğan’ın eski danışmanı ve hatta uzunca bir süre konuşma metinlerini yazan.. Yani Erdoğan’ın zihnini çok yakından bilen Aydın Ünal.. “İmralı faslı kapandı” açıklamasından bir gün önce şöyle yazdı: “Eğer YPG Öcalan’ın yapacağı çağrıyla, güzellikle, suhuletle, silah bırakmazsa, Türkiye’nin, değil YPG, İsrail ve ABD ile bir savaşı dahi göze almaktan başka seçeneği kalmamıştır. Aksi bu aşamadan sonra tahayyül dahi edilemez. Bu seviyeye yükseltilmiş (iyi ki de yükseltilmiş) retorik ve siyasetten ric’at etmek, yok oluşa eşdeğerdir.” Anlayacağınız daha göreceğimiz çok şey var. Seyretmeye devam edersek elbette.",https://halktv.com.tr/makale/anayurdu-oren-demir-aglardan-demir-parmakliklara-909460
Ayşenur Arslan,Sivil darbenin kazananları kaybedenleri,19 Mart 2025 Çarşamba 11:11,"Kaç darbe gördüm.. Kaç davada yargılandım... Biliyorum ki mevsimler dönüyor. Hak sonunda yerini buluyor. O yüzden, daha 19 Mart bitmeden “kazandık diyenler sevinmesin” diyebiliyorum. * Başta Erdoğan ve kurmayları: Öcalan’ın kapısını pencerelerini açarak başlattıkları -adı konmamış- süreçle barış umudundan söz etti. Ne var ki daha yol haritası konuşulurken iç barış berhava edildi. Cumhuriyetin kurucu, bugünün ana muhalefet partisinden örgüt çıkartmak.. Ekrem İmamoğlu’nu o örgütün lideri ilan etmek.. Birkaç saat içinde 100’den fazla kişiyi bir polis ordusu eşliğinde derdest etmek.. Bırakın bizleri, çocuklarınıza izah edemeyeceksiniz. Edemezsiniz. Biraz daha soğukkanlı davranabilseydiniz.. “Ahmak” davası gibi bir sürü boş teneke ile gürültü yapmasaydınız belki en azından size vaktiyle oy vermiş olanları ikna edebilirdiniz bugün. Ama bugün, 19 Mart 2025 günü dost düşman anladı ki; çok telaşlısınız, CHP’nin sizi geçmesinden çok kaygılısınız, bu yüzden yasa hukuk demokrasi falan dinlemeden polis gücüyle istediğinizi yaptırıyorsunuz. Korkunuz adeta somut bir koku gibi. Çelik bariyerleri, hatta sınırları aşarak üzerinize siniyor. İşte bu yüzden.. Size inanmış olanlara bile “ne oluyor” dedirtiyorsunuz. * Kısaca: “Kaybeden belli de.. Kimler kazandı” derseniz.. Bundan sonra her birimiz bu soruyla sınanacağız. Elbette başta CHP ve “kent uzlaşısı” iddiaları nedeniyle aynı sepete konulan DEM’in tutumu, tavrı çok önemli. Ancak asıl görev İmamoğlu’nun da kendisini emanet ettiği milletin, toplumun. * Gerçekten de beklediğimiz ama bu kadar hızlı ve sert olacağını tahmin etmediğimiz bir sürece adım attık. Sürecin karakterini anlatmak adına bir bugünden bir örnek vermeliyim: Ergenekon sürecinin en çok konuşulanlarından ODATV’de Özgür Özel’in dünkü konuşmasıyla ilgili haber bir “İTİRAFLA” verildi. Şöyle deniyordu başlıkta: YAYINLASAK BİR DERT - SORUŞTURMA.. YAYINLAMASAK BİR DERT - OTOSANSÜR. Daha gözaltılar başlamadan ODATV gibi bir mecrada otosansür devreye girmişti. Günün köpüğünü alırken eklemeden olmaz.. Borsa ve sosyal medyada da “DEVRE KESİCİLER” işleme konmuştu. Yine de gördük. Fark ettik. Anladık. Tarihin müsvedde defterine not düştük. * Kaybeden belli de kim kazandı, bakacağız demiştim ya. Ekrem İmamoğlu’nu bugünden kayda geçirmeliyim. Yıllarca kalabalıklar karşısında ceketini ve kravatını çıkarırken gördüğümüz İmamoğlu’nu bugün canlı yayında giyinirken gördük. Ceketini giyer, kravatını takarken İktidarın telaşının aksine hazırlıklı ve sakindi. Yine de sonraki muameleyi aklına bile getirmemiştir, eminim. Zira onca polisle Vatan Emniyet’e götürülürken hukukun kara kaplı defterinde yazmayan bir şey yapıldı. Sağlık kontrolü için hastaneye götürülmek yerine sağlık personelinin emniyete çağırıldığı.. Dahası ilaçlarının verilmediği öğrenildi. * Eklemeden olmaz. Gazeteci kardeşim İsmail Saymaz da gözaltına alındı. Ve o da rejimin karakterinden nasibini aldı. Avukatıyla görüşmesine izin verilmedi. * Sabahın daha erken saatlerinde 19 Mart’tan notlardı bunlar. Ama gün boyu güncelleyeceğim. Tarih için müsvedde tutan bir gazeteci olarak yazıya yeni kayıtlar düşeceğim. Ama şimdilik son söz olarak şunu söylemeliyim: Bilin ki bugün geleceğimizin ilk günü. 19 Mart’ın ilk saatlerinde bunlar yaşandı. Günün sonrasında ise açıklamalar, eylemler birbirini izledi. * Yukarıda okudunuz. “Bugün geleceğimizin ilk günü” diye yazmıştım. Bu “ mecaz”, İmamoğlu operasyonu yüzünden diploması iptal edilenler için distopik bir duruma dönüştü. Mesela Galatasaray Üniversitesi İşletme Bölüm Başkanı Prof. Dr. Naciye Aylin Ataay Saybaşılı hayatına “LİSE MEZUNU” olarak devam edecek. “Olur mu” demeyin. Okutup mezun ettiği yüzlerce -belki binlerce- kişinin diplomaları da iptal edilir” mi diye sormayın. Kimsenin verecek cevabı yok. Eski bakan, deneyimli hukukçu Önay Alpago’nun bile! Nitekim şöyle diyor: “ Bugün derse girdim. Hukuk öğrencileri “bugün bize ne anlatacaksınız? Hukukun anlamını mı, güvence olduğunu mu, bağlayıcılığını mı, hangisini” diye sordular. Seslerinde sitem, hayal kırıklığı, öfke vardı. Sahi ben bugün ne anlatacağım?” * Önay Alpago’nun öğrencileri aslında soru sorarken tepkilerini böyle dile getirmiş. İstanbul Üniversitesi öğrencileri ise İBB’nin merkez binasına yürümeye kalkarak gösterdi tepkiyi. Polisin sert tepkisi, gaz bombası da eksik olmadı tabii. * Günün kelimesi hiç kuşkusuz “HUKUK”tu. Adalet Bakanı Yılmaz Tunç da ona girdi ve hukuk dersi verdi. Ciddi ciddi şu açıklamayı yaptı: “Tarafsız ve bağımsız yargının gerçekleştirmekte olduğu soruşturmaları farklı taraflara çekmek, darbe gibi ifadelerle nitelendirmek son derece tehlikeli ve yanlıştır. Herkes bilmelidir ki hukuk devletinde suç işlendiğine dair bir iddia varsa savunmanın yapılacağı yer sokaklar değil yargı makamlarıdır. Soruşturmanın sonucu sükunetle beklenmeli. Yargının başlattığı soruşturma ve davaları Sayın Cumhurbaşkanımızla ilişkilendirmek en hafif tabiriyle hadsizliktir, haddini bilmemektir.” * Adalet Bakanı böyle dedi ama galiba kimseyi ikna edemedi! Mesela bir süredir yakın görüşen DEM Eş Başkanı Bakırhan’ı: Bu operasyonu reddediyoruz. Bu operasyon ne yargı ne hukuk meselesidir. Apaçık siyasi operasyondur. * Birkaç gün önce Erdoğan ile aynı masada iftar açan Sırrı Süreyya Önder de içinde bolca “siyaset” sözcüğünün geçtiği bir açıklama yaptı: “ Demokratik siyaset alanına yapılan hiçbir müdahale, ne yapana ne de bunu teşvik edene yakın siyasi tarihimizde hiçbir fayda getirmemiştir. Bu tür mühendislik çabaları; masa üzerinde, kağıt üzerinde rasyonel gözükür fakat, halkla karşı karşıya geldiğinde bunu murat edenler açısından irrasyonel olur. Benim şahsi tutumum, Cumhuriyet'in demokratik niteliğinin genişlemesi ve özgürleşmesinden yanadır. Buna dönük hiçbir müdahaleyi onaylamam, sessiz kalmam, yanında durmam mümkün değildir. Herkesi, özellikle iktidar erkini demokratik siyasetin kendi mecrasında herhangi bir dış müdahaleden medet ummayarak bu alanın işlevsel kılınmasına davet ediyorum."" * Onları buluşturup barıştırmak için elinden geleni yapan Bahçeli ise her zamanki Bahçeli’ydi: “Hukuki bir tedbiri darbe diye karalamak, hak arayışını sokağa taşırmaya hazırlık yapmak, cinnet geçirmiş, akıl ve ahlak seviyesini kaybetmiş bir siyasi yozluktur.” Eminim anlamışsınızdır. Ama altını çizeyim: İmamoğlu ve 100’den fazla kişiyi gözaltına almak siyasi değil.. Buna tepki göstermek siyasi! * Siyaset erki, nam-ı diğer Saray sessizliğini korudu ama Hazine Bakanı Mehmet Şimşek öne çıkıp konuşmak zorunda kaldı. Zira piyasalarda fırtına kopmuştu. Dolar 40, Euro 42 liraya çıktı. Borsa o kadar düştü ki iki kez devre kesildi. Günün özeti mi? İktidar bu kez “TL’yi arama kurtarma operasyonu” düzenledi. Bunun için de devlet bankaları 8 milyar doları piyasaya akıtarak, ekonomi uzmanlarının deyimiyle “yaktı”. İşe yaradı mı peki? Döviz, altın ve borsa verilerine bakınca “pek değil”. Ne de olsa, Mynet sitesinin haberine göre piyasalarda fırtına kopunca Kapalıçarşı da kepenk kapattı. * Siyasette fırtına diner mi? CHP’nin hem Meclis’te hem de Türkiye’nin dört bir tarafında sokaktaki eylemi sorunun yanıtı gibi. Zaten SARAY’IN SESLERİ daha bugünden başladı. “Dahası var.. Daha neler neler olacak” diye coşkuyla ilan ediyor. Ne mi olacakmış? İBB’ye ve hatta CHP’ye KAYYUM ATANACAKMIŞ. Günün tozu dumanı arasında pek konuşamadığımız İsmail Saymaz hamlesinin de gösterdiği üzere Gezi operasyonu sıradaymış. * Başta Avrupa, dünya nasıl tepki verdi? Kimler ne dedi diye soracak olursanız… Ona yarın gireceğim. Hem de çok ilginç ve “ibret dolu” bir 12 Eylül’de TRT vakasıyla.. Tabii CHP lideri Özgür Özel’in çağrısıyla akşam 20.30’da yaşanacak Saraçhane buluşmasının notlarına da…",https://halktv.com.tr/makale/sivil-darbenin-kazananlari-kaybedenleri-922764
Ayşenur Arslan,Medya: Gözlerimi kaparım gerekeni yaparım,12 Ocak 2025 Pazar 05:00,"Ayşenur Arslan Bazen hayat bir parantez açar. Dünyanın gamını yükünü dışarda bırakıp kendinize bakma fırsatı verir. Hastanede iki gün.. İlaçlar.. Ölçümler falan! Sonra parantez kapanır ve yeniden dünya haline dönersiniz. CHP’nin kırmızı kartı.. Erdoğan’ın kırmızı kitabı.. Neler de neler. Bir memleket düşünün; Beyaz Saray’a resmen oturmak için gün sayan Trump geçenlerde Erdoğan’ın kulaklarını çınlattı. Müthiş villasında düzenlediği basın toplantısında aynen şunları söyledi: “Türkiye, Suriye’nin peşinden 2000 yıldır, farklı isimler ve farklı şekillerde gidiyor. Cumhurbaşkanı Erdoğan benim dostum. Sevdiğim, saygı duyduğum biri. Onun da bana saygı duyduğunu düşünüyorum. Ayrıca, kendisinden belirli kişilere karşı harekete geçmemesini rica ettiğimde, bunu yapmadı. Kimden bahsettiğimi biliyorsunuz – Kürtler. Ne kadar süreceğini bilmiyorum çünkü onlar doğal düşmanlar. Birbirlerinden nefret ediyorlar ama Erdoğan bunu henüz yapmadı ve geçmişte de yapmadı. Başlattığında ise, ona “Lütfen yapma” dedim ve o da yapmadı."" * * * Erdoğan ne yapacaktı da Trump “rica edince” yapmadı? Bu konudaki mesajlar nasıl gelip gitti? Asıl önemlisi o mesajlar resmî hüviyet kazanıp devlet arşivine kaydedildi mi? Yoksa “iki dostun muhabbeti” olarak mı kaldı? Bakın! Bu soruların yanıtlarını belki hiç bir zaman öğrenemeyeceğiz. Ancak daha fenası medyanın çoğunluğuna bakarsanız SORULARI da pas geçeceğiz. Başta Anadolu Ajansı, ABD’de muhabiri olan Saray yanlısı gazetede dergilerin haberlerinde nedense Trump’ın bu sözleri yok! Basbayağı yok! Düşünün ABD Başkanı “YAPMA DEDİM YAPMADI” diyor ve bu ülkenin gazetecileri kulağının üzerine yatıyor. Duymuyor! Neyi duyuyor peki? Trump’ın, Erdoğan’ı ne kadar sevip saydığına dair sözlerini. Aman da aman. Başkan bey Reis’i severmiş. Arada bir “aptallık etme” diye atarlanması da herhalde bu sevginin tezahürü imiş. * * * Doğrusu, bu ifadelerin görülmediği.. Yani açık konuşalım, sansürlendiği bir medya ancak Kuzey Kore, Rusya ve Suriye’de görülebilir. Belki Çin’i de ekleyebiliriz. Geçenlerde bir haber vardı. Çin’de bir gazeteci, ülkedeki protestolarla ilgili belgeseli yüzünden üç yıl hapis cezasına çarptırılmış. “O da bir şey mi” diye düşündüm. Bizde canım Çiğdem Mater Utku “ÇEKMEDİĞİ BELGESEL” yüzünden 18 yıl ceza almadı mı? İleri demokrasi böyle bir şey herhalde! Zaten bazı AKP ileri gelenlerinin de “sayın” hitabıyla andığı Öcalan’ın ev hapsi ile İmralı’dan çıkma ihtimali konuşulurken.. Osman Kavala’nın hukukla, yasayla falan izah edemediğimiz biçimde 7 yılı aşkın süredir hapiste olması.. Erdoğan gitmeden de özgürlüğüne kavuşamayacağına inanılması.. Ne kadar ileri olduğumuz gösteriyor. * * * Edebiyatın ve epik tiyatronun büyük ustası Haldun Taner, Gözlerimi Kaparım Vazifemi Yaparım oyunuyla memleketin en gerilimli dönemlerinde bile “vazifesini” yapanları anlatmıştı. Şimdilerde Şehir Tiyatroları’nda yeniden sahnede. Ne de olsa gelenin gideni arattığı ülkemizde vazifesine düşkünler bitmiyor. Bitemez. Trump bombayı kucağımıza bırakır mesela.. Ama o bomba Serenay Sarıkaya dedikodusu ile patlayıverir. Günlerce onu ve baş harflerinden çıkartmaya çalıştığımız ünlüleri konuşuruz. Ünsüzler de Esra Erol’da boy gösterir mesela.. On aylık evli ama evlilik dışı ilişkisinden dokuz aylık hamile genç kadınlar hayatımıza girer, aynı hızla çıkar. Bu arada bir bakarsınız Ahmet Hakan canlı yayında petrol kokluyor..Gabar Petrolü ama, öyle sıradan bir petrol değil! O sahneye bakınca Karadeniz gazı olmasa da Gabar oil’imiz var diye mutlu olacağız belli ki. Ama ah şu kötü alışkanlık; ille rakamlara bakıp mutluluğun endeksini sorgulayacağız. Sorgulayınca ne gördük peki? Tam da 1 Ocak 2025 itibariyle Gabar’da üretim günlük 70 bin varile çıkmamış mı!! Heyyyyy! Derken.. Türkiye’nin günlük petrol tüketiminin 950 bin varil olduğunu hatırlamamış mıyız!!! Peeeeeh!,, * * * Yalanın yeni sürümleri bunlar. “İhracat rekor kırdı” dersiniz. İthalat rakamlarını vermediğini sürece yalanın boyutu, hatta varlığı gözlerden ıraktır. Öcalan sürecinin Bahçeli’nin engin vatan ve demokrasi sevgisiyle başlatıldığını anlatırsınız. İnananlar inanmayanları ikna etmeye çalışsın dursun.. Bir çalım yürüyüp gidersiniz. Günün sonunda ne gerçek.. Ne yalan.. Har şey birbirine karışır gider. Aslında yalan söyleyen Reis değil. Onu kendi çıkarları için korumaya ant içmişler söylüyor yalanı. Yoksa… Osman Kavala’nın 7 yılını anlatan “BİR DAVA HİKAYESİ” derlemesinde eşi Ayşe Buğra’nın bir cümlesinin altını çizdim. “Artık bize yalan söylemek gereği bile duymadıklarını düşünüyorum.” Evet, gerçekten de Erdoğan ve ekibi bizden hedefini, dostluklarını, düşmanlıklarını saklamadı. Saklamıyor. Kadir Mısıroğlu’nu Saray’da şeref masasında ağırlayan kişinin Anıtkabir’e gitti diye Atatürk cumhuriyetine sahip çıktığını ZANNEDEN bizdik. Trump’ın bayağı bir üslupla nasıl hitap ettiğini unutup “dünya lideri” zanneden de bizdik. BİZ dediğime bakmayın.BİZ gerçekte o kadar azınlıkta.. O kadar çaresiz.. O kadar savunmasızız ki! Düşünün, soyguna, açlığa isyan eden vatandaşa bula bula KIRMIZI KART EYLEMİ bulup önermişiz. İnsanlar sokak röportajından korkar hale gelmiş.. Kırmızı kart çıkaracak, öyle mi! Bilmiyorum, Ankara’da herkes Gabar petrolü koklayıp kafa mı buluyor? Fazla varsa biraz da bize göndersenize!!",https://halktv.com.tr/makale/medya-gozlerimi-kaparim-gerekeni-yaparim-904858
Ayşenur Arslan,Bizden vazgeçtiler!,15 Nisan 2025 Salı 15:24,"Kardeşim dikkatimi çekti. Son günlerin en anlamlı analizi, sevgili Selçuk Geçer’in YouTube kanalında Çetin Ünsalan’dan gelmiş. Gündemi yorumlamışlar.. Arada, gündemin etkisiyle olacak, “binlerce dansöz var” diye omuz kırmışlar.. Ağlanacak halimize gülmüşler.. Ve Çetin Ünsalan, programın finalini şu tespitle yapmış: “Bence bizden vazgeçtiler! 86 milyondan vazgeçtiler. Yetmedi, firmalardan vazgeçiyorlar!” YALAN MI? Eğitimi çağlar öncesine götürme inadıyla bunu apaçık belli etmiyorlar mı! Cumhuriyet’in mirası kurumları satıp savıp memleketi ele güne muhtaç etmediler mi! Küresel yarışın iddialı okullarını, eylem yapılmasın diye bahçesine gübre döktüren “atanmış rektörlere” bırakmadılar mı! Cumhurbaşkanına hakaret iddiasıyla cezaevlerini gençlerle, nice değerli insanla doldurmadılar mı! Başka nasıl söyleyecekler bizden vazgeçtiklerini. Umurlarında olmadığımızı. Eski IŞİD’çi Şara’yı bağırlarına basarken zaten aksinin düşünülemeyeceğini! MHP Genel Başkanı Bahçeli de, sevgili Barış Terkoğlu’nun tabiriyle “BAHÇELİ DİLİ VE EDEBİYATI” ekolünün en nadide ifadesiyle bütün bunları doğruladı. 19 Mart sonrası memleketin dört bir yanında sokağa çıkanları “yok hükmünde” saymak tam da budur işte: “Bindirilmiş ve sipariş edilmiş zoraki kalabalıklardan mülhem meydanlarda CHP Genel Başkanı’nın malum ve mühim bir yargısal süreci ve yargı mensuplarını hedef alması ziyadesiyle yanlış olmanın yanı sıra basit ve bayağı bir siyaset cambazlığıdır.” Bindirilmiş mi? Sipariş mi? Siyaset cambazlığı mı? Tanıdığım, bildiğim Bahçeli son derece izole bir hayat sürer. Evinde misafire pek rastlanmaz. Partisindeki makam odası en fazla bir avuç insana açıktır. Meclis kulisindeki loca benzeri oturma alanında mutlaka partinin kurmayları eşlik eder. Ne var ki sohbet ettikleri.. Daha doğrusu sohbet edilse bile Bahçeli’nin katıldığı pek görülmemiştir. Bu fanusta belli ki toplumun nabzı ancak bu kadar tutuluyor. İzlediği televizyon kanalları da ekrana getirmeyince anlaşılan kalabalıkları da isyanlarını da anlamakta zorlanıyor. Ama.. Bir konuda net olduğu açık. 19 Mart operasyonunun amacını, hedefini saklamıyor beyefendi:  “CHP’nin genel merkez binasının gayri resmi, gıyabi ve kaçak gecekondu şeklinde Silivri’ye taşındığını söylemek abartılı, arızi ve afaki bir değerlendirme sayılmamalıdır.” Yukardaki soruyu tekrarlayalım: YALAN MI? Hedef, İmamoğlu’nun kişiliğinde CHP değil mi? Mevcut verilere göre ANA MUHALEFET, tüm anketlere göre GELECEĞİN İKTİDAR PARTİSİ üzerine oynanan oyunları izlemiyor muyuz? Nitekim upuzun açıklamasında Bahçeli doğrudan CHP’yi hedef alıyor. Ancak suret-i haktan görünmek adına mı kim bilir, “adaleti hızla sağlayın” diyor: “İstanbul Büyükşehir Belediyesi’ni saran hırsızlık, rüşvet ve yolsuzluk iddialarından dolayı Silivri Cezaevi’nde bulunan zanlı Ekrem İmamoğlu’yla ilgili mahkeme süreçlerinin ivedilikle görüşülüp karara bağlanması gerekmektedir. Tanık ifadeleri, sarih ve sahici delillerle birlikte diğer sair bilgi, belge ve bulguların dava dosyasına eksiksiz ilavesinin yapılması suretiyle kovuşturma etapları tamamlanmalı, şayet zanlı Ekrem İmamoğlu suçsuzsa beraatı, değilse tecziyesi maşeri vicdana muvafık halde mutlaka ve olabilecek en kısa sürede temin edilmelidir.” Gençler bu kadar eski dile yabancıdır. En azından “ maşeri vicdanı” açıklayayım. “Mahşer” sözcüğünü hatırlattığı için İLAHİ ADALET ile karıştıran çoktur. Oysa “KAMU VİCDANİ” anlamına gelir. Yani.. Bahçeli Dili ve Edebiyatı notlarına bakacak olursak, önce CHP’yi yerden yere vuruyor. Sonra, Erdoğan’ın İmamoğlu dosyasının eksikliğinden yakındığı iddialarını hatırlatacak şekilde “kamu vicdanını tatmin etmelisiniz” mesajını veriyor. Buna verilen KARŞI MESAJ ise başlı başına olay! Bahçeli’nin “mahkeme en kısa sürede sonuçlanmalı” sözlerine yanıt, katiyen şaşırmadığımız bir isimden, Başsavcı Akın Gürlek’in eski arkadaşı olduğunu açıklayan Cem Küçük’ten geldi. Küçük demedi gerçi ama ben öyle anladım: “Çok beklersiniz!” “ Sayın Bahçeli'nin de dediği, bunlar ivedilikle, hızlı olsun ama, bir kere iddianame 109 kişi olduğu için, 99'u yolsuzluk, altısı terörden. En az Eylül Ekim'i bulur. Yargılama bir yıl, o da en iyi ihtimal. Bir yıl istinaf, bir yıl Yargıtay, altı ayda bilmem geliş gidişi var onun. Dört sene, üç buçuk dört yıl, 2029'un başını bulur veya sonunu bulur."" Ergenekon sürecinden hatırlarsınız. Kumpas notlarını Savcı Zekeriya Öz’ün YAKİNİ gazetecilerden duyardık. Her devrin savcısı ve gazetecileri var demek ki.. O gazeteciler öyle yakınımızdaydı ki, kumpasın kokusunu alırdık resmen. İlettikleri notların iç yüzünü bilirlerdi muhtemelen. Ama inandıkları her neyse, onun adına yalana göz yumarlardı. Ortak olurlardı. Bugün olduğu gibi! Zekeriya Öz 15 Temmuz’da sırra kadem bastı. FETÖ hiyerarşisindeki önemli yerine rağmen sanki birileri kaçışına göz yumdu. Tıpkı Hava imamı Adil Öksüz gibi! Her iki isim de şimdi özgürce dünyanın çeşitli yerlerinde dolaşıyor. Vaktiyle onların tuzaklarına kanıp nice insanı Silivri’ye gönderen iktidar, şimdi de aralarına gençleri, çocukları da katarak yeni “kafileyi” tutsak alıyor. Dünü bugünü ile büyük resme bakınca da sahiden insanın aklına Çetin Ünsalan’ın tespitinden başkası gelmiyor: BUNLAR BİZDEN VAZGEÇTİ!",https://halktv.com.tr/makale/bizden-vazgectiler-929979
Ayşenur Arslan,Çirkinlikte Birinci,25 Mart 2025 Salı 14:35,"Bu fotoğrafa iyi bakın. Unutmayın. “Çikin ol bakiim” demiş birileri. Olmuş. Ama sıfatından söz etmiyorum. Yaptıklarından ve onlarla övünme biçiminden söz ediyorum. Anlatmaya son eyleminden başlayayım: X paylaşımıyla bir insanın ne kadar alçalabileceğine somut örnekti eylemi. Dedi ki; “Dünyanın en mutlu adamı Özgür Özel’dir… Kadını ise Ekrem’in kıymetli eşi hanımefendidir. Sözlerime kulak verin.” Aslında sıfatına tükürüp yazıyı noktalamak gerekir. Ne var ki “tanımak” lazım bunları. Bu toprakların en güzel insanlarından Ahmed ARİF’in Adiloş Bebe’ye yazdığı şiirde dediği gibi: “Bunlar, Engerekler ve çıyanlardır, Bunlar, Aşımıza, ekmeğimize Göz koyanlardır, Tanı bunları, Tanı da büyü...  Bu, namustur Künyemize kazınmış, Bu da sabır, Ağulardan süzülmüş. Sarıl bunlara Sarıl da büyü... “ Evet tanımak gerek. İslam bayrağı sallayıp sonra bu kadar ahlaksız bir yakıştırmayı yapanı tanımak, tanıtmak ve gün gelince hesabını sormak için unutmamak gerek. “Hesap” deyince kim bilir nerelere çekecekler. Hukuktan, yargıdan söz ediyorum. Erdoğan’a küfür etti diye daha dün onlarca kişi gözaltına alınırken bu sıfata dokunulmadı. Ses çıkartılmadı. Tam aksine.. Mesela ESKİ içişleri bakanı Süleyman Soylu ateş olmayan yerden duman çıkartmaya çalıştı: ""Recep Tayyip Erdoğan, devletimizin ve ailemizin reisidir. Özgür Özel ve avanesi; sabrımızı ve edebimizi yanlış anlıyorsunuz. Provokatörlere talimat veriyorsunuz. Cumhurbaşkanımıza, ailesine ve merhume annesine yönelik söylenen tüm sözleri üzerimize alırız. Bizden söylemesi… Bu provokasyonun sonucuna katlanırsınız."" Erdoğan’ın “AİLEMİZİN REİSİ” olması nasıl bir MÜBALAĞA örneğidir… Soylu’nun amacı nedir.. Geçelim. Ama şunun altını çizelim: ""Özgür Özel provokatörlere talimat veriyor” iddiasını neye dayanarak ortaya atıyor?? İçişleri Bakanlığı yapmış biri, elinde ufacık bir kanıt olmadan bunu nasıl söyleyebilir?? Yanıtını bildiğimiz soruyu da geçelim. Provokatörler kim nasıl talimat veriyor, ona bakalım. Başrolde yine Mücahit Birinci var. Siyasetçileri, sanatçıları, yazarları, gazetecileri hedef gösteren Birinci, X’in henüz Twitter olduğu günlerde 'Aktroller' diye bilinen grubu istemeyerek ifşa etmişti. AKP yönetiminde olan hesaplara yönelik bir eleştiri üzerine “Trol diye nitelediğiniz çoğu hesabı tanırım, iyi çocuklardır. Vatanseverdirler” demişti. Böylece bu hesapların tek merkezden yönetildiği ve Birinci’nin de o yönetimin içinde olduğu ortaya çıkmıştı. İtiraz etti mi? Hayır! Görevini sürdürdü mü? Muhtemelen evet! Şu son marifetiyle de anladık zaten. Gerçi daha sonra “kendime yakıştıramadım” diye sildi paylaşımını. Ancak önceki paylaşımları kendisine neyin yakıştığını net biçimde göstermişti. Babası Akit yazarı Yavuz Bahadıroğlu gibi Atatürk ve cumhuriyet düşmanıydı. Ne var ki Mücahit hep belden aşağı vurmasıyla öne çıkıyordu: Atatürk Çankaya Köşkü’nde striptizci ağırlardı.. Ya da manevi kızı Afet İnan’la aslında birlikte yaşıyorlardı.. Dünyanın her yerinde.. Özellikle de bu topraklarda böyle ahlaksızlıklar hep olur. Olur da, bizzat iktidar tarafından desteklenip korunmaz. “Korunuyorsa vardır bir sebebi” diyeceksiniz. Evet. Trol ordusuyla yıllardır Ekrem İmamoğlu’na karşı yürüttüğü -zeka yoksunu- provokasyonlarla göze girdi çünkü. En azından AKP’ye oy verenlerin bir kısmını peynirin fiyatı yerine, otobüslerin çok kalabalık olmasıyla meşgul etti. Oysa Saray medyasının katkılarıyla sağlanan görsel malzeme, tek bir duraktan aynı anda yaklaşık 50 kişinin binmesiyle kumpas ortaya çıkıp çöp oldu. Doğrusu fosillerin bile kim olduğunu bildiği Melih Gökçek’e bu yazıda yer vermek istemiyorum. Ama en azından kayıt düşmek adına onun paylaşımını da eklemeliyim: Dilek İmamoğlu eşinin “içeriye girmesinden” belli ki çok memnunmuş. Anne oğulun güçlü durmak adına sergiledikleri onurlu duruşa, anlaşılan Melih Bey’in mahallesinde pek rastlanmıyor. O yüzden aklınca taşı gediğine koymuş. Tepkiler çığ gibi yağınca paylaşımını sildi. Ve elbette hakkında herhangi bir soruşturma, kınama falan söz konusu değil. Hakkındaki iddialar ve dosyalar nedeniyle “istifası kabul edilen”.. Buna rağmen “NEDENSE” yıllardır kılına dokunulmayan Gökçek ahlaksızlıktan soruşturulacak değil ya!! Bu yazı da zaten ihbar / suç duyurusu falan değil. Günü geldiğinde hatırlanacak notlar.",https://halktv.com.tr/makale/cirkinlikte-birinci-924315
Ayşenur Arslan,Bir ihtimal daha var!,05 Şubat 2025 Çarşamba 05:00,"Büyük depremin yıldönümünde hala konteynerde oturan binlerce kişinin çaresizliği.. Bolu Kartalkaya’da gün geçtikçe daha da yakan acı.. Enflasyonun Ocak karnesinin şoku.. Genç teğmenlerin TSK’dan ihracının ayıbı.. Onlar sivil kıyafetlerle Anıtkabir’e giderken, Saray’da Ahmed Şara’ya VİP karşılama töreni.. Kod adı Colani’yi bırakan.. Yetmedi elbise giyip kravat takarak bizim islamcıları hayal kırıklığına uğratan Şara’ya döneceğim. Ama önce Kartalkaya raporunu değerlendirmeliyim. Yüzyılda bir çatacak o çaptaki felaket öyle birkaç haftada gündemden düşmemeli. *. *. * Aslında rapor şaşırtmadı. Faturanın Bolu Belediyesi’ne çıkartılacağını da Turizm Bakanı’nın istifa etmeyeceğini de biliyorduk. Yine de insan bir haysiyet kırıntısı beklemiyor değil. Turizm Bakanı Mehmet Nuri Ersoy, yangın faciası sonrasındaki tüm görüntülerinde aynı beden diliyle karşımızdaydı: Gözlerini yerde bir yere sabitleyen, yani kimseye bakacak yüzü olmadığını istem dışı ilan eden bir dil. Ne de olsa çevresinin bile onu suçladığının farkında. Kestirmeden söylersek sorumluluğunun farkında! Aslında beyefendinin sicili, elbette Kartalkaya faciasıyla mukayese edilemez ama, defalarca topun ağzına geldiği vakalarla dolu. İçlerinden en unutulmazı da bir TV röportajında “Fatih Sultan Mehmet İstanbul’u işgal ettikten sonra..” diye başlayan cümlesi. Ne kendisi fark etti ne de sunucu o anda uyardı.. Saatler sonra sosyal medyada köpürünce “dilim sürçtü” diye açıklama yaptı. *. *. * Erdoğan yakınlarına kıyamaz! Bir başka sürçme ağır cezalık dava konusu olur ama Ersoy’lara dokunulmaz. Hep merak etmişimdir. Turizm şirketleri, otelleri olan biri nasıl turizm bakanı yapılır! Hele onlar hakkında bin tane hikaye anlatılırken.. Ve o hikayelerin en basiti, en masumu gece müzik yasağına uymamak iken.. Dışardan bakınca nasıl göründüğünü söyleyeyim; Lüks yaşama fena halde düşkün AKP’li muhafazakar sosyete çok özel bir muameleyle ağırlanıyor.. Tarım veya aile bakanlığı ne işe yarar değil mi! Oysa başta turizm, kimi bakanlıklar candır. Çok işe yararlar, hayatınızı güzelleştirirler. Tek bir örnek vereyim: Saray modası “alkolsüz, hatta tesettüre uygun” diye reklamı yapılan bir otelde -eğer bakanın yakini değilseniz- çekirdek aileye bir haftada 250 - 300 bin tl isteniyorsa neden bahsediyoruz ki! Ankara’da belli ki herkes memnun Bakan beyden.. Ahmet Hakan mı memnun olmayacak? İsterse soru sormasını pekala bildiği halde, yangın sonrasındaki söyleşide bakan “her şeyin başında ben değilim ki.. "" dediğinde sorumluluğunu hatırlatmayı unutuverdi. Ne o utandı ne de Ahmet Hakan. *. *. * Sorumluluk yoksa utanma.. Utanma yoksa sorumluluk olur mu! Ne dedi Maliye Bakanı Şimşek: “Vatandaşların alım gücü daha da artacak..” Enflasyonun tırmanışından, doların çıldırmasından, 1 simidin fiyatının İstanbul’da 20 lira olmasından, evlerimizde kullandığımız elektrik için hazırlanan tuzaktan haberi olmayabilir mi? Ama çıkıp alım gücümüzün artacağını söyleyebiliyor. Bütün bunları dile getirmekten ödü kopan gazetecimsiler ise, sevgili Suat Toktaş’ın Silivri’de olmasını normalleştirebiliyor. Bilirkişinin, raporunu çoktan hazırlayıp vermesine rağmen nasıl “engellenmiş / afişe edilmiş / zor durumda bırakılmış” olduğunu hiçbir şekilde izah edemeden.. *. *. * Yazının burasında bir an durup kendime şunu sordum: Hep aynı şeyleri yazıyor gibi hissetmiyor musun kendini? Öyle gerçekten. Fazlasıyla hissediyorum. Ne var ki görmeden, anlamadan, anlatmadan nasıl yaşanır.. İşte onu bilmiyorum. Mesela.. Erdoğan’ın Şara ile ortak basın toplantısında söylediklerine bakıyorum: “Ahmed Şara kardeşimin terör karşısındaki güçlü iradesinden dolayı memnuniyetimi belirtmek istiyorum. İnşallah dayanışma içinde hareket ederek terörün olmadığı huzur ve güven iklimini ortak coğrafyamızda tam manasıyla hakim kılacağımıza inanıyorum. Siyasi gelişmeler üzerinde de durduk. Kritik süreçte Suriyelilerin iradesini yansıtacak şekilde ülke ideresinin kapsayıcı ve kucaklayıcı yaklaşımı destekliyoruz. Suriye'nin harap olmuş şehirleri, kritik altyapının yeniden imarı konusunda gerekli desteğe hazırız. İman varsa imkan da vardır. Biz her zorlukla beraber bir kolaylığın olduğuna iman eden, buna teslim olan insanlarız. Direniş azimleriyle bölgeye ve mazlumlara ilham olan Suriyeli kardeşlerimizin Allah'ın izniyle ülkelerini tekrar ayağa kaldıracaklarından hiç şüphe duymuyoruz."" * * * “Biz sizi destekledik.. sıra sizin vereceğiniz karşılıkta” mesajının diplomatik olmaktan çok çok uzak bir dille dile getirilmesi değil mi! Öyle ya Suriye’nin inşası için 400 milyar dolarlık bir pastadan söz ediliyor. İş dünyası ve ekonomi uzmanlarına bakılırsa, Türkiye’nin bu pastadan 100 milyar dolarlık kocaman bir dilim alabileceği umut ediliyor. İktidar kontrolündeki medya, Suudi Arabistan’ın pastanın neredeyse tümünü homini gırtlak yöntemiyle hüpleteceğini anlatır mı sizce? Veya ABD desteğiyle de PYD ile Şam’ın yeni yönetimi arasında bir müzakere yürüdüğünü söyleyebilir mi? Erdoğan “İMAN VARSA İMKAN DA VARDIR” diyor. Hangi iman! Ahmet Şara bile içinde filizlenip büyüdüğü terörist gruplardan ne kadar farklı bir yerde baksanıza.. Doğduğu, dilini konuştuğu Arap yarımadasına sırtını dönüp hem siyasi hem de ekonomik gücünü kaybetmiş bir iktidarı mı kucaklayacak.. Erdoğan sadece gerçek anlamda değil, siyaseten de artık çok zor yürüyor. Meral Akşener’in arabasından inip su almaya başlamış AKP gemisine binen üç beş kişiyle nereye varabileceğini düşünüyor, merak ediyorum. Memleketi saran her türlü felaketten başınızı kaldırıp bakabilirseniz göreceksiniz: Ne dostu Trump’tan bir fayda var.. Ne de kıymetli kardeşi Şara hayal ettiğini verebilecek.. Önümüzdeki süreçte, “bir ihtimal daha var” şarkısını dinlemeye başlarsak şaşırmayın. Neden mi? Şara dün görüşme sonrasındaki konuşmasında İsrail meselesinin altını özellikle çizdi. Erdoğan ise hiç o topa girmedi. Turizm Bakanı da, teğmenleri ihraç edilen Genelkurmay başkanı ya da her fırsatta ekonomist olduğunu hatırlatan Erdoğan da elbette sorumluluklarıyla yüzleşecekler. Memleketin yarısını Silivri’ye gönderseler bile.",https://halktv.com.tr/makale/bir-ihtimal-daha-var-911443
Ayşenur Arslan,Ne gün ama!,10 Nisan 2025 Perşembe 14:36,"Aslında bugün için ekonomi notlarını derlemeyi düşünüyordum. Erdoğan dün “EKONOMİ POLİTİKALAR KURULU”na Yiğit Bulut’u atayınca şart olmuştu zira. Yakın tarihe “dolar 4 lira olacakmış.. 5 lira olacakmış.. “ diye dövizdeki sıkıntıya dikkat çekenlerle alay ederek adını yazdırdı. Son birkaç yıldır da adım adım Anadolu’yu dolaşarak Saray tellallığı yaptı. Birbirinin zıddı politikalarıyla gördüğümüz bir dizi maliye bakanını övüp “her şey güzel olacak” dedi. Pardon onu demedi.. “Reisin selamı var. Haftaya Karadeniz’de gaz.. Evlerde bereketi göreceksiniz” diye müjdeledi. Bir yandan bu kutlu haber.. Bir yandan Doğu’dan gelip üzerimizden geçen ekonomik deprem.. Yazmak lazımdı elbette. *Ne var ki, sanki Reis, “Durun hele.. Size heybeden bir trump çıkarayım da görün” demiş gibi sevgili evlatlarım Timur Soykan ve Murat Ağırel’in evleri yine bir “ŞAFAK OPERASYONU” ile basıldı. İfade vermek üzere Pazartesi için savcılıkla randevulaşan iki gazeteciyi polisler kollarına girerek emniyete götürdü. Nedenini sormaya gerek yok belki ama o kadar dikkat çekici ki yazmadan olmaz. Timur Soykan ve Murat Ağırel, “suç işleme amacıyla örgüt kurmak.. Özellikle Flash TV’yi satın alına gündeme gelen para aklama… Nedense Acun Ilıcalı’nın yakınından geçmeyen yasadışı bahis iddiaları” ile tutuklanan Erkan Kork’un şikayeti üzerine gözaltına alınmıştı. Soykan ve Ağırel Erkan Bey’i tehdit etmiş.. Hatta her nasıl yaptılarsa şantaj yapmışlardı. * Aslında her şey ortada. Canınızı sıkan isimleri perşembeden gözaltına alırsınız.. “O demiş ki.. Bu duymuş ki.. “ diye hafta sonunda nezarethanede bekletirsiniz. Ve siz onların canını sıkarsınız. Hele Timur Soykan’ın Birgün’deki yazısındaki “bomba” sonrasında yüreğinizin yağlarını eritirsiniz. Ne mi o bomba. Buyurun: “ İstanbul Valiliği’nin 19 Mart darbe girişiminden sonra olmayan yasa maddesiyle eylem yasağı getirdiği ortaya çıktı. Valiliğin yasağa gerekçe gösterdiği ‘Polis Vazife ve Salahiyet Kanunu’nun 15/H maddesi’ yok. Ama bu yasak gerekçe gösterilerek tutuklanan gençler halen cezaevinde ve iddianameler hukuk dışı.” * OLMAYAN YASAYLA TUTUKLAMA” olur da kanıtsız tanıksız suçlama olmaz mı! Olur elbette. Üstelik her köşesiyle bize FETÖ’yü hatırlatan bir adreste! Şaka değil. İmamoğlu’nun yarın başlayacak davasında duruşma, FETÖ kumpasları döneminde aşina olduğumuz Silivri mahkeme salonuna alındı. * Yeter mi? Yetmez! Tam da bugün Nesin Vakfı’nın konuk hocalarından, dünyanın tüm kapılarının önünde açıldığı mimar Murat Germen de gözaltına alınmasın mı!! * Bu arada dünya güzeli evladımız Ahmet Minguzzi’nin katillerinin yargılanacağı günde mezarı tahrip edilmesin mi!! * Güneşin içimizi ısıttığı, yüreğimizin pırpır ettiği bu güzel günde eklemeden olur mu!!! Dem Heyeti Cumhurbaşkanı Erdoğan ile görüşmek üzere Saray yoluna düştü. Bir bakıma Trump’ın kurduğu masadan ne çıkacak, kim bilir. Ama ne çıkmayacağını biliyoruz: “DEMOKRASİ VE ÖZGÜRLÜK..” “Kürtler çok çekti.. Tam mesafe alacakken hakkımız değil mi” diyecekler. Evet. Ama sadece onlar mı? Bu ülkede Aleviler, solcular da ne bedeller ödedi. Ne acılarla sınandı. Unuttunuz mu? Mesela… Geçenlerde bir “cisim” kafayı çıkartıp TİP’li 7 gencin ölümü için “ülkücülerin katlinin intikamıydı” dedi. Evlerinde sapan bile bulunmayan, elleri zaten tetiğe asla gitmemiş pırıl pırıl gençler, sınava hazırlanmak üzere buluştukları evde vahşice öldürüldü. Katilleri yıllarca kaçtı. Memleketin emanet edildiği yöneticiler tarafından korundu, kaçırıldı. Ne onları unutabiliriz ne de Kahramanmaraş, Çorum, Ankara Gar katliamlarını.. Gidin konuşun Reis’le.. “Bilge siyasetçi” Bahçeli’nin selamlarını götürün. Amenna!! Kendi adıma, böyle günlerde ayrı düşenin benden olmadığını düşünürsem de kızmayın olur mu!! YA KRAL DELİRİRSE! Yıllar önce yazdığım bir yazının başlığıydı bu. Arada hatırlatırım. Demiştim ki: “İngiltere tahtında neredeyse 40 yıl hüküm süren 3. George tarihe de sanata da adını DELİ KRAL diye yazdırdı. Birdenbire delirmedi elbette. Belirtiler yavaş yavaş ortaya çıktı. Saray hekimleri, kimi zaman birbirine zıt teşhis ve tedavilerle, o zamanın ""sağlık modasına"" uygun yöntemler uyguladı. Örneğin, bir süre ilaç niyetine arsenik verildi. Bugünün tıp dünyası, dönemin kayıtlarına baktığında 3. George'a şizofreni ya da bipolar bozukluk teşhisi koyuyor. 1700'lerin son çeyreğinde böyle bir teşhis koymak söz konusu değildi elbette. Hele bir krala! Nitekim uzun süre, kralın rahatsızlığı halktan gizlendi, Saray'da da görmezden gelindi. Günün birinde Hyde Park'tan geçerken arabadan inip, Prusya Kralı olduğunu zannettiği bir ağaçla uzun uzadıya sohbet edinceye kadar.. O gün, tahttan indirildi. Belki kendisinin de hala kral olduğunu zannettiği bir ""dünyada"" unutulmaya terk edildi. Kral 3. George, tarihçiler ve sanatçılar için çok ""cazip bir malzeme"" idi kuşkusuz. En çok da şu soru nedeniyle: Deliren ya bir kralsa.... Öyle ya! Sıradan bir insana bu teşhisi koymak kolay da.. Gücünü tanrıdan aldığı düşünülen birine teşhis nasıl konulur? Konulursa ne yapılabilir? Tahttan / koltuktan indirmenin yolları nasıl bulunur? Bugün şöyle bir soru eklense yanlış olmaz sanırım: “Memleketin AKILLILARI tarafından onaylanan TEK ADAM sistemi sınırsız güçle delirtmez mi zaten! “",https://halktv.com.tr/makale/ne-gun-ama-928583
Ayşenur Arslan,Tarihin röntgenini çekmek: “Avrat” Değil Kadın,08 Mart 2025 Cumartesi 14:58,"“ÖG” eski Türklerde “ANNE” demekti. ÖG-süz yani annesini kaybedenleri anlatan sözcük de oradan türemişti. Dilin kökeni konusunda, hem meraktan hem de meslek icabı ilgi duyan birisi olarak öğrendiğimde çok etkilenmiştim. Sonra da sözcüğün izini sürdüm. Akıl yürütmelerle, “acaba” mı soruları ve muhtemel yanıtlarıyla da kendimi şöyle bir alanda buldum: * Eğer ÖG / OG anne demekse ondan olana / doğana da OGUL denmiş olabilir. * Nitekim arı kovanlarına da benzeri bir yaklaşımla OĞUL VERMEK denir. * Eğer öyleyse, sözcük cinsiyet belirtmeksizin “çoğalmak” karşılığı ve hem kız hem de erkek çocuklar için kullanılmıştır. * Diyelim ki buraya kadar akıl yürütmede düşüp kalkmadan sonraki soruya geldik.. Acaba tarihin hangi kırılma noktasında erkekler sözcüğü ele geçirdi. Oğul, erkek evladın karşılığı oldu? Sözcükler paradigmayı anlatır. Dinlerin dili mesela.. Genellikle erkeklerin şiddet, hükümranlık içeren bakışlarını çağının düşüncelerine göre tercüme eder. Kadınlar için kullanılan sıfatları ele alalım: AVRAT Farsça’da çıplaklık kavramına denk düşüyor. Arapça’da ise bir yandan cinsellik iması ile kullanılırken, asıl itibariyle KUSURLU / ZAYIF anlamına geliyor. “Nitekim Adem’le birlikte yaratılan ilk kadın Lilith, erkeğine itaatkar davranmadığı için sürümden kaldırılmış.. Adem’in cennetten kovulma mitinde de suç, ikinci üretimde, yani yılanın kışkırtmasına kapılan Havva’dadır”. Dil bilimcilere göre sözcüğe “KADIN” anlamını yükleyenler eski Türkler, efsanelerinde de saygılarını eksik etmemiş.. Toplumsal ve hatta yönetsel alanda “hatun” dedikleri kadınlarına yetkiler, payeler vermiştir. Kadınlar tarihin o sayfalarından bugünlere çok acılar çekti.. Mücadeleler verdi. Henüz yeterli olmaktan çok çok uzak kimi kazanımlar elde etti. Belki inanmayacaksınız ama, kız çocuklarına evlilikten başka seçenek sunulmayanlar arasında ben de vardım. 16 yaşımdan itibaren evlenmem için hep baskı yapıldı. “Hayır” demenin gerçek özgürlük olduğunu savundum ve hep “hayır” dedim. O yüzden yaklaşık 50 yıl sonra geldiğimiz yere inanamıyorum. Bayramlarda kocasının elini öperek itaat yemini edenler. Çalışmayı zul addedenler. Hayat planları zengin koca bulmaktan ibaret olduğu için “seçilmek” adına kendilerini estetikle yeniden var edenler. Ve tüm bunlara inanç / iman adına kutsallık yükleyenler. Adı “muhafazakar feminist yazar” olarak geçen Hidayet Şefkatli Tuksal, özellikle son başlığı mercek altına aldı. İslamda kadın karşıtı söylemin izini sürdü. Sonunda, özetini vermeye çalıştığım açıklamasıyla şu tespite vardı: “ Çalıştığım imam hatip lisesinde idarecilerin kadınlara yönelik aşağılayıcı ve kaba tavırlarının arkasında yatan sebebin büyük ölçüde kadınlarla ilgili hadis rivayetleri olduğunu anladığımda, doktora tezimde kadınlarla ilgili hadisleri çalışmaya karar verdim. Ama yine de ‘feministler bu konularda acaba neler yazmış, çizmiş’ diye bir düşünce geçmedi aklımdan, böyle bir tavsiyede bulunan da olmadı. Dokuz sene sürdü tez çalışmam. Kadınlarla ilgili tüm rivayetlere ve bu rivayetlerin şerhlerine bakmaya çalıştım. O dönem yaşadığım hayal kırıklığımın izleri hala kitapta durur. Çünkü bu kitaplarda - kadınlarla ilgili- gözden kaçmış olabileceğini düşündüğüm iyi şeyler ararken, kötüsüyle ve daha kötüsüyle karşılaştım. Bunu nasıl anlamlandıracağımı da bilemedim, bocalama moduna girdim. Ta ki Fatmagül Berktay’ın ‘Tek Tanrılı Dinler Karşısında Kadın” isimli kitabıyla karşılaşana kadar. Sonra gerisi çorap söküğü gibi geldi ve taşlar yerine oturdu. Dinin ataerkil fonunu böylece fark ettim. Bütün malzememi bu anlayışla tekrar taradım ve kadınlarla ilgili rivayetlerin ataerkil zihniyetle tek tek ilişkisini kurarak tezimi yazdım.” Herkes hayatının çok önemli bölümünü geçirdiği bir fanustan kolay kolay çıkamaz. Ya da her yıl biber gazı ve coplara maruz kalacağını bile bile Taksim’e çıkan kadınlara katılamaz. Cesur ve akıllı olmak gerekir. Okumak ve bilgi sahibi olmak.. Yanı sıra soru sormaktan korkmamak gerekir. İşte bu yüzden Atatürk’ün yolunu kesmeye.. Aslında yaşamaya devam eden sol düşünceyi ezmeye çalışıyorlar.. Kadınların zihnini korkularla, tabularla karartmaya çalışıyorlar. Oysa okuyup, anlasalar fark edecekler. Kadınlara “savaş ganimeti cariye” gözüyle bakanlar.. Meryem’i bakireyken gebe bırakanlar.. Karısını yumurtlama makinası yerine koyanlar.. Binlerce yıldır aynı hikayeleri anlatıyor. Artık yetmez mi!",https://halktv.com.tr/makale/tarihin-rontgenini-cekmek-avrat-degil-kadin-919956
Ayşenur Arslan,"Dün dündür, ya yarın?",26 Mart 2025 Çarşamba 14:50,"Erdoğan bugünkü Meclis grup toplantısında yine esti gürledi. Dolmabahçe Camii’ndeki içki iddialarının boşa çıktığını unutup bu kez Şehzadebaşı Camii’nin yanındaki kabristanın harap edildiği iddiasını gündeme getirdi. Kabataş’ta başörtülü bir kadının onlarca yarı çıplak, deri pantolonlu, eldivenli erkeğin tacizine uğradığı yalanını.. Üstelik “görüntüleri var, izleteceğim” diye Türkiyeyi galeyana getirmeye çalıştı.. Bir vakitler Bahçeli ile birbirlerine nasıl ağır ifadelerle hücum ettiklerini unutup Cumhur ortağını göklere çıkardı. Alışığız tabii. Ege kıyılarında ailece tatil yaptıkları Esad’ı “Müslüman Kardeşler örgütüne yönetimde yer vermedi” diye bir anda KATİL ESED’e dönüştürdüğünü biliyoruz. Kürt siyasetiyle med cezir ilişkisini de.. Zaten çok daha öncesinden.. Demirel’i siyaset literatürüne kazandırdığı “DÜN DÜNDÜR” sözlerini ezberlemişiz!!! Ancak öyle şeyler vardır ki “dün dündür” diyemeyiz. Diyemezsiniz. Demokrasiye bakışınız.. Hukuk hakkındaki görüş ve tutumunuz.. Bunlar sadece iktidarın değil, devletin / milletin paradigmasıdır. Hukuku, yasaları, Anayasa’yı ve genel olarak demokrasiyi halının altına süpüremezsiniz. Süpürmeye kalkıştığınız zaman da günlerdir olduğu gibi itirazlarla, sivil itaatsizlik dalgalarıyla karşı karşıya kalırsınız. “HER ŞEY ÇOK GÜZEL OLACAK” sloganını topluma mal eden gencecik bir evladı, nasıl çirkin iddialarla tutuklayıp hapse gönderirseniz kendi teşkilatınıza dahi kabul ettiremezsiniz. Nitekim, Ankara’nın kıdemli gazetecilerinden Nuray Babacan “yaşananlar karşısında AKP’li siyasetçilerin ruh hali çok dalgalı. Troller ve iktidar medyası aracılığıyla yaratılmak isteyen havaya rağmen, sokaklarla biraz ilişkisi olan siyasetçiler hiç de rahat değil” diye yazdı. Hadi Nuray Babacan Saray kalemi olmadığı için böyle bakıyor diyelim. Saray ve Reis sevdası herkesin malumu Cem Küçük’e ne demeli: “Son bir haftadır Türkiye, Ekrem İmamoğlu’nun gözaltına alınması ve tutuklanmasını konuşuyor. Bu arada yolsuzluk, terör, rüşvet ve irtikap iddiaları var. Ülke yıkılıyor neredeyse. Herkes konuşuyor. Biz gazeteciler konuşuyoruz. CHP’liler konuşuyor. Halk bunu konuşuyor. Cumhurbaşkanı Erdoğan iftar sonrası yaptığı konuşmalarda bu konuya değiniyor. Ama bir iki isim dışında AK Parti’den çıt yok.” Neden acaba? Cem Küçük’ün tespiti Erdoğan’ın dikkatini çekmemiş olabilir mi? Onun öfkesini, tepkisini çekmek pahasına AKP’liler kapı arkasına neden sinip sürüyorlar? Bırakın kamuoyuna, seçmene.. Evdeki ergen çocuklarına bile açıklamakta güçlük çektikleri için olabilir mi? Öyle ya? O çocuklar, gençler Google hazretlerine sorsa.. Ya da Ertuğrul Özkök’ün bugünkü yazısı karşılarına çıkıverse.. Ne diyecekler.. Ne yapacaklar.. “Hukukun siyasallaştırması ve yargının siyasete alet edilmesi demokrasiyi yaralar. Demokrasi, hukuksuz yaşayamaz. Hürriyetlerin kullanılmadığı bir demokrasi düşünülemez. Ve hürriyetler, ancak hukuk yoluyla garanti adına alınabilir. Çünkü hukuksuz bir demokrasi, haksız bir demokrasidir.” “Bugün gelinen noktada, karanlık güç ve iktidar ilişkilerinin şekillendirdiği bürokratik ve idari mekanizmanın, nihayetinde yargıyı da etki alanına almış olması söylediklerimizi bir daha haklı çıkardı.” “Türkiye’de bugün gelinen noktada demokrasinin geliştirilmesine ve hürriyetlerin artırılmasına ihtiyaç vardır. Fakat ülkemizde tam tersini gözlüyoruz. Bugün Türkiye, hızla içine kapanmakta ve milletin iradesi görmezden gelinmektedir.” “Milleti ve ülkesini seven herkes, bu tehlikeli gidişe dur demekle sorumludur. Şimdi vatanseverlik demokrasiye sahip çıkmaktır. Ben İstanbul halkından 1 milyon oy alarak başkan seçildim.” “Ülkemizde demokrasi giderek bir seçim metoduna dönüştürülmektedir. Halbuki demokrasi sadece seçimlerden ibaret değildir; aynı zamanda yargı ve yargıç bağımsızlığı demektir. Eğer bu iki bağımsızlık çiğnenirse demokratik bir görüntü altında baskıcı bir düzen kurulmuş olur.” “Siyasi rakiplerimiz ve kendilerini iyi bilen güç ve çıkar odakları, seçim sandıklarında karşımızda duramayacaklarını, önümüzü kesemeyeceklerini iyiden iyiye anlamış olmalılar ki böyle bir yola başvurdular. Bu odakları ne yazık ki hepimizin ihtiyacı olan hukuku, kendi küçük ve çıkarcı düşüncelerine alet etmekte bir sakınca görmediler.” Erdoğan’ın “DÜNDEN” alıntılarını “BUGÜNE”.. Cezaevindeki İmamoğlu’na mesaj gibi sözleriyle noktalayalım. “Hakkımda verilen bu haksız karar, demokrasi mücadelemiz için yeni bir milattır. Yeni bir başlangıçtır. Kutlu olsun."" Evet.. Kutlu olsun.",https://halktv.com.tr/makale/dun-dundur-ya-yarin-924586
Ayşenur Arslan,HELAL GÜNDEM!,25 Şubat 2025 Salı 15:56,"İslamcılar arasında yıllardır kendine özgü bir yaklaşımla dikkati çeken Abdurrahman Dilipak, kendi ifadesiyle “modern muhafazakarların” hayatlarını anlattı. Kendi adıma bilmediğim çok şey öğrenip aydınlandım. Mesela “su geçiren oje” ya da “abdest almaya engel olmayan rujların” varlığından haberdar değildim. Keza helal Mojito’yu da hiç duymamıştım. Bu kadar da değil. Abdurrahman Dilipak yazmış da yazmış: * After Umre partileri * Rock müzik eşliğinde zikir partileri * Bebeğe tek taş yüzük takılan 40. gün kutlamaları Elbette bunlar parası, üstelik çok parası olanlar için. Yoksul muhafazakarlar soğan kırıp ekmeğe katık yaparken birileri lüksün Nirvana’sında yaşıyor. AKP Kongresi buna giden yolun nereden nasıl geçtiğini gözler önüne sermedi mi? Delegelere, kamunun parasıyla, tanesi 4 bin liradan 1607 Erdoğan imzalı saat hediye edilmesi işin en hafif yanı. Kongre için görkemli hazırlık.. Ve asıl, rozet takı töreni için sahneye çıkanlar.. Türkiye’ye maliyetini merak etmiyor musunuz? Herkes, en çok, AKP karşıtı sözleri daha kulağımızdan silinmeyen... AKP Kongresi’nden birkaç gün önce “CHP’ye geçmek istiyorum” diye Özgür Özel’e gelen... Özel’in “Bize gelirseniz partinizin Meclis’te grubu düşer, ayrıca etik değil” diye reddettiği Serap Yazıcı’yı konuştu. O nasıl bir motivasyonla AKP’ye katıldı, kim bilir! AKP ondan ne umuyor.. Mesela “kendisini hiç Türk hissetmediğini” bildiğimiz Mesut Özil’den ne bekliyor, kim bilir? Ama ünlü isimleri bir kenara bırakırsanız görüntü netleşiyor. “Kendilerinden bir şeyler beklenenler, Meclis’te parmak sayısına eklenenler”. Öyle ya, Erdoğan’ın umudu o sayıyı 360’a çıkartıp erken seçim kapısını açtırmak. Böylece Anayasa’nın arkasından dolanıp “bir kez daha seçime girme” şansı yaratmak. Olur mu? Zor! Ama iktidar bekçilerine bakarsanız, CHP’den bile transferler olacak. Dolayısıyla zor olanı mümkün kılabilecekler. Peki dışardan katılımlara, gelenlerin paraşütle Saray’ın mahrem kısımlarına indirilmesine itiraz edenler.. Yani “AKP’DEKİ TRANSFER KRİZİ” ne ola ki! Rica ediyorum, işin ucunda iktidarda kalmak ve nimetlerinden yararlanmak varsa krizin adı mı olur! Su geçiren oje.. Helal suşi ya da İslamcı sosyetenin bayıldığı siyah renkli SUV otomobiller.. Dubai seyahatleri.. her biri neredeyse bir ev fiyatında “olmazsa olmaz” çantalar.. Kaça, biliyor musunuz? Yanlış anlamayın ben bilmiyorum da size soruyorum! Kaldı ki mesele memleketin bekası ise Reis’e sıkıntı yaratmanın alemi var mı? Adamcağız gecesini gündüze katıp çalışıyor. Arada uykusuzluktan olsa gerek, “Ben kimim, burası neresi, hangi yıldayız..” şaşırdığı oluyor gerçi. Mesela dün gece kabine toplantısından sonra aynen şunları söyledi: “Geçtiğimiz yüzyılın albenisi en yüksek ideolojisi olan liberal demokrasi, ciddi bir krize ve darboğaza girmiştir. Avrupa demokrasilerinde ortaya çıkan boşluğu son seçimlerde görüldüğü üzere aşırı sağcı demagoglar dolduruyor. Avrupa Birliği'ni ekonomiden savunmaya, siyasetten uluslararası itibara, içine düştüğü çıkmazdan sadece Türkiye, Türkiye'nin tam üyeliği kurtarabilir.” Cansu Çamlıbel’in t24’te Avrupa Parlamentosu Türkiye Raportörü Nacho Sanchez Amor ile söyleşisi ise tam aksini gösteriyor. Amor, kayyım politikasını eleştiriyor. DEM’li isimlerin ve Ekrem İmamoğlu’nun SİYASİ REHİNE olduğunu savunuyor. Cansu’nun “AB’nin bütün bunlara karşı suskunluğu” üzerine bir sorusuna Amor’un yanıtı çok şey anlatıyor: “Haklısınız, Türkiye bu tür durumlarda geçmişte çektiği dikkati çekmiyor. Bu da Türkiye’nin artık giderek daha az ‘aday ülke’ olarak görülmesinden kaynaklanıyor. Türkiye bugün artık bir aday ülkeden çok üçüncü bir taraf gibi muamele görüyor. Brüksel’de ‘artık Türkiye ile konuşulacak bir şey yok’ görüşü hakim.” Nedenlerini hep yazıyorum. Türkiye’nin artık AB’nin eşiğinde bile olmadığını bizler de biliyoruz. Erdoğan ve Saray kalemleri neyi nasıl anlatırsa anlatsın, dışardan nasıl göründüğümüzün farkındayız. Amor, hukukun gereği yerine gelmedikçe dışarıdan yatırımcı gelmesinin de mümkün olmadığını anlatıyor. Ancak ben burada, verdiği başka bir örneği.. TÜSİAD başkanlarının başına gelenlere dair yorumunu paylaşmak istiyorum: “Bana kalırsa İstanbul Başsavcılığı bu olayda atalete düştü, tembel davrandı. Cumhurbaşkanının bunu eleştireceğini tahmin etmiş olmalı ve kovuşturmayı çoktan başlatmalıydı! Bakın bu olay, Türkiye’de bağımsız yargı olmayışının en açık kanıtıdır. Bu savcılık siyasi iradenin bir kolu gibi kullanılıyor, yargının adeta bir silah gibi kullanılmasının baş örneği haline geliyor. İstanbul Cumhuriyet Başsavcılığı ülkenizdeki insan hakları durumunun bu halde olmasının baş aktörlerinden biri haline geliyor. Ama dediğim gibi, bu TÜSİAD olayında geç kaldılar. O eleştirileri duydukları anda harekete geçmelilerdi. Erdoğan da kendilerine bunu hatırlatmak durumunda kalmaktan memnun olmamıştır. Erdoğan’ı bu konuda açıklama yapmak zorunda bırakmadan harekete geçmelilerdi. Artık bunları tahmin etmeleri gerekiyor.” Amor’un ironik yorumu Türkiye’nin Avrupa’dan nasıl göründüğünü anlatıyor. Ya Erdoğan buradan bakınca ne görüyor, ne diyor? Yazının başında alıntıladığım sözler, buna yanıt. Erdoğan liberal demokrasinin çıkmazda olduğunu düşünüyor. Devamında kendi önerisinden söz etmiyor. Ne var ki Trump Çağı’ndan bile önce Saray rejimi demokrasi ile arasının iyi olmadığını zaten hiç saklamadı. Hem sözlü olarak hem de icraatıyla defalarca gösterdi. Demokrasi denince ne anladıklarını kestiremediğimiz, “otur deyince oturan sus deyince susan milyonlar” da ülkeyi buraya getirdi. Neresi mi “burası”? Sosyalist düşünür Gramsci’nin o ünlü deyişiyle “ESKİNİN ÖLDÜĞÜ.. YENİNİN DOĞMAK İÇİN MÜCADELE ETTİĞİ” yer. Gramsci kehanet gibi bir bakışla söylemişti bunu ve eklemişti: “ŞİMDİ CANAVARLAR ZAMANI”",https://halktv.com.tr/makale/helal-gundem-917144
Ayşenur Arslan,Medyanın “Öteki” Yüzü,15 Ocak 2025 Çarşamba 05:00,"Günlerdir düşünüyorum. Dizi, sinema, müzik piyasasındaki iddialar ve ifşalar acaba medyada yaşananların konuşulmasını da bir bakıma zorunlu kılmıyor mu? Öyle ya! Medyanın gücü ve önce Gülen Cemaati ve başından beri Erdoğan iktidarı için üstlendiği misyon, Serenay Sarıkaya - Ayşe Barım vs gündemini döver.. Türkiye’nin bugünlere nasıl geldiğini, dolayısıyla günahının büyüklüğünü gösterir. Tanık olduklarımı, bildiklerimi tek bir yazıya sığdırmam mümkün değil. O nedenle tabloyu yetersiz bulursanız peşin peşin özürümü dileyeyim. Ama başka yazılarla açığı kapatmaya da söz vereyim.  *. *. * Anlatmaya 1983 sonundan başlayacağım. Benim kişisel tarihimde 12 Eylül sonrası TRT’den ve Ankara’dan kopuşum.. Türkiye’nin tarihinde ise Özal döneminin alkışlarla karşılanan özelleştirme dalgası ve neoliberal sisteme dahil olması zaten tam da o günlerin ürünüdür. İstanbul’a geldiğimde, TRT’de yıllarca birlikte çalıştığım, programlar yaptığımız sevgili Altan Aşar’ın aracılığıyla Güneş Gazetesi’ne girdim. Haftada 6 gün çalıştığım, pazar günü de promosyon olarak okuyucuya verilen yemek kartlarını evde hazırladığım deli bir süreçti. Güneri Cıvaoğlu anlaşılan memnundu. Ama hayır, zam yapmadı!! Bir toplantı sonrasında “sen bekle” dedi. Ve bana yeni ünvanımı tebliğ etti. Altan’ın olmadığı günlerde yazı işlerinin başında ben olacak, toplantılara da ben başkanlık yapacaktım. İtiraz ettim.  *. *. * İtirazımın gerekçelerini şöyle anlattım: “İstanbul’da yeniyim.. Yazılı basında yeniyim.. Dahası kadınım.. Beni kurtlar sofrasına atmış olursunuz. Uğraşamayacağım. Yapmayın!” Güneri bey dinlemedi. Ve korkularımı tek tek gerçeğe dönüştüren bir sürece sürükledi. Herhalde “Aman da ne acılar çekmişsin” diye alay ediyorsunuzdur. Durun, hikaye hem daha yeni başlıyor. Hem de çok az ayak basılan mayınlı araziye daha yeni giriliyor. Yıllar boyunca kendimi defalarca, yeniden yeniden kanıtlamaya çalıştım bu süreçte. Önce yazılı basında da çalışabileceğimi gördüler. Bir süre sonra TRT yıllarımı unutup yeni kurulan televizyonlar için başvurduğumda sil baştan televizyoncu olduğumu kanıtlamamı istediler. İstanbul’da yeni oluşum elbette mesele değildi. Ancak özellikle medyada “okuldan, mahallenizden çevrenizin olmaması”, önemli isimleri tanımıyor oluşunuz bir meseleydi! Sizi neredeyse kast sisteminin diplerine yollayan bir mesele..  *. *. * Ancak asıl sorun kadın olmaktı. Özellikle yeterince güzel, alımlı bulunup ekran için düşünülmediyseniz! İstanbul’daki Tv serüvenimin 12 veya 13. yılında.. Yani kendimi kanıtladığımı bildiğim bir noktada istihbarat şefinin söylediklerini hatırlıyorum: “Ben daha önce hiçbir kadından emir almamıştım. Şimdi alıştım ama başta çok zorlandım..” Yıllarca benzer tepkilerle karşılaştım. Beni Ali Kırca’nın sekreteri zannederlerdi mesela.. Patronlar için de “mutfaktaki kadındım”. Bir gün, atv’de ikinci kuşak patron, Önay Bilgin bir haberden şikayet için geldiğinde patlayıvermiştim. “Neden tüm sorunlar Ali Kırca’ya değil de bana iletiliyor?” “Haber merkezini siz idare ediyorsunuz da ondan” dedi. “Bunun farkında olduğunuzu sanmıyordum” diye karşılık verdim ve sıraladım: Ücretlerimiz arasındaki “fark” sözcüğünün yüzünü kızartacak uçurum.. Ödüller.. Davetler.. Yurt dışı geziler.. Primler.. Ve daha neler neler! Anchorman olarak bunun normal olduğunu düşünenler olacaktır. Hayır değil. Eğer siz tüm bültenin sorumluluğunu birine veriyorsanız böyle bir uçurumdan söz edilemez.. TRT geleneğinden geldiğim için para konuşamazdım. Kimin ne ücret aldığını da bilmezdim. Genel müdürümüzün, benim bu konudaki salaklığımı anladığı için olmalı, özellikle bazı bordroları önüme koymasına kadar.  *. *. * Mesele sadece maaş da değildi. Patronundan anchorman’ine erkek erkeğe muhabbete de dahil olmazdınız. Belki zorlasam o masalarda ben de olurdum.. Ne var ki muhabbeti ve mezeleri az çok anladığım için asla istemedim. Masaya oturmayınca da mutfaktan çıkamadım! Şöyle bir rivayet yürürdü koridorlarda.. Üst düzey kimi isimlerle filan ekran yüzü erkekler falan otelde işret halindeyken oteli o zamanın bir terör örgütü basmış da, “bizimkiler” yangın merdiveninden zor kaçmış. Şu rivayet değildi ama.. Çünkü bilen, yaşayan biri anlatmıştı: Futbol kupalarından biri için Paris’e giden HEPSİ ERKEK gazeteci, televizyonculara villa tutulmuştu. Villada VIP muamele görüyorlar, akşam lüks restoranlarda yemek yiyorlar, sonra da limuzinlerle maç izlemeye gidiyorlardı. Aynı günlerde bana da “ekonomik olarak çok sıkıntıdayız, şu kadar kişi çıkartmamız lazım” diye baskı yapıyorlardı.  * *. * Devir değişti. Muhafazakar ve dolayısıyla böyle lüks harcamalara uzak olacağını zannedeceğiniz AKP iktidara geldi. Sonuç ne oldu peki? Patronla muhabbetin yerini iktidara yaranma yarışı aldı. Köşeyi en önce dönenler, Gülen Cemaatine yanaşanlar oldu. Havuzlu villalar.. ABD seferleri.. Lüks hediyeler.. Sormayın gitsin. İşin en ironik yanı da, o günlerde aralarında benim de olduğum kimi isimleri Gülen karşıtı olmakla suçlayanlar, daha sonra “FETÖ ile Erdoğan’dan başka mücadele eden yok” diye Saray’a gönüllü yazıldı. Ne utanmazlıklar yaşandı o dönem. Mesela, bir dönem ATV’de birlikte çalıştığımız Mahmut Övür, Siyaset Meydanı’nda işlenen şu malum kaset için Sabah’taki köşesinde beni Cemaat’e jurnalledi. Hemen ertesi gün Zaman Gazetesi’nden röportaj için aradılar. Korkacak bir şeyim olmadığı için kabul ettim. Aptallık işte! Kısacık ve nerdeyse “suçluyum hakim bey” tadında bir yazıyla karşılaştım. O günlerde iki cepheden saldırı altındaydım. Bir yanda Cemaat, öte yanda Yalçın Akdoğan kaynaklı olduğu söylenen AKP öfkesi.. İş Kanal D haber Merkezi’nden uzaklaştırılmama kadar vardı. Hem de çalışanları Birand’a şikayet ettiğim yalanıyla.. Yıllar yıllar sonra, haber merkezinin neredeyse tüm yöneticileri bir içki masasında buluşmuş. Geçmiş günleri yadedip kulağımı çınlatmış. Aradılar. Beni yalnız bıraktıkları için özür dilediler. Geçen geçtikten sonra!! Yıllarca.. Kadınlar ya mobbinge ya da tacize uğradı. Erkek muadillerinin yarı parasına çalıştırıldı. Saray’a yazılanlar ise adaletsizliklerin üstünü örtmek ya da yalanları tedavüle sokmak konusunda gayret gösterip karşılığını fazlasıyla aldı. Aslında her şey gözlerimizin önünde cereyan etti. Uçak fotoğraflarında hepsini yakından görüp tanıdık. Soramadıkları sorular, yazamadıkları gerçeklerle röntgenlerini çektik. *. *. * Serenay Sarıkaya muhtemelen bugün ifade verecek. Ne soracaklar çok merak ediyorum. ABD’deki yeşil kart sorgularında olduğu gibi Mert Demir’in en sevdiği yemeği, kaşının altındaki gözünün rengini falan mı? Tamam sorsunlar da bir zahmet medyada kim ne yapmış, nasıl bir servete sahipmiş, yeraltı dünyasından kimlerle ne ahbaplıklar ne ortaklıklar kurmuş.. Onlara da bir göz atıversinler. Olmaz mı!",https://halktv.com.tr/makale/medyanin-oteki-yuzu-905661
Ayşenur Arslan,"""Erdoğan yapayalnız kaldı""",01 Nisan 2025 Salı 13:13,"İki haber bir gün arayla geldi. İlki, Gonca Kuriş’in katiliyle birlikte iki Hizbullahçının affıydı. Erdoğan, gencecik çocukları cezaevlerine, içerdeki çetelerin zulmüne gönderirken Hizbullahçılar için af kararnamesini imzalayıvermişti. Neredeyse senkronize biçimde, önce İsrail medyasından.. Daha sonra, aralarında Saray medyasının da olduğu mahfillerden çarpıcı bir haber geldi. Netanyahu, kabinesini toplayacaktı. Hem de “TÜRKİYE GÜNDEMİYLE”. Gerekçe, Türkiye’nin Suriye’deki varlığını genişletmesinden duyulan endişeydi. Haberde şöyle deniyordu: “Suriye yönetiminin ekonomik, askeri ve siyasi yardım alma karşılığında, Rusya’nın Akdeniz kıyısındaki tek üssü Tartus’un yanıbaşında.. Humus’ta, bir askeri üssü Türk ordusuna devretmek için Ankara ile ileri düzeyde görüşmeler yaptığı öne sürülüyor, bunun da İsrail'i ciddi ölçüde endişelendirdiği vurgulanıyordu.” Gazeteciler, Esad döneminde iktidarın Suriye’nin kuzeyinde yaptıklarını.. Cihatçı örgütlerle ilişkilerini, geleceklerini riske etmek pahasına araştırıp anlattı. HTŞ’nin ansızın ülkeyi ele geçirip Şara’nın ansızın başkan ilan edilmesinden sonra ise bilgi kaynakları tümüyle Erdoğan’ın eline, kontrolüne geçti. Bu yüzden ne olup bittiğini.. Erdoğan ile Şara arasındaki pazarlıkları ancak böyle dolaylı biçimde anlayabiliyoruz. Anlayamadıklarımızı da -Şara’nın ricasıyla mı kim bilir- katillerin serbest bırakılmasından.. Suriye lafı geçtiğinde Recep Tayyip ve Bilal Erdoğan’ın gözlerinin parlamasından seziyoruz. Gözler parlıyor.. Ama dudaklar mühürlü! Sadece bizler değil.. Öyle görünüyor ki, Bahçeli “aman rahatsız etmeyelim” kibarlığıyla gündemin “dışında” tutuluyor! Dahası, tahmin etmenin ötesinde, Cumhur Ittifakı’nın fiilen sona erdiğini görüyoruz. Ne bir ziyaret.. Ne bir sevgi dolu mesaj.. Can ile canan ayrı düşmüş, belli Tam da bu sırada, Türk siyasetinde, özellikle ‘90’larda çok konuşulan Mümtazer Türköne bombanın pimini çekmez mi! Hani şu meşhur “yürek yemiş” deyişini hatırlatan bir yazı yazıp üstüne X’te paylaşmaz mı! “Dikta rejimleri seçim kaybetmez. 2015’den beri Sözde Dikta rejimi, art arda seçim kaybetti. Şu anda bile çoğunluğu değil, MHP desteği ile ayakta duran bir azınlığa dayanıyor. Nitekim son İmamoğlu operasyonu, kazanamayacağını bildiği seçim yerine, elindeki güçleri seferber edip bir Bizans Saray Düzeni inşa etmeyi amaçlıyordu. İç çekişmelerine güvenip CHP ortadan ikiye bölünecek, bu arada korku iklimi egemen olacak, alternatif iktidar arayanların fenerleri sönecekti. Halkın özgürlük, adalet ve iyi yönetim susuzluğu siyaset sahnesindeki entrikaların üzerinden bir sel gibi aştı ve diktanın “sözde” kısmı da sular altında kaldı. Evrensel ve tarihsel örnekler dikta rejimlerinin, hatta “sözde” olanların bile silahlı bir güce, yani orduya dayandığını gösteriyor. Sisi, Mısır’ı ordusu ile yönetiyor. Bizim ordumuzun bir dikta rejiminin koltuk değneği olabileceğini hayal etmek bile mümkün değil. Paramiliter örgütlenmeler ise, gevşek bir muhafazakâr dokudan üretilemezler. Toplumdan gelen çok güçlü bir iktidar değişimi talebi var. Bunun karşısında duracak bir güç ve bir engel yok. Yerine neyin geleceği konusunda kafalar net değil, ama mevcut iktidarı değiştirmek konusunda muhalefetin her hücresi tek bir beden gibi hareket ediyor. Gidiş bileti kesilmiş. Korku dağları yani iktidarı bekliyor, düz ovayı yani muhalefeti değil. O kadar güce ve tecrübeye rağmen iktidar kanadı organize bir hücuma kalkamıyor. Erdoğan tek başına vuruşuyor, yanında ve arkasında kimse yok; yapayalnız. Çünkü iktidar sahipleri ve destekçileri kendi geleceklerini garanti altına alma endişesi ile araziye uygun kamuflajlara gizlenmiş durumdalar. Diktanın muhalefeti susturması ve durdurması beklenen korku iklimi, tersine iktidar kanadını kilitliyor. Kendi çıkardığı isyanı bastırmak bir kenara, kendi saflarında iktidarın burçlarına egemen olan korkuyu bile gideremiyor. Tatsız tuzsuz tekrarlarla uzatılan hikâye sona erdi. Yeni bir hikâye yazmak için yeni ilhamlarla yeni bir çağ başlıyor. Erken Seçim kararı alındığı anda CDS, faizler düşer, döviz kontrol altına girer, yabancı sermaye yeniden giriş yapar. Yerli sermaye daha uzun vadeli planlamaya geçer. Tek başına ekonominin zorlayıcı şartları erken seçimi mecburi istikamet olarak önümüze çıkarmaya yeterli. Elbette direnecek, ipe un serecek. Ama “sözde” değil, ekonominin, halkın ve bir bütün olarak ülkenin çıkarlarına teslim olup erken seçime gidecek. Başka çaresi yok.” Bu analizin sonrasında “ARTIK ERKEN SEÇİM KAÇINILMAZ” diyor Türköne. Elbette belli koşullarda. Ekonomi, o koşullardan biri. Yarın da bunun test edileceği bir gün: “2 NİSAN topyekun boykot günü..” Çağrı üniversiteli gençlerden geldi. Yarın “HİÇBİR ŞEY SATIN ALMAMA GÜNÜ”. İşçi sınıfının önce 12 Eylül darbesiyle, yıllar sonra 20 Temmuz OHAL ilanıyla “üretimden gelen güç” sakatlandı. Şimdi “tüketimden gelen güç” sınav verecek. Elbette trol ordusu ve Türköne’nin andığı paramiliter oluşum yine alana sürülecek. Alışveriş yapacaklar.. Kahkaha eşliğinde boykot edilen ürünleri tüketecekler. Erdoğan’ın bileti kesildi mi? Camdan kulesinde YAPAYALNIZ mı? Bugünden söylemek zor. Ancak şu kadarını söyleyebilirim; 19 Mart’tan bu yana izlediği yol, bırakın ortak aklı.. herhangi bir düzeyde aklı göstermiyor. Zihinleri yıllarca uydurma masallarla doldurulan seçmenine DÜNYA LİDERİ diye pazarlanırken, bugün 20’lerindeki gençlerin gücüne yeniliyor.",https://halktv.com.tr/makale/erdogan-yapayalniz-kaldi-926092
Ayşenur Arslan,CHP'deki sivrisinekler!,07 Nisan 2025 Pazartesi 14:38,"Size de olmuştur herhalde. Bazı ünlü ünvanlı insanlara bakıp “neden orada” diye düşünürsünüz. Başbakanlık, hatta cumhurbaşkanlığı yaparlar.. Milyonların kaderiyle kumar oynarlar.. Milyonlar da onların karşısında “liderimiz” diye ceketinin düğmelerini ilikler. Bazı ün ve ünvan peşindeki insanlar da “neden oradaki ben değilim” diye düşünür. Düşüne düşüne hayalini gerçek zannetmeye başlar. Ego balonu çok şişmekten patlayıncaya kadar.. Berhan Şimşek ikincilerden. CHP genel başkanlığına adaylığını koymaya kalkması başka nasıl açıklanır, bilmiyorum. 19 Mart’taki İmamoğlu’na kumpas sürecinin başlamasından bu yana, sosyal medyasına baktım da, Kemal Kılıçdaroğlu’na saygılarını sunmaktan başka bir paylaşımı yok. Pardon, bir de şu var Kurultay arifesinde X paylaşımı: 19 Mart’tan bu yana İmamoğlu’nun yanı sıra tüm kadrosu.. Yüzlerce üniversite öğrencisi cezaevine atıldı.. Meslektaşları ya gözaltına alındı ya da işlerinden oldu.. Ama Berhan incinmiş.. Öyle mi! Berhan’ı Medya Mahallesi programımın başından bu yana tanırım. Sık sık -nedense benden sadece 8 yaş küçük olduğu halde- “anacığım” diye telefon ederdi ve konuşmamız programıma “davet” ile noktalanırdı. O kadar iyiydi yani aramız!! Yine de ağır cezada yargılandığım davada, ne Adliye’de ortaya çıktı.. Ne de telefon etti.. Şaşırmadım, üzülmedim elbette. Bu yazının gerekçeleri arasında da bu özel nota dair herhangi bir duygusal tepki yok. Amacım, siyasetin fotoğrafını çekmek. Uzun yıllar önceydi. Baykal henüz hayatta ve CHP’nin başındaydı. Ben de Kanal D Haber Merkezi’nin başında. Ankara’ya Meclis’teki çok özel, kritik bir görüşmeyi izlemek üzere gitmiştim. Konu, 12 Eylül referandumu idi. Oylama sonunda tam çıkıyorum, yanıma çok önceden tanıdığım bir milletvekili geldi. Burnundan soluyordu. Nereye gittiğimi sordu. “Otele” dedim. “Ben de geleyim, lobide oturup biraz dertleşelim” dedi. Dertleştik. Söylediği özetle şuydu: “Tamam, AKP’nin temel amacını anlıyorum. Ama en azından 12 Eylül’e karşı tarihe not düşmek adına kabul ettiğimizi belirterek ‘evet’ demeliydik. 12 Eylül’de o kadar ağır eziyet görmüş biri olarak bunun eksikliğini yaşıyorum..” Çok haklıydı. Bunu ona da söyledim. Sonra sordum: “Parti disiplini adına yapman gerekeni anlıyorum. Ama kişisel konuşma hakkını kullanarak kürsüye çıkıp bana anlattıklarını söyleyebilirdin..” “Yapamazdım” dedi, “siyasi hayatım biterdi.” “İyi de.. Eğer bu kadarını bile yapamıyorsan siyasetin, milletvekilliğinin ne önemi var?” Karşılığında aldığım yanıta o kadar şaşırdım ki, cevap bile veremedim: “Öyle deme.. Çok büyük avantajları var..” Ardından saymaya başladı. Hastane giderlerinin karşılanması.. Uçakla seyahat imkanları.. Otel vs giderlerde sıfır harcama.. YİĞİDİM ASLANIM saydıkça saydı. Ben de şaştıkça şaştım. Bunları sıralayacak kadar önemli bulmasından çok, dile getirecek kadar şuursuz olmasına.. Utanmamasına! Berhan’dan değil, bir tipolojiden söz ediyorum. Komik duruma düşmekten söz ediyorum. Bu kez 1983’ten bir anı çıktı geldi: Güneş Gazetesi’nde çalışıyorum. Türkiye için heyecanlı bir gündem oluşturan güzellik yarışmasında Neşe Erberk birinci seçilmiş.. O günler.. Şimdi konusunu hatırlamadığım bir davet için kokteyl veriliyor. Ben gitmek istemiyorum. Çünkü çalışmaktan darmadağın haldeyim. Saç baş.. Kıyafet.. Bırakın kokteyli, en fazla gazetenin karanlık odasına uygunum! Ama arkadaşlar o kadar ısrar etti ki gittim. Sonunda adettendir, fotoğraf çekilecek. Kalabalık bir erkek sırasında biz iki kadın yanyana ortada yer aldık. Zaten upuzun boyu, başındaki şapkayla daha da uzamış.. Ayrıca.. Söylemeye gerek yok: Türkiye Güzeli! Bazen durum sizi kışkırtır ya! Ben de niyeyse, döndüm kadıncağıza: “İyi ki şapka giymişsiniz, resim altını yazarken adınızın yanına parantez içinde ‘Türkiye güzeli Neşe Erberk şapkalı’ diye ekleyebiliriz.” Yüzünün ifadesini unutamam. “Nasıl böyle bir hadsizlik yapabiliyor” tepkisi, ağzını açmasa bile alnından altyazıyla akıyordu adeta. Kıssadan hisse: Kendini bilmek erdemdir. Diyelim ki aynaya baka baka haddini aştın. “Her şey olabileceğini” sandın. Gereğini yapacaksın. Bu kadar gergin bir ortamda Özgür Özel’in karşısına çıkıp “partinin kapılarını kayyuma açtınız” diye suçlama getirecek.. Mücadele ruhuna halel getirdiğini iddia edecektin de.. “Nasıl genel başkan olunur”a dört dörtlük örnek olmayı vaat edecektin de.. Ne yapman gerektiğini mi bilemeyecektin!! 30 SANİYE geç kaldı diye üniversite sınavına giremeyip hayatının akışı değişen gençleri hatırlayıp 5 DAKİKA geç kalma lüksünün olamayacağını düşünemedin mi.. Kaldı ki, diyelim yapılan yanlıştı. Hesabını Divan kurulu yerine, onlarca kameranın önünde Özgür Özel’e sormayacaktın. Bugünkü gazetelerin birinci sayfalarına -ayna karşısında çalışılmış duygusu uyandıran- Özgür Özel’le itişme taklidi fotoğrafını vermeyecektin. Hele hele, her gün partin hakkında “YALAN RAPORU” haline dönen a Haber’e asla konuşmayacaktın. Aslında, en başta sinema oyunculuğundan şaşmayacaktın. Hayattan ne umuyorsun, bekliyorsun bilmiyorum. Evet, yıllar önce o milletvekilinin itiraf ettiği gibi vekil olmanın acayip getirileri var. Özellikle bu devirde, AKP saltanatında. Oysa bak! Ne Mehmet Ali Çelebi, ne Hulki Cevizoğlu emireri olmaktan öteye gidebildi. Deniz Gezmiş rolü oynamaktan, bugün, onu darağacına gönderenlerin mirasçıları tarafından alkışlanmaya.. Değer miydi! Genel başkan seçilebileceğini düşündüğünü sanmıyorum. Aday olup kürsüye çıkmanın, fark edilmek ve bir sonraki seçim için geleceğe yatırım yapmaktan öte amacı olamayacağını bilecek kadar çok şey gördüm geçirdim. Aslında özel ve bu kadar uzun bir yazıyı hakkettiğini de düşünmüyorum. Ama bazen tarihe not düşmek gerekiyor. Zira artık siyahla beyazın ayrıştığı.. Hepimizin “KİMİN YANINDA” olduğumuzu bilmek ve göstermek zorunda olduğumuz bir yolculuktayız. İYİLER İYİLERLE yani! Kalanı vızıltı!! NOT: TRUMP DÜNYAYI ATEŞE ATIYOR. KÜRESEL PİYASALARDAN BÖLGEMİZDEKİ TEHLİKELİ GERİLİME.. VE ERDOĞAN’IN ÇARESİZLİĞİNE.. YARIN BAKARIZ. BUGÜN “ŞAİBELİ KURULTAY” KUMPASINI YIKAN CHP OLAĞANÜSTÜ KURULTAYINI YAZMAK İSTEDİM.",https://halktv.com.tr/makale/chpdeki-sivrisinekler-927767
Ayşenur Arslan,Erdoğan için işler yolunda gitmiyor!,05 Ocak 2025 Pazar 05:00,"Ayşenur Arslan Saray “ihracat rekor arttı” diye övünüyor. İthalatın nerelerde olduğunu itiraf eden yok. TÜİK “enflasyon düşüyor.. Sebze meyve fiyatlarında bile azalma var” diyor. İnanan yok. Bilal Erdoğan almış babasının desteğini yanına, desteksiz uçup “Kudüs’ü de fethedeceğiz” diyor. Akit ve Yeni Şafak dışında “Hadi inşallah” diyen bile yok.  *. *. * İnsanların ne kadar ne kadar ne kadar zor koşullarda yaşadıklarını bilmeyen, umursamayan, alay edercesine yalanlar söyleyenlerin Gazze mitinglerinden bir şeyler umması ne kadar ironik! Hele Öcalan gündemi! Rasim Ozan elini bırakın, varlığını taşın altına koyanlardan. “Süreci baltalamaya çalışanlar cezalandırılacak” diyor. Süreci azıcık fazla destekleyen terör örgütü propagandası ile suçlanacak.. Eleştiren de “demokrasi gelsin diye ifade özgürlüğünü azıcık fazla kullanmaktan ceza alacak.” Ev kadınlarının evrensel ölçüsü gibi “KULAK MEMESİ KIVAMINDA BİR SÜREÇ İZLENECEK” yani..  *. *. * Gelelim dışarıya! Orada da işler Erdoğan’ın uykularını kaçırıyordur herhalde. 1) Suriye, onca can kaybı, yıllardır akıtılan para vs yüzünden “bizden sorulur” zannetmişiz belli ki. Oysa birdenbire Suudi Arabistan sahneye çıktı. Ortak Arap kökenlerinin, Suudi parasının ağırlığıyla oyunu değiştireceğini gösterdi. Prens Salman belli ki bu uğurda cömert davranacak. Şam’a yardım uçaklarının biri iniyor, biri kalkıyor. İki ülke dışişleri bakanlarının Riyad buluşması da dosta düşmana mesaj... Ancak asıl mesaj Reuters ile verildi: “Suudi Arabistan tüm alanlarda Suriye’nin toparlanıp ayağa kalkması için her desteği verecekti. Karşılığında tek beklenti ise ŞAM’IN RÖNESANS YAPMASIYDI.” Almanya’nın kadın bakanını karşılarken elini sıkmayan Golani’nin bundan ne anladığını zaman içinde göreceğiz herhalde. Ancak bölgeyi çok farklı bir iklime ulaştırmayı kafaya koymuş Prens Salman’ın işi sıkı tutması şaşırtıcı olmaz. “Buralar eskiden hep dutluktu.. Hep bizimdi” denilen Suriye, ARAP BİRLİĞİ şemsiyesi altına girerse hele.. Şaşırana şaşırırım!  *. *. * 2) Durum böyleyken elbette asıl oyun kurucu ABD’nin, yani Trump’ın tavrı bekleniyor, değil mi! İşte oradan gelen sinyaller de Erdoğan’ın midesini ekşitiyor olabilir. Son terör saldırıları.. Ve özellikle eski askerlerin kanlı eyleminde ele geçen IŞİD bayrağı malum “Trump’a Suriye’den çekilmeyi düşünme” mesajı olarak algılandı. Ve tam o sırada, Trump’ın eski Ulusal Güvenlik Danışmanı John Bolton sahneye çıktı. “ABD’de IŞID tehdidi büyüyor” dedi. Nitekim, bunu teyit eder gibi, ben bu yazıyı yazarken ABD’den “FBI terör saldırılarına karşı alarma geçti” notu geldi. Bunun anlamını sanırım hepimiz biliyoruz. Başta Trump, ABD müesses nizamının, bölgede IŞID ile gerçekten mücadele eden gücün PYD olduğu yolundaki görüşü güncellenebilir.  *. *. * Güncelleme demişken.. Salı günü benzin grubuna 1,27 TL zam bekleniyormuş. Enflasyonu ite kaka, kimseleri inandıramadan düşük göstermeye kalkıp.. Sonra daha haftasında zamları fullemenin anlamı da ortada. Değil mi! Asgari ücretliler ülkesinde bunu yiyecek, Reis’in şeyinin şeyi olmaya amade seçmen dışında, kimse kaldı mı bilmem. Evet hanımlar beyler Erdoğan için işler hiçbir cephede iyi gitmiyor. Çareyi milleti yeni Anayasa ile oyalamakta, bunu gerçekleştirmek için de Öcalan kartını oynamakta bulan bir iktidarla 2025 nasıl geçecek kim bilir!",https://halktv.com.tr/makale/erdogan-icin-isler-yolunda-gitmiyor-902936
Ayşenur Arslan,Erdoğan'ı yine bir kandıran mı var?,29 Mart 2025 Cumartesi 16:00,"Maalesef, zaman zaman dile getirdiğim zorlayıcı sağlık sorunum yüzünden Maltepe’ye gidemedim. Özgür Özel’in aktardığına göre mitinge 2.2 milyon kişi katılmış. O rakama + 1 beni de katın lütfen. Hatta, gitmeye çalışıp metro duraklarında mahsur kalan binleri de ekleyin. Bir miting alanını doldurup yanına bir o kadar büyüklükte alan daha katanlar gerçekten bambaşka bir sayfa açtı Türkiye’de. Yarını merakla bekliyorum. Saraçhane mitinglerinin drone görüntülerini “analiz” edip “katılanların görüntüsünü çoğaltmışlar” diyenler acaba Maltepe için ne diyecek? Erdoğan’ın hangi mitingiyle kıyaslayıp ezmeye çalışacak. Oysa; gidenler biliyor.. Bağımsız medyayı izleyenler gördü, görüyor.. Sosyal medya takipçileri kalabalığın her aşamasına tanık oldu, biliyor. Peki Saray medyası bilmiyor mu? Bal gibi biliyorlar. Ama korku dağları sarmış, Pikachu ile.. Ya da tutuklananlara dair sahte bilgilerle dikkat dağıtmaya, akıl karıştırmaya çalışıyor. Ve elbette şu şuursuzlukların üstünü örtmeye uğraşıyor. * Batı kamuoyunun en hassas olduğu konu: İki gazeteci gözaltına alındı. BBC muhabiri serbest bırakılıp sınırdışı edildi. İsveçli gazeteci ise yıllar önce Stockholm’deki bir PKK eylemiyle ilintilendirilerek tutuklandı. * İleride, elimizde görüntü falan olmasa inandıramayacağımız bir olay yaşandı. İstanbul’da CHP’nin otobüsü kontak anahtarı alınıp kaçırıldı! * Neyse ki yine görüntüsü olduğu için inkar edemeyecekleri bir yasaya aykırı kararla bekçiler polis yeleği giydirilerek sokağa salındı! * Boğaziçi’nin kayyum rektörü, her türlü ağır hava koşulunda durarak eylem yapan akademisyenlere karşı akla ziyan bir yönteme başvurdu. Eylem yapılan alana gübre döktürdü. * RTÜK, 5 günlük ekran karartma cezasıyla bana ait olan rekoru elimden aldı! Sözcü TV’ye tam 10 gün karartma cezası verdi. Halk TV başta, bağımsız TV kanallarına yağdırdığı yayın durdurma ve para cezası cabası. * Başta da söyledim. Pikachu kostümü, “psikolojik harp” operasyonu yorumuyla tarihe geçti. * Çok ağır sağlık sorunları yüzünden tahliyesi beklenen Mahir Polat’ın, savcının talebine rağmen cezaevinde tutulması skandalı bir yana.. Hakkında herhangi bir delil falan olmadan “GİZLİ TANIK” ifadeleriyle tutuklandığı ortaya çıktı. * Zaten tutuklama kararlarının çok önemli bölümünün gizli tanık ifadelerine dayandığı da anlaşıldı. * Hukuk adına yaşanan trajikomik bir konu daha tarihe not düşüldü. Ekrem İmamoğlu’nun avukatı gözaltına alındı. Bir avukatın müvekkili hakkında söyleyeceği şeyi, müvekkil İmamoğlu avukatı için talep etti: “Serbest bırakılmalı”. Aslında çok daha fazlası ve Ergenekon süreciyle yarışacak ayrıntıları var. Ancak.. Bu kadarına bile bakıp şunu sorabiliriz herhalde: Bu kadar kafa karışıklığını neye yormalı? Ünlü Amerikan dergisi TIME, Erdoğan’ın bugüne kadar sertlik politikasıyla muhalefeti susturup eylemleri bastırdığını.. Bu kez yine aynı yöntemle “başaracağını” iddia etti mesela.. Acaba Saray’da aynı sonuca varanlar “yürü be Reis” mi dedi? AKP seçmeninin bile, bırakın eti patates alırken homurdandığını ondan sakladı mı? Daha önce, kendisinin bilgisi dahiline yazdım. MİT eski müsteşarlarından Emre Taner, Gülen cemaatinin Erdoğan’ı nasıl kuşattığını.. Ve Ergenekon kumpası sırasında sürekli “size suikast düzenleyecekler” diye korkuttuğunu anlatmıştı. Şu son 10 güne bakıyorum da, hem kendi kitlesi dahil içerde, hem de dünyada büyük tepkiye yol açan şuursuzlukların ardında bu analiz ve korku mu var diye düşünmeden edemiyorum. İnsan kendi ayağına böyle ateş eder mi? Yoksa “Ben yaptım oldu” büyüklenmesi bütün otokratlar gibi onun da gözlerini mi bağladı? Saray’ın aklı bu kadar karışınca Saray medyası da ne yöne gidip nereden vuracağını bilemez oldu. Bugünden ilginç bir örnek. Sabah Gazetesi’nin keskin kalemlerinden Melih Altınok “dış güçlerden CHP’ye mesaj var” başlığını attığı yazısında Özel ve İmamoğlu’nun Batı kamuoyuna seslenişini şöyle yorumladı: “The Economist'in dünkü, İngiltere ve okyanus ötesine yardım çağrıları yapan CHP'ye, muhatapları adına verdiği cevaba baksınlar: ""Dış güçler Recep Tayyip Erdoğan'ın ülkeyi bir otokrasiye dönüştürmesini engelleyemez. Bunu yalnızca Türkiye vatandaşları yapabilir."" The Economist’in bu haklı ve CHP’nin de savunduğu yorum, sadece başlıkla nasıl bir algıya kurban gidiyor.. Anladınız siz onu! Öte yandan.. Yine bugün, Saray’ın bir diğer kıymetli kalemi Fatih Çekirge ise dış güçlerin adını koydu. “ABD’den gelen mesajlar” başlıklı yazısında Erdoğan ve kurmaylarının ne umduğunu.. Gerçekte dış güçlerden kimin nasıl bir beklentisi olduğunu açığa vurdu: “Belli ki yakın zamanda Cumhurbaşkanı Erdoğan’ın bir Washington gezisi söz konusudur. Erdoğan-Trump görüşmesinden çok olumlu mesajlar alacağımızı şimdiden söyleyebilirim. Türkiye’nin Suriye’nin yeni anayasası dahil devlet oluşumunda söz sahibi olduğunu zaten biliyoruz. Trump bu konuda da “Türkiye ile Suriye konusunda iyi bir işbirliğimiz olur” diyerek yeni dönemle ilgili işaretini de vermiş oldu. Küresel ölçekte Türkiye, AB ve ABD arasında hiç olmadığı kadar önemli bir pozisyon elde etmiş durumda.” Daha dün yazdım. Trump ekibinin “dünyadan sorumlu” ismi, yani dışişleri Bakanı Rubio, Erdoğan iktidarına hem de X aracılığıyla tam aksi bir mesaj vermemiş miydi? Dışişleri Bakanı Hakan Fidan’la ortak basın toplantısından kaçınmamış mıydı? Sadece ABD Mİ? Fransa Cumhurbaşkanı Macron, eylemlere müdahale konusunda son yılların en ağır çıkışını yapmamış mıydı? Avrupa Parlamentosu adına, aralarında başkan yardımcısının da bulunduğu bir delegasyon dün İmamoğlu’nu Silivri’de ziyaret etmemiş miydi? Doğrusu, bu soruların karşılığı “dikkatsizlik ve yanlış öngörü” mü yoksa Fahrettin Bey’in sık sık andığı “dezenformasyon” yani bildiğimiz “YALAN” mı? Hadi bir soru daha soralım: Erdoğan’ı yine birileri kandırıyor olabilir mi? AKP cephesi topu yargıya atıp laf dolandırırken.. “Birileri” eylemcilere orantısız sertlikle aslında Erdoğan’ın ayağına çelme mi takıyor?",https://halktv.com.tr/makale/erdogani-yine-bir-kandiran-mi-var-925395
Ayşenur Arslan,Artık gri yok!,31 Mart 2025 Pazartesi 14:53,"Dünü, hayatıyla adeta kumar oynanan Mahir Polat’ı düşünerek bitirdim. Bugüne Volkan Konak’ın yasıyla başladım. O kaya gibi Volkan Konak kim bilir içinde ne heyelanlar yaşıyordu.. Cenazesine gelemeyecek, “güle güle sevgili dostum” mesajıyla yetinmek zorunda kalan İmamoğlu için kim bilir nasıl üzülüyordu… Yüreği kaldıramadı! Zülfü Livaneli demişti zannediyorum: “İyiler, vicdanları ve merhametlerinin yükü nedeniyle erken gider.” Ama öyle bir gidiştir ki o, yoklukları, BOŞLUK değil, en büyük varlığımız olur. Volkan Konak, her fırsatta Deniz Gezmiş’i boşuna mı anlatırdı. Deniz ve arkadaşları yarım yüzyıl sonra hala tanınıyor, saygıyla, sevgiyle anılıyor. Biz de onu öyle anacağız. “Herkesle konuşurum. Atatürk’ü sevmeyenle asla” demişti.. Her fırsatta gençlerin, yoksulların yanına koşmuştu. O gençlerden biri, dün gece sahnede ilk müdahaleyi yapan doktordu: Ahmet Görkem Yasak.. Yıllar önce tanıştığı sanatçıyı izlemeye gelmiş ve ne yazık ki son anlarına tanık olmuştu. İstanbul Üniversitesi Tıp Fakültesi’nde okuduğu yıllardı.. 20 sene önce yaşadıklarını şöyle paylaştı: “Volkan Konak kaldığımız öğrenci yurduna gelip 'Gençler bir şeye ihtiyacınız olduğunda beni direkt arayın' diye telefonunu vermiştin. Yardımcı olduğun o genç büyüdü, doktor oldu; son anlarında seni kurtarmaya çalıştı. Güle güle Kuzeyin oğlu. Seni hiç unutmayacağız.” Unutmayacağız. Unutmamalıyız. Evet! Ama öncelikle ve kesinlikle yaşatmalıyız. Değerlerimizi, gençlerimizi, bu ülke için geleceğini tehlikeye atan herkesi yaşatmalıyız. Günlerdir düşünüyorum. Silivri yüzlerce mahkum ve tutuklu ile devasa bir yerleşke. Elbette Beştepe Yerleşkesi’nden çağlar kadar farklı. Mesela, Saray’da sadece Erdoğan ve ailesine hizmet verdiği söylenen tam teşekküllü bir hastane var. Silivri’de sadece bir revir ve yakındaki bir hastaneden ambulans çağırmaya yarayan telefon! Mesela Erdoğan Türkiye’nin ya da dünyanın neresine giderse gitsin konvoyunda yine tam teşekküllü bir seyyar hastane onu takip ediyor. Silivri’den hastaneye sevk ise, görüntülerini izleyip tanık olduk; MS hastası Tayfun Kahraman gibi bileklerinde sımsıkı kelepçeyle tangır tungur arabayla oluyor. Mesela Erdoğan düzenli sağlık kontrolünden geçirilirken, ağır sağlık sorunları bilinen Mahir Polat’a reva görülenler.. Cezaevinde hastaneye sevki için tansiyonunun 24’e çıkıp fenalaşması beklendi. Ve Mahir bey iki günlük bir mola ve bir anjiyo sonrasında yeniden Silivri’ye gönderildi. Siyahla beyazdan ve artık iyice ayrışmasından söz ediyoruz. Altın kaplama muslukların önünde hayat dersi veren.. Kauai kuşunun ölümüne ağıt yakan hanımefendi bir yanda.. Ali İsmail’in katline gözyaşı döküp her fırsatta “ALİM” diye şarkısını feryat figan isyana dönüştüren Volkan Konak diğer yanda.. Bir yüzükle yola çıkıp dünyanın en zenginleri arasında sayılanlar bir yanda.. Yoksulluk nedeniyle düğün yapamadığı sevgili eşine 30 yıl sonra gelinlik giydirip düğün yapan Volkan Konak diğer yanda.. Griler yok artık. Türkiye’de her şey ya siyah ya beyaz. Bu ülkeyi oy kaygısıyla kutuplaştıranlar sonunda öyle bir noktaya getirdiler ki işi, sadece toplumdaki grileri ezmekle kalmadılar.. Sonunda kendi içlerinde bile ayrıştılar. 19 Mart’ta başlayan süreçte, kendisini -bırakın karşı çıkan- azıcık eleştirmeye kalkanlar için Erdoğan’ın söyledikleri, AKP’deki kırılmayı gösteriyor: “Kuzu postuna bürünmüş sırtlanları, yanımızdaki yöremizdeki riyakarları da çok iyi biliyoruz…” Erdoğan yakınındakiler için bile böyle diyorsa.. Gerisini siz düşünün. Sokaktaki gençlerin, dünyanın konuştuğu İmamoğlu’nun, Mahir Polat’ın geleceği / hayatı umurunda olur mu!! “YOKLUK” asıl budur işte. Kendinizi hapsettiğiniz fanusta dışarıyı görüp algılayamazsınız. Kendinizi; Dilek İmamoğlu’nu dün Özgür Özel’le.. Bugün de olabilecek en iğrenç trol ürünü diyebileceğim oğlu Selim’le ima edenlere teslim etmenin nasıl korkunç bir tuzak olduğunu göremezsiniz. İktidar hırsının sonucuna dair bin bir örneği hatırlayamazsınız. Ama şunu bilin.. Sizin sonunuzu kestirmek mümkün değil elbette. Ancak bilin ki, saltanatınızın.. Siyasi İslam’ın sonunda geldiniz. Atatürk’e ve değerlerine, sadece bir avuç elitin ve askerin değil toplumun sahip çıktığını gördünüz, yalanların sonuna geldiniz. Volkan Konak’ı, tıpkı onun gibi “aaah” çekerek uğurlayacağız. Ve dilimizde o şahane şarkıları, güneş toplamaya çıkacağız.",https://halktv.com.tr/makale/artik-gri-yok-925885
Ayşenur Arslan,İşler kontrolden mi çıktı?,22 Mart 2025 Cumartesi 16:31,"Şu son 1 haftaya bakıyorum da durum freni patlamış kamyon sahnesi gibi. Ancak…Filmlerden bilirsiniz, öyle bir sahne nefes kesen bir gerilim de yaratabilir. Ya da Şahan Gökbakar’ın absürt komedi örneklerinden birini! Başlıktaki soruya dair yazacağım çok şey var. Okuduktan sonra hangisi ağır basıyor, siz karar vereceksiniz. Uçurumun kenarında mıyız, olan bitenler ve çok ağır iddialar neye işaret ediyor, siz söyleyeceksiniz. Ama önce eğer “güldürmek suretiyle cana kastetmek” diye bir suç olsaydı nasıl olurdu. Onu anlatacağım. İBB Başkanı İmamoğlu’nun danışmanı, yakın çalışma arkadaşı Murat Ongun’ Emniyet’te sormuşlar: “.. (ihaleler vs sırasında) telefonunuz neden İmamoğlu ile ortak baz sinyali verdi?” Savcı ya da hakim karşısındaysanız espri yapamıyorsunuz. Dolayısıyla Murat Ongun da ciddi ciddi cevap vermiş: “Sayın Ekrem İmamoğlu’nun İBB Başkanı olmasından dolayı kendisiyle yoğun görüşmem son derece normaldir.” Osman Kavala’ya Henry Barkey ile HTS kayıtlarının neden aynı baz istasyonunda çakıştığı sorulduğunda, o da “Ofisim Harbiye’de, Barkey de söylendiği kadarıyla aynı bölgede bir otelde kalıyordu” demişti. FETÖ kumpaslarından bu yana aynı filmi defalarca izlemekten yorulduk. Ne anlama geldiği belirsiz böyle “kanıtlar”.. Ve kumpasların olmazsa olmazı gizli tanıklar. Hatırlayın, Ergenekon sürecinde gizli tanıklardan biri Şemdin Sakık çıkmıştı da, gözlerimiz yuvalarından fırlamıştı. O tarihi skandal bir yana, gizli tanıklardan bazıları “hiçbir şeye tanık olmadıklarını” anlatmıştı. Bazıları tanıklıkları ile mahkeme salonunu kahkahaya boğmuştu. Sevgili İlhan Taşçı’nın “GİZLİ TANIDIK” kitabından bir örnek: Kendisini “namazlıydık kaçakçılığa bulaştık” diye tanıtan gizli tanık AKDENİZ, başına gelen bazı hususları paylaşmak için Genelkurmay’a gittiğini, alt katta “komutan” ile tanıştırıldığını.. Kendisine dinler hakkında sorular sorulduğunu, sonrasında da yarım bardak kola ikram edildiğini anlattı. Sonrasında başına gelen korkunç olayı (!) şöyle ifade etti: “O koladan sonra 12 saat içerisinde bademcikler ağzımı kapattı ve nefes alamaz halde acil bademcik operasyonu geçirdim. Tamamen bademciklerim gitti. Gırtlağım alındı.” Bunlar oldu. Keşke daha çok örnek verebilsem. Ya da siz kitabı alıp hayret hayret okusanız. Böyle akıl dışı tanıklar ve iddialarıyla insanlar yıllarca hapis yattı. Sağlığından, hatta hayatından oldu. 50 yaşını aşmış kadından bekaret raporu isteyecek kadar gözleri dönmüştü. Daha ne diyeyim! Şimdi Murat Ongun’a o komik telefon sorusu yöneltiliyor. Ekrem İmamoğlu’nun fotoğrafı gösterilip “tanıyıp tanımadığı” soruluyor. Ve gizli tanıkların iddiaları sıralanıyor, yanıt vermesi bekleniyor. Dediğim gibi FETÖ kumpası döneminde bunların alası yaşandı. Bir avuç gazeteci, mesela Nagehan Alçı’nın “operasyon yapmakla” suçladığı bendeniz hukuksuzlukları, saçmalıkları anlatıp durduk. Erdoğan ve iktidarı, kumpas işine geldiği için olmalı, duymadı, görmedi. Aksine FETÖ savcısı Zekeriya Öz’e büyük imkanlarla yeşil ışık yaktı. Kendilerinden ve arkalarına aldıkları iktidardan, iktidar medyasından o kadar eminlerdi ki gizli tanıkların kaçakçı, tecavüzcü, akıl hastası olması umurlarında olmadı. Bugün yıllar öncesine savruluyoruz. Ve tıpkı o günlerdeki gibi SAVRUK , TEMELSİZ iddialarla karşılaşıyoruz. Bu, işin “HUKUK OLDUĞUNU İDDİA ETTİKLERİ” kısmı. Ama işin dahası var. Aynı savrukluk, aynı tuhaf saçmalıkla yaşadığımız ciddi sorunlar var. Öyle sorunlar ki, “Saray işin kontrolünü mü kaybetti? Ne yapıyorlar böyle” diye sorduruyor. EKONOMİ: Başta ekonomistler, herkesin dilinde aynı soru.. Operasyon neden hafta içi yapıldı da döviz ve borsada tarihi kırılmalar yaşandı? Cumanın beklenmemesinin nedeni, bilmediğimiz bir aceleleri olması mıydı? Yoksa gerçeklikten bu derece kopup on milyarlarca doların yakılmasını seyretmeleri mi? Belki tahribatın boyutunun henüz farkında değiliz. Ne var ki patatesin fiyatının sadece 19 Mart’tan bugüne 5 lira artması.. Akaryakıta yarından itibaren kalem kalem gelecek zam.. Bize enflasyon ve aşırı yoksulluk olarak döneceğini haber veriyor. Elbette Mehmet Şimşek’in programının ÇÖP olduğunu da!! PYD’Yİ UNUTALIM MI?: Barış geliyor. PKK silah bırakacak.. Öcalan devrede.. Sadece PKK değil YPG de silahlarını teslim edecek. Derken.. Ne gördük? Kendisini Suriye cumhurbaşkanı ilan eden Ahmet Şara ile DSG Genel Komutanı Mazlum Abdi masada yan yana oturmuş, PYD’nin entegrasyonu için imza atıyor. t24’te Cansu Çamlıbel’e konuşan son Suriye büyükelçimiz Ömer Önhon, benim “çok kritik bir diplomasi hatası” diye tercüme ettiğim imzayı şöyle yorumluyor: “Türkiye'den en üst düzeyde yapılan açıklamalara baktığımız zaman Türkiye'nin bu anlaşmanın altına imza atan iki kişiye de meşruiyet verdiğini düşünüyorum. Ahmet el-Şara’yı zaten meşru başkan olarak kabul etmişti Türkiye. Türkiye'den ve dışarıdan yapılan bütün yorumlara baktığınızda, yine aynı mantık silsilesi içinde düşündüğümüzde, bu kadar desteklenen bir anlaşmayı imzalayan her iki taraf da meşru temsilci olarak kabul edilmiştir. Herkes bu iki temsilciyi ‘meşru taraf’ olarak kabul etmiştir. Şu anda Suriye'de iki temel aktör var; Ahmet El Şara ve Mazlum Abdi.” BAHÇELİ’NİN PROJESİ Mİ? SURİYE’de neleri nasıl kaybettik, bilemem. İçerdeki barış nereye sürüklenir onu da kestiremem. Ama zaman içinde patlayacak gibi görünen bombaların fısıltısı ortalığı kapladı. Levent Gültekin, örneğin, YouTube kanalında “devlet içinden çok ama çok etkili ve emin bir kaynaktan aldım” dediği bir kulisi açık açık paylaştı. Dediği şu: Süreç için bir yıldır bir hazırlık sürüyordu. Çok az bilinen projede, Türkiye’den Bahçeli ve Sırrı Süreyya vardı. Gelinen noktayı Mayıs 2023’te Bahçeli parolayı söyler gibi “önümüzdeki günlerde çok şey değişecektir. İnşallah Türkiye değişmez” sözleriyle anlatmıştı. Ancak o sözlerin ne anlama geldiğini anlayan çıkmamıştı. Ekim 2024’te Bahçeli’nin Öcalan hamlesini dile getirmesine kadar.. Burada eklemeliyim, MHP’nin DEM’e kucak açarken CHP’yi neden düşman ettiğini bu gelişme anlatıyor bence. CHP’yi ulusalcı / anti Amerikan görenler, kim bilir nerelerde kimlerin dizayn ettiği oyun planında görmek istemiyor. ERDOĞAN’A DA SÜRPRİZDİ: Belki de en önemli iddia. Levent Gültekin’e göre Erdoğan, projeyi, Bahçeli’nin Öcalan hamlesine kadar bilmiyordu. Onun açıklamasıyla öğrendi. Muhtemelen “başta MİT, istihbarat örgütleri bilmiyor muydu, ya da biliyor ama Saray’dan saklıyor muydu” diye soracaksınız. Ankara’da epeydir süren “ERDOĞAN SONRASI YERİNE KİM GELECEK” kavgasını hatırlatırım. Ve sokaktaki gençlerin, yaşıtlarımın gözlerinden öpüp çekilirim. GÜZEL GÜNLER GÖRECEĞİZ ELBETTE",https://halktv.com.tr/makale/isler-kontrolden-mi-cikti-923575
Ayşenur Arslan,Trump Çağı’nda “Buralı” Olmak,22 Ocak 2025 Çarşamba 05:00,"“Designated Survivor”. Türkçeye birebir çevirecek olursak “kurtulması için seçilen” demek. İddialı bir dizinin adı. Dizi, ABD kongresinde önemli bir toplantıyla başlıyor. Trump’ın yemin töreniyle gördüğümüz binada yani. Başkan.. Bakanlar.. Senato ve Temsilciler Meclisi’nin başkanları, üyeleri.. Daha dakika bir.. Bombalar patlıyor. Alevler yatıştığında korkunç bilanço ortaya çıkıyor: Enkaz yığınından kimse sağ kurtulamamış. Devreye derhal, kola kutularına “sıcak içmeyin” yazacak kadar “aptallar için ayrıntılı kılavuz"" meraklısı ABD güvenlik otoritelerinin hazırladığı plan giriyor. Böyle durumlar için güvenli bir yerde bulunması sağlanan bir bakan, başkan sıfatıyla Beyaz Saray’a oturuyor.  * * * Trump’ın yemin törenini izlerken diziyi düşündüm. Konu ABD olunca yazmanın sakıncası yoktur umarım.. Gerçi Hüsnü Mahalli’nin Suudi Kralı hakkındaki sözleri nedeniyle mahkemelik olduğunu hatırlayınca tereddüt etmedim değil! Neyse, şunu düşündüm: Dizi gerçek olsaydı, dünya nasıl bir yer olurdu. Trump.. Her biri diğerinden daha muhafazakar ve LGTBİ düşmanı bakanları. Avrupa ve Amerika kıtasının sağcı liderleri.. Başta Elon Musk olmak üzere servetleriyle dünyayı domine eden devler.. Medya baronu Murdoch.. Aşırı sağın, bayalığın, para tahakkümü ve kirinin cisimleşmiş hali yani. Elbette ne bomba patladı, ne keyifler bozuldu. Trump devri, ilkinden daha güçlü biçimde başladı.  *. *. * Ne rastlantı! Siyasi ve hayati bombalar tam da o sırada bizim buralarda patladı.. Ve memleketimizde yeni bir safhaya geçildi. Yemek yediği lokantanın çevresi polisler tarafından sarılan Ümit Özdağ gözaltına alındı. Birileri “kontrollü kaos” dese şaşırmam; bir yanda Özdağ, öte yanda CHP’nin gençleri / kıdemlileri polis eşliğinde emniyete götürüldü. Kimse kusura bakmasın.. Akıl devreden çıkınca Ankara’dakiler önünü göremiyor herhalde. Gerilimin bu kadar yüksek olduğu bir gündemde Kartalkaya yangını, boyaları / foyaları alıp götürdü. Can kaybının, ilk açıklamaların çok çok üstünde olduğunu anladığımız saatlerde Erdoğan partisinin Ankara kongresinde konuştu. Sonra sıra Kürşat Zorlu’ya AKP rozeti takmaya geldi. Salon.. Ve tabii bakanlar hazırolda bekledi. Neden sonra İçişleri Bakanı, medyanın çoktan duyurduğu ama anlaşılan kendisine az önce iletilen notları okudu filan. Turizm Bakanı ise “ben yapmadım kedi yaptı” der gibi bakıyordu kameralara. Otelde yangın alarm sistemi, yangın söndürme tüpleri, merdiveni yokmuş. Fiyatların uçurulduğu bölgede bir itfaiye ekibi istihdam edilememiş. Sanırım tam yeridir fotoğrafı koymanın. Turizm Bakanı’nın eşi Pervin hanımın bu şen şakrak halini hatırlamış olmalısınız. Bir arkadaşıyla Kahramanmaraş sokaklarını dolaşırken, kadın polis şemsiye tutuyor. Bir elinde de Pervin hanımın çantasını tutarken. *. *. * Trump Çağı tam da böyle bir şey işte. Bayağı, lumpen bir çizgide.. Neoliberal politikaların otoriter ve hatta faşist çizgiye aktığı bir ERA! Düşünsenize Trump’ın ilk açıklaması “Paris iklim anlaşmasından çıkma kararı” Neden? Çünkü otomotiv sanayiinden petrol üretimine ABD’nin gerçek sahipleri anlaşma hükümlerine uyarlarsa karları azalacak. Trump’ın onlara verdiği sözü tutması lazım. Dünyayı mahvetmek pahasına!  *. *. * Kartalkaya’da onca hayat aynı açgözlülük nedeniyle gitti. Hem de faciaya önceden davetiye çıkartarak. Bakın A sınıfı iş güvenliği uzmanı, bu alanda yüksek lisans yapmış ve yurt dışında yangın eğitimi yapmış Dr. Suat Sarı dün neler dedi:  “BUGÜNKÜ YANGININ SORUMLUSU TURİZM BAKANIDIR” Niye mi? 1- Bu kapasitedeki otellerde çift yangın merdiveni olmalı 2- Tüm otel ve koridorlar ile mutfaklar; Yangın su söndürmeli alarm sensörleri ile techiz edilmeli. 3- Otelin afet birimi olmalı. Periyodik yangın eğitimi almalı ve tatbikat yapmalı 4-Oteller bölgesinde tam techizatlı bir bir itfaiye birimi kurulmalı. Bir saat 20 dk uzaktaki itfaiye gelene kadar ölü sayısı yükseldi. 5- Otelin önü itfaiye müdahale kolaylığı için özel araç parkları ile dolmamalı 6- Bakanlık iskan ve ruhsat verirken uluslararası yangın güvenliği denetimlerini yapmalı 7- Mutfak bacaları kurum birikme riskine karşı 6 ayda bir temizlenmeli 8- Dış yüzey kaplaması ahşap, çatı kaplaması yanıcı madde ile yspılmamalı  Bu 8 madde yapılmayınca 66 canı yitirdik Almanya -İsviçre-Fransa kayak merkezlerinde yangın güvenliği kontrolu her yıl yapılır . Sigorta kuruluşları bu kontrollerin yapılmadığı otellerisigorta etmez. Bu oteli kim nasıl sigorta etti????  *. * * Zannetmeyin ki bu eksiklikler sıradan bir hata.. Gözden kaçan ayrıntılar.. HAYIR! Dün okumuş dinlemişsinizdir. Yönetmelikler değişmiş. Otel sahiplerinin beklentisi doğrultusunda kalem oynatılmış. Turizm Bakanı dünyanın en masum yüz ifadesiyle, İçişleri Bakanı’nın verdiği vahim bilgileri dinliyor. Bakan bey elbette istifa etmez ya da görevden affını istemez. Zaten yapılması gereken, dün Cumhurbaşkanı’nın talimatıyla yapıldı: Bir günlük yas ilan edildi. Kongrede de Melih Gökçek delege seçildi. Tuuuu size!",https://halktv.com.tr/makale/trump-caginda-burali-olmak-907505
Ayşenur Arslan,Eşkıya dünyaya hükümdar olmaz!,04 Mart 2025 Salı 16:11,"Bir yanda sadece türküleri, şarkılarıyla değil o hep gülen yüzüyle hatırlayacağımız Edip Akbayram.. Diğer yanda gazeteci dostlarımın davası.. Yanı sıra gündeme üzerine hiç vazife olmadan sızan Pervin Ersoy. Yani turizm bakanının eşi. Gündeme sızma nedeni, kafelerde, ilk siparişten sonra yarım saatte bir sipariş verme zorunluluğu getirileceği yolundaki iddia. Koruma polisine şemsiye tutturduğu fotoğrafı ile hatırladığımız Pervin hanım bu iddiaya pek sevinmiş. Sosyal medyada yaptığı paylaşımda şöyle diyor: “Bu haber doğru ise çok isabetli karar olmuş. Bütün gün masa işgal edip gelen insana yer vermeyen saygısızlara iyi olur."" Başlıktaki türküyle… Edip Akbayram’ın benzersiz sesiyle iz bırakan isyanla ilişki kurmayacağım. O kadarını hak etmiyor zira. “Haddini bil” deyip geçmek yeter! Hele yüreğimiz gazeteci dostlarımızın davasıyla pır pır ederken.. İlerde turizm bakanının adını kimse hatırlamayacak. Belki sadece bebeklerin annelerin kucağında can verdiği Kartalkaya faciası ile konuşulacak. Zaten bırakın bakanı, eşini.. Eşkıyalar da çekip gidecek dünyadan.. Aklımızdan.. Ama türkü hep söylenecek: “Çok zamandır çektim kahrı zindanı Bize de mesken oldu Sinop’un hanı Firar etmeyilen buldum amanı Eşkıya dünyaya hükümdar olmaz..” Bu satırları sevgili Suat Toktaş ve diğer arkadaşlarım hakkındaki haberi beklerken yazıyorum. “Şimdi şu arkadaşımız ifade veriyor.. Sonra sıra şunda.. Savcı duruşma salonundan bir çıkıyor, bir geri geliyor.. Sosyal medyayı, internet sitelerini dört dönüp notları yakalamaya çalışıyorum.” Günlük gezintideki bu fazla mesaide ilginç, günün köpüğünü alırken kayda geçirmelik bir habere rastlıyorum. ODATV editörleri üşenmemiş, araştırmış.. Edip Akbayram son yolculuğuna uğurlanırken “Erdoğan kimler için taziye mesajı yayınlamış.. Kimleri görmemiş!!!” Haberin en güncel ismi Edip Akbayram elbette. Erdoğan, tahmin etmiş olacağınız üzere, Erdoğan’ın listesinde yok. Peki kara kaplı defterde kimlerin ismi var kimlerin yok! Şaşırır mısınız bilmiyorum, haberde bakın hangi isimler nasıl listelenmiş! “Erdoğan, son yıllarda Rasim Öztekin, Fatma Girik, Cüneyt Arkın, Özkan Uğur, Ayla Algan, Türker İnanoğlu, Kenan Işık ve Ferdi Tayfur gibi ünlü isimler için başsağlığı mesajı yayımladı. Erdoğan, geçen sene vefat eden sanatçılardan Tolga Savacı, Kayhan Yıldızoğlu, Ayten Gökçer, Genco Erkal, Ahu Tuğba ve Metin Arolat için başsağlığı mesajı yayımlamadı..” Tam şu anda.. Saat 15.31’de dört gözle ve tüm kalbimizle beklediğimiz haber geldi. “CEZAEVİNDEKİ SUAT TOKTAŞ VE ÖTEKİ ARKADAŞLARIMIZ BERAAT ETTİ..” Yaşıma verin. Bugün üçüncü kez ağladım. İlki Edip Akbayram’a veda töreninde kızı Türkü ve torununun fotoğrafıydı. İkincisi, Antalya’dan gelen şu korkunç haber oldu: “Evine dönerken yolda kendisinden sigara isteyen 4 gence sigara içmediği için ‘Yok' cevabı veren Bunun üzerine üzerine darp edilen paramedik Hamit Aras tedavi gördüğü hastanede 3 günlük yaşam mücadelesini kaybetti.” Ve en son sevinçten ağladım. Sevgili Suat cezaevinden çıkıyor!! Girdiği gibi başı dimdik… Selahattin Demirtaş’ın, Erdoğan’ın emriyle verildiği itinayla belirtilen kararla hapisten çıkıp ameliyat olacak eşinin yanına gidebilmesi.. Ardından bugünkü beraat kararı.. Sanıyorum Öcalan çağrısı ile ilişkilendirilebilecek adımlar. “Pazarlık yok.. Al ver yok” diyecekler elbette. Ama mevsimin bir anda ilkbahar olması, o kadar çok şey anlatıyor ki! Erdoğan’ın daha dün bir bugün iki şu açıklaması da: “Şayet verilen sözler tutulmaz sürekli oyalama, göz boyama isim değiştirip bildiğini okuma gibi şark kurnazlıklarına evrilmeye çalışılırsa günah bizden gider. Demir yumruğumuzu hazır tutuyoruz! Halen devam eden operasyonlarımızı gerekiyorsa taş üstünde taş, omuz üstünde baş bırakmadan son teröristi bertaraf edene kadar sürdürürüz..” Demir yumruğu terör değil de CHP’li başkanlar, İmamoğlu ve gazeteciler, sanatçılar için hazır etmese iyi hoş da.. Mevsim dönüp yeniden kış bastırınca “OMUZ ÜSTÜNDE BAŞ BIRAKMAYACAĞIZ” tehdidini hatırlamaz mıyız mesela.. Belli ki sopalar, kılıçlar hazır. Süreçte bir sapma görülürse.. Ya da AKP’nin 2015 Haziran seçimlerindeki kaybı üzerine, sonuçtan ders.. Durumdan vazife çıkarttığı gibi aynı akıbet yaşanırsa.. Vay ki ne vay!!!! Saray’ın en adanmış, aynı zamanda en sert kalemi İbrahim Karagül, sanki akıbeti hissediyor gibi öyle şeyler yazmış ki bugün.. Arkadaşlarımın beraat kararının mutluluğunu gölgelemek pahasına güne kaydını geçireceğim: “Şu ana kadar PKK ve unsurlarından gelen sinyaller; “Silahları bırakın kendinizi feshedin” çağrısının bir kez daha istismar edileceği yönünde. Suriye’de İsrail ve Dürzilerle pazarlıklara devam ediyorlar. Kandil’de ayak oyunlarına devam ediyorlar. Yumuşak mesajlar vererek Türkiye’yi oyalamaya devam ediyorlar. Zaman kazanma, istismar, İsrail ve ABD’den gelecek talimatları bekleme taktikleri öne çıkıyor. “Ateşkes” kararı almışlar. Oysa “ateşkes” diye bir gündem yok. Silahları bırakma, örgütü feshetme var. YPG ise; “Çağrı Suriye’dekileri kapsamıyor” açıklaması yapıyor. Hep aynı tiyatro. Bu son şans. Ama bu şansı da, Türkiye’nin ciddiyetini de tam kavrayamamışlar.” Karagül ve Saray sözcüleri yarın öbür gün “BİZ DEMİŞTİK” diyecekler herhalde. Biz de şimdiden diyelim o zaman.. Nâzım Hikmet’in ölümsüz dizeleriyle ve Edip Akbayram’ın sesiyle milyonlara ulaşan şarkısında dediği gibi: “Çocuklar inanın inanın çocuklar Güzel günler göreceğiz güneşli günler Motorları maviliklere süreceğiz Güzel günler göreceğiz güneşli günler”",https://halktv.com.tr/makale/eskiya-dunyaya-hukumdar-olmaz-918973
Ayşenur Arslan,Kumpas heybesindeki büyük turp!,11 Nisan 2025 Cuma 14:56,"19 Mart’tan bu yana sosyal medya altın çağını yaşıyor. Analizler, öngörüler, geçmişten ders gibi paylaşımlar. İçlerinden biri, beni de geçmişe götürdü: İdam kararından sonra Deniz Gezmiş'in kendi sesinden tepkisi. Özetle “Ölümden korkmuyoruz. Biz hayatımızı bu ülkeye adadık” diyordu. Sonraki yıllarda idam günü tanıklıklarıyla, bu sözlerin nasıl doğrulandığını öğrendik. Üç fidan ayakları titremeden ölüme gitmişlerdi. Üstelik ahirete, şehit olacakları için ödüllendirileceklerine inanmadan. Bunları övmekten çok anlamaya çalışarak yazıyorum. Bu “aşkınlık” nasıl bir -duygu değil de- zihnin ürünü çözmeye çalışıyorum. O en uç yerde değil elbette, ama bugün gençler aynı dirençle meydanlarda. “Abileri” diyebileceğim Barışlar, Timur Soykan, Murat Ağırel gibi gazeteciler de geçmişin değerlerini geleceğe taşıyan isimlerle önlerinde. Sadece son günlerde yine / yeniden yaşananlar değil, Nuray Mert’in “veda yazısı” için bütün bu girizgah! Gençler tanımadı onu. Kumpas döneminde, Erdoğan’ın rejim değişikliği sürecinde bizler çok iyi tanıdık, Liberal sistem, inanç özgürlüğü falan derken bir hayli sivrilmişti. Ahmet Hakan ile dozu yüksek arkadaşlığı da bir hayli dikkat çekmişti. Sonra devir değişti. Çok ciddi sağlık sorunları nedeniyle -geçmiş olsun- ortalarda görünmedi. Derken geçenlerde Medyascope’ta bir yazısı.. Bir VEDA YAZISI yayınlandı: “Yurt dışında yaşama özlemi duyanlara şaşarım. İmkân olduğu halde, hiç yurtdışında yaşamayı düşünmedim. Ona da pişman değilim. Sadece, kendi adıma da ülkem adına da artık korkuyorum. Kendi adıma, soluğu cezaevinde alırsam kedilerime kim bakar diye korkuyorum. 'Torun' saydığım, yeğenimin küçük kızından ayrı kalırım diye korkuyorum. Geçirdiğim ölümcül hastalığın izleri, sağlık durumum, yaşım itibarıyla tahammülüm, mecalim bitmek üzere diye korkuyorum. Ülkem adına, bir karanlık tünelde nereye gittiğimiz meçhul hale geldiği için korkuyorum. O küçük kız için korkuyorum. Gocunulacak yanı yok, insan korkan bir varlıktır. Sonuçta bu nedenle ve başıma açılan son davada sonuç ne olursa olsun, hep bir vatandaşlık görevi olarak gördüğüm ülkeme ilişkin siyasi yorum yazısı yazmaya, görüş bildirmeye son verme kararı aldım."" İnsan korkar elbette. Ama pek çok örneğine tanık olduğumuz üzere korkmak onu yolundan alıkoymaz. İlk kez burada açıklayacağım: FETÖ ve tabii Erdoğan yüzünden önce Kanal D Haber’in başından, sonra da CNN Türk’ten kovuldum. Başta Taraf Gazetesi olmak üzere Cemaat yayınlarında ahlaksızca linç edildim. 15 Temmuz sonrası, herkesin birdenbire FETÖ düşmanı kesildiği bir süreçte ise bambaşka bir sayfa açıldı önümde. Nerede okudum, tam olarak ne okudum, hatırlamıyorum. Ama haber -ya da yazının- kahramanı Nesibe idi. Hani şu kumpasın baş aktörü Mehmet Baransu’nun eşi. Ayrıntısını boş verin, hem o yazıdan hem de sonrasında NESİBE’nin başına gelenleri öğrendim. Yoksul, çok yoksul bir ailenin kızıydı. Tam “kendisini kurtardı” denmişken karnında bebeği, hapiste kocası, bomboş cüzdanı ile tamamen sahipsiz kalakalmıştı. Aralıklarla da olsa telefonda görüşüp haberleştik Nesibe ile. Acılarını paylaştık. Bugün, böyle bir günde bunu paylaşmamın nedeni şu: Vaktiyle Mehmet Baransu’nun eline kumpas valizini tutuşturup hayatını bir hücrede yalnızlığa mahkum edenler.. Tabiri mazur görsünler, onu ve nicelerini kullanılmış mendil gibi kullanıp bir kenara atanlar.. Kendi dertlerine düşüp Nesibe’nin acılarına kör kalanlar.. Bugün ya yurt ya da cezaevi dışında.. Kimileri de çoktan dönüvermiş, Fetullah Gülen ile fotoğraflarını silip “ÖLÜMÜNE REİS” cephesine katılmış.. Vaktiyle tepeden bakışlarla haberciliğimizi küçümseyenler bugün süngülerini indirivermiş.. 300 kadar üniversite, lise öğrencisi “cezaevi stajına” alınmışken, akademisyen Prof. Nuray Mert’in nerede nasıl verdiğini bilemediğim mücadelesinden istifa etmesi hatırlattı bunu. “Ben aslında kötü biri değilim. Hain kocam Rasim Ozan bana şiddet uygulardı.. Beni zorlardı.. O yüzden hiç istemediğim şeyleri yaptım” demeye getiren Nagehan Alçı gibi.. ODATV davasında, bugünkü İmamoğlu iddianamesinden farksız gizli tanık ifadeleriyle yargılanan Nedim Şener gibi.. Hoooop güvenli alana!!! Oysa Timur, Murat, Şule, Barışlar.. Ve tanıdığınız tanımadığınız niceleri, kaynağını akıldan alan o “YÜKSEK AHLAKLA” yoluna devam ediyor. Bugün ilk duruşma için Silivri’deki o malum ve meşum salonda dünyaya mesajını veren İmamoğlu gibi: “Beni terörle aynı yere koyanların alnını karışlarım! Bana bakan, Türk devletini görür, Atatürk’ü görür, bu milleti görür. Siyaseten birine “terörist” yaftası yapıştırılır mı? Her evde şehit, gazi var bu ülkede! Bu nasıl bir bakış açısı? Bunu şiddetle reddediyorum! Şiddetle reddediyorum! Şiddetle reddediyorum! Ekrem İmamoğlu ile terörü yan yana koyanlar kötü niyetle yazmıştır. Terörle Ekrem’i yan yana koymakmış… Hadi oradan! İfadelerin dahi incelenmediğini, kötü niyetle yazıldığını bile düşünmek istemiyorum ama hangi niyetle yazıldığını inceleyeceğimi, bu işin peşini bırakmayacağımı söylüyorum. Evet, eleştiriyorum.Ben bu topraklara adaleti getirmeye kararlı biri olarak yola çıktım ve diyorum ki: Bana bu kötülüğü kim yapmış olursa olsun, onların da evlatlarını koruyacağım.” İmamoğlu kumpasının en baş takipçisi Nedim Şener.. Başsavcı Akın Gürlek’in arkadaşı olduğunu açıklayan Cem Küçük.. Kumda oynamaktan bir türlü esası yakalayamayan Ahmet Hakan.. Hiç değilse, sadece bugünün değil, Erdoğan Rejiminin tarihçesine kaydı düşülecek şu skandalı, şu garabeti izah edin: 10 Nisan tarihli resmi yazıyla, yani duruşmadan 1 gün önce İmamoğlu hakkındaki dava dosyası savcılık tarafından FİZİKİ OLARAK talep edildi ve mahkemeden alındı. Ortada fiziki olarak bir dosya olmayınca bugünkü duruşmada beraat verilmeyeceği bir gün önceden ilan edilmiş oldu. “Nereden çıkartıyorsun” diyenler CHP’nin çalışkan milletvekillerinden Gökhan Günaydın’ın X’teki paylaşımında gözleriye tanık olsun”! Hukuk tarihine geçecek. “KUMPAS HEYBESİNDEKİ TURBUN BÜYÜĞÜNÜ” görsün! Bu “SKANDALIN BELGESİ “ gibi, Gökhan Günaydın’ın dün gecenin bir vakti paylaştıklarını da kayda geçirelim. Tarihe emanet edelim: “Adalet terazisini tutan gözü bağlı kadının utancından yerin dibine girdiği günlerdeyiz.. 11 Nisan 2025’te Büyükçekmece Adliyesi’nde görülecek davanın bir gün öncesinde; Yani 10 Nisan 2025 tarihinde, İstanbul Cumhuriyet Başsavcılığı Örgütlü Suçlar Soruşturma Bürosu, Büyükçekmece 10. Asliye Ceza Mahkemesi’ne yazı yazarak, dava dosyasını, “incelendikten sonra iade edilmek üzere fiziki olarak” talep ediyor, Büyükçekmece 10. Asliye Ceza Mahkeme’si, aynı gün, yani duruşmadan bir gün önce, 10 Nisan 2025 tarihinde yazdığı cevapla, “dava dosyası ASLI nı, incelenmek üzere müzekkere ekinde” Cumhuriyet Başsavcılığı’na gönderiyor. Şahane değil mi? Böylece Mahkeme elinde yarın (11 Nisan günü) yargılama yapacak dosya kalmamış oluyor. Bu kadarı ilkel Roma Hukuku döneminde bile görülmemiştir.. Bu durum, çalınan minareye uydurulacak bir kılıf bile değildir, olamaz. Peki ne olmuştu sözü edilen mahkemede bugüne kadar? Ekrem İmamoğlu’nun Beylikdüzü Belediye Başkanı iken 2015 yılında yapılan 250 bin TL’lik Kültür işleri ihalesine ilişkin, 2020 yılında Danıştay’ın soruşturma izni vermemesine rağmen, 2022 yılında iddianame düzenlenmiş ve yargılama başlamıştı. Bu kapsamda, “kamu zararı olmadığı ve Ekrem Başkan’ın ihale sürecine dahil olmadığı” yolunda iki bilirkişi raporunun alınmasından sonra, Savcı 2 Ekim 2024 tarihli duruşmada hazır olmadığı gerekçesiyle mütalaa vermemiş, 20 Kasım 2024 tarihli duruşmada rapor almış, 8 Ocak 2025 tarihli duruşmada ise başka bir dosyayı incelemek için süre istemişti. Hakim, son kez olmak üzere, 3 aydan fazla bir süre sonrasına, 11 Nisan 2025 gününe, mütalaasını hazırlamak üzere duruşma tarihi vermişti. Artık elde dosya yok. Dolayısıyla, “Ekrem İmamoğlu hakkında dosya yoksunluğu nedeniyle fiilen BERAAT kararı verilememesi” durumu tesis edilmiş halde.. Söylenebilecek bir tek söz var: Yazıklar olsun. Yarın bir mahkeme kurulacak. Hepimiz orada olacağız. Elinden dosyası savcılık tarafından alınmış bir mahkeme. Biz o mahkemeden bir karar bekleyeceğiz. Mesele Ekrem İmamoğlu ile sınırlı değil. Türkiye Cumhuriyeti yargısını ve mahkemelerini bu duruma düşürmeye kimsenin hakkı yok!!!” Evet! Vera belki hala Silivri Cezaevi’ni babası Tayfun Kahraman’ın “işyeri” zannediyor. Ama büyüyecek. Zira, biliyoruz: Zaman ve tarih böyle akar.. Çocuklar büyür. Bayraklarıyla şarkılarıyla kendi tarihini yazar. Kötüleri ve korkarak kötülerin değirmenine su taşıyanları unutmaya bırakır!",https://halktv.com.tr/makale/kumpas-heybesindeki-buyuk-turp-928873
Ayşenur Arslan,Öcalan’ın Çağrısı Ve Yeni Dünya Düzeni,01 Mart 2025 Cumartesi 14:17,"Hatırlayanlar vardır; Trump ile 2000’lerin başındaki “APPRENTİCE / ÇIRAK” reality şovu ile tanışmıştık. Yanında (güya) çalıştırmayı düşündüğü gençleri, çeşitli görevler vererek dener.. Bölüm genellikle “kovuldun” diye biterdi. Dün Beyaz Saray’dan gelen görüntü birebir bunu hatırlattı. Görmüşsünüzdür, Trump ve yardımcısı Vance önce “misafirleri” Zelensky’yi ağır bir dille eleştirdi.. hatta haşladı... Sonunda Trump kameraların tanıklığında basbayağı kovdu: “Barışa hazır olduğunda gel!” Yeni Dünya Düzeni’nin açılış jeneriği gibiydi sahne. Oğlum Sinan Arslan’ın tespitiyle, aynı zamanda “YENİ SOĞUK SAVAŞ""ın haberini veriyordu. Elbette eskisinden farklı cephe ve bileşenlerle. Eskisinde Sovyetler Birliği ile ABD karşı karşıyaydı. Ve bu kutuplaşma hassas bir dengeyi de işaret ediyordu. Hatta kimilerinin vurguladığı gibi, özellikle nükleer savaş tehlikesini bertaraf eden bir dengeyi sağlıyordu. Ancak bugün, ABD, Rusya ile el ele başta Avrupa olmak üzere tüm dünyaya karşı. Dolayısıyla, Trump ve Putin’in kişiliklerini de göz önünde bulundurunca, çok tehlikeli bir süreci haber veriyor. Öcalan’ın “PKK kendisini feshetsin” çağrısı tam da böyle bir açılışa denk düştü. Öcalan şöyle bir tespitte bulunuyordu: İki kutuplu dünyanın sonu demek olan Reel Sosyalizmin ve Sovyetler’in çöküşü.. Yanı sıra ülkede kimlik inkarının çözülüşü, ifade özgürlüğünde sağlanan gelişmeler.. PKK’nin anlam yoksunluğuna ve aşırı tekrara yol açmıştır. Dolayısıyla ömrünü benzerleri gibi tamamlamış ve feshini gerekli kılmıştır. Daha geçen yıl sonunda Meclis’te Kürtçe konuşma girişiminin tutanağa “bilinmeyen bir dil” kaydı ile geçmesi “kimlik inkarının” çözülmesinde nereye denk geliyor… Federasyon ve özellikle “idari özerklik” taleplerini “aşırı milliyetçi savruluş” diye nitelendirip vazgeçilmesini savunması nereye.. Kim bilir! Yıllar yıllar önce Kanal D’de yaşadığım ilginç an geldi aklıma: Kanalın genel yayın yönetmeni İrfan beyle asansörde karşılaştık. Yanındaki konuğuna beni tanıttı. Sonra bana döndü “siz kendinizi nasıl tanımlıyordunuz” diye sordu. “Sosyalist feminist..” dedim. Gülümsedi. “Ya çok şeker” dedi. Hani örf adet falan diye omuzuma çakar silah takıp dolaşmamdan söz eder gibiydi! Garip, ilginç.. Ama “tehlikeli olmaktan çıktığı için” sempatiyle karşılanabilecek bir alışkanlıktı adeta! Bu son durum da bana “çok şeker” dedirtti. Ne güzel, herkes barış peşinde. Eski hedeflerin eskide kalması, yeni hedeflerin neyi öngördüğünün belli olmaması elbette sorun. Ne var ki başta Hürriyet, yandaş medyada yayınlanan Saray’ın yol haritasına bakınca bir şeyler seziyorsunuz. Hürriyet’te Hande Fırat imzalı haber “ERDOĞANIN YOLUNU” şöyle tarif ediyor * Bu kez, daha önceki süreçlerin tekrarlanmaması için bazı yeni mekanizmalar devreye alınacak. * Bunların başında da silahların bırakılması süreci olacak. * Öcalan’ın çağrısına terör örgütü olumlu yanıt verirse, kongreyi toplayıp kendini lağvetmesi gerekecek. * Ancak bu lağvetmenin sözde kalmaması için silahlara yönelik bir mekanizma devreye alınacak. Bu silahlar kayıt altına alınacak, menşei, seri numarası gibi özellikleri işlenecek. Böylece gerçek anlamda bir lağvetme süreci uygulanabilecek. * Hem Irak hem de Suriye’de silahların bırakılması ve kayıt altına alınmasını kontrol edecek ayrı ayrı yapılar kurulacak. Bu yapılarda Türk ve yerel yetkililer birlikte görev alacak. * Devlet gerekli gördüğü demokratikleşme adımlarını da ancak bu lağvetme süreci başarıyla tamamlanırsa gündemine alacak. Suriye deyince.. YPG elini “Öcalan’ın çağrısı PKK’ya, bize değil” diye açtı. Elbette köprülerin altından daha çok sular akar. Bakarsınız ABD - Rusya ve Şara’nın da katkılarıyla mesafe alınır. Olacağına bakın! Zaten benim niyetim dikkatinizi son maddeye çekmek. Saray diyor ki, “Devlet gerekli gördüğü demokratikleşme adımlarını ancak lağvetme süreci başarıyla tamamlanırsa gündemine alacak.” Yani? Yeni Dünya Düzeninde ve göstermelik bile olsa demokratikleşmeye şerh konuluyor. Kaldı ki o zaman da “devletin ( yani Erdoğan’ın) gerekli gördüğü (yani lütfedeceği) kadarını vaat ediyor. Peki.. Sendikalaşma ve grev hakkının PKK ve terörle herhangi bir ilişkisi olmamasına rağmen daha geçenlerde Gaziantep’te yaşananlar.. Sendika başkanının tutuklanması.. Barıştan söz edilen bir günde Nevşin Mengü’nün bir röportajı nedeniyle hapis cezası alması yol haritasının neresine işaretleniyor? Sırrı Süreyya Önder’in Öcalan’ın metinde yer almayan sözlerini paylaşmasını hatırlamanın tam sırası herhalde: “Bu perspektifi ortaya koyarken şüphesiz silahların bırakılması ve PKK'nin kendini feshi, demokratik siyaset ve hukuki boyutun tanınmasını gerektirir.” Demem o ki; evet çağrıyı eleştirmek.. Konuşup tartışmak demokratik toplum hedefine ulaşmanın vazgeçilmez bir parçası. Ancak bunu, “barış umudunu dinamitlemek” diye algılarlarsa mesafe alamayız. Saray medyası “ATEŞKES” açıklamasını “PKK SİLAH BIRAKMAYI KABUL ETTİ” diye haberleştirip dezenformasyona kalkışırsa başladığımız yere döneriz. İktidar bize, İmralı sürecinin “Erdoğan’ı yeniden aday yapabilmenin formülü” olmadığını kanıtlamalı. Demokratikleşme adımlarının, barışa giden yolda son değil ilk kilometre taşı olduğunu görüp göstermeli. Bizler de sesimizi bundan sonra bunun için çoğaltmalıyız. Barış gerçeklerden koparak gelmez!",https://halktv.com.tr/makale/ocalanin-cagrisi-ve-yeni-dunya-duzeni-918106
Ayşenur Arslan,Bir temkinliyiz ki o kadar olur!,28 Şubat 2025 Cuma 16:21,"Kimi temkinli iyimser.. Kimi temkinli destekçi.. Öcalan’ın beklenen çağrısı sonrasında hemen herkes şöyle bir durdu. Uygun tavır ve kelimeyi işaretleyip “açıklayamamayı” yaptı. Bizlere de satır aralarını, suskunlukların arka planını okumak kaldı: * En sert tepki, genel başkanları Cumhurbaşkanı‘na hakaret iddiasıyla bir aydan fazla tutuklu olan Zafer Partisi’nden geldi. “İkinci İhanet Süreci” diye adlandırdıkları gelişme için “son nefesimize kadar mücadele edeceğiz” dendi. * Bir uçtan öteki uca gidelim: TKP “Çatışmaların sona ermesine yönelik çağrılara olumlu bir anlam yüklediklerini, ancak asıl üzerinde durulması gereken, işlemekte olan sürecin hedefleri, zemini ve araçları olduğu” mesajı verildi. * Neydi peki o hedef ve araçlar? Yanıt ve günün sürprizi Sırrı Süreyya Önder’den geldi. Önder, yazılı metinde yer almayan, ancak Öcalan’ın heyet İmralı’dan ayrılmadan önce sözlü olarak ilettiği koşulu okudu: “Bu perspektifi ortaya koyarken şüphesiz silahların bırakılması ve PKK’nın kendini feshi, demokratik siyaset ve hukuki boyutun tanınmasını gerektirir."" * İktidar cephesi “pazarlık yok, şart yok” desin nafile! Zaten azıcık akıl bile bilir ki PKK’nın kendisini feshetmesi sürecinde demokratik siyaset ve hukuki boyut dışlanırsa Birinci Çözüm Süreci’nde yaşananlar tekrarlanır. * Peki Önder’in sürprizi gerçekten de sürpriz miydi? t24 portalının Genel Yayın Yönetmeni Murat Sabuncu’ya göre “hayır”: “Durumu DEM Parti’den üst düzey bir yetkiliye sordum. Şu yanıtı aldım: Karşılıklı mutabakata çok önem veriyoruz. Birbirimize gol atmak gibi bir tutumumuz yok. Dolayısıyla not konusunda da bir mutabakat vardı.” * Saray’ın ak sakallısı Binali Yıldırım aslında o mutabakatı çağrı öncesinde ifşa etmişti. Yıldırım’a göre vatandaşlık (yani Türklük) tanımı gözden geçirilebilirdi. Elbette bunun için yeni bir anayasa lazımdı. Hazır anayasa değiştirilirken de Erdoğan’a “yeniden adaylık yolu” açılmalıydı. * Şimdi merakla bekliyoruz. 3, en fazla 5 ay sürmesi planlanan / beklenen süreçte kim nasıl adım atacak? Silahların yerini siyaset alabilecek mi? Bir zamanlar Ankara’da kırmızı halıyla karşılanan , sonrasında adı “PYD terör örgütü elebaşısı” denmeden anılmayan Salih Müslim beklentiyi şöyle ifade etti: “Siyasi bir grup olarak faaliyet göstermemize izin verilirse silah bırakacağız.” * Yani Öcalan’ın, “ideolojilerin ve ulus devletlerin devri sona erdi tespiti ve kendinizi feshedin” çağrısıyla hedefe ulaşılamayacağını söylemek mümkün. * Nitekim t24 yazarlarından Mehmet Y. Yılmaz, Saray savunucularının birkaç kez okuması gereken şu öngörüyü kaleme aldı: “Erdoğan yönetiminin PKK’nın silah bırakmasına karşılık olarak kayyum atamalarını durdurmak ve demokratik siyasetin önünü açmak isteyip istemeyeceğini göreceğiz. Dileyelim ki “demokratik siyasetin” önü açılsın, giderek bir Orta Asya diktatörlüğüne dönmeye meyil gösteren Türkiye, bu kritik dönemeçte yönünü demokrasiye çevirsin.” * Öcalan’ın çağrısının okunduğu masadaki isimler.. Özellikle defalarca hapse atılan.. En son belediye başkanlığı koltuğundan kaldırılıp yerine kayyum atanan Ahmet Türk’ün varlığı süreci anlatıyor. Sadece o mu! 12 Eylül’ün işkencesini yaşamış.. Uzun yıllar İnsan Hakları Derneği’nde hak ve barış temelli çalışmalar yapmış sevgili Nimet Tanrıkulu yine hapiste.. Aylardır dava gününü bekliyor. * Gelelim sürecin mimarına: Bahçeli sağlık sorunları nedeniyle kameraların karşısına çıkamıyor, biliyoruz. Birkaç destek ve memnuniyet cümlesinin dışında Öcalan’ın çağrı metni ve “sözlü mesajı” hakkındaki görüşlerini de duyabilmiş değiliz. Bu nedenle işaretleri başka bir yerde aradım. Yarı resmi gazetesi Türkgün’e baktım. Başyazar yine CHP’ye ve İmamoğlu’na yönelik ağır bir makale kaleme almıştı. Haber de sakin ve “temkinli” bir dille manşete taşınmıştı. Gelelim iki önemli açıya! Sürecin heyecanından mı, kim bilir.. Pervin Buldan, metni Türkçe olarak okumadan önceki selamlamada sadece iki lideri ismiyle andı: Erdoğan ve Bahçeli. Ana muhalefet liderini adını anmadan diğer tüm liderler parantezine aldı. Olur mu? Elbette olabilir. Hemen altını çizeyim. Bu ayrıntıyı dile getirmemin nedeni Özgür Özel’in konuya dair kapsamlı açıklaması. Özetle dedi ki, “Bu sürecin muhtelif görüşmelerle bir yıldır devam biliyoruz. Elbette barışı destekliyoruz. Ancak bundan sonraki sürecin Meclis’te ve şeffaf biçimde devam etmesini istiyoruz.” Evet süreçle ilgili olarak 2 şart duruyor önümüzde: 1) Çağrı öncesi nerelerde nasıl mutabık kalındı? Anayasa değişikliğine ve Erdoğan’ın yeniden aday olmasına destek, bunlar arasında mıydı? 2) Türkiye’nin en kritik kavşağında, eğer demokrasiden söz edilecekse bunun gereği olarak şeffaf ve katılımcı bir süreç sağlanabilecek mi? Selahattin Demirtaş aksi ispat edilmiş iddialarla hapiste.. Üstelik yıllardır ailesinin yaşadığı Diyarbakır’dan 1.583 kilometre uzakta olduğunu düşünürseniz.. Osman Kavala’nın neredeyse delilsiz şahitsiz 2.677 gündür Silivri’de yattığını hesaba katarsanız.. CHP’nin Beykoz Belediye Başkanı’nın tam da Öcalan’ın çağrı yapacağı günde SABAH 4’TE EVİ BASILARAK GÖZALTINA ALINDIĞINI hatırlarsanız.. İyimserliğin neden ve hangi dozda temkinli olduğunu anlarsınız. Öcalan’ın çağrı metnindeki “paradigma parçalayan” çözümlemeleri, bir başka yazıyı hak ediyor. Şimdilik günün köpüğünü alırken bugünü kayda geçirelim. Nasıl olsa daha çooook konuşup tartışacağız. Tabii gayet temkinli biçimde!!",https://halktv.com.tr/makale/bir-temkinliyiz-ki-o-kadar-olur-917920
Ayşenur Arslan,"""Amok koşucuları""",05 Nisan 2025 Cumartesi 14:24,"Biz Türkiye’de 20. hatta 19. yüzyılın hukukuyla boğuşuyoruz.. Gençler hiçbir kimseye ya da şeye zarar vermeden yürüyüp düşüncesini ifade etti diye topluca cezaevine yolluyoruz. Erdoğan’ın “ölene kadar başkanlık” hırsı yüzünden insan hayatlarına, ekonomiye vurulan darbelerle uğraşıyoruz.. Bu fotoğraf mesela.. Söylediklerimizin kanıtı: Türkiye’nin evladı Vera.. Kareye girmemiş ama babası, şehir planlamacısı olmak “suçundan” TUTUKLU olarak yıllardır Silivri’de yatan Tayfun Kahraman da orada.. Mahir Polat amcası, aynı yere gönderileceğinden habersiz, kucaklamış.. İstanbul’un günümüze kazandırılmış tarihi miraslarından birini anlatıyor. Geleceği Vera’ya emanet ediyor. Vera büyüdü.. Babasıyla açık görüşlerde kucaklaşabildi. Mahir Polat da gizli tanık iddialarıyla Silivri’de konduğu hücreden, neredeyse ölmek üzereyken toplumun ortak itirazıyla nihayet çıkarıldı. Biz burada iktidarın AMOK koşusunu izlerken Trump da, yüz milyonların, hatta milyarların geleceğini etkileyecek adımlarla AMOK KOŞUSUNA start verdi. Trump nereye koşuyor, dünyayı nereye sürüklüyor, anlatmadan önce AMOK KOŞUCUSU hakkında iki kelam etmeliyim. * Aslında Uzak Doğu’da görülen bir psikopatolojik durumun adı. İlk kez Kaptan Cook tarafından Malezya’da gözlendi. Günümüzde ise yazar Stefan Zweig’ın romanıyla hayatımıza girdi. * Özetle “intihar koşusu” demek. Bir AMOK Koşucusu, beklenmedik bir anda yerinden kalkıp koşmaya başlar. Yoluna çıkanları öldürür.. Kendisi de ölünceye kadar durmaz.. Duramaz! Malum kimi Avrupa dergileri “ONLARI” hep bir arada kapağına taşır: Trump, Putin, Xi Jinping ve Erdoğan.. AMOK koşucularını daha iyi anlatacak bir “kombin” yoktur herhalde. Önlerine çıkanı ezerek, yaralayarak, toplamda milyonlarca insanın hayatını elinden alarak “kendi sonlarına” koşarlar. Bugüne kadar sergilediği tutum bir yana.. Erdoğan 19 Mart’tan bu yana koşusunun son turlarında gibi.. Putin’i anlatmaya gerek yok! Bir ülkeyi öldürdü.. Ve şimdi yeni bir dünya savaşı tehdidiyle Avrupa’yı dize getirmeye çalışıyor. Çin ise “uyanıp da ayağa bir kalkarsam görürsünüz” diyen dev gibi. Teknolojide, savaş ve uzay sanayiinde geldiği yere bakınca, “Sen uyumana devam et” demekten başka ne yapılabilir, bilemiyoruz. Trump’a gelince.. Dünyanın Şerifi gibi ortalığı kasıp kavurmaya başladı. En önemli adımı da gümrük tarifeleri oldu. İnternette dolaşan listelere bakarsanız göreceksiniz, özellikle “rakip” dolayısıyla “düşman” olarak gördüğü ülkelere getirdiği tarifeler akıl ötesi. * En yüksek oran, yüzde 50 ile, Trump’ın “adını kimsenin duymadığı ülke” diye aşağılamaya çalıştığı Lesotho. * Ama dünyada adı en çok bilinen ülkelerden Güney Kore de yüzde 50 ile ağır darbe yemiş.. * Onu Vietnam, Kamboçya, Bangladeş gibi Asya ülkeleri izliyor. Sonra sıra, herkesin endişeyle izlediği ticaret savaşlarındaki rakibi, Çin geliyor. * Tayland: %36• Bosna-Hersek: %35• Çin: %34• Kuzey Makedonya: %33• Fiji %32• Tayvan: %32• Endonezya: %32• İsviçre: %31• Moldova %31• Libya: %31• Güney Afrika: %30• Cezayir: %30• Nauru: %30• Pakistan: %29 * Oranların en yüksek olduğu bölgelerde, Avrupa Birliği tek kalemde % 39 olarak yer alıyor. * Türkiye’ye gelince: Özellikle iktidar çevresinin “Trump bizi seviyo” diye yorumladığı bir oran uygun görülmüş: Yüzde 10. * Bu oran ne ifade ediyor? Sahiden Şerif Trump bizi seviyorsa bizden ne bekliyor, umuyor? Herhalde daha çok tartışacağız. Ama.. Bugün ilk gün izlenimleriyle uzmanların yorumlarına bir bakalım: İlk sırada ABD borsalarının sert düşüşü var. Dün akşam biz dizi izlerken (!) ABD Borsaları tarihi düşüşlere sahne oldu. Yüzde 9 gibi aşırı sert kayıplarla güne başlayınca piyasalar adeta delirdi. Kayıp, mesela Dow Jones verilerine göre 3 TRİLYON (evet trilyon) DOLARI buldu. Sonra biz dizileri bitirip yatmaya hazırlanırken “Küresel piyasaların yakından takip ettiği finans şirketi JP Morgan'ın, yaptığı “ABD ekonomisi bu yıl resesyona girecek” açıklaması gündeme bomba gibi düştü. “Kesin bilgi yayalım” diyordu JP Morgan. Nitekim ekonomi, finans uzmanları, tablonun İkinci Dünya Savaşı’nı tetikleyen 1929 yılındaki BÜYÜK BUHRAN’ı hatırlattığını söylüyordu. Siyasetin tablosu da bu hatırlatmayı -maalesef- destekliyordu. Oksijen Gazetesi’nde Uğur Koçbaş imzalı analiz haberdeki veriler korkunç. * Küresel anlamda demokrasiler çöküşe gidiyor. 21. Yüzyıl’ın başından bu yana dünya çapında İLK KEZ OTOKRASİLERİN SAYISI DEMOKRASİLERİ geçti. * Seçimlerin adilliği 25 ülkede, hukukun üstünlüğü 18 ülkede geriledi. * Seçimli otokrasiler dünya nüfusunun yüzde 46’sını kapsıyor. Türkiye, Hindistan, Endonezya ve Pakistan gibi nüfus açısından büyük ülkeler bu gruba dahil. * Bu arada Oksijen’den bir başka haber; Kasasındaki 52 milyar dolar ile dünyanın en zengin üniversitesi olan HARVARD, Trump yönetiminin 8,7 milyar dolarlık federal desteği kesme tehdidi üzerine Filistin’deki bir üniversite ile bağını kopardı. Trump ‘ın yardımcısı JD Vance’in seçim öncesindeki sözlerini hatırlayanlar elbette şaşırmadı: “Bence herhangi birimiz ülkemiz ve içinde yaşayan insanlar için yapmak istediğimiz şeyleri yapmak istiyorsak, bu ülkedeki üniversitelere çekinmeden ve agresif bir şekilde saldırmalıyız.” Köktendinci, dünyanın her köşesinde aynı zihniyete sahip. İnandığı din ne olursa olsun, okumanın düşünmek.. Düşünmenin de iktidarı sorgulamak olduğunu biliyor. Türkiye’deki özgürlük mücadelesi, işte dünyanın bu delirme dönemine denk geldi. İşimiz elbette kolay değildi. Ama umudumuz da hiç tükenmedi. AMOK koşucularının aslında KENDİ SONLARINA koştuğunu bilince ve dünyanın tüm gençleri elele verince… OLMAZLAR OLUVERİR!!!",https://halktv.com.tr/makale/amok-kosuculari-927170
Ayşenur Arslan,"Büyük resmi görmek! ""Nükleer ekonomik savaş""",08 Nisan 2025 Salı 15:04,"Öyle herkes göremez! Sık sık adını anarım. Mesela Ahmet Hakan’ın gördüklerini aklınıza bile getiremezsiniz. Bugünkü yazısında derin, çok derin bir keşfini dile getirmiş. Diyor ki özetle; “Özgür Özel lider oldu olmasına.. Ama tüm Türkiye’nin değil kendi kitlesinin lideri oldu.” Nasıl da anlayamadım ben bunu! Oysa Erdoğan gibi hepimizi, tüm toplumu kucaklamalıydı. Değil mi! Saray medyası bizim gibi gazeteci geçinenlerin göremediğini, bilemediğini nasıl da açıklıkla yazıyor! AKİT mesela. Bugün ortaya çıkardı ki, Mahir Polat cezaevinden çıkabilmek için ilaçlarını almayıp hastanelik oluyormuş. Bu arada Mahir bey hem Alevi hem de Satanist’miş. İnsani her türlü duygudan mahrum iseniz, bunları yalnızca sizin görmeniz şaşırtıcı değil tabii. Merak etmiyor değilim: Saray medyasının başta İmamoğlu olmak üzere CHP kadrolarının üzerinde tepinmekle görevli olduğu açık.. da.. Acaba hangisi hangi yalanı yazacak, hangi köşe nereden nasıl vuracak.. Bu ayrıntılar da “bilgi notu” olarak veriliyor mu? Yoksa “kafanıza göre takılın” diyorlar da o yüzden mi, Halk TV’de Adalet Bakanı’nın konuşmasının kesilmesi “HALK TV’DE SKANDAL” başlığıyla veriliyor. Bir de madalyonun öteki yüzü var elbette. Muhalefet cephesinin ölçüsüz ve mesnetsiz karalanmasına karşı, Erdoğan’ın ölçüsüz ve mesnetsiz biçimde övülüp göklere çıkartılması. Trump gümrük tarifeleriyle dünyayı salladı ya.. Çernobil faciası sonrasındaki gibi “BİZE BİR ŞEY OLMAZ”cılar ortaya döküldü. Hani bakanlar radyasyonlu çayları hüpürdetmişti.. Neredeyse aynen öyle. Çernobil hatırlatması boşuna değil. Trump’ın gümrük tarifeleri kararı eşdeğer bir felaket olarak yorumlanıyor. Bir örnek: ABD’li dolar milyarderi Bill Ackman yeni tarifelerin “EKONOMİK BİR NÜKLEER SAVAŞ” başlatmakla eşdeğer olduğunu söyledi. ‘Yatırımlar durma noktasına gelecektir’ diye uyardı. ""Dünyanın geri kalanıyla ilişkilerimizi düzeltmek yıllar alacak” dedi. Çıkış önemli. Zira Ackman, Trump’ın son başkanlık kampanyasını destekleyen kaynakların başında geliyordu. Bu yüzden sadece Trump karşıtları değil, zar zor geçinen muhafazakarlar da kulak verdi.. O kadar ki paylaşımı x’te yaklaşık 11 milyon görüntüleme aldı. Oysa Türkiye’de hava “Trump bizi seviyo” duygusallığında. Neredeyse her sıkıntıyı dış güçlere bağlayanlar bile “SİZE BABA DİYEBİLİR MİYİZ?” repliğini ezberlemede.. Neymiş, İsrail Türkiye’den korkuyormuş. Karşı karşıya gelmek istemiyormuş. İsrail Başbakanı Netanyahu’nun seçim sonrası ikinci Washington gezisinde gündem bu olmuş. Neyse ki Trump “korkma yavrucuğum” demiş. Daha ciddi anlatmak gerekirse; Halk TV ABD temsilcisi Serra Karaçam iki ismin açıklamalarını şöyle özetledi: “Netanyahu, Trump'ın Cumhurbaşkanı Recep Tayyip Erdoğan ile olan olumlu ilişkilerine atıfta bulunarak, Ankara ile Tel Aviv arasındaki çatışmanın tırmanmasını önlemek için ideal arabulucu olabileceğini belirtti. Trump da Erdoğan için “O benden hoşlanıyor ve basının çok sinirleneceğini biliyorum, ama hiçbir zaman bir sorunumuz olmadı ve çok şey atlattık. Rahip Brunson’ı Türkiye'den geri aldık. Bunu hatırlıyor musunuz? Bu o zamanlar büyük bir olaydı ve onu geri aldık. Ve Başbakan Netanyahu'ya dedim ki, ‘Türkiye ile bir sorununuz varsa, bunu gerçekten çözebileceğimi düşünüyorum. Türkiye ve liderleriyle çok çok iyi bir ilişkimiz var ve bunu çözebileceğimizi düşünüyorum.’ Bu yüzden umarım bu bir sorun olmayacaktır.” ABD basınını bilemem de sizler hatırlıyor musunuz Rahip meselesini. İzmir’de bir kilisede görev yapan Brunson, PKK ile ilişki iddiasıyla tutuklu yargılandı. Dava sonunda 3 yıl 1 ay hapse mahkum oldu. Derken bir gün mesai bitiminde, savcılığın talebi üzerine aniden tahliye edildi. Ve havaalanında HAZIR bekleyen özel bir uçakla ABD’ye uçtu. Daha sonra arka planda Trump’ın Erdoğan’a gönderdiği tehdit mektubunun rol oynadığı konuşuldu. Zira mektubun tarihi Barış Pınarı harekatı gününe denk geliyordu. Ve Trump şunları yazmıştı: ""Sayın Cumhurbaşkanı, gelin iyi bir anlaşma yapalım! Binlerce kişinin öldürülmesinden sorumlu tutulmak istemezsiniz ve biz de Türk ekonomisini mahvetmekten sorumlu olmak istemeyiz ama bunu yaparız. Size bunun bir örneğini Pastör Brunson olayında yaşatmıştım.” Yalan değil. Yaşadık. Trump alenen ekonomik savaşla doları tırmanışa geçirdi. Kısa sürede 4 lira küsur seviyelerinden o sırada “tarihi rekor” denilen 7.21 TL’ye çıkması.. Ve bu arada Rahip Brunson’ın beklenmedik tahliyesi “ekonomide ve yargıda ne ölçüde bağımsız olduğumuzu” gösterdi. Trump şimdi buna güvenerek bizim adımıza Netanyahu’ya sözler veriyor. Hem de İran’la ABD arasında eller tetikte savaş rüzgarı eserken… Trump sevgili dostu Erdoğan’a Beyaz Saray’da randevu vermeye nazlanırken!! * Sahi, Trump dünyayı ölçüsüz oranlarda gümrük tarifeleriyle sarsarken, neden Türkiye’de yüzde 10 ile yetindi? * Erdoğan’ı “2000 yıldır yapılamayanı yapıp Suriyeyi aldığı için” kutlarken ne demeye getirdi? “SURİYE SENİN SEN DE BENİMSİN” demeye mi”? * Tam da bu sırada İran’ın “Türkiye olası bir ABD saldırısında topraklarındaki üsleri kullandırırsa düşman saflarında görür ve gereğini yaparız” mesajını neye yormalı? * Sıcak savaş seçeneği karşısında ekonomik (hem de nükleer) savaştan hafifi yaralarla kurtulacağımız hesabı mı yapılıyor? * Bir önceki başkanlık kampanyasında rahip Brunson’ı “Türklerin elinde rehin tutuluyordu.. Kurtardık” diye kullanan Trump, önceki gün olayı hatırlatmak gereğini neden duydu? Sünni Arap dünyasının ve arkasındaki ABD’nin.. Elbette en başta İsrail’in ezeli düşmanı İran yine hedefte. Üstelik bu kez şu meşhur kırmızı düğme Trump’ın elinin altında. Evangelik hurafelerle yoğurulmuş Beyaz Saray yönetimi, İran’ı yenip (kutsal toprakların adresi) Orta Doğu’nun hakimi olma rüyası görüyorsa şaşırmayız. Ve tam böyle bir süreçte Türkiye'yi iç çalkantıyla meşgul edip muhalifleri susturma çabasına hiç şaşırmayız. Ama bu kez muhalefet cephesi ve Z kuşağı, hayallerine geçit vermezse de onlar şaşırmasın!!",https://halktv.com.tr/makale/buyuk-resmi-gormek-nukleer-ekonomik-savas-928038
Ayşenur Arslan,Dünyanın cehaletle imtihanı,16 Nisan 2025 Çarşamba 10:53,"Trump, bugünkü çılgınlıklarının işaretini daha 2023 yılında vermişti. “Amerikan mirasımıza ve Batı medeniyetinin kendisine yönelik Marksist saldırıya yardım eden okullara giden parayı keseceğiz” demişti. Ona göre Marksist saldırı kendi fikirlerine katılmamaktan ibaret olsa gerek. Nitekim sıkı takipçileri dışında milyonlar gülüp geçti. Ama O başkanlık koltuğuna oturur oturmaz gerçekten ideolojik bir savaş veriyormuş gibi düğmeye bastı. ”Komünist öğretiyi üniversitelerimizde destekleme günleri yakında sona erecek” buyurdu. Başkan olarak resmen koltuğuna oturur oturmaz Amerikan üniversitelerine tarihlerinde az rastlanır türden bir saldırı başlattı. İlk hedeflerden biri de dünyanın en ünlü üniversitelerinden Harvard oldu. Üniversitenin 2,2 milyar dolar tutarındaki ödeneğini dondurdu. Gerekçe mi? Antiseminizmle mücadelede yetersiz kalmaları.. Öğrencilerinin Gazze eylemlerine gerekli tepkiyi göstermemeleri.. Hepsi bu da değil. Trump Klanı daha “KALICI” taleplerde bulunuyor. Aralarında en dikkat çekici ise “Amerikan değerlerine “düşmanca yaklaşan” öğrencilerin federal makamlara bildirilmesi.” Yani akademik bağımsızlıkla birlikte fikir özgürlüğünün feda edilip muhbir yönetimler yaratılması! Dünyanın en iyi üniversiteleri sıralamasında ilk üçe giren Harvard, boyun eğmedi elbette. Talepleri sert bir dille reddetti. Ancak bu “yaralanmadı” anlamına gelmiyor. 2,2 milyar dolarlık ödeneğin kesilmesi öncelikle dar gelirli ama geniş zihinli gençlerin burslarının kesilmesi anlamına gelebilir. Ayrıca araştırmaları da etkilenebilir. ABD Trump’ın üniversitelere saldırısından gümrük tarifeleri ile dünyayı altüst etmesine kadar bir dizi saçmalıkla boğuşuyor. Ve evet! Bilim insanları, sanatçılar, akademisyenler saçmalıklara “SAÇMALIK” diyerek konuşabiliyor. Eleştirebiliyor. Hatta daha ileri ifadelerle suçlayabiliyor. Hiçbiri de Başkan’a hakaretten yargılanmıyor. Çok basit bir nedenle: Yargı kara kaplı kitaba bakıyor. Yönetimden zerre kadar etkilenmeden kararını veriyor. ABD’deki yargıçlar bizimkilerden daha cesur olduğu için mi? Hayır! ABD anayasasına göre kimse İKİ DÖNEMDEN FAZLA BAŞKANLIK YAPAMADIĞI.. BUNA TEVESSÜL EDEMEDİĞİ için yargıyı kontrol etme fırsatı, zamanı bulamadığı için. Yargı gerçekten bağımsız kalabildiği için. Dönelim buralara.. Üniversitelerimiz neredeyse merdivenaltı medrese muamelesi görüyor. Başlarına getiriyorlar “otur deyince oturanları”.. Sonra akademisyenler, öğrenciler isyan edince Trump’ın paranoyasını hatırlatan suçlamalarla “terörist” yaftasını yapıştırıveriyorlar. Şimdi sıra liselere geldi. Onların hali daha acıklı. “Ahlak kampına kapatılıp terbiye edilmesi gereken şımarık çocuklar” diye görülüyorlar. Ingiliz nörolog Oliver Sacks’ın hastalarının dosyalarından hareketle yazdığı kitaplar geliyor aklıma. Sanki bugünkü dünyanın.. Özellikle de bizim halimizin fotoğrafını çekmiş gibi. Bir vakasında gözleri sonradan açılan ama bir süre sonra yeniden kapanan adamı anlatır. Genç adam körlük diyarında hayal ettikleriyle gerçek arasındaki aşamadığı uçurum yüzünden bunalıma girmiştir. Mesela.. Bulutların elini biraz daha uzatabilse değecek kadar yakın olduğunu zannetmiştir. Ağaçların toprağın üzerinde, toprakla teması olmadan durduğunu zannetmiştir. Portakalı eline bile almadan fark etmişken, gördüğü yuvarlak ve renkli şeyi algılayamamış ve bu yüzden yiyememiştir. Bu ülkeyi yönetenler.. Bakanlar.. Bakıp algılayamayanlar.. Bahçeli Bey gibi, sokaklara çıkan milyonları “sipariş edilmiş, bindirilmiş kıtalar” zannedenler.. Ya da zannetmemizi bekleyenler.. Aileler ekranlarda en sefih, en seviyesiz biçimde paramparça olurken futbolcuları “NORMAL DOĞUM” pankartıyla sahaya çıkartmayı marifet sayanlar.. O aynı ekranlardaki yüzlere bakıp, neden bu kadar insan - genç yaşlı kadın erkek- adını bile yazamıyor diye sormayanlar.. Uyuşturucudan kadına, çocuğa şiddete kadar ağır gündemi görmeyen ve göstermeye korkanlar.. Sayın sayabildiğiniz kadar! Dünya da buralar da alarm veriyor. Ne var ki beyler gözlerini kapatmış, alarmı Saray’a kapılanmış kimilerinin müziği gibi dinliyor. Dolar 38 liranın üzerine yerleşti. Benzine yarın litrede 1 TL gibi sıkı bir zam geliyor. İnsanlar kırmızı eti çoktan unuttu.. Fiyatı 9 ayda ikiye katlanan yumurta bile lüks sayılıyor. İktidar ise bize “BOŞVERİN BUNLARI... SİZE DAHA YILLARCA İMAMOĞLU OPERASYONUNU İZLETECEĞİZ.. HEYBENİN İÇİNDEN ELİMİZE NE GELİRSE TURPLARI BULUP BULUP ÇIKARTACAĞIZ” diyor. Oysa turplar başka yerde. Gözümüzün önündeyken bir türlü göremediğimiz ihanetlerde. “İHANET” diyorum. Nedenini okuyunca anlayacaksınız. DEM Eş Başkanı Tülay Hatimoğulları Meclis’te gazetecilerin sorularını yanıtlarken anlattı: “Çözüm ve barışı konuşuyoruz diye kayyum uygulamalarını unuttuğumuzu kimse sanmasın. Bakın Van için soruyorum. Kayyum, çocuklar için açılan kreşi kapattı. Neden? Kayyum kadınlara ücretsiz otobüs yolculuğu için verilmiş olan Jin kartı iptal etti. Neden? Kayyum sadece Van'da değil kayyum atanan bütün belediyelerde halkın yararına olan bütün projeleri tek tek iptal etti. Neden? Bütün bunların yanıtını bekliyoruz. Bunun fazlasını bekliyoruz. Kayyum politikaları derhal son bulmalı ve kayyum atanan belediyelerin seçilmiş başkanları kendi görevlerine hızlı bir biçimde iade edilmelidir.” İstanbul’da kent lokantaları hedefteydi. Öğreniyoruz ki Van’da çocukların elinden kreşler.. Kadınların elinden de otobüs kartları alınmış.. Tülay Hatimoğulları “neden” diye soruyor. Bence çok açık. İktidar böyle toplum / aile yararına projelerle muhalefetin puan toplamasını istemiyor. İnsanlar bulutların hemen değebilecekleri kadar alçakta olduğunu zannetsinler istiyor. Cehaleti bu yüzden seviyor, kutsuyor. Gecenin sessizliğinde yazıya oturmuşken geldi haber. Sırrı Süreyya çok ama çok ağır bir kalp rahatsızlığı ile hastaneye kaldırılmıştı. Kalpten çıkan ana aort damarı yırtılmıştı.. Hastaneye kaldırılırken de durumu artık kritik seviyedeydi. Yaklaşık 10 saat sürdü ameliyatı. Hala kritik seviyede, yoğun bakımda. O narkozun lütfuyla acısız karanlıktayken, hastanenin dışında bambaşka bir yoğunluk herkesin göğsünü daraltıyordu. Herkes yazılamayanı, anlatılamayanı biliyordu. Bu arada belki bir şeyin daha farkına varmışlardı. Zira, bu vesileyle daha da açık gördük ki, Sırrı Süreyya -çözüm sürecinin akıbetini bilmiyorum ama- kendisi bizatihi barış süreci olmuştu. AKP’lilerden, CHP’lilere ve hatta ulusalcı diyebileceğim nice isimlere kadar iyi dilek mesajları yağdı. Uzun yıllardır tanırım Sırrı Süreyya’yı. Galiba ekrana ilk çıkaran da benim. Çok yakın görüşmezdik ama uzaktan da olsa haberleşir, kucaklaşırdık. Umarım bu yakınlarda hayat hikayesini yazmak zorunda kalmayız. Umarım kaç defa olduğu gibi yine ayağa kalkar.. Ve özlemini çektiği, kalbini her seferinde perişan etme pahasına “yollarına düştüğü” barışı görür..",https://halktv.com.tr/makale/dunyanin-cehaletle-imtihani-930193
Ayşenur Arslan,İmamoğlu da az değilmiş!,03 Nisan 2025 Perşembe 15:43,"“Bayram vesilesiyle Ankara’dan İzmir’e karayoluyla giderken Afyon’daki tesislerde durakladığımızda, CHP genel başkanı Özgür Özel’in ilan ettiği boykotun sarsıcı gerçeğiyle yüz yüze geldim. Tesisteki onlarca işletme tıklım tıklım doluyken, boykot listesinin ilk sırasında yer alan mekan müşterisizlikten ağlama durumundaydı ‘Boykot’ sevimli bir sözcük değil; başka bütün yollar denendikten sonra akla gelebilecek bir yöntem… Son boykot ilanına itiraz edenler konunun bu yönünü düşünmüyorlar; oysa o yön önemli.” * Bu satırlar, Fehmi Koru’nun Karar Gazetesi’ndeki köşesinden. Yani uzun süre Erdoğan’ı destekleyip sonrasında ayrı düşen kalemlerden. * Gözlemleri, öncelikle çağrının yanlış anlaşıldığını gösteriyor. Yurttaşlar boykot listesindeki ürünlerden söz edildiğini zannetmiş.. Çağrının 2 Nisan günü “hiç alışveriş yapmamak” olduğunu düşünmemiş.. Tanık olduğu tablo bu açıdan net! * Çeyrek yüzyıldır “düşünmek tehlikeli ve yasaktır” düsturuyla yetiştirilip büyütülen vatandaş için gerçek, izlediği TV kanallarında söylenip gösterilenlerden ibaret. Fehmi Koru bu nedenle “Boykotun sebebi gazetecilik refleksinin kaybedilmesi” başlığını atmış. Eğer gazeteciysen İmamoğlu’nun başına gelenleri.. Gizli tanık kumpasının hortlatılması.. Bunlara itiraz edenlerin üzerine plastik kurşundan cezaevine orantısız bir şiddetle gidilmesini.. Sonunda itirazların birleşerek 2,2 milyonluk bir mitingle noktalandığını görmek zorundasın. “Eğer görmüyor ve göstermiyorsan boykotun asıl sebebi sensin” diyor. AKP dönemi yurttaşlarının zihin haritasını çıkartmak mümkün olsaydı, düşünme merkezi bize ne anlatırdı acaba”? Geçenlerde izlediğim bir sokak röportajı şunu anlattı mesela: Tam da birkaç kişinin katılımıyla son olaylar konuşulurken gençten bir adam “kaynak” yapıp tartışmaya başlıyor.. “Derdiniz ne sizin.. Ne istiyorsunuz?” Röportaj yapan gazeteci dönüp, gayet sakin, anlatmaya.. İnsanların neye karşı olduğuna dair örnekler vermeye çalışıyor. Örneklerden biri, Kızılay eski başkanının kızı hakkında: “Arabasıyla kaza yapıp bir kişinin ölümüne yol açtı ama bir gün gözaltına alınmadı.” Karşısındaki kişinin tavrı efsane: “Nereden biliyorsun. Sen orada mıydın!” Diyor ki yani: Orada değildim, bilemem. Ama devlet büyükleri, televizyonlar yalan mı söyleyecek. İşte bu yurttaş tipolojisine göre İmamoğlu yolsuzluk şampiyonu. Hatta İslam’a saygısızlık yapıyor. Bunu da şimdi nereden çıkardın demeyin. Unutuyoruz. İmamoğlu hakkındaki sayısız soruşturmalardan biri “Fatih Sultan Mehmet’in türbesinde ellerini arkadan bağlamak suretiyle saygısızlık etmekten” açılmıştı. Kanıt mı? Alın size kanıt!! Kanıt var. İhbar var. “Ne duruyorsun helva yapsana” demişti birileri! Bunun üzerine İstanbul Cumhuriyet Başsavcılığı tarafından soruşturma başlatılmış.. Mülkiye başmüfettişleri ciddi ciddi ifade almaya gelmiş, dönemin İçişleri Bakanlığı da bütün bu süreci doğrulamıştı. Eğer aptallık suç olsaydı müebbet alırlardı!! Ama öyle bir devirde yaşıyoruz ki onlar yüzünden insanlar içerde yatıyor. Biliyoruz elbette. Operasyonların, kumpasların asıl nedeni iktidar hırsı. Koltuğu koruma derdi. Ancak.. Bunun için izlenen yol, düşünmeyi düşünmeyen kitleler olmasa bu kadar uzun sürmezdi. “Kitleler” deyince isimsiz sade vatandaş gelir aklınıza değil mi! Ne var ki şu soru, İmamoğlu’nun danışmanı Murat Ongun’a Emniyet’te soruldu: “Ekrem İmamoğlu ile ortak baz kayıtlarınızın bulunmasındaki sebep nedir?” Öyle bir ortamda.. Saatler süren ve akıbeti belli bir sorguya ne yanıt verilir acaba? Ben yine dilimi tutamaz, alay ederdim sanırım. Murat Ongun ise benim söyleyebileceğimi ciddi ciddi anlatmış: “İBB Başkan danışmanı olarak görev yapmaktayım. Sayın Ekrem İmamoğlu da İBB Başkanı olmasından dolayı kendisiyle yoğun görüşmem son derece normaldir. Buradan bir suç isnadı yaratılmaya çalışılmasına anlam veremedim.” Tıpkı FETÖ kumpasları döneminde olduğu gibi bugünlerin de kitabı yazılır.. Takkeler düşer elbette.. Ama o kitaplara kalmadan.. Daha şimdiden beylerin nasıl yürüdüğünü görüyoruz. Yine o eski günleri hatırlatan bir örnek: İmamoğlu ve ekibi haftada iki gün Beylikdüzü’nde bir kafenin, ne demekse “halka kapalı” odasında toplanırmış. Eeeeee? Gizli tanık anlatıyor: “Toplantı sonrası Serdar Taşkın ve Murat Ongun içi para dolu olduğunu düşündüğüm çantalarla çıkarlardı.” Aziz Yıldırım hakkındaki şike davasını hatırladınız, değil mi! O günlerde söz konusu paranın spor çantasına sığıp sığmayacağı ne çok tartışılmıştı.. Bugün de gizli tanık “içinde para dolu olduğunu DÜŞÜNDÜĞÜM çantalar” diyor. Rüşvet paralarıyla kayağa gittiği iddia edilen Murat Ongun “hayatımda hiç kayağa gitmedim” yanıtını veriyor. Ve bütün bunlar emniyet yetkililerinin, Saray kalemlerinin hiç komiğine gitmiyor öyle mi! Peki şu sözler.. Reis’in en sevdiği şarkıcılardan Yavuz Bingöl’ün sözleri.. Bakalım onları komik bulacak mısınız? “ Yunus Emre, Hacıbektaş, Mevlana, Âşık Veysel, Neşet Ertaş, Kemal Sunal, Barış Manço, Ferdi Tayfur, Edip Akbayram, Volkan Konak ve tabii isimleri buraya kadar sığmayacak kadar nice güzel insan, sanatçı, aydın... Birbirimize sarılmaya, kahkaha ve gözyaşlarımızı ortak kılmaya ihtiyacımız varken, nedir bu boykot çağrıları, boykota katılmayanlara küfür, hakaret ve kutuplaşma... Sayın Özgür Özel, insanlığımızı iyiliklerle ve sanatla bezemeye ihtiyacımız yok mu?” Sizce Yavuz Bey? Bugün hiçbiri aramızda olmayan o güzel insanlar yaşasaydı mektubun muhatabının kim olduğunu söylerdi dersiniz! Bence siz Reis için şarkı söylemeye devam edin. Sofrasına oturun. Ama isimlerini sıraladığınız “gerçekten” güzel insanların kendinizden ve o sofradan uzak tutun.",https://halktv.com.tr/makale/imamoglu-da-az-degilmis-926676
Ayşenur Arslan,Okul ve nafaka zulmü!,07 Mart 2025 Cuma 13:32,"“Hava aydınlanmadan çıkıp, güneş battıktan sonra eve dönüyorlar. Haftada 36 saat ders görüyorlar. Okula mahkûmiyet bitmeden gençlerin hayata hazırlanması çok zor!” Bu ifadeler zaman zaman aynı minvalde görüşlerini duyduğumuz Milli Eğitim Bakanı’nın danışmanlarından eğitimci, sosyolog İpek Coşkun Armağan’a ait. Eğitimin süresi.. Yöntemi.. Hedefleri sadece Türkiye’de değil dünyanın her yerinde tartışma konusu. Ancak “MAHKUMİYET” diye nitelenmesi herhalde bize mahsus. Diyor ki hanımefendi: “Türkiye’de lise eğitim programı da üniversite eğitim programları da fazlasıyla kalabalık. Haftada 36 saat (en az) derse giren bir gençten yenilikçi olmasını ve eleştirel düşünmesini beklememiz gerçekçi değil. Hele sorumluluk almasını ummamız hiç makul değil. Bu kadar çok sayıda ders ve ders saati insanı ancak hayattan ve gerçeklikten uzaklaştırır. Lise eğitiminde de üniversite eğitiminde de gençler için sadeleşmeye ve eğitimi hayata yakınlaştırmaya ihtiyacımız var. Bu kadar uzun yıllar ve eğitim süreleri ile hayata ve hatta kendimize yabancılaşmamız işten bile değil.” Gerçi çocukların daha hava aydınlanmadan evden çıkmalarını eleştirmekte haklı. Haklı da, muhatabı Erdoğan’ın kendisi. Onun dışında sıraladıklarına bakınca; belli ki her şeyi biliyor bakan danışmanı! Ama yanlış biliyor. Bilim, felsefe, tartışarak öğrenme ile hayata yabancılaşacağımızı iddia edip, “anlamadan ezbere” dayanan dini eğitimi savunanlar kampında görev yapıyor. O kampın “sesi” diyebileceğimiz Erdoğan yanlısı medya da isyanı arşa çıkartıyor. Örneğin Türkiye Gazetesi “EĞİTİM ZULÜM OLMASIN” başlığını atıyor. Zulüm mü!!! 4+4+4 yetmemiş anlaşılan.. Kaç sene daha keserlerse kardır diye sağdan soldan koçbaşları ile gedik açmaya çalışıyorlar. Köy okulları kapatılıp taşımalı eğitime geçildi.. Özellikle kız çocukları okuldan alınmaya başlandı. Zaten evlilikler de yine özellikle kız çocukları için AKP rejiminde onlu yaşlara inince iş kılıfa geldi. Devlet Bahçeli nasıl ki Erdoğan’ın yol haritasına bakıp “bu böyle olmaz.. anayasayı değiştirip başkanlık getirelim” diye öncü olmuştu.. Nasıl ki tek adam rejiminin yolu açılmıştı.. Şimdi de hegemonyalarını tesis edip dini esaslara dayalı toplumu yaratabilmek için yol açıyorlar. Zaten çoktandır uyguladıkları bir sistemi yasal / anayasal kılıfa sokmak istiyorlar. İktidarın küçük ama etkili ortaklarından HÜDAPAR’ın Genel Başkanı Yapıcıoğlu da, kendileri açısından kritik önemdeki konuya “özgürlük aşkıyla” karşımıza şöyle çıkıyor: “Zorunlu eğitim sistemi bireysel özgürlükleri kısıtlayan bir yapıya sahiptir. Öğrenciler ve veliler, eğitim sürecinde kendi tercihlerine uygun alternatif yolları seçme hakkından büyük ölçüde mahrum bırakılmaktadır. Bu durum, farklı yeteneklere ve ilgi alanlarına sahip bireylerin aynı kalıba sokulmasına neden olmakta, alternatif eğitim modellerinin gelişimini de engellemektedir.” Sırada bir başka zulmün bertaraf edilmesi var: NAFAKA ZULMÜ! Tarikatların, cemaatların yıllardır “Kalksın” diye Saray’ın kapısını aşındırdıkları nafaka meselesi nihayet yargı paketine giriyormuş. ANKA’nın haberine göre 3 yıla kadar süren evliliklerde en fazla 5 yıl nafaka ödenmesi, 3 ila 10 yıl süren evliliklerde en fazla 10 yıl nafaka ödenmesi öngörülüyormuş.. Mevcut sisteme isyan edenler “Birkaç yıllık evlilik için ömür boyu nafaka ödenir mi” diye soruyor. Haklılar. Eğer kendi tercihleri bu zorunluluğu dayatmasa! Şunu kastediyorum: Aileler kızlarını gözleri açılmadan evlensin diye küçücük yaşta gelin ediyor. Zaten yetersiz, kariyer planlamasından uzak bir eğitimle, “geleceği olmayan diplomayı” bile zar zor almış.. Çoğu zaman onu da alamamış.. Bilime, çalışmaya değil de nakışa dikişe ve elbette “evliliğe” özendirilmiş kız çocuklarını “gelenek / töre” falan diye para karşılığı veriyor. Sonra o kız çocukları henüz 20’lerinde “en az üç çocuk” doğurmuş ve doğal olarak -erkekler de ev hanımı istedikleri için!!- çalışma hayatından fersah fersah uzak kadınlara dönüşüyor. İstatistiklere bakmayın. Gündüz kuşağı TV programlarını izleyince görüyorsunuz ki, çok genç.. mesela AKP Çağı’nda dünyaya gelmiş olanları bile “Okumam yazmam yok” diyor. O kadar yok ki, hangi otobüse bineceğini bile başkasına sormak zorunda kalıyor. İşte o kadınlar günün birinde şu ya da bu nedenle kendisini evlilik kurumu dışında bulunca ne oluyor peki? Aileleri “Sen gel ama çocuklarına bakamayız” diye dayatıyor mesela. Ayrıldıkları eşleri, sanki o çocuklar sokakta bulunmuş gibi yok sayıyor. Kadını böyle bir durumda bekleyen, hiç şüpheniz olmasın beş aşağı beş yukarı aynı: Eğitimsiz, mesleksiz, tecrübesiz kadınlara tek çıkış kapısı olarak BİR BAŞKA KOCA kalıyor. Ya da TİKTOK’ta alternatif yolları denemek. Bu ülkenin kız çocukları köy enstitülerinde hem fen bilimlerini, hem müziği, hem de yemek yapmayı öğrenirdi. O okulların kapatılmasından bu yana memleketin coğrafyası değil ama kaderi değiştirildi. Şimdi kadın haklarının tabutuna son çiviler çakılıyor. HÜDA-PAR genel başkanı da cenaze namazı niyetine “bireysel özgürlükten” söz ediyor. Ve maalesef, Amerikan Dışişleri Bakanı Rubio’nun, basın toplantısına alnına haç çizmiş halde çıkması dünyanın halini anlatırken, bizim işimizin de ne kadar zor olduğunu gösteriyor!",https://halktv.com.tr/makale/okul-ve-nafaka-zulmu-919708
Ayşenur Arslan,Eller havaya Türkiye: Hav hav hav,02 Şubat 2025 Pazar 05:00,"Bu satırları yazarken İstanbul hayatımızın metaforu gibi! Kopkoyu bir sis kentin üzerine çökmüş. Hava amonyak kokuyor. Uzmanlar “mecbur değilseniz sakın dışarı çıkmayın” diyor. Neyse ki aynı uzmanlar “rüzgar, yağmur kapıda.. pisliği süpürüp götürecek” diye müjde de veriyor. Aslında yılların kirini pasını hangi rüzgar, nasıl bir yağmur temizler bilemiyorum. Yazının başlığı bile “işiniz zor” diyor sanki. Gençler bir bakışta çözecektir... Ben bilmeyenler için yazayım: Son günlerin en moda şarkısı, bu! Rap tarzında. İlk dört günde 4 milyon dinlenmiş. Hakkında binlerce haber yapılmış. Deniyor ki haberlerin birinde: Lvbel C5 yeni şarkısıyla tüm ülkeyi havlattı. Neyin nesi diyorsanız… Tümünü almayayım buraya. Ama bir bölümünü paylaşayım ki memleketin estetik düzeyi hakkında fikriniz olsun: “Gece saat üç, yollardayım Bazen Azer Baba, darlardayım Güzelsin İstanbul kokusundan Kilo hesabı paraları tartmaktayım (Hı) Tersiz, sen Fener, ben de GS Yeni markasınız like a DS Millet diyo' ""Sihirlisin bence"" Ben olmasam binemezdin Benz'e  Haydi, haydi, haydi, haydi Kızlar elleri kaldırsın Haydi, haydi, haydi, haydi Herkes kendini kaptırsın Onlar arkadan havlar Roar-roar-roar-roar-roar-roar-roar-roar-roar Dedim ki ""Her şey bende var"" Var-var-var-var-var-var-var (Heh) Onlar arkadan havlar Roar-roar-roar-roar-roar-roar-roar-roar-roar Dedim ki ""Her şey bende var"" Var-var-var-var-var-var-var Tersiz, sen Fener, ben de GS Yeni markasınız like a DS Millet diyo' ""Sihirlisin bence"" Ben olmasam binemezdin Benz'e  Haydi, haydi, haydi, haydi Kızlar elleri kaldırsın Haydi, haydi, haydi, haydi Herkes kendini kaptırsın (Ha)Onlar arkadan havlar Roar-roar-roar-roar-roar-roar-roar-roar-roar Dedim ki ""Her şey bende var"" Var-var-var-var-var-var-var (Heh) Onlar arkadan havlar Roar-roar-roar-roar-roar-roar-roar-roar-roar Dedim ki ""Her şey bende var"" Var-var-var-var-var-var-var” *. *. * Sadece “çılgın Z kuşağı gençleri dinleyip zıplıyor” zannetmeyin. Muhafazakar sosyetenin neleri ve kimleri dinlediğini görseniz şaşırırsınız. Paraları kilo hesabı tartanlar “var var..” diye dolaşıyorlar ortalarda. “Rabbim isteyen herkese versin” dualarıyla da gözlerini kapatıp şatafatın dibine vuruyorlar. Yoksullukla o seviyenin arası hiç bu kadar açılmamıştı. Cehalet de hiç bu kadar revaçta olmamıştı. Geçenlerde bir arkadaşım sosyal medyada dolaşan bir videoyu gönderdi. Ekrandaki yarışma programlarından birinde soru şu: “Geçtiğimiz günlerde vefat eden Sovyetler Birliği’nin son lideri kimdir?” Yanıt için dört şık sunmuşlar: Kraliçe 2. Elizabeth, Mihail Gorbaçov, Kral Julien ve Pablo Neruda. Yarışmacı aklından geçenin Kraliçe 2. Elizabeth olduğunu söyledi ama emin olmak için seyirci jokerini kullandı. Seyircinin yarısından fazlası da aynı “kanaatte” olunca kraliçeyi Sovyetler’in son lideri olarak Kremlin’in mozolesine uğurladılar. *. *. * Vallahi HAV HAV HAV! Nasıl bir ülke yarattılar! Kadınların yarısı okuma yazma bilmiyor. Diplomalı diğer yarısı ise eller havada hayatın tadını çıkartıyor. Geçenlerde gördüm mesela, 6 aylık bebeğine kimbilir ne paralar dökerek “BEBEK KINASI” düzenliyor. Birileri de halkı bilgilendireceğim, gerçeklerden haberdar edeceğim diye Silivri’de ömür tüketiyor. *. *. * Ne de olsa yaş 75. Artık her şeye ağlar oldum. Hele son haftalarda.. Önce Kartalkaya otel yangını. Sonra gazeteci dostlarımın gözaltına alınması ve sevgili Suat Toktaş’ın Silivri’ye gönderilmesi.. Ve teğmenlerin ihracı.. Her birine ayrı ağladım. En çok da yıllarca yan yana çalıştığımız Suat için gözyaşı döktüm. Onun tam aksine nasıl dimdik durduğunu bile bile. Siyasal İslam / İktidar cephesine su taşıyanlar bir an durup olan bitene bir baksa görecek aslında. Kimler ne yalanların arkasına sığınıyor, kimler Sokrates gibi baldıran zehirini “şerefe” diye içiyor! *. *. * Suat Toktaş çok önemli bir örnek verdi... Saray kalemşörlerinden birilerinin zannedip algı oluşturmaya çalıştığı gibi “arkadaşlarının oyununa / satışına gelmedi”. Öne çıktı. Başına gelecekleri bile bile “sorumlu benim” dedi. Tam da Kartalkaya’da onca insanın, çocuğun hayatını kaybettiği yangın sonrası iktidar mensuplarının sorumluluktan kaçmak için kılıktan kılığa girdiği sırada. Perde arkasında bu tutumundan vazgeçirme çabası olsa da, Suat geri adım atmadı. Başı dik, Silivri’ye gitti. Teğmenler de öyle yapmadı mı! “Bizi ihraç edebilirsiniz ama vatan ve Atatürk sevgisini yüreğimizden sökemezsiniz” demedi mi? Fatih Portakal’dan söz etmeyeceğim. Değmez. Ama gazetecilik üzerine size bir şeyler söylemek isterim. * *. * Biz gazetecilerin sınırları yoktur. Bizim ülkemiz “HAKİKATTİR”. Nazi Almanya’sında ya da Vietnam savaşında hakikati öğrenmek ve dünyaya anlatmak isterken hayatlarından bile olanları görmedik mi! “Türkiye’ye göre gazetecilik” diye bir kategori yoktur. Olamaz. Bu en fazla Afganistan, İran, Kuzey Kore için söz konusu olabilir. Elbette oralar için de mücadele edip değiştirmek üzere.. Kilo hesabıyla para kazanan, Benz’e binenler anlayamazlar. Başını dik tutabilmenin değerine paha biçilemez. Suat.. Silivri’ye defalarca giren ama gazetecilikten asla taviz vermeyen Barış.. Ve niceleri.. Bu ülkenin tarihine nasıl yazılacaklarını biliyoruz. Teğmenlerin ihracına alkış tutanların.. Kartalkaya yangınında o ölümcül kapkara dumanların arkasına sığınanların nasıl yazılacağını bildiğimiz gibi. Son günlerin şarkısı işte bu sonuncular için gelsin: “HAV.. HAV.. HAV..”",https://halktv.com.tr/makale/eller-havaya-turkiye-hav-hav-hav-910588
Ayşenur Arslan,"Eti birilerinin, kemiği sizin!",17 Mart 2025 Pazartesi 15:38,"Psikologlar araştırmalı bence. Paranın, şöhretin ve özellikle siyasi gücün doyurduğu liderler neden “başkomutan” fotoğrafını bu kadar sever? Hırs konusunda zirveye oynayan Trump da eksik kalmadı elbette. Yemen’e yönelik saldırıyı, pür dikkat kumanda merkezinden böyle izledi. Bombaların yağdığı saldırı sonrasında -muhtemelen- şeffaf kapaklı TOP SECRET mühürlü dosya ile sunulan bilanço açıklandı: 53 ölü, 98 yaralı. Ölenlerin 5’i daha çocuktu. Çocuk! Gazze’de, Suriye’de katledilen çocukların acısından söz edenler Yemen’i görmüyor. Çünkü ABD saldırısının hedefindeki Husiler İran yanlısı. “ABD’Yİ YENİDEN BÜYÜK YAPMAK” sloganını taşıyan şapkasıyla poz veren Trump’ın düşman listesindeki ilk ülke. Yüzyıllardır oluk oluk kan akmasına neden olan mezhep savaşlarında bir paragraf daha diyeceksiniz. Hayır! Suriye’nin Sünni cihatçılara teslimi bölgede yepyeni bir sayfanın açılması demek. Bunun, zaman içinde Türkiye’yi de etkileyecek bir ateş çemberine dönüşeceğini söylemek için kahin olmaya gerek yok sanırım. Hatta daha şimdiden etkilediğini bile iddia edebiliriz. Baksanıza, Suriye’de Nusayri ve Alevilere yönelik şiddeti gündemine taşıyan Tele 1 Genel Yayın Yönetmeni Merdan Yanardağ RTÜK tarafından acilen mercek altına alındı. Şu sözler RTÜK Başkanı Ebubekir Şahin’e ait: “ Basın özgürlüğü sorumluluk gerektirir! Her fırsatta İslam âlemine yönelik zehir kusmayı adet haline getiren şahıslar, bu sefer de Suriye’deki gelişmeler üzerine bilinçaltlarındaki habis fikirleri dışa vurmuşlardır. İslam dünyasının Ortaçağ karanlığında olduğunu iddia edenler, aslında kendi fikir dünyalarının karanlığından hiçbir zaman çıkamamışlardır. Bu şahısların gerçek niyetleri, Suriye’deki gelişmeleri bahane ederek Türkiye’de bir mezhep çatışmasına zemin hazırlamaktır. Unuttukları ise; Türkiye artık eski Türkiye değildir ve milletimiz bu şark kurnazlıklarına kanmamaktadır.” Ebubekir Şahin bununla kalmadı. Televizyona ağır yaptırımlar getirilebileceğinin de işaretini verdi: “6112 sayılı Kanun son derece açık ve nettir; medya hizmet sağlayıcıları, ırk, dil, din, cinsiyet, sınıf, bölge ve mezhep farkı gözeterek toplumu kin ve düşmanlığa tahrik edemez.” İran hakkında çok çok daha fazlasını ekranlarda, salon toplantılarında ifade edenler ise elbette duyulmadı, görülmedi. Tıpkı son dönemin en sarsıcı haberinin görülmediği gibi.. ETİ BİRİLERİNİN KEMİĞİ SİZİN! Hayır, Ebubekir bey, sınıf ya da mezhep farkından söz etmiyorum. Dünyanın “kişi başına et tüketimi” sıralamasından söz ediyorum. “2024 raporuna göre kişi başına kırmızı et tüketimi OECD ülkelerinde 34,8 kilo, Avrupa’da 34,5… Dünya genelinde de 18,1 kilo iken Türkiye’de sadece 16,6 kilo.” BİRGÜN’den Havva Gümüşkaya’nın haberine göre, (güya) soruna çare olsun diye 16 yıldır canlı hayvan ve et ithal eden Türkiye’de aşevinden yardım alan vatandaş sayısı yüzde 87 artmış. Her 6 kişiden biri de düzenli yardıma muhtaç durumdaymış. Eğer bu tablo halkı nefrete sürüklemiyorsa Suriye’deki cihatçı çetelerin katliamını anlatanlar mı sürükleyecek? Ya Alevi ve Nusayriler için “KÖPEKLER TELEF OLDU” diyen.. Daha sonra “ben onları Türkiye değil Suriye’dekiler için söyledim” diye güya tevil edenler.. RTÜK ya da savcılık onları görmeyecek mi? Onlar görmese de sokak görüyor galiba. Bir zamanlar Saray’dan onaylı araştırma şirketlerinin son anketlerine bakın. Hem Türkiye genelinde hem de neredeyse tüm büyük şehirlerde CHP’nin AKP’yi geçtiğini.. Zafer Partisi’nin de MHP’yi yakaladığını göreceksiniz. Ucuz et ya da kent lokantaları kuyruklarında, emekli kıraathanelerinde yoksulluk ve yoksunluktan başka ne konuşuluyor ki! Onca yoksulluk varken, Ekrem İmamoğlu operasyonu ile gerçeklerin üzerinin kapatılacağı mı zannediliyor? Operasyonlarda şimdi sıranın Halk TV’ye geldiğini söylüyorlar. Koro başı, her halayın başını çeken Cem Küçük. Bakın, bugünün çarpıcı haberlerinden biri de “başta Cumhurbaşkanı'na hakaretten gözaltına alınsa da sonra halkı kin ve tahrikten tutuklanan” Ümit Özdağ hakkında. Bir partinin genel başkanını tutuklama konusunda dakika tereddüt etmeyenler, TAM 55 GÜNDÜR İDDİANAMEYİ HAZIRLAYAMAMIŞ. Bir zamanlar sevgili arkadaşım Hüsnü Mahalli de Suudi Arabistan yöneticileri hakkındaki sözleri nedeniyle “dost bir ülkeye yönelik nefret söylemi” diye yargılanmıştı. Sofrasına et koyamayan, birkaç parça kemiği de artık parayla satın alan vatandaş.. Ve onların nabzını yansıtan anketlere bakıp; * İmamoğlu’na diploma.. * Onlarca kişiye cumhurbaşkanına hakaret.. * Patronlar Kulübü TÜSİAD’ın başkanlarına “basın yoluyla kamuoyunu yanıltma” * Saray’ın kontrol edemediği medyaya da muhtelif.. Davalar açmak Erdoğan’ın işine yarayacak mı? Yoksa bütün bu baskının nedeni aslında, bölgedeki gidişat da göz önüne alınarak ”seçim yapılmayabilir” hesabı mı? Göreceğiz!!!",https://halktv.com.tr/makale/eti-birilerinin-kemigi-sizin-922324
Ayşenur Arslan,Tertemiz deliriyoruz,19 Ocak 2025 Pazar 05:00,"Gelin de delirmeyin! Memleketin gündemi sahiden tam delirmelik! Mesela kongreler için şehir şehir dolaşan Erdoğan şunu söylüyor: “Ekonomide uyguladığımız programlarımızın olumlu etkilerini görmeye başladık.” Sahi mi! Bir sabah kalktık. Dolar o gece 35.50 tl oluvermiş. Önce akaryakıt sonra her şey de bu yüzden zamlanıvermiş. Ama ekonomide olumlu bir seyir varmış! Reis kongrelerde yarısı boş salonlara, AYIP dememek için “+ 18” ifadesine sığındığım masallar anlatıyor. Medyası buralarda Ayşe Barım senaryoları yazmaya devam ediyor. Ayşe Barım ve tekelleşme iddialarını ortaya atıp üzerinde tepinen “GAZETECİMSİLER” 5 müteahhiti.. Her yerde karşımıza çıkan Cengiz, Kalyon’u.. Ve sessiz sedasız Reis’in her sarayına ve dev eserine (!):-imza atan Rönesans Holding’i görmüyor. Konuşmuyor. Adrese teslim ihaleleri, kadroları fark etmiyor. Ama haklarındaki iddiaları kimsenin bilmediği, anla-ya-madığı belediye başkanlarının cezaevine gönderilmesini saatlerce tartışıyor. Erdoğan’ın “turbun büyüğü heybede” sözlerini İmamoğlu’na yorup ağızları sulanarak tekrarlıyor. *. *. * Neyse ki ortalık din simsarı komiklerden geçilmiyor da neşemiz yerine geliyor. “Hurafe Reis” adı takılmış bir cisim mucizeleri naklediyor. Filan şeyh edebinden dört yıl doğmamış mesela.. Bir başka platformda, her din simsarının ana gündem maddesi kadın ve tesettür tartışılıyor. Erdoğan’ın DİN ALİMİ kategorisine giren bir sarıklı son tespitini anlatıyor: “Kadının yüzü mü daha tahrik edicidir yoksa saçları mı? Elbette yüzü, değil mi! Peki öyleyse Allah neden kadınların yüzü yerine saçını örtmesini istemiş..” Neden? Soru makul gibi de bakalım yanıt nasıl gelecek! Kelimesi kelimesine aktaramıyor olabilirim. Ancak “meali” aynen şöyle bir açıklama geldi: “Çünkü Allah öyle seviyor...” Anlamalıydık elbette. 70 bin çeşitle Cennette serpme kahvaltı müjdesi verenler, kendi insani ölçüleriyle bundan öte ne düşünecekti ki! *. *. * Bu ve benzeri komiklikleri “ilim” diye algılayıp anlatan bir liderden söz ediyoruz malum. Reis aşıklarının algısı da ancak bu kadar! Ama durun! Örnekler anlata anlata bitiremeyeceğimiz kadar çok ve eğlenceli. Hele öyle bir örnek var ki tarihe not düşmeden olmaz. Sosyal medyada karşıma çıktı. Türkiye’nin sertifikalı Mesih’i Hasan Mezarcı ev halkını toplamış. İçlerinden biri mumları yakılmış bir pasta getiriyor. Çoluk çocuk da el çırparak kutluyor: “İyi ki doğdun Mesih.. İyi ki doğdun Mesih..” Günlerden 25 Aralık elbette. Yani İsa’nın doğum günü. İlk cümleye dönüyorum. Ben de tam olarak böyle delirmek istiyorum. Mantık.. Hukuk.. İzan.. Demokrasi.. Hiçbiri umurumda olmasın. Tek derdim ünlü markaların çantasını alamamak olsun. Ya da aldığım zaman ( mesela yani) geçenlerde yine sosyal medyada karşıma çıktığı üzere sevinçten gözlerim dolsun. *. *. * Bugün ciddi bir şeyler yazmak gelmiyor içimden. Yazmak.. Hatta pek çok “ÖNEMLİ KALEMDEN ÖNCE” yazmak nasılsa fark ettirmiyor. Yine de gündemin en en en çetrefilli maddesine dokunmadan geçemeyeceğim. Bahçeli’nin önayak olmasıyla başlayan BİŞEY SÜRECİ… Adını koyamadığımız / koyamadıkları süreçle birlikte bir tespit yeniden konuşulur oldu. “Derin devlet ya da devlet aklı Türkiye’de dini kaldırmak isterse, bunu Ak Parti gibi siyasal İslâmcı bir partinin eliyle yapar... Eğer şeriatı getirmek isterse bunu CHP’ye yaptırır... Eğer Kürdistan’ın kurulmasına göz yumacaksa bunu da MHP eliyle yapar... Derin Devlet’in çalışma prensibi, derin aklı ve stratejisi bu şekilde çalışır...” Tespitin kaynağı, sonradan “istihbarat analizcisi” gibi havalı ve kibar bir tanımla anılan, bizlerinse, 12 Mart sürecinde akademisyenler arasında MİT ajanı olarak hatırladığı MAHİR KAYNAK. Aslında tırnak içinde alıntıladığım cümleler “sahte” gibi geliyor değil mi, Oysa gerçek.. Nakleden de belli: Geçmişte Çiller’in danışmanlığını yapan, bugünlerde Zanka TV’de gündemi yorumlayan ve bombalayan Memduh Bayraktaroğlu. Vaktiyle Mahir Kaynak’la evinde yaptığı ve 2005 yılında ”Karanlık Mevzular” kitabında yer verdiği söyleşiden. *. *. * Ankara’yı yakından izleyen bir gazeteci olarak, Bahçeli’nin siyaseti dizayn çabalarına ve aldığı sonuçlara tanığım. Ecevit hükümetinin tasfiye edilip Erdoğan’ın yolu açıldığından .. Özellikle de başkanlık sistemine geçiş sağlandıktan sonra her platformda dile getirdim: “Erdoğan’ı getiren Bahçeli idi. Götüren de muhtemelen o olacak.. Da acaba nasıl!!” Şimdi sorunun yanıtı ufukta belirir gibi. Aslında Erdoğan ya şu adı konamayan süreç ya da ekonomideki derin kriz nedeniyle gidecek. Öyle görünüyor. CHP’nin üzerine ölçüsüz bir şiddetle gidişi de bu yüzden. Bakalım heybedeki turplar kimin karnını ağrıtacak. Fıkraları hafife almayın. Ahali delirmeye başlayınca saraydakilerin kabusu başlamış demektir.",https://halktv.com.tr/makale/tertemiz-deliriyoruz-906729
Ayşenur Arslan,Bu arada Bahçeli nerede?,27 Şubat 2025 Perşembe 15:39,"Aslında tam da bugün MHP’den açıklama geldi. Genel Başkan Bahçeli’nin sağlık durumunun iyiye gittiği ve planlanan sürenin sonunda görevinin başına döneceği söylendi. “Tam da bugün” demem, anlamışsınızdır, kapısını O’nun açtığı İmralı’dan beklenen kritik açıklamanın bugün gelecek olmasıydı. Öcalan PKK’ya ne söyleyecek? Sınır ötesinde PYD nasıl bir yol haritası izleyecek.. ABD Orta Doğu’dan elini çekecek mi? Tarihin hemen her sayfasında toz dumandan geçilmeyen bölge yine karmakarışık! Bir zamanlar Arafat ile Yitzak Rabin barış umudu yaratmışken Rabin’in suikaste kurban gitmesini hatırlayan kaç kişiyiz acaba? Hele genç kuşak.. Onların bildiği, bölgede Netanyahu ile Hamas’ın yaktığı ateş.. Ve ABD’nin Gazze’deki çocukların hayatı pahasına o ateşe döktüğü benzin! Trump şimdi bir yandan Gazze’de “tatil köyü” hayali kurarken, bir yandan Rusya ile elele Ukrayna’ya çökmeye hazırlanıyor. Ukrayna Devlet Başkanı Zelenski yarın Washington’da beyaz teslim bayrağıyla Beyaz Saray’da olacak. Savaşı bitirip madenlerini ABD’nin ellerine bırakan imzayı atacak. O buluşma öncesinde ABD - RUSYA heyetleri İstanbul’da Amerikan Başkonsolosunun konutunda bir araya geldi. Ziyaretçiler arasında ne Ukraynalılar vardı ne de Türk heyeti! Erdoğan Suriye ya da Ukrayna masasına oturamadı.. Şimdi hiç değilse -ellerini kirletmeden- barış sayfasını açmaya hazırlanıyor. DEM İmralı Heyeti o sayfada neler yazıldığını / yazılacağını öğrenmek üzere bu sabah Ada’ya gitti. Peki Öcalan ne dedi? Kime ne mesaj verdi? Kandil ve iktidar cepheleri o mesajları nasıl yorumladı? Bu satırları yazarken henüz her şey çok çok yeni ve dolayısıyla bulanıktı. Bu yüzden değerlendirmeyi yarına bırakıp, başlıktaki soruyu soracağım: “Sahi, süreci başlatan.. 22 Ekim günü yaptığı çağrıyla Türkiye’yi ve muhtemelen seçmenlerini şaşkına çeviren Bahçeli, bugünkü en kritik noktada nerede? Ameliyatının üstünden, 21 gün geçti. Ancak ne bir fotoğrafını gördük ne de yakınlıklarını bildiğimiz Erdoğan tarafından ziyaret edildi. Elimizde sadece MHP’den gelen üç beş satırlık -hiçbir şey açıklamayan- açıklamalar var.” Bu “kayıp zaman” o kadar uzadı ki, soru işaretleri yığıldı. Hatta iş “doktorlarının Bahçeli’ye emeklilik tavsiye ettiği” iddiasına kadar geldi. Başka bir ülkede, siyaset üzerinde bu kadar etkili, iktidar ortağı bir partinin lideri için böyle bir belirsizlik düşünülemez. Durum yazılı açıklamalarla geçiştirilemez. Umarım Öcalan’a çağrısıyla nasıl bir sürecin başladığını hep birlikte görürüz. Ancak, demokrasilerde “yurttaşların bilme hakkı” varsa, gerçeği, tüm gerçeği ve yalnızca gerçeği öğreniriz.",https://halktv.com.tr/makale/bu-arada-bahceli-nerede-917667
Ayşenur Arslan,O Dedikoduyu Kim Servis Etti?,26 Ocak 2025 Pazar 05:00,"Google arama motoruna girin. “Erdoğan coğrafya” yazın. Karşınıza en az 5-6 dosya çıkar. “Niye böyle bir şey yapalım” diye soruyorsanız, yazının ana fikrine hoşgeldiniz! Malum Fuat Uğur ortaya bir dedikodu attı. Serenay Sarıkaya ile Mert Demir’in aşkının 5 milyon dolarlık bir sahtekarlık olduğunu… Arkasında da menajerleri Ayşe Barım’ın olduğunu öne sürdü. Ortalık bir anda alev alırken ve Ayşe Barım’ın portföyündeki sanatçılar birer birer didiklenirken, meselenin aniden Gezi soruşturmasına dönüştüğüne tanık olduk. Gezi ana davasının kendisinde somut delil bulamayanlar.. Kanaat ve mış-muşlarla dosya hazırlayanlar.. 12 yıl sonra neyi nasıl iddia edecekler, merak ettik elbette. Ancak daha ilk saatlerde maksadı anladık. Öyle ya! Bolu yangınının acısını yaşar ve sorumluları ararken birden gözler adliye yolundaki ünlülere çevrildi. “Aaaa Halit Ergenç de ifadeye çağırılmış.. Levent Üzümcü zaten listenin başındaymış..” Çekirdek çitler gibi ünlü çitleyip konuştuk. *. *. * Biliyorum. Yazının başındaki meseleyi bekliyorsunuz. Sıra orada ve adliyeye çağırılan ünlülerden Merve Dizdar’da. Merve Dizdar Cannes Film Festivalinde en iyi kadın oyuncu ödülünü kazandı. Bunu Fransa Kültür Bakanlığı’nın “Edebiyat ve Sanat” nişanı izledi. “ŞÖVALYE NİŞANI” olarak bilinen bu unvan, nedense bizim memlekette tepkiyle karşılandı. Mesela yandaşlardan birinde şöyle bir manşetle verildi haber: “Türkiye’yi karalayan Merve Dizdar Fransız tarikatine mi girdi?” Bu karalamanın mealini de konuya çok hakim olduğunu anladığımız Fuat Uğur yazdı: *. *. * “Genel seçimlerin ikinci turundan bir gün önce, 27 Mayıs 2023 tarihindeki Cannes Film Festivali’nde Merve Dizdar’a hiç de “beklenmedik” biçimde EN İYİ KADIN OYUNCU ödülü verildi. O da eline tutuşturulmuş bir minik kâğıda karalanan satırları kekeleyerek okudu, Türkçe olarak. ""Filmde canlandırdığım Nuray karakteri, inandığı şeyler ve varoluşu için mücadele veren ve bu uğurda bedeller ödemek zorunda bırakılmış bir kadın” diye başladı ve “Yaşadığım coğrafyada bir kadın olmak, Nuray'ın ve Nurayların duygusunu doğduğum günden beri ezbere bilmeyi gerektiriyor” diye devam etti. “YAŞADIĞIM COĞRAFYA” diye kastettiği yer, adını söylemediği ülkesi Türkiye’ydi” * * * Vaaay! Merve Dizdar Türkiye diyemiyormuş. Ülkesinden “coğrafya” olarak söz ediyormuş. Size söyleyeyim. Bundan örgüt üyeliği bile çıkartırlar. Ama bir sıkıntı var: Başta da çıtlattığım gibi Erdoğan da çok sever bu tanımı ve sık sık da kullanır. Bir tanesini aktarayım. Sadece birkaç yıl önce şöyle demişti: “Bilim ve teknolojide yeniden şahlanışa geçiyoruz. Bu coğrafya tekrar bilimin ve teknolojinin önde gelen merkezlerinden biri olacaktır.” * * * Bilimde şahlanışa geçme masalını bir kenara bırakın.. Gelin Merve Dizdar’ın konuşmasındaki “coğrafya” göndermesinden ne anlaşılması gerektiğini konuşalım. Bu coğrafyada… Yani memleketin dört bir köşesinde.. Yanı sıra Ezidi topraklarında.. İran’da, Afganistan’da.. Acılarda buluşan kadınlardan söz ediyoruz. IŞİD’in kaçırıp “savaş ganimeti” olarak seks kölesi yaptığı kadınlar elbette bizim coğrafyamızdandır. Dahası kızkardeşimiz, kızımızdır. IŞID sonraları HTŞ’ye dönüştüğünde ve Suriye’yi ele geçirdiğinde elbette bunu hatırlayacağız. Erdoğan’ın “pek çok ortak noktamız var” dediği Taliban’ın kadınlara sokakta konuşma yasağı bile getirdiğini anlatacağız. * * * Bunları Fuat Uğur da bilir. Soldan dönüp bu noktalara geldiği için muhtemelen şahane analizler de yapabilir. Ama o bunları yazmayı tercih ediyor. Yazsın! Benim asıl derdim başka. Merakım şu: Tam da Öcalan kampanyası konuşulurken Ayşe Barım dedikodusu nereden çıktı? Kanıtlanamayacak çirkin bir iftirayı kim / kimler neden servis etti? Gündem mühendisliğinin arkasında kim / kimler var? Hatırlayın, Fuat Uğur 15 Temmuz darbe girişiminden sadece birkaç ay önce Gülen Cemaatini “Attığınız her adımı biliyorlar. Harekete geçerseniz sizi TAR’daki tavuklar gibi toplayacaklar” diye uyarmıştı. O zaman da hem uyarının kaynağını merak etmiştim. Hem de bu kadar açık açık yazılmasına rağmen iktidarın nasıl olup da darbenin geleceğini öngöremediğini anlayamamıştım. Belli ki şimdi de Gezi paranoyasını hortlatmak için kollar sıvanmış. AKİT “Çanlar çapulcular için çalıyor” diye atmış manşetini. * * * Ben aksini düşünüyorum doğrusu. Çanlar Erdoğan ve her tarafı dökülen başkanlık sistemi için çalıyor. Daha önce de yazdım. Suriye’de işler iyi gitmiyor. Ne Arap dünyası ne de Batı Suriye masasına Erdoğan’ı çağırıyor. Golani de pek ekşi! Reis Trump’ın yemin törenine de çağırılmadı. Yani “dostumuz” Trump’dan da beklediğimizi bulamadık. Ekonomi deseniz… Yok yok demeyin. Durum pek ciddi zira. İnsan hatası felaketler de sıraya girmiş gibi. Bahçeli de Öcalan açılımını saatli bomba gibi Reis’in kucağına bırakmaz mı! İşler bu raddeye gelince her zamanki gibi en iyi bildikleri şeyi yapıyorlar. Yani gündem yaratıyorlar. Ama ellerindeki cephene o kadar köhne ki dön dolaş yine Gezi’ye geliyorlar. * * * İtiraf edeyim mi! Ben son aylarda -elbette felaketler dışındaki- gündemin Erdoğan’a kumpas olduğunu bile düşünmeye başladım. Sanki “BİRİLERİ” Erdoğanı zora sokmak için uğraşıyor. Baksanıza atılan tüm adımlar hiç komik olmayan şakalar gibi. Ahmet Türk’ü görevden alıp yerine kayyum atayacak, sonra da barış elçisi ilan edeceksiniz mesela.. “Emekli Yılı”nı emeklileri perişan ederek kapatacak, bu yılı da geçim sıkıntısı yüzünden dağılan ailelere “nanik” yapar gibi AİLE YILI ilan edeceksiniz. Serenay Sarıkaya - Mert Demir ilişkisinden komplo çıkartıp oradan Gezi’ye zıplayacaksınız. Daha neler neler. Bu kadar saçmalık ancak belli bir amaçla arka arkaya gelebilir. Belki Fuat Uğur dedikodunun kaynağını sızdırır da amacı ve arkasındakini anlarız. Daha doğrusu zihnimizdeki fotoğrafa netlik ayarı yaparız.",https://halktv.com.tr/makale/o-dedikoduyu-kim-servis-etti-908635
Ayşenur Arslan,Aaaa Yalnız Değilmişiz!,28 Mart 2025 Cuma 15:32,"Öğrencilerime ve stajyer gençlere anlatmayı çok severim. Hindistan’a dair bir kitapta okumuştum: Bağımsızlık ateşinin yandığı, İngilizlere karşı mücadelenin yaygınlaştığı günler.. İşgal güçleri ya da onların emrindeki Hint polisi evleri basıyor.. Direnişin önde gelen isimlerini gözaltına alıyor.. Bu arada -bize hiç yabancı gelmeyecek bir ifadeyle- “örgütsel doküman” falan ele geçiriliyor. Dediğim gibi, biz bu ifadeye alışkınız da.. Örgütsel dokümanlar arasında “DÜNYA HARİTASI” sayılınca, bir durdum! “Nasıl yani” dedim. Neyse ki yazının devamında sorum yanıt buldu. Şöyle ki: O günlerde dünya haritasını, genel haliyle bütün dünyayı gösterecek şekilde bulmak mümkün değilmiş. Ancak her sayfasında ayrı bir ülkenin haritası yer alacak şekilde basılır ve özellikle ders kitaplarına öyle girermiş. Niye mi! Dünya haritasını göz önüne getirin. (Hatta internetten açıp bakın) Hindistan nere İngiltere nere.. Dahası, Hindistan İngiltere’den kat kat büyük.. “Bunlar ta nereden gelip hangi güçle bizi işgal ediyor?” Dedirtiyor yani! Dedirtmiş de.. Bu noktada çok daha geriye gideyim. Sokrat’a atfedilen ve bugün bile kulağımıza küpe olması gereken bir sözü hatırlatayım: “Eğitim kıvılcımla ateş yakmaktır. Boş bir kabı doldurmak değil..” Hintli gençlerin Sokrat’tan ve bu sözden haberi var mıydı, bilmiyorum. Ancak o günlerde her şeyin bir kıvılcım çaktığını gördük. Kıvılcım bir ateş yaktı ve Hindistan’ın bağımsızlık mücadelesinde “Biz aslında güçsüz değilmişiz” dedirtti. Şu fotoğraf da bir kıvılcım değil mi! Hacettepe Üniversitesi Tıp Fakültesi öğretim üyeleri giymişler cübbelerini, yaşananlara itiraz için dışarı çıkmışlar. On güne yaklaşan eylemlerde milyonlarca genç de itiraz için sokakta değil miydi.. Aslında sandığa gitseler birbirine zıt partilere oy verecekken, eylemlerde aynı sloganda buluşmamışlar mıydı? Bu topraklarda en büyük kıvılcımı çakan ve onun yaktığı ateşle işgalcileri yenmeyi başaran Atatürk’ün adı boşuna mı ortak sesteydi. İktidarın, Saray’ın anlamadığı.. Çözemediği de buydu.. Gözaltına alınıp dayak yiyeceklerini ve bir ihtimal cezaevine gönderileceklerini bile bile nasıl günlerce sokaktaydılar? Sağolsun siyasal iletişimci Serkan Kafkas yardımlarına koştu da sorularının yanıtını verdi. “AKP seçmeni zannediyor ki, bu kadar insan Ekrem İmamoğlu yargılandığı için sokakta. Hayır. Depremzedelere parayla çadır satan Kızılay Başkanı’nı yargılamadığınız için sokaktayız. Kendi parti yöneticinizin ‘Ankara'yı parsel parsel sattı’ dediği Melih Gökçek’i yargılamadığınız için sokaktayız. Sarıklı, cübbeli amirali jet hızıyla emekli ederken Cumhuriyet’e bağlılık yemini eden teğmenleri ihraç ettiğiniz için sokaktayız. Sesimizi duyun diye sokaktayız.” Ekleyeceğimiz daha yüzlerce neden sıralayabiliriz elbette. Ama ben ilk cümleyle ilgili fikrimi söylemek istiyorum. “Bu kadar insan bir bakıma Ekrem İmamoğlu yargılandığı ve Silivri’ye gönderildiği için de sokakta.” Çünkü o da günümüz ölçülerinde “kıvılcım çakmayı” başaranlardan. O kıvılcımla milyonlarca insanda ateş yakmayı bilenlerden. Aslında belli bir kitle için Erdoğan da öyleydi. İtirazı vardı. İsyan ediyordu. Özgürlük vaat ediyordu. Onca yılın ardından o Erdoğan gitti. Türkiye’nin yarısından fazlasını hor gören, ezen, uçak filosuyla ve Saray ihtişamıyla gösteriş yapan “muktedir” geldi. Kendi kitlesi de -en azından bir bölümüyle- bunu görüyor. Sadece bu da değil. 19 Mart’tan bu yana şunu da gördük: “Sakın ha sokağa çıkmayın” diyenler vardı ya.. Saray sözcüleri, kalemleri hep şunu ima etmedi mi: Sokağa çıkarsanız yüzde 50’yi zapt edemeyiz. Sokağa çıkarsanız iç savaşa yol açarsınız. Vs vs.. demediler mi? Bu arada Kılıçdaroğlu ve kurmayları da aynı şeyi farklı cümlelerle dile getirmedi mi? Yalan değil!! İç savaş değilse bile tarihe “ESPRESSO SAVAŞI” diye geçecek bir kutuplaşma yaşamıyor muyuz? Bu muydu”!! Espressolab önünde namaz kılmak.. Mustafa Varank’ın “kahve içesim geldi” diye bir şubesini ziyaret edip Saray’ın mesajını vermesi .. Ya da Mesut Özil’in karton bardaklı kahve pozuyla gençleri iktidar safına çağırması.. Bu arada gençlere dinci eğitim modelleri hazırlığındaki Milli Eğitim Bakanı’nın Ankara’da D&R mağazasını gezip kitap kapaklarını incelemesi.. Bu muydu gerçekten!!! Anlattığı hiçbir fıkraya gülünmeyen komikler gibiler. Dünyanın da gülmediğini anlayınca akılları başlarına gelir mi acaba? Avrupa durdu durdu.. Sonunda, kendi gençlerinin tepkisini gördüğü için, Türkiye’nin dört bir köşesine yayılan eylemleri görmezden gelemeyeceğini anladı. En üst düzey tepki Fransa Cumhurbaşkanı Macron’dan geldi. Hem de iktidarın AB ile sıcak ilişkiler umduğu bir süreçte: “Muhalefet ve sivil toplum temsilcilerine yönelik kovuşturmaların sistematik mahiyette oluşu, bilgi edinme ve toplanma özgürlüğüne yönelik ihlaller, İstanbul Büyükşehir Belediye Başkanı’nın gözaltına alınıp tutuklanması, tam da belli bir Türkiye fikri ve Türkiye’nin Avrupa’yla ilişkileri adına ancak üzüntü duyabileceğimiz, çok açık bir biçimde, ihlaller ve saldırganlıklar teşkil etmektedir. Türkiye’nin Avrupa’ya ihtiyacı var, Avrupa’nın da Türkiye’ye ihtiyacı var. Ancak Avrupa’nın, Avrupa güvenliği konusundaki sorumluluklarını yerine getiren ve aynı zamanda bulunduğu taahhütlere riayet ederek demokrasi yolunda devam eden bir Türkiye’ye ihtiyacı var. Ve bunu söylerken, güçlü bir temennide bulunduğumu anlamışsınızdır.” Sert değil mi! Ama Saray’ı asıl Beyaz Saray şoke etti. Haberiniz olsun. Gözden kaçtı.. Ya da gözden kaçırıldı.. Doğrusu benim de yazılarının tiryakisi olduğum Cansu Çamlıbel’in son yazısıyla haberim oldu. Muhtemelen Erdoğan’ın Trump ile görüşmesi için Washington’a nabız yoklamaya giden Dışişleri Bakanı Hakan Fidan’ın başına gelenden söz ediyorum. Yıllarca Hürriyet Washington temsilciliğini yapmış bir gazeteci dikkatiyle, Cansu özetle şunu anlattı: ""Örneğine pek rastlamadığımız biçimde Hakan Fidan ve mevkidaşı Rubio bir araya geldi ama görüşmenin ardından ortak basın toplantısı düzenlemedi. Hani şu tarihi bağlardan ve müttefik olma halinden bahseden yazılı bir açıklama da yapılmadı. Onun yerine Rubio X hesabından birkaç kelimelik ama çok şey ifade eden şu mesajı verdi: “Türkiye’deki son tutuklamalar ve protestolarla ilgili endişelerimi dile getirdim.” Aşkolsun!! Bugün Espressolab önünde namaz kılanların babaları boşuna mı 6. Filo’ya karşı namaza durmuştu. Reis boşuna mı bunca yıl “ne istenirse” vermişti!! Neyse ki Rubio’ya yanıt gecikmedi. Reuters’a konuşan “şu adını açıklamamakta ısrarlı” YETKİLİ, “sorun görüşmelerde öyle değil farklı şekilde ele alınmıştır..” diye açıklama-ma yaptı. Elbette umudumuz Rubio ya da Macron falan değil. Bu ülkenin tertemiz çocukları.. Pudra şekeri değil özgürlük.. Milyonluk araba değil bağımsızlık isteyen evlatlarımız.. Sokağa çıktı. Sonra da etrafına bakıp “Aaaaa yalnız değilmişiz” dedi.",https://halktv.com.tr/makale/aaaa-yalniz-degilmisiz-925127
Ayşenur Arslan,Memleketçe Oyuna Mı Geldik!,26 Şubat 2025 Çarşamba 14:44,"Önce bir hatırlatma yapmalıyım. Yakında ikiye ayrılacağı söyleniyor ama söz edeceğim bakanlık “Kültür ve Turizm Bakanlığı"". Yani uzun süre konuşup -her zamanki gibi- unutulmaya bıraktığımız Kartalkaya yangını dosyasının başındaki isim, Mehmet Nuri Ersoy, bu hikayede de başrolde! Zira bir “ilk”e imza attı. Bir filmi mahkeme kararı falan olmadan talimatla yasakladı. Adım adım ilerleyerek meselenin özünü anlayalım. * Bakanlık açıklamasında da vurgulandığı üzere “OY’UNA GELDİK” filmi “sinema filmlerinin değerlendirilmesi ve sınıflandırılması” yasasına göre ilgili kurula sevk edilmiş. * Bir alt kurul tarafından yapılan incelemede de, film oy birliği ile yasaklanmış. * Kanunun adından da anlaşılacağı üzere, asıl amaç, sinemanın desteklenmesi. Değerlendirme ise + 12 ya da 18 işaretlerinden hatırlayacağınız kategoriler. Filmde cinsel içerik, argo, küçüklere kötü örnek olacak eylemler değerlendiriliyor ve buna göre sınıflandırma yapılıyor. * Kanunda “yasaklamadan” söz edilmiyor. Gelelim ayrıntılara: * Filmin hangi sahneleri nedeniyle bu uygulamaya tabi tutulduğunu bilmiyoruz. Açıklama yok. * Kararı veren alt kurul “oy birliğiyle” yasaklamış. Yani tek bir kişi bile “2025 yılında böyle bir karar alınamaz” dememiş. * Kurul’un yapısı zaten “iktidar böyle uygun gördü” diyebilecek “kamu ağırlıklı” kurumlardan seçilmiş isimlerle oluşturulmuş. * Kanunda tek bir “yasaklama” ibaresi yok. Dolayısıyla alınan kararın mesnedi de yok. Peki ne var? Biz bu durumdan ne anlamalıyız? Eminim zaten çoktan anladınız, biliyorsunuz. Ama hafıza tazelemekte fayda var. Şu sözler 2013 yılından, Erdoğan’a ait: “ Biz yola çıkarken 3Y ile mücadele dedik; yolsuzluk, yoksulluk ve yasaklar. Yolsuzluğa 11 yıl boyunca asla müsamaha göstermedik, göstermeyiz.” Y’leri tek tek konuşup gelinen noktayı değerlendirmeye kalksak kim bilir kime ya da neye hakaretten soruşturma açılır. Aslında buna gerek de yok. AKP’liler bile her şeyin farkında. “YALAN”ın son Y olarak sıraya girdiğinin de! Ama bu, ne Saray’ın umurunda ne de “Erdoğan giderse camileri kapatacaklar” paranoyasına kaptırılmış yoksulların.. Veya yeni düzenden rant devşirenlerin.. Baksanız, bugün Erdoğan rejimini eleştirenlerin pek çoğu “aldatıldık” diyor. Kimileri de yola çıkarken çok iyi şeyler yaptığını ama sonradan raydan çıktığını iddia ediyor. Hayır! Siyasi İslam bayrağıyla ve “ümmetin lideri olmak” hedefiyle çıkılan yol tam da böyle bir güzergah! Mesela Melisa Sözen hakkında 2016 yılında bir Fransız dizisindeki rolü nedeniyle soruşturma açılması.. Ünlü oyuncunun ifadeye çağırılması bize ne anlatıyor? Bunları yapanlar, filmde, dizide veya sahnede oyuncular gerçekten ölüyor, deliriyor, uzaya uçuyor falan zannediyor olabilir mi? Okyanuslardan fırlayan canavarlardan korkmalı mıyız mesela? Elbette hayır. Gerçeği biliyorlar. Ancak “kendi gerçekliklerini” yaratabilmek için onu eğip büküyorlar. Mesele, özünde tamamen siyasi İslam rejimini tesis etmeye yönelik yol haritası. Son yıllarda hızlandığına, sertleştiğine tanık olduğumuz hamleler. Az önceki soruya dönelim: Erdoğan ve Saray eşrafı ilk yıllarda iyiydi de sonradan mı bu noktaya geldi! Eğer tarihi yeterince bilmiyorsanız.. Özellikle İslam tarihine vakıf değilseniz böyle düşünebilirsiniz. Arap yarımadasını çok uzun süre kan gölüne çeviren neydi? Güç savaşı. Bugün de her şey GÜÇ için. Hele o gücü elde etmek için yapılanların, güç kaybedilince nelere yol açacağı biliniyorsa.. Ne pahasına olursa olsun GÜÇ için. Reis’in kurmay heyetine, bakanlarına bakın. Sokakta korkudan susan.. Yurttaş olmayı kendi çıkarı için bile öğrenememiş milyonlara bakın.. Mücadele etmeden, o güç sahibinin demokrasiye, adalete, özgürlüğe, sanata saygı duyacağını beklemek “kuru yağmur” ummak değil midir? Bırakın kuru yağmuru.. Önümüzdeki aylarda daha ne kasırgalara.. Ne yasaklara tanık olacağız. Montaigne’in şu sözü kulağımıza küpe olsun: “Ölçüsüz bir gücün ölçülü kalması kolay iş değildir.”",https://halktv.com.tr/makale/memleketce-oyuna-mi-geldik-917384
Ayşenur Arslan,Godot değil ama Yaren geldi!,15 Mart 2025 Cumartesi 14:23,"Abdülkadir Selvi.. Cem Küçük.. Ve daha kimler kimler! Gün veriyorlar, saat veriyorlar: “İmamoğlu’nun diploması iptal edilecek.. Cumhurbaşkanlığı seçimine giremeyecek” diye haberin yolunu gözlüyorlar. Benden “yayın yoluyla terör propagandası” şüphelisi çıkartmaya çalışıyorlar ya! İmamoğlu’na neler yapılmaz. Bu arada.. (Sevgili arkadaşlarım dedikodularını yapacağım için umarım kızmazlar.) Halk TV’nin iç haberleşmesinde kullandığı WhatsApp uygulamasında bambaşka bir heyecan bir telaş. Yaren Leylek gelmiş galiba.. Son dakika versek mi! Görüntü var mı arkadaşlar? Arkaya da fotoğraf verelim. Tabii Adem amca ile beraber.. Mesajlar akıyor. Bu arada herkes Selin’i kutluyor. Hafta sonu sabah haberlerini sunan canımın için Selin Sabit’i.. Selin’in telefonundaki köpeğiyle profil fotoğrafını görenler şaşırmıyor tabii. Ama sadece o değil.. Halk TV Yaren ile coşuyor. O kadar zamandır beklediğimiz Godot gelmedi.. Anlaşılan gelmeyecek de.. Ama Yaren geldi. Eşi Nazlı’ya ve Adem amcasına kavuştu. Doğa gözlemcisi Alper Tüydeş her yıl olduğu gibi fotoğrafıyla buluşmayı ölümsüzleştirdi. Kırk satırla kırk katır arasında gidip gelen bizler de, onlar sayesinde mutluluk molası verebildik. Bizim kültürümüzde leylekler çok sevilir zaten. Ana göç yolu olan İstanbul’dan güneye Arap yarımadasına gittikleri için “HACI” diye anılırlar. Ne var ki HACI diyen bazılarının hoşuna gitmeyecek çok ilginç başka özellikleri de var. Bir kere tek eşliler. Arada başka rüzgarlara binip uçsalar da Yaren ve Nazlı çiftinde olduğu gibi gidip gelip yine birbirlerini buluyorlar. Bu beraberlikte insan evladına örnek olacak asıl ilginç özellik ise yavrularına dişi-erkek ayrımı yapmadan birlikte hayat vermeleri. Şöyle: “Dişi ve erkek leylekler yuvalarını birkaç yıl kadar birlikte kullanabilecekleri şekilde saz ve samandan yaparlar. Dişi leylek senede bir kere dört yumurta yumurtlar. Kuluçka döneminde her iki leylek de görev alır ve birlikte kuluçkaya yatarlar. Ayrıca yavruların beslenmesi de dişi ve erkek leylek tarafından birlikte sağlanır.” Etek giyen kadına fahişe muamelesi yapıp saldırangiller elbette anlamayacaklar bunu. Zaten bu yazıyı da okumayacaklar. Leyleklerin kökeninin 26 milyon yıl önceye dayandığı.. Ne var ki bu yolculuğun sonunda -çöpten beslendikleri ve biz insanlar plastik çöplerle dünyayı kirlettiğimiz için- tehlikede olduklarını ise hiiiiç umursamayacaklar. Bir vakitler Şile’nin girişinde muazzam bir leylek konaklama alanı vardı. Mart’ın ilk yarısında binlerce leylek gelirdi. Nasıl heyecan verici bir görüntü sergilerlerdi. Sonra ne mi oldu? Onların konaklama alanına iş makinaları daldı. Toprak altüst edildi. Ve etrafı beton çitlerle çevrili siteler, yol kenarı yazlıkları inşa edildi. Şile’nin leylekleri de kimbilir nereye gitti. “Bırak bu karanlık gündemi.. Yaren’den söz et” diyeceksiniz. Karanlık kuşatırken mümkün mü? Kemal Aydoğan’nın sahneye koyduğu oyunda Macbeth’in çağımızdaki yansımasını canlandıran Barış Atay’ın dediği gibi: “YAŞADIĞIMIZ DÜNYA MODERN BİR ORTA ÇAĞ’A BENZİYOR.” Öyle! Nasıl ki leylekler milyonlarca yıl sonunda ötmeyi başaramadıysa, biz insanoğlu da kendi türümüzü katletmekten vaz geçmedik. Stockholm Barış Enstitüsü’nün bir araştırmasına göre net tarihi kaynaklara dayanılarak yapılan hesap korkunç! 300 yıl içinde bölgesel ya da topyekun savaşın olmadığı süre “SADECE 26 GÜN”. O da kesintisiz bir 26 gün değil, söyleyeyim.. Ya bugün.. Gazze’den Suriye’ye.. Oralardan Ukrayna ve Rusya’ya.. Etrafımız alev alev. Dahası, Trump’ın NATO’dan desteğini çekmesi ve sonunda belki yeni bir büyük savaşın patlak vermesi ihtimaline ne diyorsunuz? Kimi “kanaat önderleri” buna BÜYÜK FIRSAT diyor. Öyle ya, NATO’nun ikinci büyük ordusu bizde.. Küçük damadın silah sanayii de büyüdükçe büyüyor. Yaren ile balıkçı Adem’in buluşmasını bizlere armağan eden Alper Tüydeş, 15 Mart’ın kritik gün olduğunu söylerken “Hepimiz Adem olduk Yaren’i bekliyoruz” demişti. Onların ve Selinciğimin gözü aydın. Yaren geldi! Hoş geldi!",https://halktv.com.tr/makale/godot-degil-ama-yaren-geldi-921745
Ayşenur Arslan,Son gerçek bükücüler!,03 Mart 2025 Pazartesi 16:01,"Unvanı bir hayli etkileyici: AKP Genel Başkan Yardımcısı. Hüseyin Yayman bu unvanla, genel başkanı / seçimler / gelecek tasarımı üzerine bir şeyler söylerse kuşkusuz ciddiye alınır. Söyledi de: “Biz inşallah, 2027 yılının Kasım ayında yapılacak olan bir seçimle Cumhurbaşkanımızı Cumhur ittifakının adayı olarak bir kez daha Başkan yapacağız ve bir kez daha Cumhur ittifakının bayrağını Türkiye’nin semalarında dalgalandıracağız. İşte dün gördünüz Başkan Trump ve Ukrayna Cumhurbaşkanı Zelenski arasındaki konuşmayı, oradaki fotoğrafı hep beraber gördünüz. Allah’a hamdolsun ki bizim Dünya liderimiz Recep Tayyip Erdoğan tam 23 yıldır böyle bir manzaraya izin vermedi. Bebek katili İsrail Devlet Başkanı’na karşı söylediği sözü hepimiz hatırlıyoruz. Cumhurbaşkanımız, İsrail Devlet Başkanı’na ‘One Minute’ dedi. İşte böyle bir Dünya lideri varken, sayın bilge lider Devlet Bahçeli’nin dediği gibi başka adaya gerek yoktur.“ Erdoğan’ın hafızası da, tıpkı benimki gibi, sorunlu. Esenboğa Havalimanının kendileri, yani AKP tarafından yapıldığını söylediğinde belli ki, daha pek çok örnekte olduğu üzere hatırlamakta sıkıntı çekmişti! Hüseyin Yayman partisinin Antakya il başkanlığında konuşurken aynı semptomları göstermiş. “Hamdolsun ki Dünya liderimiz Recep Tayyip Erdoğan tam 23 yıldır böyle bir manzaraya izin vermedi” diyor. Oysa; * 2003 yılında Kuzey Irak’ta Süleymaniye’deki Türk Özel Harekat bürosu ABD askerleri tarafından basılmış.. 11 asker rehin alınmış, başlarına çuval geçirilerek önce Kerkük Havaalanı’na götürülmüş.. Orada sorgulandıktan sonra Bağdat’a nakledilip, ancak 60 saat sonra serbest bırakılmıştı. Tepki mi? CHP “ABD’ye nota verilsin” dediğinde de Erdoğan “ne notası.. müzik notası mı diye” karşılık vermişti. * 2020 yılına gidelim. Şubat ayında Rus hava saldırısında 35 askerimiz hayatını kaybetti. Mart ayında da Erdoğan Putin ile görüşmeye gitti.. Ama Kremlin’deki görüşmeden Erdoğan ve beraberindekileri dakikalarca kapısında beklettiği anlar ortaya çıktı. Hem de resmî televizyon Rossia 1’in “dünyaya servis ettiği” görüntüleriyle. * Trump ile ilişkilerde de şu meşhur mektup meselesini hatırlıyoruz elbette. Rahip Brunson’ın serbest bırakılmasını isteyen Trump Erdoğan’a “aptal olma” diye yazmıştı. Brunson alelacele tahliye edilip havaalanında çoktan hazır bekleyen uçakla ABD’ye dönünce de Beyaz Saray’da özel bir seremoni ile karşılanmıştı. Muhatap Putin gibi, Trump gibi narsist / otokrat liderler olunca bunlar yaşanabilir.. Faturası da sizin liderinize çıkartılmaz. Ancak hiç olmamış.. Ya da olmuş ama hatırlanmamış gibi yapılmaz. Ahaliye alenen yalan söylenmez. Yayman’ın sözlerinde altı çizilecek bir nokta daha var: Meclis’in iradesine ipotek koyuyor. Meclis Kasım 2027’de, yani seçimin normal zamanından önce “seçim kararı alabilirmiş”! Böylece Anayasa’nın arkasından dolanarak Erdoğan’ı bir kez daha aday yapıp seçtirmenin yolları aranabilirmiş. Siz de rastlıyorsunuzdur; televizyon programlarında, sokak röportajlarında koca koca kadınlar erkekler “okumam yazmam yok” diyor. Böyle büyük bir “toplumsal zafiyet / ayıp” bir yana.. O insanlara anayasal, yasal kurallara uymanın şart olduğunu nasıl anlatacaksınız? Yayman’ın Saray’ın yol haritasını ifşa etmesi önemli kuşkusuz. Ve bence adına “BARIŞ SÜRECİ” denilen yolculuk hakkında da fikir veriyor. Erdoğan hem PKK’ya hem de kendi seçmenine iki yıl mühlet tanıyor. Umudu; bu sürede barışı sağlayabilmek.. Böylece “demokratik görünümlü Saray Anayasası’nı” çıkartabilecek noktaya gelmek.. Ve bunların rüzgarıyla da enflasyonu reklamını yapabilecekleri bir seviyeye indirebilmek.. Bakmayın sonuca ulaşmak için 3-5 aylık bir vade biçtiklerine. Bu meseleye azıcık kafa yormuş olanlar bile biliyor ki, kökeni çok daha eskilere giden, 40 yıllık kanlı bir süreç öyle üç-beş ayda sonuca ulaştırılamaz. Hatta Erdoğan’ın anket tutkusunu bilenlere göre, eğer anketler bu hamle ile Cumhur Ittifakı’nın kan kaybettiğini gösterirse hiç ulaştırılmaz! Dolayısıyla “yeniden başkanlık” hayalleri de yerine gelemez. “Demokratik görünümlü” deyince sizin de aklınıza geldi mi? Bir vakitler yerli arabalar için efsane olmuş bir “Doğan görünümlü Şahin” tanımı vardı. Saray’ın demokrasi anlayışı tam da böyle. 10. yargı paketine konulan ve LGBT+ için konulduğu izlenimi veren madde mesela.. t24’te Can Öztürk imzalı haber, yasanın derinliğine gizlenmiş bir tehlikeyi haber veriyor: “ Madde 225’te Biyolojik cinsiyete ve genel ahlaka aykırı davranışlar bölümü var. Bunlar da suç sayılıyor. Şimdi bu da çok vahim. Biyolojik cinsiyete aykırı davranışlar ne demek? Yani birisi sana şikayete konulup bu biyolojik cinsiyetle uygun olmuyor saçlarını uzatmış. Ya da saçlarını kazıtmış. Ne bileyim ‘şunu giymiş, pantolon giymiş, giymemesi lazım. Ya da etek giymiş, giymemesi lazım’ diyerek acayip geniş bir tanım yapıyor. Bu madde de gerçekten çok vahim.” Genel ahlaka aykırı davranışlar kalıbı gerçekten çok vahim.. Ve daha şimdiden yaşadıklarımızı düşününce ileride başımıza nelerin gelebileceğini gösteriyor. Hele ellerinin altında onca GERÇEK BÜKÜCÜLER varken!",https://halktv.com.tr/makale/son-gercek-bukuculer-918701
Ayşenur Arslan,Erdoğan ne kadar ileri gidebilir?,21 Mart 2025 Cuma 14:07,"İmamoğlu, Erdoğan’ı derinden sarsan 2019 başarısından sonra defalarca teftiş gördü. “Defalarca” deyince 5-10 anlamayın. Sayıştay ve maliye müfettişleri, o yıldan bu yana, yani “5 YILDA TAM 1017 SORUŞTURMA” geçirdi. Eklemeye gerek var mı bilmiyorum, hiçbirinde şüphe ya da suç unsuruna rastlanmadı. Eeeeeee? Efendim, Murat Ongun’un evinde yapılan aramada yüklü miktar para ve av tüfekleri bulunmuş. Yüklü ne kadar ediyor? Söylemiyorlar. Anadolu’da, özellikle Karadeniz’de hangi evin kapısını çalsanız çeşit çeşit silah, av tüfeği bulursunuz… Hatırlamıyorlar. Eeeeeee? Reis’in ve rejim bekçilerinin delile, somut belirtiye ihtiyacı var mı sizce. Şahsının şahsına verdiği yetkiyle ne isterse yapıyor. Peki NE İSTİYOR? Bundan sonra ne beklemeliyiz? Yanıt yine rejim borazanlarından geldi. CHP kurultayı iptal edilecekmiş. Başına kayyum atanacakmış. Ve parti, devlet eliyle yeniden dizayn edilip yeniden Kılıçdaroğlu’na teslim edilecekmiş. Belli ki 12 Eylül'deki siyaset mühendisliğinden ilham almış. Ama hatırlatmak gerek, o mühendislik tutmadı. “Öcalan için Ankara’da ev hazırlandı” kulisinin tutmadığı gibi! Yine de nihai hedefin, CHP’yi kurultay tartışmasıyla en azından ikiye bölmek olduğu açık. İkiye bölmek.. İmamoğlu’na desteği zayıflatmak.. Plan tutar mı? Ya da bugüne kadar tuttuğu görülmüş mü? Bakın, daha geçen haftaya kadar “Bahçeli’nin ne kadar asil ve bilge bir devlet adamı olduğu” yorumlarına kadar el ele görünen AKP ve DEM, hukuk kenara atılıp otokrasi sahneye çıkınca ayrı düştüler. Bunu DEM’in ne idüğü belirsiz süreçte başına gelecekleri anlamasına.. Ya da -artık nasıl olacaksa- CHP ve İmamoğlu’ndan siyasi veya akçeli rüşvet almasına bağlayanlar çıkar mı çıkar! İkinci seçeneği hızla geçip sokağa çıkalım derim. AKP ve medyası dışında herkes şunu gördü: Bir gecede Türkiye’nin dört bir köşesinde.. Özellikle Erdoğan’ın oy deposunda yüz binler.. Belki toplamda milyonlar sokağa çıktı. Üstelik sadece üniversite öğrenci değildi çıkanlar.. Her yaştan insandı. Ayın sonunu zor getirenlerdi. Öfkeli sessiz çoğunluktu. DEM bu rüzgarı karşısına alamazdı. Almadı. Sokağı fark edenlerin ne kadar haklı olduğu da neredeyse anında, TBMM genel kurul salonunda ortaya çıktı. Muhtemelen İmamoğlu konuşulacak ve yanıt verilemeyecek diye, AKP ve MHP grupları oturumu terk etti. Bu yüzden bayram ikramiyeleri görüşmesi haftaya kaldı. Gelecek hafta konuşulacak, karara varılacak da paralar hesaba yatacak.. Evine, torunlarına bayramda bir şeyler almayı bekleyenler için bunun ne büyük hüsran olduğunu anlayabilirler mi acaba? Yaşını almışlar bu yüzden sokakta.. Gençler ise özgürlük sloganıyla.. Dolayısıyla “Erdoğan ne yapabilir.. İşi nerelere vardırır” sorusunu belki de güncellemek lazım. “Milyonların haklı öfkesi önünde durabilir mi?” BAKINIZ DÜN GECEDEN KAYDI DÜŞÜLECEK GÖRÜNTÜ!",https://halktv.com.tr/makale/erdogan-ne-kadar-ileri-gidebilir-923298
Ayşenur Arslan,Erdoğan'ın dostları!,04 Nisan 2025 Cuma 15:20,"Bugün gündemin ilk maddesinde Bahçeli vardı. 28 Ocak tarihinden bu yana ameliyat ve nekahet derken gözlerden uzaktaydı. Hatta yaşayıp yaşamadığı bile polemik konusu olmuştu. Nihayet bugün Alparslan Türkeş’in ölümünün yıldönümünde ortaya çıktı. Kabri başında görüntülendi. O dakikalarda dikkatimi iki şey çekti. * Bahçeli, evet sağdı ama pek sağlıklı görünmüyordu. Zor yürüdü. Bakışları dalgın ve uzaklardaydı. Yani bir süre daha aktif görev yapabilecek gibi değildi. * Bahçeli’nin iki küsur ay sonra kameraların karşısına çıkışına sadece bir avuç MHP yöneticisi tanıklık ve eşlik etti. Cumhur Ittifakı’nın AKP kanadından, gördüğümüz kadarıyla, kimse törene gelmemişti. Erdoğan’ın bu süreçte Bahçeli’yi hiç ziyaret etmemesi.. Hatta, bekleneceğinin aksine sağlık durumu hakkında bilginin sadece MHP’den gelmesi.. Erdoğan ve Saray’ın sessizliği, “yaşamıyor” diyenlerin elini güçlendirirken, “ittifakta çatırtı mı var” sorusunu da güncelledi. Zira Bahçeli’nin Öcalan hamlesinden Erdoğan’ın son anda haberdar olduğu Ankara’da herkesin bildiği sırdı. Erdoğan’ın böyle bir durumda nasıl tepki vereceği de! Kulislere göre sorun, en iyimser tahminle derin dondurucuda. Eğer bundan sonraki süreç Bahçeli’nin “OLABİLDİĞİ KADAR UZUN” dinlenmesiyle devam edecekse yaza doğru sonucu görebiliriz. Sürecin mimarı Bahçeli ortaya pek çıkmaz.. PKK Saray’ın dayattığı sürede kongre toplayıp karar alamaz. Ve Mayıs sonunda “oyun bitti” açıklamasını duyarız. Bu gelişmeler Erdoğan ile Bahçeli’nin düşmanlıktan dönüşen dostluğuna halel getirir mi, kim bilir. Ama Bahçeli’nin ameliyat öncesi ve sonrası kimi açıklamalarına bakılırsa, ilişkileri soğumaya başlamış evlilikler gibi. Ortadaki tek soru, boşanma dilekçesini önce kimin vereceği!!! Erdoğan’ın eski metin yazarı.. Saray’ın havasını en iyi koklayıp analiz eden Aydın Ünal’ın bugünkü yazısı da tam bir “YALNIZ KURT GÜZELLEMESİ”: “Hani 'okumuyorsunuz', 'cahilsiniz' filan diyorlar ya, halt etmişler. Atı alan Üsküdar'ı çoktan geçti. Hani 'boykot' diyorlar ya; sermaye dönüştü, para el değiştirdi. Bir gün değil bin gün, on bin gün tüketmeseniz, artık çarşı-pazar, dükkanlar, mağazalar, kafeler yokluğunuzu hissetmez. -Artık ne TÜSİAD'ın darbe kotaracak gücü var, ne İngiltere'nin, Fransa'nın, ABD'nin, İsrail'in 'imdada' koşacak mecali var. -Farzımuhal iktidara gelseniz dahi 100 yıllık sabırla yoğrulmuş mücadeleyi geriye götüremeyeceksiniz. - Birileri, Cumhuriyetin ilk döneminde dedelerinin, babalarının elde ettiği imtiyazın mirasıyla on yıllar ve nesiller boyunca sülalecek milli iradenin ve memleket kaynaklarının üzerine çöktü. -Derinden gelen dip dalga ise hanedanlığı sarstı, çökme noktasına getirdi ve bunu sadece kendi emeğiyle, alın teriyle yaptı. -Anadolu; eğitimde, bilimde, siyasette, idarede, akademide, entelektüel alanda, sanatta, alın teriyle hak ettiğini aldı, sermaye konusunda İstanbul'un tahtını sallayacak noktaya ulaştı, mirasyedilerin çok ama çok önüne geçti.” Aydın Ünal içeriye de dışarıya da vermiş veriştirmiş. Başta (Bahçeli’ye çok çok yakın Ali Koç’un) Koç grubu, büyük sermayeye.. Kültür ve sanat çevrelerine.. Yetmemiş 7 düvele meydan okumuş. Sorumluluğunuz yoksa meydan okumak kolay tabii. Peki Erdoğan bu izlenimi vermeye çalışırken ne durumdadır acaba? Mesela kardeşim dediği Aliyev’in İsrail’in “kankası” olmasına ne diyordur? Bir başka kardeşi Katar Emiri’nin katıldığı tatbikat hakkında ne düşünüyor, ne planlıyordur? Hangi tatbikat mı? Yunanistan’ın Andravida Adası’nda 11 Nisan’a kadar sürecek.. Çok sayıda ülkenin katıldığı tatbikat. Liste bir hayli uzun: Ev sahibi sayılan Yunanistan’ın yanı sıra, İsrail, Katar, Kıbrıs Rum Kesimi, Birleşik Arap Emirlikleri (BAE), Bahreyn, ABD, Fransa, Hindistan, İtalya, Polonya, Slovenya ve İspanya.. Söylemeye gerek yok herhalde. Listede Türkiye yer almıyor. Tatbikatta, katılımcı ülkelerin envanterindeki modern savaş uçakları ve erken uyarı sistemleri tanıtılırken Bayraktar projeleri “unutulmuş” anlaşılan!! Ne yazık ki bu haber medyamızda rağbet görmedi. Özellikle Saray medyasında elbette.. Google’a girip tatbikatla ilgili başlığı yazın, tabloyu göreceksiniz.. bu arada mesela karşınıza Haber7 sitesi çıkabilir. Dikkat, hüsrana uğrayabilirsiniz! Başlıkta yazan yerine bambaşka bir haber çıkıyor çünkü.. Erdoğan içerde de dışarda da eski / yeni / yepyeni düşmanlarla kuşatılmış gibi. Bunun panzehirinin Trump - Erdoğan buluşması olduğunu düşünüyorlar. Ancak bir türlü randevu alamadıkları gibi, buluştuklarında Erdoğan’ın başına neler gelebileceğini de kestiremiyorlar. Nitekim Erdoğan bugün bu konudaki soruya “ABD ziyareti ile ilgili bir tarih belirlemedik” yanıtını verdi. Trump efendi otursun oturduğu yerde.. Bu ülkenin insanları “dostunun kim olduğunu” keşfetti: KENDİSİ. Benim kuşağımdan Z kuşağına miras sloganla “hep beraber olunca kurtuluşun mümkün olduğunu” gördü. Evet kurtuluş mümkün. Önce Mahir Polat’ı ve Anayasa’ya aykırı biçimde hapse atılan gençleri.. Elbette Ekrem İmamoğlu ve çalışma arkadaşlarını kurtaracağız. Bunları sağlayınca sıra memlekete gelecek.",https://halktv.com.tr/makale/erdoganin-dostlari-926933
Ayşenur Arslan,Adile Naşit’e saldırı özgürlüğü!,24 Şubat 2025 Pazartesi 15:24,"Adını bilmiyorum. Ama “sıfatı” çok tanıdık. Jilet görmemiş sakallar.. Kafada bir sarık.. Üzerinde Arap işi bir entari / kaftan.. Şehvetle anlatıyor: Adile Naşit’in mezarını bir açmışlar ki, sağ bacağı arkaya doğru kıvrılmış. Ensesinden girip ağzından çıkmış. Bu kadar iğrenç bir anlatımı tekrarladığım için özür dilerim. Ama memleketi getirdikleri yeri anlatabilmek için mecburdum. Sosyal medya böyle ahlaksız insanlar ve hurafeleriyle dolu. Türkiye’nin en sevilen insanlarından biri için, bu kadar büyük bir nefret söylemiyle konuşan cisim ne yazık ki ilk ve tek değil. Ve ne yazık ki hiçbiri hakkında en ufak bir işlem yok. “Akıl hastası insanları muhatap alma” diyenler olacaktır. Ancak ortalık onların söylediklerini İslam, inanç, sünnet vs diye dinleyen, anlayan insanlarla doluysa muhatap almak zorundayız. Düşünün, bu ülkede çocuklar, gençler “bu kadar okumak gereksiz” diyen ve zorunlu eğitimi bir yıl kısaltmayı öneren bir milli eğitim bakanına emanet! Başta o, memleketin yönetici ekibi her şeyi din süzgecinden geçiriyor. Adile Naşit gayrimüslim olduğu için nefret saldırısına uğruyor. Kongrede Erdoğan’ın “dava da dava” dediği şey aslında bundan ibaret. Tanıdığım için ne kadar “inançlı” olduğunu, daha doğrusu inancın yakınından geçmediğini bildiğim insanlar da biliyor aslında. Ama onlar da KENDİ DAVALARI için dava nutuklarını alkışlıyor. Özellikle medya, Saray’dan gelen notlarla algı operasyonlarına ortak oluyor. Son operasyon Fransa’nın muhafazakar dergilerinden Le Point için gerçekleşti. Dergi son sayısında YENİ DÜNYA DÜZENİ başlığıyla dört ismi kapağına taşımıştı. Bırakın dış haberler bölümünü, haber merkezleri bile olmadığını bildiğim gazeteler dahil, Saray medyası tümüyle alarma geçmiş.. Konuyu birinci sayfalarına taşımıştı. Trump, Putin, Şi Cinping ve Erdoğan.. Yeni dünya düzeninin öne çıkan isimleri olarak kapakta yer almıştı. Hani her biri hakkında her şeyi bilmesek, göğsümüz kabaracak. Da.. Biliyoruz! Gazze’yi satın almaya kalkan, Rusya ile el sıkışıp Avrupa’ya sırtını dönen Trump.. Trump sayesinde Ukrayna’yı yutmaya hazırlanan, ülkesinde de demokrasinin tabutuna son çivileri çakan Putin.. 1 buçuk milyar kişiye yaklaşan nüfusunu neredeyse tek ayak üstünde tutabilecek bir sistemin başındaki Şi Cinping… Ve demokrasiden, hukuktan, insan haklarından hiç hazzetmeyen Erdoğan.. Saray gazeteleri ve köşecileri nasıl başardıysa bu dörtlüden “gurur duyulacak bir durum” çıkarttı. Okuduğum kadarıyla sadece Milliyet’ten Özay Şendir şöyle bir yorum yaptı: “Le Point editörlerinin Cumhurbaşkanı Erdoğan’ı, Avrupa’da korkulan Putin, üretimde rekabet edilemeyen Şi Cinping ve AB’nin savunması için para harcamayacağını söyleyen Trump ile aynı kapakta kullanma kararı aslında bir kötü gösterme çabasıdır.” Bu yorumun ardından hem dergiye hem de Fransa’ya veryansın ediyor gerçi. Ama nihayetinde “Avrupa Türkiye’nin gücünün farkında” gibi “maksat Reis mutlu olsun” yalanına düşmüyor. Güçten ne kastediliyor, hayata nereden baktığınıza göre değişir değil mi? İnsanların huzuru ve refahı için belirlenen kriterlere uymuyorsanız.. Uçağınız, tankınız ne işe yarar! Bakın, Almanya’da seçimi ve dolayısıyla iktidarı kazanan CDU’nun programında Türkiye için ne deniyor: “Türkiye, Avrupa için stratejik önemini korumaktadır ve önemli bir partnerdir. Türkiye'nin şu anda AB'nin değerler düzeninden uzaklaşmakta olmasından ve bu nedenle de birliğe üye olamayacak olmasından üzüntü duyuyoruz.” Evet, dünyanın süper güçleriyle aynı karede yer almak Reis’i mutlu edebilir. Ama Almanya’nın ve genel olarak AB’nin bu bakışını.. Trump’ın Gazze çıkışını.. Putin’in -Trump’ın desteğiyle- Kırım’ı Rusya toprağı saymasını.. Ve bunlar karşısında neden sessiz kaldığını nasıl izah eder derseniz.. İllüzyonun temel prensibini hatırlatırım: İzleyenin dikkatini başka yöne çek! *Mesela İmamoğlu’nun diplomasına.. (Meğer daha önce Cimer’e bu konuda ihbar ve şikayet gelmiş de Cimer araştırıp ‘sorun yok’ demiş, iyi mi!!!) *Mesela Şam’da Emeviye camiinde, Gaziantep’te özel olarak dokutulan bordo halıda kılacağı namaza.. Amaaaa.. Halk bunları mı yer? Yoksa kent lokantalarında sıraya mı girer? Ya o çok sevdiği Adile Naşit için söylenenler.. İnanır ve alkışlar mı sizce”?",https://halktv.com.tr/makale/aysenur-arslan-gunun-kopugunde-yazdi-adile-nasite-saldiri-ozgurlugu-916846
Ayşenur Arslan,12 Eylül'de TRT'den bugüne...,20 Mart 2025 Perşembe 16:16,"12 Eylül’den bir hafta, 10 gün sonraydı. TRT’de paralel “evrene” geçtiğimiz günlerde yani. TRT paşaları, albayları televizyonu anlayıp öğrenmeye çalışırken acınası haller yaşanıyordu. Mesela, bir sabah 9.30 gibi gelen haber ekibi, “9’dan sonra gelenler alınmayacak” emri nedeniyle içeri sokulmadı. Oysa arkadaşlarımız sabahın erken saatlerinde bir işe gitmiş, oradan geliyordu. Yine de kapıdaki askerlere durumu anlatamadılar. Sonunda yakındaki bir kafeye gidip öğlen molasını beklediler. Saçma günlerdi! Haberleri artık biz yapmıyorduk! Genelkurmay’dan “yapılmışı” geliyordu! Bildirilerin zamanında ve eksiksiz okunması dışında en önemli konu, tasarruf / tasarruf / tasarruftu. Geçici genel müdürün ilk toplantısında “ellerinizi haberlerin yazıldığı kağıdın arka yüzüyle kurulayın” dendiğinde anlamıştık ciddiyetini. Ama “resim seçiciler neden fazla mesai yapıyor? Gündüzden seçip gitseler ya” dendiğinde ciddi kalamamıştık. TRT için bir nevi işgal günleriydi.. Ve tam da duruma uygun biçimde, “dışarıyla irtibatımız kopartılmıştı.” 45 yıl öncesinden bahsediyoruz: O günlerde elbette ne sosyal medya söz konusuydu.. Ne de TRT kanallarından başka bir kaynak.. Nefes borusu diyebileceğimiz tek iletişim kaynağı, Eurovision bağlantısıydı. Ama yanlış anlaşılmasın. AKP’nin unutturduğu şarkı yarışmasından söz etmiyorum. Gerçek kuruluş amacından.. EBU’ya üye Avrupa ülkelerinin her sabah gerçekleştirdiği gündem, haber alışverişinden söz ediyorum. Darbe sonrası Eurovision bağlantısı kesildi. Gündem toplantılarına yasak geldi. Ama günler sonra, o toplantıların sorumlusu Ali Kırca TRT paşalarını ikna etmeyi başardı: “Dünya Türkiye’de neler olup bittiğini bilmiyor. Böyle durumlarda olduğu gibi fısıltı gazetesi kim bilir ne yalanlar üretiyor. Eğer biz yeniden devreye girersek doğruları anlatabiliriz..” Makul gelmiş olmalı. İzin çıktı. O sırada orada değildim ama hem Ali Kırca’dan hem de tanıklık eden arkadaşlardan dinledim.. Eurovision’un sabah toplantısında her ülke sırasıyla gündemini verirdi. Türkiye’den umut kestikleri için anons edilmedi ama Ali Kırca bağlantıyı açıp “Ankara, TRT ‘den günaydın” diye konuşmaya başladı. Bir anda önce şaşkın bir sessizlik.. Sonra sevinçle, neredeyse hep bir ağızdan “hoşgeldin” bağırışları.. Ve akıllarındaki deli soruların sağanağı.. İnanın yazarken tüylerim diken diken.. Hatta gözlerim doldu! Sanki koskoca bir duvarda delik açılmıştı.. Nefes alabiliyorduk.. Şu son birkaç gün hep bunu düşündüm. Aradan 45 yıl geçmişti ama biz kendimizi yeniden duvarlarla çevrili bulmuştuk. Sosyal medyaya yasak.. İnternete bant daraltma.. Ve her köşede karşımıza çıkan polisler, TOMA’lar, çelik bariyerler, biber gazları.. O kudretli darbeciler çoktan kaybolup gitti. Evren dışında beşlinin adını hatırlayan çıkmaz. Ama Demirel, Ecevit, Erbakan geri döndü. Başbakanlık, cumhurbaşkanlığı koltuklarına yeniden oturdu. Yaşatılanların yarasının izleri kalsa da yolculuk devam etti. Bugünün muktedirleri, hiçbir duvarın sonsuza kadar yerinde duramayacağını bilmiyor mu acaba? Hadi tarihten ders almadılar. Bizlere kulak verecek de değiller. Bari kalemlerini ve hayatlarını Reis için feda edelerin bugünkü yazılarına bir göz atsalar. “AHMET HAKAN”: Bir sabah Ekrem İmamoğlu ve çevresine yönelik büyük ve kapsamlı bir operasyon başlatılması şaşırttı beni. Ben bu işin ağır ağır, aheste aheste gelişeceğini düşünüyordum. Radikal, keskin, net, bir günde kesip atan bir operasyon tercih edildi. Bu da operasyonun en şaşırtan yönü oldu. ‘Bu iktidarın Ekrem’le, Mansur’la, Özgür’le uğraşmasına hiç gerek yok.’ İki gün önce yazdığım yazının özeti bu. İmamoğlu ve ekibinin gözaltına alındığı gün de böyle düşünmeye devam ediyorum. İMAMOĞLU operasyonu, siyasi operasyon olarak algılanıyor. Bu iktidar açısından tehlikeli” dendiğinde... Bazıları haklı olarak şunları söylüyorlar:Ne yani? Böyle bir algı ortaya çıkacak diye... Yargı işini yapmasın mı? Hayır! Mesele bu değil. Mesele şu: İktidar, ortaya çıkan bu algıyla mücadele etmenin yollarını bulsun. “ABDÜLKADİR SELVİ”: Ekrem İmamoğlu’yla ilgili birçok kulis haberine imza attım. Türk siyasetinin önemli bir figürü olması nedeniyle onunla ilgili süreçleri takip ettim. Diplomasi başta olmak üzere hakkındaki soruşturmalar ve cumhurbaşkanı adaylığına yönelik kulis haberlerini yazdım. Mesleğimin gereğini yaptım. Sadece bilgi verdim, analiz yaptım. Hakaret etmedim. Bu aşamada kişisel bir karar aldım. Ekrem İmamoğlu gözaltında olması nedeniyle bana cevap verecek imkânlara sahip değil. O nedenle gözaltı durumu netleşene kadar İmamoğlu’nu eleştirmeyeceğim.” “OKAN MÜDERRİSOĞLU”: İmamoğlu, Gezi Parkı olayları sosyolojisinin türettiği bir siyasi kimlikti. Öyle olduğu içindir ki gözaltı kararı sonrası, o meşum odaklar sokak çağrısına kalkıştılar, kura atak yaparak piyasaları huzursuz ettiler, bunlar da yetmeyince ""darbe"" söylemine sarıldılar. Her şeye rağmen son söz... Siyasete, siyasi aktörlere dönük yargısal işlemler, hukuki amacını ifa edemeden kamuoyunda tepkisel neticelere yol açabiliyor. Aman dikkat! Akit, Yeni Şafak gibi odakların yazarlarına hiç değinmiyorum. “İran yakında Kabe’ye saldıracak” diye yazan şuursuzlara satır ayırmak bile gereksiz. Ama yukarıda alıntıladığım üçlü, Saray medyasının en gözde isimlerinden. Gerçi Sabah yazarı Müderrisoğlu’nun “Gezici odaklar kura atak yaptı” ifadesi akla yine şuur meselesini getirmiyor değil. Hayal gücü fazla gelişmiş deyip geçelim. Ama Hürriyet’in kalemi keskin iki yazarı ne kadar yumuşamış, farkındasınızdır değil mi! Ahmet Hakan “biraz yavaş” diyor. Selvi de neredeyse barış çubuğu uzatarak, başına gelenlerde büyük katkısı olan İmamoğlu’nu artık eleştirmeyeceğini ifade ediyor. Ne yüce gönüllülük!! Yoksa sokağa çıkamadıkları, belki eşin dostun yüzüne bakamadıkları için mi, kimbilir! Operasyonun acelesi ve sertliğiyle, uzun zamandır hiçbir şeye şaşırmayan Ahmet Hakan’ı bile şaşırtan Erdoğan neye güveniyor peki? 1) Anayasa, yasalar son 20 yılda defalarca çiğnendi. Diploma arandı, ses çıkmadı. Seçimde mühürsüz pusulalar, hem de oy kullanma süresinin bitmesine yakın, geçerli sayıldı. 2015 Haziran seçiminde AKP tek başına iktidar olamayınca, önce Bahçeli “bunu saymıyoruz, bir daha seçim yapalım” diye sahneye çıktı. Ardından bombalar, katliamlar eşliğinde ÇÖZÜM SÜRECİ bitiverdi. Ve daha neler neler.. Ama ne kıyamet koptu, ne iktidar geri adım attı. Erdoğan işte en çok buna güveniyor. “YAPTIM OLDU.. YİNE YAPARIM.. YİNE OLUR” diye düşünüyor. 2) Şu son krizde bile piyasanın ateşi düşsün diye 8-10 milyar doların yakıldığı.. Bunun da Hazine’yi etkileyeceği söyleniyor ya! Arkadaşım Mustafa Sönmez’e göre, Erdoğan seçimde saçacağı parayı şimdiden yedeklemiştir. Ayrıca ihtiyaç halinde devreye sokacağı ek kaynakları da hazırdadır. 3) Ve yurt dışından, özellikle Avrupa’dan gelen / gelecek tepkiler. Hiç kuşkunuz olmasın, süslü cümleler bir kenara yazılır da.. Dünyanın yeni bir küresel savaş ihtimalini konuştuğu, Trump’ın da tam bu sırada NATO’yu yoğun bakıma soktuğu bir kavşaktayız. Avrupa bir yandan savunma (siz onu savaş diye okuyun) harcamalarında artışa gidiyor.. Bir yandan parası değil ama savaşacak onca askeri olan Türkiye’ye göz kırpıyor. Erdoğan bunlara güveniyor. Peki biz kime, neye güveneceğiz? Elbette kendimize.. Gençlerimize.. İmamoğlu’nun dediği gibi “kötülerin karşısında birlik olacak iyilere”.. Ve ne yapsalar Öldüremedikleri Atatürk’e..",https://halktv.com.tr/makale/12-eylulde-trtden-bugune-923089
Ayşenur Arslan,Bir ben bir Putin,11 Aralık 2024 Çarşamba 05:00,"Önce son haber: Duruşma günüm belli oldu. 11 Mart 2025 günü hakim karşısındayım. Tensip Zaptı’na göre, o zamana kadar ilgili yerlere “HTŞ, FEC, EL KAiDE, DEAŞ, PKK/KCK TERÖR ÖRGÜTLERİYLE İLGİLİ OLARAK İŞLEM KAYDIMIN OLUP OLMADIĞI” araştırılacakmış. Doğrusunu isterseniz, mesela HTŞ konusunda olumlu görüş belirtmem bu süreçte lehime olur mu bilemiyorum. Ya da Colani’yi ne kadar beğendiğimi yazmamın!!! Arada durup “saçmalama” diyor muyum kendime? Diyorum! Bu memlekette latifenin / humour denilen takıntının tehlikeli ve yasak olduğunu ne zaman öğreneceğim!!! *. *. * Demişken: Aşağıdaki görsel 6 yıl öncesinden. Muhtemelen hatırlarsınız. Şakanın Şahikası gibiydi. Ünlü Alman dergisi DerSpiegel, kapağına dünyadan 4 lideri taşımıştı: Erdoğan, Putin, Trump ve JinPing.. Ortak özelliklerini de “yeni dünyayı işte bu liderler kuracak” diye ifade etmişti. Sabah’ın küçük kardeşi Takvim Gazetesi kapağı “iftiharla” manşetine taşımıştı. Takvim’e göre, Almanya’nın etkili dergisi, Merkel’i değil de Erdoğan’ı seçmiş ve yeni dünya düzeninin 4 lideri arasında göstermişti. O sırada seçim turunda olan Erdoğan da Kocaeli mitinginde aynı şekilde “gururla” duyurmuştu: ""Almanların bir dergisi var, kapağa 4 resim koymuş bir tanesi de benim. 'Dünyayı şekillendiren liderler' demiş. Elhamdülillah. Bu milletin evladı olarak bu hizmeti son nefesimize kadar devam ettireceğiz” Şaka gibiydi gerçekten de her şey! Hadi diyelim ki Almanca bilen yoktu da içerdeki yazıyı okuyan olmamıştı. Ama Der Spiegel’in kapak kompozisyonun altına yazılan “AUTOKRATEN” sözcüğünü farkeden de mi yoktu. Sözcüğün otokrat demek olduğunu anlamak için kaç fırın ekmek lazımdı!!!! O kapak ilkti belki ama son olmadı. Amerikan, Fransız, İtalyan dergilerinde.. ve neredeyse istisnasız Putin’le birlikte yer aldı Erdoğan. *. *. * Der Spiegel vakasında Saray ekibi fena coslamıştı! Sonrasında uyandılar ve aslında Spiegel’den farklı olmayan yorum ve görselleri kınamaya, lanetlemeye başladılar. Elbette o açıklamaların hiç birinde “yahu siz ne diyorsunuz, ne otokratı?” Diyen olmadı. “Otokrat dediğin tüm gücü ve yetkiyi elinde toplar.. Bir türlü de gitmek bilmez.. Liderimizi bununla mı suçluyorsunuz” diye itiraz eden de çıkmadı. Sonra.. Bundan sadece birkaç gün önce, Erdoğan bize o polemiği hatırlattı. Yine “İFTİHARLA”: “Dünyada liderler arasında zaten iki kişi kaldık. Şu anda bir ben varım bir de Vladimir Putin var. Bunu ben olduğum için söylemiyorum, vakayı söylüyorum. 22 yıl bu fakirin görev süresi var. Nerede ise bir o kadar da sayın Putin'in var. Diğerlerinin hepsi elemine oldu.” *. *. * Gerçi Trump ya da Çin Devlet Başkanı için “elimine oldu” demek fazlasıyla iddialı, hatta saçma! Ancak “otokrat” dendiğinde “elhamdülillah” diye karşılık vermekten daha makul! Tabii bu arada otokratlığın karşılığını.. Kademelerini.. Diktatörlükle ortak kümesini konuşup tartışmak da lazım. Öyle değil mi! Bunlar bu yazının konusu değil. Hatta belki yazı konusu değil. Yine de çok merak ediyorsanız, girin YouTube’a.. Sevgili arkadaşım Emin Çapa’nın “SİZ DE BİR DİKTATÖR OLABİLİRSİNİZ” kitabına dair yayınını izleyin.",https://halktv.com.tr/makale/bir-ben-bir-putin-895934
Ayşenur Arslan,SUSURLUK.. 15 TEMMUZ.. SELVİLER..,12 Temmuz 2024 Cuma 05:00,"Bu yazıyı 15 Temmuz’un yıldönümü nedeniyle pek bilinmeyen ve neredeyse hiç hatırlanmayan “karanlık bir meseleye” ayırmıştım. Ama sağolsun Hürriyet’in derin yazarı Abdülkadir Selvi üst üste öyle iki yazı yazdı ki, Susurluk’tan girip Maltepe Zırhlı Tugayı’ndan çıkmak farz oldu. Elbette yazıyı “ithaf” ettiğim Selvi okumayacaktır. Zira kendileri Saray’ın kıymetlilerinden.. Dolayısıyla bizlerden kat kat yukarlarda bir yerde. Ayrıca, iktidarın irili ufaklı tüm bileşenleri gibi yalanlarının, yanlışlarının açığa vurulmasını istemez. Hayır! Utandıkları için değil. Yemek üstüne hazımsızlık yaptığı için! Bu yüzden yazıyı size yazıyorum ey okuyucu. Öğren diye.. Hatırla diye.. Günü gelince birilerinin suratına tüküresin diye.. , *. *. * Geldik sadede! Malum, CHP lideri Özel açlık sınırındaki milyonlara seslendi. Işıkları yakıp söndürmeye çağırdı. Hemen ardından sahneye -çıkmasa olmaz- Abdülkadir Selvi çıktı. “Özgür Özel’den 28 Şubatvari eylem çağrısı” başlıklı bir yazı kaleme aldı. Gerçi başlıktaki “vari” sıkıştığında kıvırmaya yarayacak gibiydi. Hani “canım ben mesela dedim” diyebilecekti. Tabii yazıya şöyle başlamasaydı: “Bazı semboller vardır, toplumun hafızasında kötü yer etmiş. Işıkları açıp kapama eylemi de onlardan biridir. 28 Şubat’a giden süreç ışıkları yakıp kapama eylemiyle başlamıştı.” İnsanda biraz utanma olur! Gazeteciyse meslek ahlakı olur! 28 Şubat süreci dediğiniz kripto ajandanızla “Aydınlık İçin 1 Dakika Karanlık Eylemi”nin hiç ama hiç ilgisi yoktu. İçinde olduğum bir dizi toplantıda alınmış bir kararla hayata geçirilmişti. Hedefi ve sloganı da Susurluk kazasıyla ortaya saçılan o çirkin skandalı aydınlatabilmekti. Aaaaaa! Meğer Selvi de bilirmiş bunu. Ya da bu yazıyı yazdıktan sonra birileri hatırlatmış. Ertesi günkü yazısında tevil etmeye çalışmış. Ama önceki sözleriyle çok da çelişmemek adına -herhalde- ifadeyi şöyle toparlamış: “Işıkları söndürüp yakma eylemi 28 Şubat’la başlamamıştı. Susurluk için başlatılmıştı ama 28 Şubat’ta da kullanıldı. Milletin hafızasında 28 Şubat’ın simgesi olarak kaldı. Algı böyle oluştu.”  *. *. * “Algıyı böyle oluşturduk” demiyorsunuz.. Türkiye’nin en aydınlık eylemini sakil ifadelerle karalıyorsunuz.. Yetmiyor; ikinci yazınıza “15 Temmuz’da da ışıkları yakıp söndürecekler mi” başlığını atabiliyorsunuz.. Be hey Selvi! 15 Temmuz -hadi prodüksiyon ortaklarını şimdilik bir kenara bırakalım- kimin marifeti? FETÖ’nün, değil mi! Peki Pensilvanya’da Gülen’le yan yana poz verenler, 1996 yılındaki eylemi tasarlayıp hayata geçirenler miydi, yoksa siz ve kimi arkadaşlarınız mı? Ya 2013’te “HOCAM TÜRKİYE’YE DÖN ARTIK” diye yazan kimdi? Dönmek derken “nereye dönmesi için” çağrıda bulunduğunu yazmamak olmaz herhalde: “Peygamberimiz’in vefatından sonra Hazret-i Ebubekir’in gösterdiği dirayete benzer bir şekilde dönüp BAŞIMIZA GELSENİZ HOCAM”…  *. *. * Yazık! Hep yanlış anlaşılıyor Selvi. Dolayısıyla tevil şart oluyor. Selvi o çağrıyı da şöyle açıkladı: “9 Aralık 2013 tarihli ‘Hocam Türkiye’ye dön artık’ başlıklı yazım Sayın Erdoğan’ın 13 Haziran 2013 tarihinde yaptığı Türkiye’ye dön çağrısından sonra FETÖ’yü ABD’nin kontrolünden çıkarmak için yazılmıştır.” Atalarımız ne güzel demiş: Zırva tevil götürmez. Götürememiş nitekim. Hele böyle çocukça bir gerekçeyle!! Herkesi kör, alemi sersem sanıyorlar ya! Biraz göstermek, hatırlatmak lazım.  *. *. * * “Erbakan nasıl başbakan oldu, hatırlayan vardır herhalde. Refah Partisi TOFAŞ soruşturmasında Yüce Divan yolu görünen Çiller’e HAYIR oyu karşılığında koalisyon teklif etti. Hem de ilk sıranın Erbakan’a verilmesi şartıyla.” * Refahyol hükümeti, 28 Şubat’tan aylar sonra Erbakan’ın koltuğu Çiller’e bırakmak üzere istifasıyla yeni bir sürece girdi. Ancak Demirel sürpriz yapıp, hükümeti kurma görevini ANAP lideri Mesut Yılmaz’a verdi. Ve Refahyol 1997’de tarihe karıştı. * “1 Dakika Karanlık eylemi” ise 1996 Kasımı’ndaki Susurluk kazası / skandalı sonrası temiz ve aydınlık bir Türkiye isteyen milyonlar tarafından hayata geçirildi. * Kaza yapan arabadaki DYP milletvekili Bucak.. Emniyet Müdürü Kocadağ.. Ve başta Çiller olmak üzere derin siyasetin sahip çıktığı, onca kişinin katili Abdullah Çatlı.. Siyaset-Polis-Mafya üçgenini ele verdiği için elbette Refah-Yol’u tedirgin etti. * “Çiller 'devlet için kurşun atan da yiyen de şereflidir' mesajıyla siyaset tarihine geçti. Erbakan da eylem için 'GULU GULU DANSI' benzetmesiyle.. ”  *. *. * Milyonlarca temiz yurttaşın “aydınlık Türkiye” dileği gerçek kılınabilseydi.. Ne FETÖ devleti kontrol edecek güce erişebilirdi ne kumpas davaları ve 15 Temmuz yaşanırdı. Abdülkadir Selvi ironi yaptığını sanıyor ama gerçekten de 15 Temmuz’da da ışıkları yakıp söndürmek lazım. Öyle ya! O kadar ağır, vahim sorular aydınlanmadan halının altına sürüldü ki.. Yakalandığı halde serbest bırakılan ve onca yıldır kayıplara karışan Adil Öksüz mesela! Her fırsatta yazarım: Adil Öksüz’ün “hava kuvvetleri imamı” olduğunu bilmeyen yoktu. Bizzat Gülen Cemaati’nin 2 numaralı ismi Kemalettin Özdemir hem MİT’e hem de AKP medyasına darbeden çok önce anlatmıştı çünkü. Bu yazıda daha fazla ayrıntıya girip tekrar etmeye gerek yok. Onun yerine sizi bundan tam tamına 8 yıl öncesine, İstanbul’da bir kışlaya götüreceğim.  *. *. * Maltepe’deki 2. Zırhlı Tugay Komutanlığı 11 Temmuz günü benzerine hiç rastlanmamış bir trafiğe sahne oldu. Farklı illerden gelen farklı rütbelerde kalabalık bir grup subay Gn. Nurettin Baransel kışlasında buluştu. Bir toplantı salonuna kapandı. Ve tam 54 saat boyunca.. Yani darbe girişimine kadar kapalı kapılar ardında “sevk ve idare” planları yapıldı. Toplantı o kadar gizliydi ki askerlerin çay servisi yapmasına bile izin verilmiyor, ihtiyaçlar kendi içlerinden birisiyle karşılanıyordu. 15 Temmuz sonrası akıbetleri ne oldu, bilmiyorum. Ama şunu biliyorum.. Gördüm.. Okudum.. Olayın fotoğraflarına ve haberi Sözcü’de, güvenlik kamera görüntüleri de NTV’de yayınlandı. Ne var ki şu sorular hiç sorulmadı, hiç yanıtlanmadı: “Askeri kurallara, teamüllere katiyen uygun olmayan bu toplantıdan kimlerin haberi vardı? İstanbul dışından gelen farklı rütbelerdeki subaylara kim nasıl izin vermişti? O subaylar 54 saat boyunca kimsenin dikkatini çekmemiş miydi? Kimse toplantının mahiyetini merak etmemiş miydi? Askeri ve sivil istihbarat o sırada uyuyor muydu?""  *. *. * İşinize gelince Hocaefendi.. İşinize gelince “askeri vesayeti temizleyecek güç”.. Sonra vay yanıldık, aldatıldık masalları.. 15 Temmuz’a dair soru soranları gayrı milli ilan edip linçlemeler.. “Ayıp” kelimesi bile utanıyor sizden!!!!!",https://halktv.com.tr/makale/susurluk-15-temmuz-selviler-851507
Ayşenur Arslan,Ok Yaydan Çıktı (Mı?),23 Ekim 2024 Çarşamba 05:00,"Aslında iktidar DEM’e epeydir sinyal veriyordu. Hatta Bahçeli’nin TBMM açılışında, barışa yorulan el sıkma hamlesi, “sinyal sarıdan yeşile mi döndü” dedirtmişti. “Daha dün seçim meydanlarında montaj kasetler yayınlayarak muhalefeti Kandil’den mesaj almakla suçlayan bir iktidarın samimiyeti konusunda endişelerimiz var. Daha dün 6’lı masanın 7’nci ayağı diyerek tüm muhalefeti suçlayan bir iktidarın samimiyeti konusunda endişelerimiz var. Bir yandan yeni anayasa derken öbür yandan Anayasa Mahkemesini kapatmaktan dem vuran bir iktidarın samimiyeti konusunda endişemiz var. Türkiye’nin bütünlüğüne birlik ve beraberliğine katkı yapacak adımlar elbette önemlidir. Ancak bölgemizdeki gelişmeler de dikkate alındığında bu adımların Türkiye’nin bütünlüğünden ziyade Büyük Ortadoğu Projesine hizmet edeceğine dair endişemiz var.”",https://halktv.com.tr/makale/ok-yaydan-cikti-mi-881706
Ayşenur Arslan,Özlem Gürses… Gazeteci!,22 Aralık 2024 Pazar 05:00,"Ayşenur Arslan Bir Siyaset Meydanı programında hayatımıza girdi. Giriş o giriş. Özlem’i anlatmaya gerek yok herhalde. Gazeteciliğine, deli gibi çalışkanlığına, yeteneklerine yıllardır tanık oluyorsunuz. İktidar şimdi bu kariyeri, Türkiye’de gazetecilik yapanların mecburi hizmeti diyebileceğimiz cezaeviyle taçlandırmaya karar vermiş gibi! Gerçi ben bu satırları yazarken mahkemeden henüz karar gelmemişti. Ancak öncesinde sağlık kontrolüne götürülürken ellerindeki kelepçeler karara dair işaret gibiydi. İnsan yine de umutlanmak istiyor. “Bunu Türkiye’ye, halkın haber alma hakkı için neredeyse hayatını ortaya koyacak gazetecilere, hukuka.. Ve hatta kendinize yapmayın” diye bağırmak istiyor. Hukuk da gerçekler de bir gün size de lazım olacak.  *. *. * Bir sinemacı dostumuz anlatmıştı. Anadolu’da bir Alevi köyünün mezarlığında rastladığı bir mezar taşı.. Üzerinde “İYİLİK İYİDİR” yazıyormuş. Kötülüğün binbir halini deneyimlediğimiz bugünlerde bambaşka bir anlam kazanamıyor mu! Sadece bir günde okuduğumuz haberleri, izlediğimiz görüntüleri hatırlayın. Ankara’daki emekli eylemi mesela. Yaşıtlarımın polis tarafından nasıl muameleye maruz kaldığını görünce inanamadım. Polisin karşısında düşman vardı sanki. 17 bin lira emekli maaşına isyan edenlere biber gazı sıkıldı yahu. Daha ne olsun! (Bu arada ben de 17 bin lira emekli maaşı aldığım için empatiden öte duygularla izledim yaşananları. ‘Nasıl yani’ diye soracak olursanız, şöyle; emekli olmaya karar verinceye kadar atv’de asgari ücretli gösterildiğimi bilmiyordum. Deli gibi koşturmaktan aklıma gelip de kontrol etmemiştim.) Devam edelim izlediklerimize.. Gezi tutsaklarından Tayfun Kahraman’ın hastane macerasını gördünüz umarım. MS hastası.. Kontrole gidecek, yüksek güvenlikli hastane aracında ama eller kelepçeli. Tayfun Kahraman “çok sıkıyor lütfen biraz gevşetin” diyor. Hayır! Kuralmış. Kural kelepçe mi yoksa o kelepçe ile neredeyse kan dolaşımını engelleyecek kadar eziyet etmek mi? Alın size bir empati noktası daha: Ben de kronik kas hastasıyım. MS’in görümcesi gibi!! Bazen aşırı bir temasın bile nasıl eziyete, işkenceye döndüğünü bilirim.  *. *. * Derken.. İyi haber mi bilmiyorum. Özlem için mahkemenin “ev hapsi” kararı verdiği açıklandı. Yasını sıra tabii ki yurt dışı yasağı vs. “İyi haber mi bilmiyorum “ dememin nedeni şu. 1) Sehven söylenmiş bir şey için gazeteciye içinde “hapis” sözcüğü geçen bir ceza verilmesi Türkiye’nin demokrasi kalitesini gösterir. 2) Özlem gibi günü 24 saate sığdıramayan, aynı sırada üç beş haberin, sosyal sorumluluk projesinin peşinde koşan biri biliyorum eve sığamaz. Neyse ki günümüz teknolojisi ona kanat takacak, nefes olacaktır.  *. *. * Günün en keyifli haberi Şam’dan gelmişti dün. HTŞ’ye rağmen on binlerce kişi meydanlara çıkıp demokrasi ve laiklik için haykırdı. Şeriatın karanlığı çökerken cesaretiyle herkese örnek oldu. Ve Özlem.. tutuklanmadı. Geçmiş olsun. Sadece ona değil,hepimize..",https://halktv.com.tr/makale/ozlem-gurses-gazeteci-899084
Ayşenur Arslan,Utanç müzesine utandıran katkı,31 Temmuz 2024 Çarşamba 05:00,"Ben evimde hiç kedi köpekle yaşamadım. Ama oğlum daha küçücük yaştan sokaktaki tüm kedileri, köpekleri, kargaları kardeş edindi. Kucakladı, besledi. 20’li yaşlarında da hayatına kedi kızı PATİSU katıldı. Meclis’teki fotoğrafa bakarken onu ve tüm hayvan evlatlarımızı düşündüm. AKP milletvekilleri -ortakları MHP’liler ve liderleri Bahçeli oylamaya katılmamıştı- gururla el kaldırıp “olur” verdiler. Sonra da, köpeklerin ölüm yasasını sırıtarak verdikleri pozla ölümsüzleştirdiler. Tıpkı istismar iddialarına karşı ENSAR Vakfı’na kalkan olmaları.. Ve sonrasında kahkahalarla poz vermeleri gibi!  *. *. * AKP’li vekillerin yasayı savunmalarını anlayabilirsiniz. Mesela yani!! Gerekçelerini haklı da bulabilirsiniz. Yine mesela!! Ama rica ediyorum, sırıtarak kutlamak neyin nesi? Ahaliye karınca masalları anlatıp köpeklerin ölüm kararını alkışlamak için nasıl bir AHLAK sahibi olmalı? Aslında insanın insanı öldürdüğü, çocukları katlettiği bir dünyada bu soruların ne manası var, diyeceksiniz! Var! Hem de çok var! Anlatmaya da zaten oradan, insandan başlamak gerekiyor.  *. *. * Medeniyete, kültür / felsefe / ahlak konusunda en büyük katkıyı sağlayan antik Yunan mesela.. Kadınlar kamusal alanın dışındaydı. Hiçbir yasal hakları yoktu. Neredeyse insan sayılmıyorlardı yani. İslam’ın kadını koruyup kolladığı söylenen Arap kültüründe de durum farklı değildi. Kaldı ki fetihler ve keşifler çağıyla birlikte köleler de “hayvandan azıcık üstün” bir kategoride yerlerini almıştı. Ne var ki, hiçbir şey “İNSANAT BAHÇELERİ” kadar utanç verici değildi. 1800’lü yılların son demlerinde Fransa’da, Belçika’da Afrika’dan getirilen kölelerin sergilendiği bahçelerden söz ediyorum. Birbirlerine zincirlerle bağlanmış, hiç kuşkusuz dehşet içindeki kölelerden.. Bugün Olimpiyatlara ev sahipliği yapan Paris’te 1889 yılında açılan uluslararası fuarda 400 siyah erkek sergilenmişti mesela. 1909 yılı da Alman İmparatorunun Hamburg’daki “insanat bahçesi”ne ziyaretiyle kayda geçmişti.  *. *. * Amerika kıtasındaki yerli nüfusun.. Sonrasında Afrika’dan getirilen siyahların başına neler geldiğini anlatmaya gerek yok herhalde. Eksik / yarım / alt insanlar olarak yüzyıllar geçirdiler. Ama bu arada bir yandan “hümanizm” yani “insancılık” yükselişteydi. Meğer insanlar eşit değil miymiş! Aynı haklara sahip olması gerekmez miymiş! Renkleri karıştırmasak.. Sınırları aşmasak daha iyi tabii. Bir de “eşitler arasında birinciler” olduğunu unutmasak!! Medeniyet koşusunda neler neler oldu, düşünsenize.. nerelerden buralara gelindi.  (Bir fıkranın tam yeri: ABD’de ırkçılığın en azından yasal olarak ortadan kalktığı yıllar. Yaşlı bir adam -fıkra bilge rolü için onları seçer ya!- bir otobüse biner ki ne görsün! Yolcular birbirine girmiş, kavgaya tutuşmuş. Beyazlar, siyahların eskisi gibi arkada oturması gerektiğini savunuyormuş. Siyahlar da doğal olarak tersini. Bilge adam “durun” demiş “ne bu siyah beyaz kavgası! Farz edin ki derinizin rengi yeşil.. Ne yapacaktınız o zaman?” Otobüstekiler bir durup düşünmüş, “adam haklı” demiş. Ortalık yatışınca bilgemiz yolculara son kez seslenmiş: “İşte böyle. Şimdi koyu yeşiller arkaya, açık yeşiller öne…”)  *. *. * Hala her ırk, her din, her cins, her renk için “öteki” var elbette. Ama en azından yasalar karşısında eşit gibiler! Ya hayvanlar? Dünyayı paylaştığımız dostlarımız? 21. Yüzyıl için “hümanizmin sonu” diyebiliriz. Zira hayvanların bu dünyanın gerçek sahiplerinden olduğunu biliyoruz artık. Gerçek kürk giymek mesela, hakareti hak eden bir alçaklık olarak görülüyor. Boynuzları ya da dişleri için avlanan hayvanların cesetlerini süs diye taşımak da.. Mutlaka birkaç kare de olsa görmüşsünüzdür: Yerde katledilmiş bir fil ya da gergedan.. Ve başında eli silahlı bir “insan”.. O kareler günümüzde utanç müzelerinde. 1906 yılında NewYork’ta bir insanat bahçesinde aile üyeleriyle birlikte elleri bağlı sergilenen 3-4 yaşındaki Filipinli kızın fotoğrafı gibi!  *. *. * Siz iktidarın şımarık insanları. Sizin Meclis’te verdiğiniz pozlar da orada yerini alacak. O çirkin sırıtışlarınız unutulmayacak. Dilerim öldürttüğünüz her köpek kabusunuz olur!!!",https://halktv.com.tr/makale/utanc-muzesine-utandiran-katki-857164
Ayşenur Arslan,Babamın Kılıcı ve Başkomutanı,08 Eylül 2024 Pazar 05:00,Kara Harp Okulu mezunuydu babam.,https://halktv.com.tr/makale/babamin-kilici-ve-baskomutani-868216
Ayşenur Arslan,Geliyor Gelmekte Olan da,27 Ekim 2024 Pazar 05:00,"Siyaset sahnesinden önce medyanın fotoğrafına bakıyorum. Ne yapayım! Bir açıdan mesleki deformasyon! Öte yandan medyaya bakıp Saray’dan nelerin servis edildiğini anlayıveriyorsunuz . Ama iş sonunda soytarılığa vardı. Saray medyası, 50 yılda neler neler görmüş bana bile “yok artık” dedirtti. Cumhur Biraderler neylerse iyi eder dediklerini biliyoruz, ama bu kadarı da pes kere pes! Yakın zamana kadar “DEM kapatılsın, kapatılmazsa AYM kapatılsın” diyen Bahçeli DEM’in ayağına gidip el sıkacak. Malum medya hiiiiç şaşırmayacak. Şaşırmak ne demek! Bahçeli’den bir barış havarisi yaratacak. “Öcalan gelip Meclis’te konuşsun” deyince şöyle bir frene basılacak.. Da! Konunun neresinden tutacağını bilemeyenlere Ahmet Hakan yolu gösterince içler ferahlayacak: “Acaba ‘Öcalan’ın Meclis’te konuşturulması’ projesi, üzerinde uzun boylu çalışılmış bir devlet projesi değil de Devlet Bahçeli’nin İYİ NİYETLİ BİR GİRİŞİMİ olabilir mi?” Ahmet Hakan da iyi niyetlidir, bilirsiniz. “Olsa olsa bundandır” demiş. Ah bir de o sözlerin hemen ardından Öcalan’ın tecridi kalkıp, bir de mesaj göndermesi sağlanmasaydı.. Projenin “devlete değil Devlet Bey’e ait olduğu” tespiti uyardı. Heyhat!  *. *. * Geçen yazımda, “Öcalan’a uygulanan 4 yıllık tecrit sona erer de görüşme sağlanırsa iktidarın / Erdoğan’ın niyetini göreceğiz” demiştim. Yazımın yayınlandığı 23 Ekim günü evet, görüşme sağlandı. Projenin arkasında iktidarın olduğunu da anladık. TUSAŞ’a yönelik kanlı saldırıdan sonra bir durduk.. Baktık ki, onca can gitmiş, onca ev yanmış ama “tutumda değişen bir şey yok”! Kandil bile üstlenmek bir yana “otonom grup işi” deyince.. Hele iyi niyet abidesi Bahçeli teröre lanet okurken konuyu Öcalan’a bağlamaya gerek duymayınca.. Memleketin en kıymetli gazetecileri uçakta Erdoğan’a Öcalan meselesini sormayı unutunca.. Daha ne demeli, bilmem ki!  *. *. * Böyle dediğime bakmayın. Diyecek çok şey var. Bahçeli kapıyı açtı ya. Gazetecisi siyasetçisi bildiğini ifşa etmeye başladı. Örneğin, dün gece Gökmen Karadağ’ın konuğu TV5 Genel Yayın Yönetmeni Mustafa Yılmaz bombayı patlattı. İddiasına göre Öcalan Projesi aylardır gündemdeydi. Hatta kendisi için Çankaya’da bir ofis tutulacağı bile konuşuluyordu.  *. *. * İş oraya varır mı? Ya da hangi vadede varır? Göreceğiz. Ancak şimdiden bir netlik ayarı yapmaya çalışırsak, şunu söyleyebiliriz: Erdoğan ilk açılımdaki büyük sıkıntıyı hesaba katıp bu kez kat kat daha dikkatli gidecektir. Dikkatli yürüyecek olan sadece Erdoğan değil elbette. Kürt seçmen de çok tedirgin. Vanlı iki iş adamının söyledikleri genellenemez belki ama nabzı verir. Diyorlar ki “Seçmen Erdoğan’a güvenmiyor. Açılımın hemen arkasından yaşanan saldırılar, Kürt siyasetine yönelik 12 Eylül’ü aratmayan baskılar daha çok taze. O yüzden işi sağlam kazığa bağlayacaklardır..”  *. *. * Bakmayın “memleketin önde gelenlerinden” sayılmadığıma.. Sakalım yok diye mi, yoksa kendini her fırsatta öne atmaktan utananlardan olduğum için mi.. Memleketi bırakın, CHP bile beni yok sayar. (Umarım bu yazı sonrasında aramaya kalkmazlar) Örneğin 12 yıldır Sarıyer’de oturuyorum, 12 yıldır Yazarlar Sanatçılar vs festivaline çağırılmadım. Yanlış anlaşılmasın. Bu yaştan sonra madalya, davet falan beklemiyorum. Derdim, anlattıklarıma, yazdıklarıma “ERKEN UYARI” niyetine kulak vermeleri. Zira özelikle medya ahalisinin “mış gibi” yapıp aptal aptal dolanmasına ve karar vericilerin de o aptallıkların peşinde zaman kaybettirmesine dayanamıyorum. Başta Bahçeli, siyasetin aniden barış diye sayıklamasına.. Muhalefetin de sisler arasında zar zor seçilen koroya katılmasına dayanamıyorum.  *. *. * İlk açılım sürecinde Erdoğan ve çekirdek ekibi hazırlıksızdı. Kandil’den gelenlerin üniforma ve silahlarla sınırı geçmelerine, Diyarbakır’a kadar müthiş bir konvoyla gitmesine engel olmadı. Ya da olamadı. Bu kez “daha iyi niyetli” değil ama daha hazırlıklı olduğunu var sayabiliriz. Ya muhalefet? Kusura bakmasınlar, muhalefetin -özellikle CHP’nin- ilk tepkisi hazırlıksız olduklarını gösterdi. Erken uyarıdan kastım bu! İşaretleri göreceksiniz. Erdoğan’ın şifrelerini çözeceksiniz. Her duruma göre birkaç oyun planınız olacak. Bakın! Çok şiddetli bir kasırga bölgeyi vuruyor. İsrail’in Türkiye’ye saldıracağı masalından değil, her türlü şiddetin sergileneceği bir süreçten söz ediyorum. Türkiye (yani RTE) Suriye’den Mısır’a bir dizi hayati yanlışla hem insanların hayatına hem de milyarlarca dolara mal oldu. Şimdi de “tamamen Erdoğan’ın en az bir dönem daha iktidarda kalmasına yönelik” bir proje.. Üstelik yine ABD’nin şablonuna uygun ve desteğine sahip bir proje kapıda. Buradan gerçek anlamda bir barış üretebilmek de mümkün.. İpleri Erdoğan’ın eline bırakıp, daha karanlık bir yolu izlemek de..",https://halktv.com.tr/makale/geliyor-gelmekte-olan-da-882869
Ayşenur Arslan,Kötülüğün Sıradanlığı: Domuz Etini ‘Savunmak’!,13 Ekim 2024 Pazar 05:00,Tarihin en ilginç.. Yok! “İlginç” sözcüğü çok hafif kaldı. “En yaralayıcı” deneylerinden biri: Milgram Deneyi.,https://halktv.com.tr/makale/kotulugun-siradanligi-domuz-etini-savunmak-878625
Ayşenur Arslan,Medyanın Sefaleti - Haydutların işi gücü savaş,11 Eylül 2024 Çarşamba 05:00,"“Haydutların işi gücü savaş. Ellerinde derme çatma bir ordu. Birkaç tane de düzme kahraman. Dövülüp duruyorlar. Hükümet ölçmüş, biçmiş, uygun görmüş, Sevr Antlaşması’nı imzalamış. Size ne oluyor a zırzoplar? Boş yere kan dökmenin alemi var mı?” Turgut Özakman’ın “Şu Çılgın Türkler” kitabında aktardığı bu sözler, Ali Kemal’e ait. Hani İstanbul işgal ettiğinde neredeyse bayram eden “Mütareke Basını”nın en ünlü ismine.. O ve yandaşları neler yazmamıştı ki! İzmir fevkalade sakindi mesela. Mustafa Kemal de sonu olmayan bir maceraya atılmış bir “çapulcu”! Hatta bir yazısında şöyle demişti Ali Kemal: “Bu zavallı vatanı Mustafa Kemal’in muzaffer olma ihtirasından kurtarmalıyız.”  *. *. * Bu ve benzeri alçaklıkları tarihi belgelerden, anılardan okuyup öğrendik. Yarın 44. Yıldönümünde anacağımız 12 Eylül sonrasında ise bizzat tanık olduk. 44 yılın ikinci yarısında başı göğe ermiş ne kadar yazar varsa, darbeyi ve dayatılan neoliberal sistemi, özelleştirmeyi alkışlarla karşılamıştı! Ah, ne kadar da doğru zamanda harekete geçmişti asker.. 12 Eylül olmasaydı kardeş kanı durur muydu.. Evren ve Özal hedefi açıkladı: Özelleştirme ile çağ atlayacağız.. Başta her devrin yazarı Mehmet Barlas, yamacında sağın, en sağın, ortanın kalemleri bir mutlu oldular, bir mutlu oldular. Sağ siyasetin baştacı Rauf Tamer örneğin, şöyle yazabilmişti: “Kenan Evren’in söyledikleri, her hukukçunun ve her profesörün başucuna bir MUKADDES KİTAP GİBİ asılacak cinsten sözlerdir.”  *. *. * Aynı Rauf Tamer, aynı Mehmet Barlas “hadi 12 Eylül ile hesaplaşıyor-muş gibi yapalım” kampanyasında bu kez, Erdoğan için Evren’e karşı kalem oynatmıştı. Kenan Evren’in sözlerini ezber eden hukukçulardan mı akıl almışlardı, bilmiyorum, Erdoğan’ın üçüncü kez aday olabileceğine “fetva” vermişlerdi. Eğer yaşıyor olsalardı bugün de Erdoğan’ın “teğmenleri temizleme” operasyonu için döktürürlerdi herhalde. Maksat Saray’ın -ve elbette kendilerinin- bekasını savunmak değil mi! Medya da zaten bu işe yaramıyor mu!  *. *. * 12 Eylül’ün yıldönümü yaklaşırken geçenlerde Gökberk Ergenekon aradı. Devlet eski bakanlarından ve DYP milletvekili olarak iktidar labirentinde epey dolaşmış bir isim. Son 40 küsur yılı “Özal’ın ANAP’ı ve Erdoğan’ın AKP’si 12 Eylül’ün YENİ NESİL MİLLİ GÖRÜŞ iktidarları” diye özetledi. “Her ikisinin kuruluşları ve fonksiyonları birebir aynıdır” dedi. Ve iki iktidar döneminin “aynılarını” şöyle sıraladı: Dış alem (ABD ve genel olarak Batı) desteği İstanbul finans desteği İstanbul medya desteği Tarikat - cemaat desteği Ve sonuç: İlk seçimde tek başına iktidar!  *. *. * Dünya tatlısı bir evladın, Narin’in katledilmesinde acıya ne eşlik etti, farkında mısınız? Unuttuğumuz gerçekler! Son dönemin parlak gazetecilerinden Emrullah Erdinç, Narin’in köyünde tanık olduklarını anlatırken gözümüzün önünde duranı gözümüze sokuverdi. “Köylüler konuşmadı. Çünkü şunu biliyorlar: Polisi, jandarması ile devlet işi bitince gider. Ama aşiret oralıdır, oradadır. Köylü onun kurallarına uymak zorundadır.” O aşiretin hangi tarikata / cemaate yakın olduğunu ekleyin.. Narin’in cenazesinde AKP milletvekili ile fotoğraf çektirme yarışına giren köylü kadınları hatırlayın.. Tablo tamamlanır. AKP’nin, yakın tarihin en kötü yönetimini sergilemesine rağmen neden 22 yıldır iktidarda kalabildiğini anlatır. Coğrafya gerçekten de kader! Narin’i katleden de aslında coğrafyamızı “İnanç özgürlüğü” diye diye karanlığa teslim edenler! Medyası, iş dünyası, tarikatları ile o karanlığa çimento taşıyanlar! Bu ve benzeri yazılardan linç malzemesi çıkaracak.. Beni boşverin “Mustafa Kemal’in askerleriyiz” diyen teğmenlerin “linç edilmesini” meşrulaştıracak alçaklar! Ne kolay kıyıyorlar evlatlarımıza!!!",https://halktv.com.tr/makale/medyanin-sefaleti-1-869037
Ayşenur Arslan,50. Yılda.. Sözün Bittiği Yerde,17 Kasım 2024 Pazar 05:00,"Ayşenur Arslan Dün itibariyle meslekte 50. Yılıma girdim. Bazı loser ve şuursuz eski AK Partililer de bu söylemi çoğalttılar ve şaşırtıcı şekilde Mümtazer’in uydurduğu sözler kamuoyunda çok etkili oldu. Tüm bu yaşananlar çerçevesinde İstanbul Cumhuriyet Başsavcısı Akın Gürlek’in düğmeye basmasıyla Mümtazer Türköne gece 4’te sıcak yatağından her an alınabilir ve Baransu’nun yanına konabilir. Bu gelişme olursa şaşırmayın.” Böyle bir şey olursa Mümtazer Türköne bile şaşırmaz herhalde. Öyle ya, onun kaderi de tıpkı bizler gibi, Beyaz TV’nin Mehmet Ali Erbil’e bile acaiplikte tur bindiren yorumcusu Rasim Ozan’ın bir işaretiyle Mümtazer Türköne^yi sabah 04’te sıcak yatağından alma “KUDRETİNE SAHİP” Başsavcıya bağlı ise neye şaşıralım ki! Erdoğan’ın istediği her şeyi yapma “KUDRETİNE SAHİP” olduğunu yıllardır binlerce örnekle yaşadıysak artık neye şaşırabiliriz ki! Ama o örnekleri unutun. Olmaz denilenlerin olacağı bir yıla giriyoruz. Öyle görünüyor. AKP sözcüsü Ömer Çelik daha birkaç gün önce açıkladı. “Ordumuz hazır. Talimat gelirse kara harekatı hemen başlar” dedi. Kara harekatına şaşırmayacaksınız bir kere.. Başka? AKP’nin ya da Külliye’nin sözcüsü değilse de “Cumhur İttifakı eş sözcüsü” diyebileceğimiz Rasim, başka nelere şaşırmamanız gerektiğini de bir zahmet köşesinde duyurdu: “ Tüm gelişmelere rağmen hem Abdullah Öcalan hem de Selahattin Demirtaş, kendilerine uzanan Devlet’in elini sımsıkı tutmalı ve hiç bırakmamalı. Bu kayyum kararları alındığı gibi yarın da iptal edilebilir. Erdoğan ve Bahçeli ikilisinin yetkileri, ne Atatürk de ne de Sultan Hamid de vardı. Bu realiteyi hiç unutmadan düşünmek gerekiyor. Bugünkü mutlak otorite sahibi Devlet’in cesaret ve kudret sorunu yok. Yapılamayacak hiçbir şey yok. Hem Abdullah Öcalan, İmralı Adası’ndan bir ev hapishanesine…Hem Selahattin Demirtaş, Edirne’den bir ev hapishanesine…2025 senesi içinde bu nakil süreçleri istenirse yaşanabilir.” Bizler, sizler oturup saatlerce erken seçim koşullarının oluşup oluşmadığını tartışabiliriz. Ama Rasim’in dediği gibi, seçim meçim, oy moy..artık hükümsüz! Erdoğan bir kez daha seçime girerse.. YSK da “elektronik oylama sistemini zamanında kurarsa”.. ve biz o zamana kadar dayanır hayatta kalırsak.. Belki o zaman!! eminim bana yine “çok karamsarsın” diyeceksiniz”.. “Bize düşen görevin UMUT VERMEK olduğunu söyleyeceksiniz. Peşin peşin yanıt vereyim.” Rasim Ozan’ın sözlerini yeniden okuyun. Açık açık şunu söylüyor: “ Türk Devleti’ni alacağı herhangi bir politik karardan caydıracak artık ne hudut ne limit vardır.” Evet geldiğimiz yeri böyle tarif ediyor Rasim ve ona bunları söyletenler.”. Cümleler de Bahçeli’nin sloganlaştırmaya çalıştığı ifadeyle “VAKİT TAMAM” diye bitiyor. Daha ne desinler, nasıl anlatsınlar canım! Niyet belli, hedef aşikar!",https://halktv.com.tr/makale/50-yilda-sozun-bittigi-yerde-888911
Ayşenur Arslan,İktidarın kılavuzu: Kutsal yalanlar,13 Kasım 2024 Çarşamba 05:00,"Yasa Meclis’te. İktidar vekilleri, Gürcistan’da gündeme geldiğinde karşı çıktıkları “etki ajanlığı / casusluk” yasası kendi önlerine geldiğinde bakalım ne yapacak! Laf olsun diye soruyorum. Ne yapacakları belli değil mi! Eller kalkacak. Vatanın ve Erdoğan’ın bekası için “evet” denilecek. Gazeteciliğin tabutuna son çiviler de çakılacak. Sonra da televizyon televizyon dolaşılıp yasanın faydaları anlatılacak. Nedir o faydalar diye soracak olursanız, ben size şimdiden özetleyeyim:  ""Devletin güvenliği ile iç veya dış siyasal yararları aleyhine yabancı bir devlet veya organizasyonun stratejik çıkarları veya talimatı doğrultusunda gerçekleştirilen bazı fiillerin cezalandırılması..”  Kanun yapıcılar böyle uzun ve herkesin anlayamayacağı kavramlarla süslenmiş cümleleri sever. Zira.. Bir kanun / emir / ayet ne kadar anlaşılmazsa o kadar saygı.. Daha önemlisi korku uyandırır.  Etki Ajanlığı yasasının nasıl işleyeceğini, daha ortada yasa yokken gazetecilerin başına gelenlerden örneklerle anlatacağım. Ama önce müsaadenizle binlerce yıldır Tiranlar’ın kılavuzunu anlatacağım. Kılavuzun ilk maddelerini oluşturan Platon’du. Hani “Devlet” adlı eseriyle felsefe ve yönetme sanatına en önemli katkıyı sağlayan Antik Yunan Filozofu. “Devlet”, dünyanın ilk ütopyasıydı. Platon kusursuz bir kamusal düzen hayaliyle kafa yorup kaleme almıştı. Platon’a göre bir toplum hizmet edenler, askerler ve yönetenler olarak üç sınıfa ayrılmalı.. Ve yurttaşlar hayatları boyunca o sınırları aşmamalıdır. Peki “alttakiler” buna nasıl razı olacaktır? Platon’a göre “kutsal yalan, hakikate yeterince yaklaşamayan yığınları, istenilen şekilde bir araya getirmenin başlıca yoludur.”  Dinler, mitler, lider kültü ve elbette onları besleyip yayanlar.. Bugün itibariyle medya! İşleyiş çok basit! Dünya bizi kıskanıyor… Allah yanımızda.. Reisimiz, dünyayı avucunun içine aldı.. Devletin bekası, milletin refahı için her sıkıntıya katlanmalıyız.. Bunlarla yön çiziliyor. Sonra bu yönün “düşmanları” tarif ediliyor. Ve onlar bertaraf edilmeden huzura kavuşulamayacağı “en yetkin ağızlardan” duyuruluyor. Bu dünya, Platon’dan günümüze yüzlerce yıllardır ne örneklere sahne oldu! En ünlüsüdür: Nazi Almanyası’nın propaganda Bakanı Goebels yalanı açıktan savunurdu. Üstelik “büyük yalan söyleyeceksiniz ki size inansınlar” derdi. Çerçeveyi de şöyle çizerdi: “Devletin muhalefeti bastırmak için tüm yetkilerini kullanması hayati önem taşır. Çünkü gerçek yalanın ölümcül düşmanıdır ve dolayısıyla gerçek devletin en büyük düşmanıdır.”  Goebels’in icadı, sadece kendi seslerinin duyulacağı UCUZ RADYO, işte bunun için.. Gerçekle mücadele için vardı. Radyoya göre Almanya savaşı kazanmak üzereydi. Pek yakında Avrupa’yı kendileri yönetecekti. Milyonlarca Alman, savaşın son günlerine kadar buna inandı. İnandığı için de evladını savaşmaya, ölmeye gönderdi. Kendisi de her türlü zorluğa göğüs gerdi. Bu yönteme yalnızca Nazi döneminden örnek verirsem haksızlık olur. 1971 yılında ABD’de yaşanan şok bir başka ve gazeteciliğe dair en müthiş örnektir. Vietnam Savaşı yılları.. ABD ordusu bir yanda Vietnam’a ölüm saçıyor. Bir yanda gencecik Amerikalıları dev uçaklarla Vietnam’a taşıyıp tabutlar içinde geri getiriyor. Protestoların da yükseldiği günlerde Beyaz Saray ve bilumum yöneticiler aynı masalı anlatıyor: ABD dünya demokrasisini korumak için var gücüyle savaşıyor.. Ve kazandı kazanacak, savaşın sonu geliyor. İşte o sırada Washington Post Gazetesi’ne bir rapor ulaşıyor. Buna göre ABD savaşı çoktan kaybetmiştir, Pentagon ve Dışişleri Bakanlığı da bunu Beyaz Saray’a iletmiştir. Kıyamet.. Kaos.. Mahkeme celpleri.. WP yöneticisi gazetecilere müebbet hapis tehditleri.. Derken, konu ABD Yüksek Mahkemesi’ne intikal ediyor. Mahkeme gazetecilerin görevini yaptığı gerekçesiyle ve şu “kulaklara küpe” ifadeyle takipsizlik veriyor: “Halkın gerçekleri bilme hakkı vardır.”  Bizim “etki ajanlığı” yasası yüksek mahkememize, Anayasa Mahkemesi’ne gider mi.. Giderse sonuç ne olur.. Tartışmak bile abes geliyor artık. AYM’den ne kararlar çıktı.. Hiçbiri dikkate alınmadı! Hatta bırakın AYM’yi, bu iktidar kendi Anayasasını ve yasalarını dikkate almıyor. Unutup gidiyoruz. Bu iktidar aklı fikri de umursamıyor. Alın size iki örnek: “FETÖ kumpasında Silivri’de yatan sevgili kardeşim Müyesser Yıldız, FETÖ Sonrası dönemden de nasibini aldı. Yine hapis yattı. Hem de hukuk tarihine geçecek bir gerekçeyle. Müyesser’e bir asker telefonda bazı iddialar iletmişti. Ancak o, bunları yazmamıştı. Daha sonra açıklayacağı üzere “kanıtlayamadığı iddiaları, üstelik TSK aleyhindeyse yazmaktan kaçınıyordu.” Peki ne oldu? Müyesser YAZMADIĞI HABER yüzünden hapse atıldı. Öyle ya! Gazeteci dediğin, FETÖ günlerindeki yandaşlar gibi en saçma iddianın bile üzerine atlar, yazardı. Yazmadığına göre bu işte bir iş vardı. Müyesser casus olmalıydı!”  İkinci örnek, iktidarın “etki ajanlığı” yasasında bile söz edip gerekçelendirdiği Gezi eylemlerine dair. Biliyorsunuz, aslında kanıtlayamadıkları “suçlarla” kaç kişiye ağır cezalar yağdırdılar. Onlardan biri sevgili Çiğdem Mater. Çiğdem’in hapse mahkum edilişinin gerekçesini hatırlıyor musunuz? “Gezi eylemleri hakkında belgesel film çekmeye TEŞEBBÜS.” ŞAKA GİBİ. AMA DEĞİL! SKANDALIN BÜYÜĞÜ. AMA KİMSENİN UMURUNDA DEĞİL! Savcının hazırladığı iddianameye, oradaki olay örüntüsüne baktığınızda şunu görüyorsunuz. Gezi eylemleri sürerken Osman Kavala ve Çiğdem Mater “hükümeti devirme girişimine bir mola verip” Ermenistan’da bir film festivaline gidiyor. Jüri üyesi ve sinema delisi olmak gibi bahtsız iki sıfatla!  Furkan’dan söz etmeden yazıyı noktalamak olmaz. 10Haber İnternet sitesi muhabiri Furkan Karabay da gazetecilik yaptığı için tutuklandı. Gerekçe, Esenyurt’a kayyum darbesi hakkındaki haberleri ve paylaşımları. Efendim Furkan -aaa kimsenin bilmediği, kaç internet sitesinin yazmadığı- savcının ismini vermek ve “kamu barışını bozmaya yönelik” ifadeler kullanmaktan suçluymuş. Sizin de içinizden, “keşke öğretmenleri olsam da Erdoğan ve Bahçeli'ye bir defter dolusu KAMU BARIŞI yazma cezası / ödevi versem” diye geçiyor mu! Mümkün değil elbette. Peki yalanınız ve düzeniniz batsın desem.. Yok! O da etki ajanlığına girebilir ve etkin pişmanlık bile kâr etmez. Neme lazım. Onun için: Yaşasın Onun bunun şunun bekası! “Yalandan kim ölmüş” bu topraklarda atasözüdür, daha ne diyeyim!",https://halktv.com.tr/makale/iktidarin-kilavuzu-kutsal-yalanlar-887790
Ayşenur Arslan,BAŞKAN BABALARIN SONBAHARI,01 Temmuz 2024 Pazartesi 05:00,"Romanın asıl adı “Başkan Babamızın Sonbaharı”. Yeni kuşaklar ne yazık ki pek tanımıyor Gabriel Garcia Marquez’i. Belki ikonik eseri “Kırmızı Pazartesi” ile hatırlanabilecek bir isim. Ya da “Yüzyıllık Yalnızlık” ile.. Ama Başkan Babamızın Sonbaharı, Dünya edebiyatının olağanüstü kalemlerinden Gabriel Garcia Marquez’in en etkileyici romanı. Adı lazım değil, bir Latin Amerika ülkesinin “kendi zorbalığının kapanına kısılıp kalmış diktatörünün” öyküsü. Ölmek üzere. Ama ölemiyor. Yaşama pençelerini geçirmiş, ömrünü (ve iktidarını) uzatabilmek için cinayetler işliyor. İşkence emri veren.. Gençleri hiç düşünmeden ölüme gönderen.. Öte yandan tanrı korkusu ile karabasanlar gören bir diktatör. İlk okuduğumda o diktatör, faşist Franco ile cisimlenmişti benim gözümde. Sonra daha pek çok isim eklendi listeye.. Mesela Pinochet.. Türkiye’den de doğal olarak Evren.. Yazının başlığı bu yüzden “çoğul”. *. *. * Roman, Biden - Trump düellosunu izler ve sonrasında ABD medyasındaki yankılarını okurken aklıma geldi. “Ne ilgisi var” diyeceksiniz. Öyle ya! ABD başkanları ile romandaki karakter bir tutulabilir mi! Bence tutulabilir. Hatta Marquez’in diktatörünü Biden ve Trump’tan biraz daha “insan” bulduğumu söyleyebilirim. Hiç değilse O karabasanlara gömülüyor. Ya ABD’nin babaları? Çok uzağa, geçmişe gitmeyeceğim. Gazze politikası bunu söylemek için yeter. Biden’ın İsrail’e açık desteği dünyanın malumu. Ancak Trump’a göre bu destek hiç mi hiç yeterli değil. Hatta “Biden Filistinlilere yakınlık duyuyor”!! Peki onun önerisi ne? “İsrail’in Hamas’a karşı daha serbest hareket etmesine izin verilmeli. Bırakalım, başladıkları işi bitirsinler.” Gazze’de bebekler, çocuklar, gençler ölüyor. Hangisinin umurunda? Hangisinin vicdanında küçücük bir titreme belirtisi var? *. *. * Gazze’deki vahşeti mi hatırlatmalı.. Ya da 2. Dünya Savaşı’nda soykırım dehşetini yaşayanların şimdi Filistin topraklarında aynısını uygulamasını mı.. Yoksa, Suriye’de ölen onca gencin, sivilin ardından “nerede kalmıştık” diye Esad’a çiçek gönderenleri mi.. Dinlerken kanım dondu. Erdoğan aynen şöyle diyordu çünkü: “Suriye ile yeniden diplomatik ilişkileri kurmamak için bir sebep yok. Geçmişte nasıl yaptıksa yine yapabiliriz. Suriye’nin iç işlerine karışmak gibi bir niyetimiz yok. Biliyorsunuz ailece görüşmeye varana kadar sayın Esed’le geçmişte nasıl yaptıksa yeniden yapmamamız için bir sebep yok.” Neresinden başlamalı anlatmaya! Suriye’nin iç işlerine karışmak gibi bir niyetimiz yok muymuş!!!! Esad’ın kuracağı hükümete, Müslüman Kardeşler örgütü mensubu şu kadar değil de bu kadar isim alınması ısrarı neydi? Anayasalarında neyin ne olacağına “BİZ” karar vermeyecek miydik? Ya “ailece görüşme” hatırlatması? Erdoğan, Esad’a katil / terörist / zalim vs dediğini unuttu mu yoksa ahalinin unuttuğunu mu umuyor. “Biz” yani Erdoğan Türkiyesi Suriye ile savaşta değil miydi? Onu da mı hatırlamıyoruz! *. *. * Evet! AKP’lilerin “babası”, Cumhur İttifakı ile aşırı milliyetçi / islamcı kitlenin “reisi” unutmayı seçiyor. Oysa milyonlarca hayat etkilendi Suriye savaşında. Gençler öldüler. Sakat kaldılar. Geleceklerini kaybettiler. Bu konuda, özür falan da beklenmez nasıl olsa ama, acılar üzerine iki kelime de mi edilmez! O acıların “yok sayılmadığını” hissettiren bir jest de mi yapılamaz! Evlatlar şimdi de Esad’la kolkola alevlere mi sürülecek? Bakın yaygın bir benzetmedir: “Savaş yaşlıların karar verdiği, gençlerin öldüğü bir iktidar oyunudur.” *. *. * Bu ülkede son 10 küsur yıldır çok hazin şeylere tanık olduk. Hangisini hatırlayıp hatırlatmalı? Kendi adıma IŞİD’in diri diri yaktığı iki askerimiz asla unutulmamalı mesela. Tıpkı son düelloda Biden’ın başına geldiği gibi, Erdoğan’ın -kimi zaman canlı yayında- kameraların karşısında donup kaldığını gördük. Son zamanlarda Bahçeli’nin haline tanık oluyoruz. ABD’de Biden’ı son seçimde destekleyenler bile artık “mental sağlığı yerinde değil, çekilmeli” diyor. Hatta, Anayasal süreç işletilerek aday belirleme sürecinden önce kenara alınacağı konuşuluyor. Trump’ın da zaten ne yalancılığı kalıyor, ne de dolandırıcılığı. Filistin, Orta Doğu konusunda insanların ölümüne zerre tepki göstermeyen Amerikalılar, kendi gelecekleri söz konusu olunca susmuyor. Sonbaharı kışa dönmüş başkanlara “yatağınıza dönün” diyor. Ya biz? Erdoğan - Bahçeli ikilisinin iktidarı sürdürebilmek adına neler yaptığını görüyoruz. Dolayısıyla neler yapabileceklerini de biliyoruz. *. *. * Dünü unutuveren.. Yürüyecek dermanı kalmamış.. Gezilere tam teşekküllü hastane ile çıkan yaşlılar, hiç değilse gençlerin hayatı üzerinden “politika” yapmasın! Hele hele 3. Dünya Savaşı hazırlıklarından asla söz etmesin. TSK “Hazırız” diyor mesela.. Kimlerin hayatı üzerinden nasıl hazırsınız yahu? Türkiye daha ekonomide -bırakın savaş- “muharebe” kazanamadı. O yüzden.. Önce bir zahmet sahneden inin. Sonra da doooğru yatağınıza.",https://halktv.com.tr/makale/baskan-babalarin-sonbahari-848087
Ayşenur Arslan,Sabah Yalan Söylüyor,29 Eylül 2024 Pazar 05:00,"Aslında başlık “yalan söylüyor” değil de “söyledi” olmalı. Ama haberi birkaç saat önce gördüğüm ve benimle ilgili ya da ilgisiz sayısız örneğe de tanık olduğum için “söylüyor” dedim. Genellikle böyle net, köşeli ifadelerden kaçınırım. Ben de yanılıyor olabilirim diye.. Ola ki metni yanlış anlamışımdır diye.. Ama hayır! Sabah’ın benimle ilgili haberi A’dan Z’ye.. Tepeden tırnağa.. Noktasına virgülüne YALAN!  *. *. * Haber, internette bambaşka bir şey ararken karşıma çıktı. Başlık “Ayşenur ablası devreye girdi” olmasa geçip giderdim belki. Ama hak verirsiniz, Ayşenur ve Abla denince akla benden başka kimse gelmez! Haberi okuyunca, doğrudan benden söz ettiğini de anladım zaten. Peki ben ne için, kim için, nasıl devreye girmişim? Buyurunuz: Efendim, bendeniz oturduğum sokaktaki bir villayı gözüme kestirmişim. Gerçekte kim olduğu hakkında hiçbir fikrim bulunmayan Hayri Kundura’nın sahibi Bahattin Yıldız’a ait olduğunu ya biliyormuşum ya da öğrenmişim. Yetmemiş, villanın borç nedeniyle banka tarafından satışa çıkarıldığını haber almışım. Haberi de yememiş içmemiş, ev aradığını -aşkolsun- bana hiç söylemeyen Cafer Mahiroğlu’na yetiştirmişim Ve satılık olduğunu bilmediğim villa için hiç tanımadığım insanlarla temasa geçmiş, hatta Sabah’ın haberine göre banka tarafından satılan villa için -nasıl oluyorsa- ben aracı olup pazarlık yapmışım. Yeter mi? Yetmez! Villada çalışmalar sırasında gürültü olunca yine pelerinimi takıp patronum için göreve koşmuşum. Komşulara “az biraz daha dişinizi sıkın, bizim patron gelecek oraya” demişim.  *. *. * Sabah’taki haberin her cümlesi “öğrenildi” diye bitiyor. İmza da Barış Savaş diye genç bir muhabire ait. Barış Savaş bunları nereden öğrendi, sormak lazım değil mi! Belki aradan bir yıl geçtiği için unutmuştur. Çünkü haberin tarihi 14 Ekim 2023. Yani benim evden terörle mücadele polisleri tarafından alınıp savcılığa götürüldüğüm.. Ve sorgu sualde hiçbir suçlama olmamasına rağmen “gözdağı” verilerek programın bitirildiği günün iki hafta sonrası. Sabah yöneticileri Cafer Mahiroğlu’na vuracak ya.. “Hazır Ayşenur Arslan hedefteyken oradan yürüyelim” demişler anlaşılan. Ben o günlerde başıma gelenleri hazmetmeye çalışırken bu müthiş HABERİ atlamışım. Tüh!  *. *. * O pespaye yalanı okur ve bu yazıyı yazarken şunu düşündüm: Velev ki villa sahiplerini tanıyor olsam ve pazarlık falan yapsam.. Ne var bunda! Ama her cümlesi yalan olan bir “ŞEYİ” insan nasıl yazar, basar? Neden? Ayrıca.. Cafer Mahiroğlu’nun villasına ve villanın çatısına saplantı düzeyinde ilgi gösteren bir gazete, neden New York’taki Türkevi hakkındaki rüşvet / yolsuzluk iddialarını duymaz, görmez? Dünyanın Erdoğan’ın BM çıkarmasını değil New York gibi küresel ekonominin başkentini sarsan bu haberi konuştuğunu “bilemez”. Bence bir göz atsalar iyi olur. Çünkü konu çok renkli.. FBI’ın ve ABD’nin dünyaca ünlü ulusal gazetelerinden New York Times’ın radarına girecek kadar da kritik.. Yakında daha da ısınır.. Ve karşı saldırıya geçmek için “kaçak inşaat” ürünü saraydan talimat gelir nasılsa!",https://halktv.com.tr/makale/sabah-yalan-soyluyor-874510
Ayşenur Arslan,İkinci Kumpas Süreci,03 Kasım 2024 Pazar 05:00,"Genellikle karizmatiktirler; çevrelerinde çoğunlukla bir hayran kitlesi bulunur. “Tehlikeli ve mantıksız eylemlerde bulunmaktan çekinmezler. Utanma, suçluluk veya pişmanlık duymazlar. Dolayısıyla en ufak bir vicdan azabı duymadan insanları kolayca kandırabilir, tehdit edebilir veya zarar verebilirler. Kendi çıkarları için başkalarına zarar vermekten çekinmezler.” Beklenmedik yalanlar icat etmekte çok ustadırlar. Çarpıtılmış gerçekleri bir öykünün arasına ustaca gizleyerek, saf ve iyi niyetli insanları yalanlarına kolayca kandırırlar. “İnsanlara hükmetmeye bayılırlar. Bedeli ne olursa olsun her kavgada kazanan taraf olmak isterler.” * * * Dedim ya! Belki akıl hastalığı kimi koşullarda bulaşıcıdır. Sosyopatlar da o koşullarda kitleleri sürükleyip kendi zihinlerindeki karanlığa götürür. Dün bir sokak röportajını izleyince bu ihtimal çok da yanlış gelmedi. Çünkü o röportajda “ekonominin gidişatından şikayetçi olup olmadığı” sorulan orta yaşlı bir kadın aynen şöyle diyordu: “Kıyamet alametleri bir bir belirmeye başladı. Yani ahir zamanlardayız. Böyle zamanlarda pahalılık olur zaten.”",https://halktv.com.tr/makale/ikinci-kumpas-sureci-884997
Ayşenur Arslan,Bakanlara Dikkat: Sağlık Gibisi Yokmuş!,20 Ekim 2024 Pazar 05:00,"Memleket olarak çoook şey gördük, geçirdik. Ekonomik krizler, darbeler, kumpaslar, skandallar ve daha neler neler.. Bunca “zengin” bir arşivimiz varken, siyasilerin sevdiği ifadeyle, pek az olayda “milli birlik ve beraberlik” sağlayabildik. “YENİDOĞAN ÇETESİ” herhalde beraberlikte başı çeker. Yaşananlar herkesi, hepimizi dehşete düşürdü, ağlattı. Düşünün, DEM Parti Sözcüsü Ayşegül Doğan, son gelişmeyi değerlendirdiği basın toplantısında “Açın Öcalan’ın yollarını” mesajını verdi.. Ancak bu kadar kritik bir toplantıda, sözlerine Yenidoğan Çetesi ile başladı.  *. *. * Adı üstünde: Yeni doğmuşlar.. Yaşama sırası onlara gelmiş.. Ama aşağılık bir çete buna izin vermemiş.. Şimdi doktoru, hemşiresi, ambulans görevlisi onlarca kişi yargı önünde. Sorgulanacaklar, hesap verecekler. Peki ya bakanlar.. Sağlık sistemi.. Özel hastaneler.. Ayrıca iktidarın özel hastane politikası.. Onları sorgulamayacak mıyız? Bugüne döneriz ama önce geçmişe ve bu ülkenin en tartışmalı sağlık bakanı Recep Akdağ’a bir bakalım. Akdağ’ın, bakanlığını Menzil Tarikatı kayıt merkezine çevirdiği iddiası malum, arşa ulaştı. Saray’ın umurunda olmadı. Tarikat, önemli isimleri için lüks otel kıvamında özel hastane açtı. Ne Saray umursadı ne de ahaliye dert oldu. Recep Akdağ AKP iktidarının ilk ve en uzun süre görevde kalan bakanıydı. “Sağlıkta devrim” diye yola çıkıp doktorların hasta muayene süresini 5 dakikaya indirmesiyle “iz bırakmıştı” biliyorsunuz. Ama görev süresi 2013’te kesintiye uğradı ve yerini üç yıllığına Mehmet Müezzinoğlu’na bıraktı. Müezzinoğlu da hasta.. Pardon “hastane seven bakanlardan”dı. Zaten bir hastanesi şimdi Yenidoğan Çetesi soruşturmasında, mercek altında!  *. *. * Veeee.. Pandemi nedeniyle en çok konuştuğumuz.. Bir ara popülarite sıralamasında -haddi olmayarak!- Erdoğan’ı geçen Fahrettin Koca. Özel hastane sahibi olmakla kalmıyor. Özel Hastaneler ve Sağlık Kuruluşları Derneği yöneticisi sıfatıyla da hatırlanıyor. Gerçi bakan olunca bu görevi ve hastanesini birilerine devretmişti. Biz de HI-HI-TABİ-TABİ inanmıştık. Önemli not: Müezzinoğlu da söz konusu dernekte yöneticiydi. Mutlaka o da bakan olunca dernekle ilişkisini şeyetmişti!!  *. *. * Bu bakanların özel hastanelere karşı ayrı bir hassasiyeti, şefkati (!) olduğunu söylemek yanlış mı olur, bilmiyorum. Ama özel hastaneleri seven yalnızca onlar değil, biliyorum. Düşünsenize; bu iktidar İstanbul’daki devlet hastanelerinin neredeyse tamamını ya kapattı ya da ölmeye terk etti. Öteki şehirlerde, özellikle metropollerde farklı olmadığını biliyorum. Devlet hastaneleri şehirlerin merkezinden kovulurken, özel hastane zincirleri gökdelenlerde hizmete girdi. Sağlık dediniz mi akan sular durur. Hele acil bir sorun patlak vermişse.. Çaresiz en yakındaki özel hastaneye koşarsınız. Sonuç mu? Annemi tansiyonu çıkınca götürdüğüm hastaneden biliyorum: Tansiyonunu ölçüp sırtını dinlemenin bedeli emekli maaşından halliceydi. O paraları ödeyemeyecek durumda olanlar içinse tarife “5 dakikalık muayene için aylar sonrasına randevu alabilmek” oldu. Randevu günü geldiğinde karşınıza, dilinizi pek az bildiği için derdinizi de pek anlayamayan Asyalı doktorlar çıkması da cabası!  *. *. * Son verilere göre Türkiye’de 707 devlet, 70 üniversite, 560 da özel hastane var. Doktorların, daha çok ücret verdiği için özellere kaçtığını da hesaba katarsanız, “SAĞLIKTA DEVRİM NE MENEM BİR ŞEYMİŞ” anlarsınız. Hastayı “müşteri” olarak gören bir sistemde, en gözde “ticarethane” sahiplerinin bakanlar.. Ve hatta belki Saray sakinleri olması doğal değil mi! Zavallı kamu hastaneleri yokluk ve yoksulluk içinde mücadele ederken özel hastane kapılarındaki valeler resmi çekmiyor mu?  *. *. * Yıllar önceydi. 40’a dayanan bir ateş ve sancıyla gecenin bir vakti özel bir hastaneye gittim. Daha doğrusu götürüldüm. Acilde ilk müdahale yapıldı, ardından bir odaya çıkartıldım. Ertesi sabah erken saatte kapı açıldı. Beyaz eldivenli genç bir adam tekerlekli servis masasıyla girdi. Gazete, dergi, meyve suyu, çörek vs ister miydim? Hayır, istemezdim. Genç çocuk akşamüstü yine geldi. Yine aynı diyalog. Sonraki sabah ve akşamüstü de.. Bu arada günahlarını almayayım; arada bir hemşireler ve bir defasında da -onun hastası olmadığım için sorularımı yanıtlamayıp iki sohbetle giden- bir doktor ziyaretçim oldu. Üçüncü günde de taburcu etmek için tekerlekli sandalye ile bir hastabakıcı kapımı çaldı. Şaka gibi değil mi! Ama fıkra asıl son bölümde. Hastaneden çıkıp eve giderken “asıl doktorum telefonla aradı”. Yoğunluktan gelip muayene etmeye fırsat bulamamıştı. Özür diliyordu. Kızmadım. Kendisine de söylediğim gibi özellerde “dolgun ücret - deli çalışma” prensibini biliyordum.  *. *. * Kolay değil elbette. 7 yıldızlı otel konforu.. Daha kapıda sizi gülümseyerek karşılayan genç güzel “hostesler”.. Gerekli olup olmadığına bakmadan üzerinize boca edilen “uzay teknolojisine sahip tıbbi araçlar”.. Para mı dayanır! Beyler “sağlıkta devrim” dedilerse sizin anladığınız devrimden mi söz ediyor sanki. Bu devrimin ilkeleri şöyle: Paran varsa cebini boşalt.. Paran yoksa evine dön ve….. Böyle bir sistemde bir de ahlaksız, alçak varlıkların yuva yaptığını düşünün! Üstelik yalnız değiller. Kadınları katleden.. Gençleri uyuşturucu ile zehirleyen.. Kendi çocuklarına çifter maaşlı işler icat ederken nice yetenekli gencin geleceğini mahveden.. Yine kendi çocuklarını yurt dışında okutup, bu memleketin evlatlarını imam hatiplerde ufalayan.. Çeteler her yanımızda. Sosyolog Zeliha Burtek’in, Halk TV’de sevgili Sorel Dağıstanlı’nın programında dediği gibi: “Memleket çöp oldu.”",https://halktv.com.tr/makale/bakanlara-dikkat-saglik-gibisi-yokmus-880836
Ayşenur Arslan,RTÜK’ten “Melek” Cezası,01 Eylül 2024 Pazar 05:30,"Melekler ontolojik varlıklar mıdır? Yani akıl yoluyla varlıklarını anlayıp kanıtlayabileceğimiz, var olduklarına dair somut iz bulabileceğimiz yaratıklar mıdır? İlahiyatçı Cemil Kılıç, Flash TV’deki programında bu soruya şöyle yanıt vermiş: “Melekler vardır ama ontolojik varlıklar değildir.” Yani “inanırsan vardır” demeye getirmiş. Ve RTÜK bam, basmış cezayı. Yanına bir de “Türkçe namaz kılınabileceği” yolundaki görüşünü eklemiş. “Milli ve manevi değerlere aykırılık” gerekçesiyle hem para hem de yayın durdurma cezası kesmiş. Melekleri yazacak değilim elbette. Ama geldiğimiz / getirildiğimiz yeri göstermek açısından çok anlamlı bir örnek olduğu için tartışmaya açacağım.  *. *. * Eskiden beri radarımdaydılar. Şu son zamanlarda fazla boş zamanım olduğu için daha sık ve yakından izliyorum. Tarikat, cemaat sarmalı artık bambaşka bir boyutta. Uzun süredir şunu tartışıyorlar mesela: “Müslümana Kuran yeter mi?” Tanıdığınız, tanımadığınız bilumum hacı, hoca bu soruya “hayır” diyor. Yetmezmiş. Hatta bunu söyleyen dinsiz, kafir falan sayılırmış. Neden? Sadece Kuranı okursan cennete giden yolu bulamazmışsın. İlle de bir şeyhe, tarikata ihtiyacın varmış. İslamı ancak onlar anlatırmış. Sistem de şöyle işliyormuş: Sen şeyhine bağlanıyorsun. O tarikatının kurucusuna bağlanıyor. O peygambere, peygamber de Allah’a bağlanıyor. Duan ancak öyle duyuluyor. Peki buna uymazsan.. Sarıklılardan biri ağzını doldura doldura hükmünü veriyor: “Bunu inkar edene doğrudan kafir diyebilirsin. Dinden çıktığını söyleyebilirsin.”  *. *. * Dahası var. Adı lazım değil, bir televaize göre “ayetle (yani Kuran ile) hadis çelişirse hadise inanmak lazımmış”.. Hadis diye kafalarına göre bir şeyler anlatıp uçuyorlar, uçuruyorlar. Meselenin neredeyse “Kuran’ı ikinci sıraya atma” noktasına gelmesinin nedeni açık. Tarikata koşacaksın ki cepleri dolsun. Şeyh efendiler son model Alman arabalarına binsin. Dünyanın sefasını sürsün! Elbette onlara “bağlananlar” da her seçim iktidarın yüzünü güldürsün!  *. *. * Ne ara geldik buralara? Ne ara sokakta insanların suratına Kuran ayetlerini soran mikrofonlar dayanıyor? Amasya’da bir vali, yani bir memur nasıl oluyor da koskoca kentte hem içkiyi hem de eğlenceyi toptan yasaklayabiliyor? Yilların ilahiyatçısı nasıl oluyor da ceza yiyor? Tarikatlar, sarıklı hocalar hangi cüretle dogmaları kafalara boca ediyor? Filan şeyh Azrail’e “bırak elindeki ruhları” demiş de Azrail bırakıvermiş.. Denizlerdeki bütün canlılar zikir çeker, çekerken de falan şeyhin adını söylermiş.. Kadın meselesini atlamayalım. Ana akım televizyonlarda boy gösteren.. Pek komik, pek şirin bulunan bir varlık var ya.. Kadının kahkaha atmasından parfüm sürmesine, her şeyi haram / günah ilan ediyor. Zavallı yoksul, eğitimsiz kafalar bir alem.. Dinliyor da dinliyor.  *. *. * Oysa.. Erdoğan yıllar önce “dinde güncelleme var” demişti. Güncellemeden kastı ise asla “Selefilik”, yani bugün fütursuzca önü açılan çağdışı ideoloji değildi. Yıl 2018.. Erdoğan Dünya Kadınlar Günü dolayısıyla konuşuyor: “Din adamı olarak ortaya çıkıp da kadınla ilgili çok farklı açıklamalarda bulunup dinimizde kesinlikle yeri olmayan bazı içtihatta bulunan kişiler ortaya çıkıyor. Anlamak mümkün değil. Bunlar ya bu asırda yaşamıyorlar, çok farklı bir dünyada yaşıyorlar. Çünkü İslam’ın güncellenmesinin gerektiğini bilmeyecek kadar aciz bunlar. Siz İslam’ı 14 asır öncesi hükümleri ile bugün uygulayamazsınız.” Acaba bugün bu sözleri herhangi bir (tercihan muhalif) televizyon kanalında söyleyen çıksa sonucu ne olur? Saray’dan sert kınama.. AKP sözcüsü Ömer Çelik’ten daha sert kınama.. Elbette RTÜK’ten kallavi bir ceza! Meleklerin ontolojik varlık olup olmadığının konuşulamadığı bir memlekette.. Çıkacaksın.. “Siz İslam’ı 14 asır öncesi hükümleri ile bugün uygulayamazsın” diyeceksin ha!! Buyurun şöyle alalım.  *. *. * Flash TV’ye gelen ceza aydınlatma fişeği olmalıydı. Cemil Kılıç’ın sözlerine ceza kesilmesi büyük haber kategorisinde muamele görmeli, o çapta tepkiyle karşılanmalıydı. Olmadı. Zira herkes kendi derdinde!!!! Ve büyük / gerçek fotoğrafı görecek hali yok!!!  *. *. * Bu yazıya uyar, yazmalıyım. Afganistan’dan korkunç bir haber geldi. Biliyorsunuz, kadınlar kamusal alandan tamamen dışlandı. Okuyamıyor, çalışamıyor, hatta evden dışarı yanlarında ailesinden bir erkek olmadan çıkamıyorlar. Taliban’a bu yetmemiş. Açıklanan son yasak şu: Kadınlar dışardayken konuşmayacaklar. Sesleri duyulmayacak. 2018 yılında “çağa uygun güncellemeden” söz eden Erdoğan 2021 yılında ne demişti hatırlıyorsunuz değil mi: “Türkiye’nin Taliban’ın inancıyla alakalı ters bir yanı yok.” Evet! Korkarım, en azından iktidar sahiplerinin yok!",https://halktv.com.tr/makale/rtukten-melek-cezasi-866192
Ayşenur Arslan,Yalanın kuyruklusu: Kreşte LGBT propagandası!,27 Kasım 2024 Çarşamba 05:00,"2012 yılıydı. Akşam saatleri, eve dönüyorum. Arabada NTV radyo açık. O sıralar en sıcak başlık olan “4+4+4 eğitim sistemine” dair bir söyleşi dinliyorum. Radyodaki uzman sesi, “İnsanın yaşam yolunun taşları ilk 6-7 yılda döşenir” diye anlatıyor. Hatta konuyu daha da açıp “çocuklar bu süreçte dogmayı alıp içselleştirir” diye devam ediyor. Önce bir eleştiri gibi gelen ifadelerin “sisteme övgü” olduğunu anladığımda şaşırıyorum. Evet, uzmanımız daha sonra amacını daha da net ortaya koyarak “dini eğitimin ancak ilkokul öncesi eğitimle çocukların zihinlerine ekilebileceğini” ifade ediyor. Kısa süre sonra da EKİM İŞLEMİ hayata geçiriliyor. Bakanın bile son anda kucağında bulup şaşırdığı projenin en önemli sorumlularından biri, o dönemin müsteşarı, bugünün bakanı Yusuf Tekin. *. *. * Yusuf Tekin (dini değil) dinci eğitimi varlık nedeni sayan Cihannüma Derneği’nin kurucularından. Hatta kurucu başkanı. Kimi çevrelere göre İsmailağa Cemaati’ne yakın. Ancak kariyeri gösterdi ki aslında Cumhuriyet düşmanı her tarikat, cemaat ve yobazla yakın! Saray’ın gözüne girmesinin başlıca sebebi de bu, zaten. Mesela.. Beyefendi doçent. İlerlemesi için 5 yılını doldurması gerekiyor. Ne gam! Rektör olarak atanacağı zaman 5 yıl şartı kaldırılıveriyor. O da minnetini, yıllardır dinci vakıflar dernekler ile yaptığı protokollerle gösteriyor. Skandal mı dersiniz, bilemem.. Ancak, günümüzde yasalarla yasaklanan “çıkar çatışmasına” acayip bir örnek: Bakan olarak imza attığı protokollerden biri, kurucu başkanı olduğu Cihannüma Derneği. *. *. * Projeler.. İmzalar.. Bu arada, yeni sistemin meyveleri de toplanmaya başlanıyor tabii! Resmi istatistiklere göre, kız çocukları, sistemin -özel olarak tasarlanmış- açığından yararlanarak ilk 4 yılın ardından evine dönüyor. Sonrasında ya evlendiriliyor. Ya da imam hatip kız liselerine yönlendiriliyor. Artık Tekin, and yasağından tutun da devlet liselerindeki müfredata kadar yokuş aşağı gidişin simgesi. Daha açık söylemek gerekirse simgelerinden biri. “Öteki” kim mi? Elbette Erdoğan’ı temsilen, gizli milli eğitim bakanı olarak faaliyet gösterip, protokol sıralarında ağırlanan Bilal Erdoğan! Açın interneti. İkisinin yan yana fotoğrafları AKP döneminin hikayesi gibi dalga dalga önünüze serilecek. Çok değil, 10 gün öncesinin bir haberi de bu kritik ilişkinin boyutunu gösterecek. BirGün’den sevgili İsmail Arı’nın haberine göre, sadece Gaziantep’te Bilal Erdoğan’ın vakfı TÜGVA’ya 315 okul tahsis edilmiş. Neymiş! Yaz okulları olarak kullanılacaklar.. Ve Diyanet’in hafızları da din eğitimi verecekmiş.. Aslında haberi “Di’li geçmiş yapmak lazım.” Zira, proje vali yardımcısının onayı ile olmuş da bitmiş!! *. *. * Böyle bir laik eğitim karşıtlığının mimarı, şimdi CHP’li belediyelerin kreşlerine saldırıyor. Bakan Bey ve şürekasına göre “kimi belediyelerin kreş adı altında faaliyet gösteren okul öncesi eğitim yerlerinde çocuklara terör örgütü ve LGBT propagandası yapıldığı, ayrıca eşcinselliği özendirici etkinlikler düzenlendiği” biliniyormuş. Buna müsaade etmeyeceklermiş!! Biliyorsunuz “yalan” kendi içinde birkaç çeşide ayrılır: “BEYAZ YALAN.. KUYRUKLU YALAN.. KÜSTAH YALAN..” Bu iddia bildiğiniz kuyruklu cinsinden! Çocuklara terör örgütü ve LGBT propagandası nasıl yapılıyordu acaba? Eşcinselliği özendiren etkinlikler nasıl düzenleniyordu? Amacınızın doğru ve haklı olduğuna inanıyorsanız, bir zamanların en popüler ifadesiyle TAKİYYE yaparsınız diyelim ki.. Ama bunu herhalde minicik çocuklar üzerinden ve bu kadar bariz ve çirkin bir iddia ile yapmazsınız. Bakanlık, bu iddiayı yazıya dökmedi. Ama İmamoğlu’nun ağır tepkisiyle karşı karşıya kalınca bir başka yalanı sahaya sürdü. Yukarda alıntıladığım ifadeyi: “Kreş adı altında faaliyet gösteren okul öncesi eğitim yerleri” tarifini.. Kreş değilmiş, okulmuş.. Belediye nasıl olur da okul açabilirmiş. Evet, o kreşler okul değil. Hepimiz biliyoruz. Bu saçma iddiadan bir şey çıkmaz, çıkamaz. Ancak beylerin Anayasa, yasa, yönetmelik, akıl-fikir dinlediği yok ki! Kadına karşı şiddetle mücadele için, olabilecek en barışçı yöntemle sokağa çıkan.. Ve anayasal hakkını kullanan kadınlara yaptığı gibi gönderirler polisi.. kreşleri tarumar eder, kanıt olarak da duvarda bir gökkuşağı çizimini gösterirler. Üstüne bir de Erdoğan çıkıp “çocuklar üzerinden politika yapmayın” diye muhalefeti azarlar. *. *. * Yalandan utanmayan.. Gücü hak olarak gören yobazlardan söz ediyoruz. Bakın, AKP iktidarı döneminde, ideologları Mehmet Şevket Eygi’nin uydurduğu, Şule Yüksel Şenler’in de şehir şehir anlattığı en komik yalan neydi: “Yahudiler ile Sabetayizm yahudiler bir olup iki devlet kurdular. Biri İsrail, diğeri Türkiye. İngilizler de bu yüzden hiç savaşmadan çekildiler.” Şule Yüksel için İsmailağa Cemaati’ne yakın derlerdi. Bakan ile oradan mı tanışırlardı? Cihannüma Derneği Anadolu turuna sponsor oldu mu bilmek zor. Ama şu kadarını söyleyebilirim. “Lozan’ın gizli maddeleri” komik yalanının nasıl ortaya atıldığını merak ediyorsanız, dönüp yukarıdaki isimleri bir daha okuyun! *. *. * 6-7 yaşından önce dinci eğitimle dogmayı içselleştirenlerin gelip gelebileceği yeri anlatmak için son bir notu kayda geçirmek şart. Cübbeli diye anılan şahıs, kendisini hangi mertebeye uygun görüyorsa artık, geçenlerde bir fetva verdi: “İcardi imansız olduğu için ölünce ebedi cehenneme gidecek”ti! Ben İcardi’nin yerinde olsam arkama bakmadan çeker giderdim. Gitmedi. Çünkü, öyle görünüyor ki, Bakan Bey’den başlayıp cami imamına kadar gidin. Gençler için olsa olsa alay konusu olabiliyorlar. Öyle ya! Son beyin ütücülerin dogması, çağdaş bilim, teknoloji vs ile başa çıkamıyor. Zaten bakıyorsunuz, yalanları bile ertesi sabaha kalmıyor!!! Yine de çok ama çok ciddiye almak ve mücadele etmek gerekiyor. Evet ekonomi buhranda. Ancak bir iktidar değişikliğinde değişir. Hayatımızın, elimizden alınmış neşesi yavaş yavaş geri gelir. Eğitimin getirildiği karanlık çağın bedeliyse çok ağır olur.",https://halktv.com.tr/makale/yalanin-kuyruklusu-kreste-lgbt-propagandasi-891772
Ayşenur Arslan,Yeni yıla girmesek olmaz mı!,29 Aralık 2024 Pazar 05:00,"Ayşenur Arslan Başlıktaki ricanın benim için özel bir önemi var: Ocak ortasından başlayarak, şimdilik bildiğim kadarıyla, 3 dava beni bekliyor. Gideceğiz mecburen. Bahçeli’nin önayak olmasıyla Öcalan üzerindeki tecrit daha yeni kalkmışken.. Ve İmralı’da DEM heyetiyle görüşme sağlanmışken ben “PKK propagandası yaptığım” iddiasına ne diyeceğim? Kendimi nasıl savunacağım? Düşüncesi bile yoruyor insanı.",https://halktv.com.tr/makale/yeni-yila-girmesek-olmaz-mi-900971
Ayşenur Arslan,Çapsız cahil ahlaksız,28 Ağustos 2024 Çarşamba 05:00,"Güncel Yargıtay kararlarına göre bunlar hakaret sayılmıyormuş. Sadece çapsız, cahil, ahlaksız da değil! Karaktersiz, terbiyesiz ya da mesela “sen adam değilsin” demek de.. “Bilin” diye söylemiyorum. Bilmeseniz daha iyi hatta. Çünkü ne söylediğinizden daha çok, KİME söylediğiniz önemli biliyorsunuz. 19 köyden kovulmuş.. Mimikleri yüzünden RTÜK’ten ceza yemiş.. Söylemedikleri, ima dahi etmedikleri yüzünden “resen emekliye sevkedilmiş.."" Yani tecrübeli bir gazeteci olarak tavsiyem bu yönde. Dahasını da söyleyeyim; birkaç gün önce bir çocuğun korkunç eylemini paylaştım. Bir kediyi boynundan yakalamış, metrelerce yukardan nehre atıyordu. Ve o sırada (muhtemelen) bir büyüğü o anları gülerek, X’te yayınlamak üzere videoya alıyordu. “Korkunç! Çocuklar nasıl eğitiliyor” diye paylaştım. Paylaşıma gelen yanıtlardan biri şöyleydi: “Benim çocukluğumda da senin çocukluğunda da bazı yaramaz çocuklar hep bunu yapmıştır. Sadece bugün olan bir şey değil. Senin gayen bununla ERDOĞAN’I, ERDOĞAN taraftarını dövmek.”  *. *. * Eski siyasi fıkralarda olduğu gibi, siz “ben Papa’ya söylemiştim” deyin mesela.. “Biz kime ne söyleneceğini biliriz” diyorlar! Konuşmamak da çare değil ama! Distopya örneklerinde gördüğümüz üzere, susmak yetmiyor onlara. Erdoğan’ı öveceksiniz. Ekonomide, özellikle yoksulların, sabit ücretlilerin hayatında alarm zilleri çalıyormuş, ne gam. Saray’ın kalemleri öyle şahane masallar yazıyor ki, Prens’in dediği gibi aklımızı delirecek hale geliyoruz. Yahu, masallarda bile cadılara güzelleme yoktur. Kötünün kötü olduğunu apaçık anlar, biliriz. “Öldürmek kastıyla bir kediyi, dünyanın en tatlı varlıklarından birini, eğlence niyetine fırlatıp atıvermek” nasıl olur da “çocukların yaramazlığı” olarak görülür? Buna hayıflanmak nasıl olur da Erdoğan’a saldırı diye yorumlanır?  *. *. * Yanıtını biliyoruz elbette. Pazardaki etiketleri CHP’den bilenler.. Son yangınları söndürme görevinin -bizzat Erdoğan’ın ortaya attığı yorumla- belediyelere ait olduğunu düşünenler.. Lümpenliği “ilerleme” zannedenler.. ÇOK ÖZEL BİR KILAVUZ KULLANIYOR. O kılavuzda her değerin bir tarifi var. Neye düşman olunacak, Reis nasıl savunulacak, hepsi net. Net de.. Sayıları giderek -ve hızla- azalıyor. Kalanlar Cumhur İttifakı hala iktidarda olduğu ve medyanın çok önemli bölümünü hala kontrol ettiği için saltanat devam ediyor zannediyorlar. Ama..  *. *. * Ankara’nın en saygın gazetecilerinden Nuray Babacan perdeyi çekiverdi. Gazete Pencere’deki köşesinde AKP’nin arka bahçesindeki SETA’nın aylar süren ve “Erdoğan’a sunulan” raporunu yazdı. Diyor ki SETA, * “Toplum psikolojisinde Erdoğan’ın dokunulmazlığı ortadan kalktı. Olumsuz koşullardan sadece parti ve yönetim değil, artık Erdoğan da sorumlu tutuluyor.” * Sadece yargı açısından değil, tüm alanlarda adalet duygusu zedelendi. Bürokraside, kamudaki faaliyetlerde, işe alımlarda adalet duygusu ortadan kalktı. * “Ekonomik kriz ve gelir dağılımındaki adaletsizlik, toplum kesimlerini partiden uzaklaştırdı.”  *. *. * Herkes farkında aslında; Diyanet’in bir toplumu yiyip yuttuğu da, Saray’dan kartvizit alanın köşeyi dönüverdiği de herkesin malumu. Ama kimisi dini gerekçelerle, kimisi Erdoğan giderse evine giren 5-10 bin lira yardım parası kesilecek korkusuyla Reis’e siper oluyor. Öyle ya, yardım -kimilerine göre sadaka- almaya alışmış / alıştırılmış insanlar ne yapsın! Çalışayım deseler iş mi var! TÜİK’in son verileri halimizi öyle bir anlattı k: “Türkiye’de bu yıl açılan iş ilanlarına başvuruda ilk sırayı ÖZEL GÜVENLİK sektörü aldı.” Düşünün, mühendis, mimar, arkeolog falansınız. Ama size açılan tek kapı özel güvenlik. “Birilerinin” birkaç asgari ücreti tek gecede harcadığı gece kulüplerinin, hassas buluşma mekanlarının kapısında ömür tüketiyorsunuz. Hani olur da sizinle evlenmeyi göze alacak kadar aşık birini buldunuz. Ev ya da araba alamazsınız. Evin eşyası için yıllarca kredi taksidi ödersiniz. Çocuğunuzu okutmak için fakirliğin dibine vurmayı göze alırsınız. Bu arada bir bakarsınız; çapsız, cahil, ahlaksız ve doğal olarak liyakatsızlar üçer beşer maaşla kamuya çökmüş. Yüzlerine “haliniz böyleyken böyle” diye ayna tuttuklarınız da size karakter dersi falan vermeye kalkmış.  *. *. * “Sus biraz! Daha yeni yazdın..” diye kendime söylenip durdum. Ama elim yazmadan yapamadı!!! Bahçeli’nin Erdoğan’ın elini öpmeye teşebbüs ettiği.. Ya da en azından objektiflere böyle yansıyan görüntüsünü gördünüz herhalde, değil mi! Merak ettim. İnsan hayat oyununda perdeyi bu sahne ile kapatmaya nasıl razı olur!!!",https://halktv.com.tr/makale/capsiz-cahil-ahlaksiz-865213
Ayşenur Arslan,2024 Kılavuzu: Cibilliyeti bozukları tanıyalım tanıtalım,07 Ağustos 2024 Çarşamba 07:15,"Fethullah Gülen’in ve elbette öncesi sonrasında Erdoğan’ın “muhibbi” Erkan Tan henüz atv’ye “terfi” etmemiş. TV 8’de. Konuğu da, henüz AKP’ye terfi etmemiş Numan Kurtulmuş. AKP’ye 2012’de kapağı atacak. Konuşmasında “2010 Mayıs’ında söyledim” dediğine göre yıl 2011 gibi. İsrail konuşuyorlar. Numan Kurtulmuş, müstakbel partisini eleştiriyor. Hem de nasıl ağır: “İsrail, tarihindeki en büyük zaferi AKP sayesinde elde etti. Eğer Türkiye veto etseydi, daha önce olduğu gibi İsrail OECD’ye üye olamazdı..” Erkan Tan, kararın nasıl bir kritik kavşakta alındığını belirtmek için atılıyor: “Yani ONE MİNUTE’ten sonra.. “ *. *. * Cibilliyet meselesi tabii. Davos’ta ONE MİNUTE.. Ankara’da “ticaret ya Resulullah”. Bu memleket nelere nelere tanık oldu. Ancak şimdi yaşananlar gibisini hiç görmedi. İçerde kriz buhrana evrilince Erdoğan “Müslüman Kardeşlerin lideri gibi” davranmaya başladı. Tabii dünyadaki Müslüman kardeşlerinin.. İçerdeki müslümanların ne kardeşi, ne abisi! Hele ekonomiden şikayet edip “Artık AKP’ye oy vermeyeceğim” diyenler. Onlara ne kadar sinirlendiğini “CİBİLLİYETİ BOZUKLAR” paranteziyle anlıyorsunuz. Yoksa bir ülkenin cumhurbaşkanı -son seçim sonuçları ve anketlere göre- seçmenin yarısından fazlasına böyle hakaret eder mi! *. *. * Hadi, seçmen Gazze’de katliam sürerken dahi İsrail’e çimento, çelik ve hatta barut sattığımızı bilmiyor olabilir. İyi de “SON ENFLASYON BÜKÜCÜSÜ TÜİK”; ekmek arası dönere 79 (yetmişdokuz) TL etiketi uygun bulunca.. Ya da zeytinyağını zeytinden daha ucuz gösterince.. Ev kirasını, nasıl başardıysa artık, ortalama 6 bin 255 olarak hesaplayınca.. Ve bütün bu kıvırıp bükmelere rağmen enflasyon yüzde 61,78 gibi küresel çapta zirveye bağdaş kurunca.. Yetmedi, ben bu yazıyı yazarken dolar 33.60 TL çitasına ulaşınca.. Seçmen “HAY SİZİN CİBİLLİYETİNİZE” demez mi! *. *. * Mehmet Şimşek, “Enflasyonu düşürmede çok kararlıyız” dedi sağolsun. Düşürürler elbette. Hele Galaktik İletişim Başkanı Fahrettin Altun “Yerli ve milli sosyal medya platformları üretmemiz gerekiyor” gibi yeni bir uzay çağı projesi dillendirdi ya! Nasıl rahatladık! Hele proje hayata geçsin. Enflasyon öyle bir düşer ki, kaç olduğunu bilmek bir yana, bilmek istemeye cüret edemeyiz. Mis gibi uyuyup yaşarız! *. *. * O “YENİ MEDYA DÜZENİNDE” neler okuyup dinleyeceğiz, anlatayım mı! Erdoğan’ın cibilliyetine hayran olduğu AKİT yazarı Karahasanoğlu “yerli ve milli yalan üretimine” şahane bir örnek veriyor: “Şu solcular var ya.. Öyle güzel demagoji yaparlar ki. Küçük dilinizi yutarsınız. Suçu işlerler sonra cezaevinden çıkmak için küçücük çocukları, ya da eşleri öne çıkarırlar. Gezi isyancısı Tayfun Kahraman’ın yaptığı da bu. Beş yaşındaki küçücük kızın üzerinden algı oluşturuyorlar. Küçük Vera söylemiş, annesi yazmış ve babaya gönderilmiş gibi, tüm internet sitelerinde yayınlanan, her satırı farklı renkte bir mektupla karşımıza çıkıyorlar. Küçük Vera konumun dışı. Onun hiçbir şeyden haberi yok. Babasının yaptıklarından, işlediği suçlardan, sokağa davet ettiği küçücük çocukların ölümüne sebebiyet verdiğinden, hiçbir şeyden bilgisi yok. Seçilmiş siyasi iktidara tehditlerinden, ütopya adı altında anneliği-babalığı, hatta aileyi ortadan kaldırma planlarından hiç haberi yok. Gençleri zehirleyin, aile kavramını yok etmek için onların beyinlerini iğfal edin. Sonra cezaevine düştüğünüz zaman çıkmak için, beş yaşındaki çocuklara “canım babacım” diye başlayan mektuplar yazdırın. Hani aile yoktu! Anne-baba kavramı yoktu! Nereden çıktı bu “canım babacım”..” *. *. * Ne diyeyim bilmiyorum ki! Cibilliyetiniz batsın!",https://halktv.com.tr/makale/2024-kilavuzu-cibilliyeti-bozuklari-taniyalim-tanitalim-859251
Ayşenur Arslan,Bahçeli’nin listesine nasıl kaydolabilirim?,24 Temmuz 2024 Çarşamba 05:00,Bu memleketin listeleri meşhurdur.,https://halktv.com.tr/makale/bahcelinin-listesine-nasil-kaydolabilirim-855103
Ayşenur Arslan,Papa ve Erbaş.. İlaveten Suriye Yalanları!,18 Aralık 2024 Çarşamba 05:00,"Beni bilenler biliyor. Din / dinler konusunda uzak mesafedeyim. İlla bir tanım istiyorsanız agnostiğim! Bu girizgaha gelince; yazımda Papa ile bizim Diyanet İşleri Başkanımız arasındaki farka değineceğim. Bunu yaparken Papa ve Hıristiyanlık propagandası (da) yaptığımı zanneden olabilir diye peşin peşin not düşüyorum. Önce Erbaş’tan söz edelim mi! Beyefendi için tezler kaleme alınabilir. Ama benim aklımda son sitemiyle kaldı: “Bana bir Audi’yi çok gördüler.” Dedi mi demedi mi bilemem.. Zaten dese de demese de ispatı zordur. Ama ben her söylentiye şöyle yaklaşırım: “Söylemiş olabilir mi? Söylese şaşırır mıydınız?” Atatürk’ten haz etmeyen.. Cumhuriyet denince muhtemelen midesi ekşiyen Erbaş, Audi’yi seviyor. Biliyoruz. Bunda bir sorun da yok aslında. Mesela ben, son model Jaguar ya da özel jet deyince süt bebesine dönüyorum. Aynı yani! Aramızdaki fark, ben bunları rüyamda görürüm.. Erbaş’ın Diyaneti’nin garajı pırıl siyah Audi’lerle dolu.. Ancak onun aklı malum son modelde!!!  *. *. * Gelelim Papa Francis’e. O bugünlerde global bir Türk markası olan Beko’nun işçileriyle, onların sorunlarıyla uğraşıyor. Medyamızda tık yok belki ama Avrupa, özellikle de İtalyan medyasında hayli ses getiren bir haber bu. Ben de oralardan öğrendim. Özetleyeyim; BEKO, Arçelik’in, yani Koç Holding’in dünya için tasarlayıp pazarladığı bir marka. Geçen yıl, ABD’li Whirlpool şirketiyle birleşip BEKO EUROPE şirketi /markasını kurdu. Bu evlilikte şirketin yüzde 75 hissesi de Arçelik’e aitti. Gel zaman git zaman -ki aslında pek de gelip gitmemiş- şirket 5 bin kişinin çalıştığı tesislerde toplam çalışanın yüzde 40’ına denk gelen sayıda işçi çıkartmaya karar vermiş. İşçiler sokağa dökülmüş. Sendika, şirket ve ilgili bakanlık yetkilileri ile masaya oturmuş. Çıkartılacak ya da kimi hakları ellerinden alınacak işçiler için insanları, ailelerini mağdur etmeyecek formüller aranmaya başlamış. Mesele Türkiye’de cereyan etse dert değil. Erdoğan grev, hak vs pek hoşlanmaz. Hatırlayın 15 Temmuz darbe girişiminden sadece günler sonra olağanüstü hal ilan edilmişti. Erdoğan da bir süre sonra iş dünyasına DARBENİN LÜTFUNU / OHAL’in NİMETLERİNİ anlatmıştı: “Soruyorum, iş dünyanızda herhangi bir sıkıntınız, aksamanız var mı? Biz göreve geldiğimizde OHAL vardı. Ama bütün fabrikalar grev tehdidi altındaydı.Şimdi öyle bir şey var mı? Tam aksine. Şimdi GREV TEHDİDİ olan yere biz OHAL’den istifadeyle anında müdahale ediyoruz.”  *. *. * Yıl 2017 idi Erdoğan bunları söylerken. Şimdi 2024… Beyefendi artık AÇIKLAMA, konuşma zahmetine bile girmiyor. “Yasakladım” diyor. Nokta! İktidara geldiğinden beri 21 kez grev yasaklamış biri için normal! Belli ki topluma da normal gelmeye başlamış. Ne var ki elin İtalyanı oralarda değil. Ne sokaktaki ne de iktidardaki, hak yenmesinden falan hoşlanmıyor. Ama bakmışlar ki BEKO EUROPE şirketi geri basmıyor.. Tesislerin “can damarı” olduğu bölgeden bir grup işçi Vatikan’ın yolunu tutmuş. Papa Francis tarafından kabul edilip dertlerini anlatmış. 7 aralık günü gerçekleşen bu buluşma sonrasındaki ilk Pazar duasında da Papa “çalışma hakkı onur hakkıdır” diye işçilere açık destek vermiş. Neredeyse aynı günlerde bizde ne oldu peki? DİSK Metal grevlerine yasak geldi. Elbette Erdoğan’ın imzasıyla ve “MİLLİ GÜVENLİĞİ BOZUCU NİTELİKTE” olduğu gerekçesiyle!  *. *. * Fazla söze gerek yok. Ama hatırlayıp hatırlatmakta fayda var. İş dünyasına “bakın sizin gül rahatınız için grev yasaklıyoruz” diyen bir cumhurbaşkanı, sizce Türkiye’yi nereye götürüyor olabilir? Biliyoruz aslında. Daha 1990’lı yıllarda. Yani İstanbul belediye başkanı olarak Batı’nın / ABD’nin dikkatini çektiği süreçte şöyle demişti: “Ben İslam’ı devlet planı içinde düşünüyorum. Türkiye’nin yarınında Kemalizm’e ve benzer rejimlere yer yoktur.” İşte şimdi geldik o eşiğe! Yanı başımızda cihatçı terör örgütünün eline bırakılan bir komşu ülke. Alevilerin ya da gayrı müslimlerin öldürüldüğü, evlerine zorla el konduğu, kadınların bir numaralı hedef ilan edildiği bir PLAN! VE… Bunları görmezden gelerek Erdoğan’a “adam yine kazandı” diye payeler veren bir medya. Neyi kazanmış olabilir Erdoğan? Dün itibariyle tam 2 bin 604 gündür Silivri’de tutsak tutulan Osman Kavala. Seçime girmesine izin verilip, kazanınca üzerine beton atılan Can Atalay. Yine seçime girmelerine izin verilip kazanınca hakları ellerinden alınan belediye başkanları. Avrupa Parlamentosu’nun “felaket” diye nitelediği insan hakları karnemiz. Ekmeğinin peşindeki insanlara “milli güvenliği bozan teröristler” muamelesi”.  *. *. * İçerde medyamız, dışarda Trump dostumuz Erdoğan’ı övmelere doyamıyor elbette. Teşbihi bağışlayın.. Sözüm de meclisten dışarı ama, genç ve güzel bir kıza iltifatlar yağdıranın kadın pazarlayan bir suçlu olduğunu öğrenseniz tepkiniz ne olur? İltifatları neye yorarsınız? Trump’ın çıkışları da bu tadı veren tuhaflıklarla dolu. Dün Erdoğan’ı överken “Türkiye Suriye’de dostane olmayan bir şekilde kontrolü ele geçirdi” deyiverdi mesela. Gerçi “ÇÖKME” anlamına da gelebilecek ifade Anadolu Ajansı’nın medyaya servis ettiği metinden çıkartıldı. Ama olsun! Bizim meslektaşlar bunlara alışkındır. Sormaları gereken soruları unutur, Erdoğan’ın ayıklanıp temizlenerek servis edilen konuşma metinlerine şaşırmazlar.  *. *. * Dahası var.. * Medyamız Beşar Esad’ın Rusya’ya uçağında 135 milyar dolarla kaçtığını yazdı, anlattı. Bir elin parmaklarını geçmeyecek kişi dışında “HADİ ORADAN” demedi . Hatta NTV bile, iddia middia diyerek bu saçmalığa yer verdi. Oysa.. 135 milyar doların özel bir uçakla taşınıp taşınmayacağı bir yana.. Yine pek az kişi merak edip şunu öğrendi: Suriye’nin GSYİH tahmini 2021 itibariyle nüfus çarpı kişi başına 500 dolar milli gelir, yani 8,98 milyar dolar. “ * Saymayı bilmeyene 135 milyar doları kaçırmak kolay. Yine de Sednaya cezaevi iddiaları kadar heyecanlı değil doğrusu. Oysa cezaevi hikayeleri öyle mi! Daha ilk günden itibaren ne iddialara maruz kaldık: Beton ya da çelikten duvarların arkasında labirentler, hücreler ve dolayısıyla belki de ölmekte olan insanlar vardı. Ne yazık ki onlara ulaşılamıyordu. Daha HTŞ haftası dolmadan açıklandı ki, anlatılanlar doğru değil. Hatta kimi konularda dedikleri gibi, külliyen yalan!! * Cilvegözü sınır kapısından Suriye’ye dönen yüzbinler peki? Ortaya çıktı ki, görüntüler 11 temmuz 2024 günü kurban bayramı ziyareti için gidenlere aitmiş. Peki Esad düştükten sonra gerçekte kaç kişi dönmüş? Bizzat İçişleri Bakanı Yerlikaya açıkladı: “11, 12 ve 13 aralık günlerinde TOPLAM 7 BİN 621 SURİYELİ ÜLKESİNE GERİ DÖNMÜŞ.” Ne yüzbinleri.. On Bin kişi bile dönmemiş! * Size tavsiyem, hakikati anlamak için arada bir https://teyit.org sitesini ziyaret edin. Saray medyasının size nasıl masallar anlattığını görün. Ve şunu asla unutmayın: *HALKA YALAN SÖYLEMEK SUÇTUR” “İNSANLAR ÇOCUKLARINA ET, YUMURTA YEDİREMEZKEN ‘BANA BİR AUDİ’Yİ ÇOK GÖRDÜLER’ DEMEK DE KENDİSİNE MÜSLÜMAN DİYEN BİRİ İÇİN GÜNAHTIR!”",https://halktv.com.tr/makale/papa-ve-erbas-ilaveten-suriye-yalanlari-897913
Ayşenur Arslan,AKP Adını Değiştirecek mi: Ne Adalet Ne Kalkınma!,16 Ekim 2024 Çarşamba 05:00,"Malum son anketler Erdoğan için hiç iç açıcı şeyler söylemiyor. Örneğin, yakın zamana kadar “yandaş” kontenjanından sayılan.. CNN Türk ekranından eksik olmayan Hakan Bayrakçı’nın şirketi SONAR AKP’yi fena sarstı. Zira yaklaşık bir hafta önce açıklanan anketine göre, CHP’nin oyu, Cumhur İttifakı’nın iki partisinin toplamından fazla. Oranlarla söylersek, CHP yüzde 36 küsur oyla AKP’ye 11 puan fark atmış durumda. MHP’nin yüzde 10 oyu eklendiğinde yine olmuyor! Zaten iktidar cephesinde bugünlerde “NE YAPSALAR OLMUYOR”. Belki kimileri anketlere güvenmediklerini söyleyecektir. Peki. Anketleri boşverelim. AKP’nin “kendi tespitlerine dayalı raporu” ne diyor, ona bakalım. *. *. * Türkiye Gazetesi’nden Emrah Özcan’ın haberi: Yerel seçim hezimetinden sonra Reis “dolaşın 81 ili, vatandaşın şikayet ve beklentisi neymiş öğrenin” buyurmuştu ya. İşte o çalışmanın sonuçları rapor haline getirilip Erdoğan’ın masasına konmuş. Rapora göre vatandaşın en önemli / temel iki sorunu ekonomi ve adaletmiş. Sahi mi! Bakın şu işe! Bir şaşırdım, o kadar olur. Reis’in ne kadar şaşırdığını hayal bile edemiyorum. Ekonomik sorunlar derken.. Enflasyon düşmeye başlamamış mıydı yahu? Millet “soğan ekmek yeriz, ama Reis’i yedirmeyiz” demiyor muydu? Ya adaletten şikayet neyin nesi? “Toplum, göçmen sorununu bile geri plana atacak kadar adaletten.. Cezasızlık anlayışından yakınma” noktasına ne zaman nasıl gelmişti? Adını ADALET VE KALKINMA kavramlarından alan parti ne yapmalıydı şimdi? Mesela partinin adını SEVGİ VE MUHABBET ya da HAYIRLI İŞLER diye değiştirseler miydi? *. *. * İsim meselesini gündeme alırlar mı bilmem. Ama haber, “ilgili bakanlıklara her iki alanda DERHAL gerekli çalışmaların yapılması talimatı verildi” diye devam ediyordu. Daron Acemoğlu işte tam da böyle kritik bir kavşakta Nobel ekonomi ödülü aldı. Ödülün gerekçesi mi? İsveç Kraliyet Bilimler Akademisi’nden yapılan açıklamada gerekçe şöyle açıklandı: “Acemoğlu, Simon Johnson ve James Robinson toplumsal kurumların bir ülkenin refahı için önemini gösterdiler. Hukukun üstünlüğünün zayıf olduğu toplumlar ve nüfusu sömüren kurumlar büyüme veya daha iyiye doğru değişim yaratmaz.” Aslında bu topraklarda yıllardır tekrarlanan bir tespit: Hukuk, yani adalet yoksa ekonomiyi düzeltemezsiniz. Refahtan söz edemezsiniz. Kaldı ki, o tespiti yapanlardan biri, durumu bilimsel verilerle ortaya koyan Acemoğlu’ydu. Üstelik o tespiti, yerel seçimler sonrasında “hukuk yoksa adalet.. adalet yoksa demokrasi yok” diye tamamlamıştı: ""Maalesef AKP’nin krizle başa çıkabileceğine dair bir işaret görmüyorum. Bu görevi üstlenecek çok az kalifiye insan var ve yolsuzluk ile kötü yönetim muhtemelen devam edecek. Ekonominin ve demokrasinin geleceği için endişeleniyorum."" * * * Sinema; kaosa, savaşa, doğal ya da insan yapımı felaketlere dair sayısız film yaptı. Her birinde seyirciye bir “düşman” sundu. Bazen uzaylılar.. Bazen kötü Ruslar.. Eğer gişe vaat ediyorsa okyanustan çıkıp gelen canavarla korktuk. Neyse ki onlarla “bizimkilerin” mücadelesi hep “iyilerin”, yani bizimkilerin zaferiyle sonuçlandı! Oysa ben bugün bir senaryo yazmaya koyulsam “düşmansız bir savaşı” anlatırım. Düşünün; “İşte düşman” diye yola çıkanlar ertesi yıl o düşmanı kucaklıyor. Üyesi olduğu NATO’yu çıldırtacak S-400 füzelerine bir dünya para sayıp paketini açmıyor. Sokaktaki en sıkı Reisçilerin bile inanamadığı “İsrail bize saldıracak” masalı vizyona girerken, Türkiye ve İsrail ABD’nin kanatları altında gelecek planları yapıyor. Ve işin en komik yanı, öğreniyoruz ki, İsrail’le savaşmak gibi DEVASA TEHDİDE karşı hazırlık, bizlerin cebinden çıkacak kredi kartı limiti vergisiymiş!!!!!!! 750’şer liraları biriktirip Demir Kubbe alacakmışız. Neyse ahali ayağa kalktı da vergiyi gündemden düşürdüler. Belki bir ara karşımıza yeni bir düşman çıkarsa tazelerler. Ne bileyim!! * * * Sokakta her gördüğü kıza gönlü kayan ergen gençler gibi.. Ya da ne yapacağını bilmediği için bütün düğmelere basıp sonunda nükleer füzeleri ateşleyen salak Austin Powers gibi.. İktidarın hatları karıştı. Ne yapacağını eskiden de bilemiyordu. Şimdi akıl hepten uçup gitti. Düşmansız savaştan kastım bu. Düşman kim belli değil. Zaten ortada senaryo da yok. Daron Acemoğlu’nun özenle altını çizdiği üzere Ankara’da krizi önleyebilecek kalifiye eleman neredeyse hiç yok. Ama ortalık toz duman. Savaşıyoruz. Çünkü neden? 1) Çünkü neden olmasın! 2) Savaşalım ya da savaşacakmış gibi yapalım ki ahali ekonominin ve adaletin bu haline razı olsun.",https://halktv.com.tr/makale/akp-adini-degistirecek-mi-ne-adalet-ne-kalkinma-879575
Ayşenur Arslan,KK’nın Mesajı CHP’yi Nasıl Karıştırdı,18 Ağustos 2024 Pazar 05:00,"Kılıçdaroğlu son zamanlarda yine sahnede. Yine tartışılıyor. Son vaka, Fatih Altaylı ile girdiği polemik. Ve zehir zemberek mesajı Ancak mesaj, asıl CHP içinde fırtına kopartmış. 1984 yılından bu yana tanıdığım ve siyasi mücadelesine yakından tanık olduğum Mustafa Özyürek bir not gönderdi. Daha doğrusu Kılıçdaroğlu’na gönderdiği mesajı paylaştı. Bilmeyenler için kısaca hatırlatayım; Özyürek CHP’nin eski grup başkanvekili ve parti sözcüsüydü. Artık o sorumluluk mevkiinde değil. Ama partisinden kopmuş da değil. Şimdi de CHP’li eski vekillerin sözcüsü gibi. İşte öyle bir yerden seslenmiş Kılıçdaroğlu’na. Onun mesajına ve özellikle şu cümlesine itiraz (hatta isyan) etmiş: “Ben bu partiyi senin gibi elinde viski kadehiyle partime yön veren alçakların elinden aldım ve halkın partisi yaptım.”  *. *. * CHP’lileri ilgilendiren ne var bu cümlede, diyeceksiniz. Doğrusu ben de öyle düşünmüştüm. KK’nın mesajı Fatih Altaylı’ya değil miydi! Ne var ki Özyürek o cümleyi -belki de parti içi kodları bildiği için- bambaşka biçimde yorumluyor: “Kılıçdaroğlu yazısında ‘elinden aldım’ ifadesini kullanıyor. Parti, ‘önceki genel başkandan ve yöneticilerden’ devralınır. Kılıçdaroğlu’nun genel başkanlığından önce kurultaydan seçilerek CHP’de görev yapan yöneticiler olarak özür dilemesini bekliyoruz.”  *. *. * Türkiye’yi Pakistan taraflarına sürüklemeye yemin etmiş bir iktidar varken CHP ile uğraşmaktan hep uzak durdum. Hele parti içindeki taraflardan birini kollamak aklımın ucundan geçmedi. Evet, seçimlerde KK’ya elimden gelen desteği verdim. Her şeyden önce, bir Alevi cumhurbaşkanı seçilirse toplumsal barışta müthiş bir sıçrama yaşayacağımıza inandığım için destekledim. Ama şimdi bambaşka bir yerdeyiz. Bırakın toplumsal barışı, kutuplaşmanın en vahim haline tanık oluyoruz. SAF KÖTÜLÜK diye yorumlayabileceğim bir süreçte adeta kıyametimize koşuyoruz. Düşünün, Anayasa Mahkemesi’nin kararını konuşup gereğini yapmasını beklediğimiz TBMM’de kan döküldü. Türkiye’nin yarı nüfusuna “Cibilliyeti bozuk” diyen.. En az ayda bir “şerefsizler” iltifatına mazhar olduğumuz Erdoğan’ın vekilleri, Ahmet Şık’ın sözlerinden alındı.. Saray’ın “güvenlik amiri” saldırıyı başlattı.. AKP’nin önde gelen ve ileri gidenleri de işi kan dökmeye kadar götürdü. Cumhur’un küçük ortağı Bahçeli, Alpay Özalan’ı açık açık tebrik etmedi ama “Ak Parti Milliyetçi Hareket Partisi olmadan da gereğini yaptı” diye madalya takıverdi!!! Saf kötülükten söz etmişken eklemeliyim: O anlarda Silivri’de televizyon yayını kesildi. Ne tesadüf ama!!!  *. *. * Can Atalay Anayasa Mahkemesi’ne rağmen çıkamadı. İçerde. Zaten Anayasa Mahkemesi de Bahçeli’ye göre artık yok hükmünde: “Anayasa Mahkemesi’nin laçkalaşmış hak ihlali kararı Türk milletinin iradesiyle çöpe atılmış, kanunsuzluğa geçit verilmemiştir.” Bu noktadayız bayanlar baylar. Hukukun “kaleminin kırıldığı” yerdeyiz. AYM kararları çöpe atılmışsa.. Can Atalay ve tüm Gezi tutsakları “siyaseten rehine” ise.. Dilruba tutuklandıysa.. Sokak röportajı yapanlar tehdit ediliyor, vatandaş da mikrofonlardan kaçıyorsa.. Dahası, bütün bunları tetikleyen ekonomik kriz (hatta buhran) derinleşiyorsa.. Cambridge Üniversitesi öğretim üyesi, ekonomist Özge Öner’in -Oksijen’deki yazısında- dediği gibi durum “Büyük bir iflas dalgasından kaçamayacağız. Ortalık halihazırda ‘zombi şirketler!den geçilmiyor. Yürüyorlar ama canlı değiller” noktasına gelmişse.. Devasa Koç Holding’in bile yılın ilk yarısında kârı geçen yılın aynı dönemine göre yüzde 87 düşmüşse.. Karanlık üzerimize iyiden iyiye çöküyor demektir.  *. *. * Böyle bir süreçte, tüm anketlere göre 1. Parti konumuna yükselen CHP’yi yıpratmaktan kaçınmak gerekmiyor mu? Bu, özellikle partinin eski genel başkanı sıfatıyla Kılıçdaroğlu’nun görevi değil mi? Ofis tutmak.. Herkesin malumu tartışmalı isimlerle “bir şeylere” hazırlanmak.. “İstemem ama istenirse hayır demem” diye yeniden genel başkan adaylığı sinyali vermek.. CHP’yi ve dolayısıyla Türkiye’yi bir türbülansa sürüklemek.. Olacak iş mi!! Olmasın lütfen.",https://halktv.com.tr/makale/kknin-mesaji-chpyi-nasil-karistirdi-862412
Ayşenur Arslan,Instagram’da yasaklananları açıklayın,04 Ağustos 2024 Pazar 05:00,"Sevgili Emin Çapa’nın taktığı isimle “Galaktik İletişim Başkanı” işareti çaktı. İnstagram kapatılıverdi. Epey sonra nedeni açıklandı: Meğer Haniye için paylaşılan mesajlar İnstagram tarafından sansürlenmiş. Asal Araştırma şirketi, sadece bu meselenin AKP’ye yüzde 2 oy kaybettirdiğini iddia etti. Sosyal ve bir kısım medyada tepki gösterildi. Falan… Ben oralarda değilim. Benim merakım, İnstagram’ın hangi taziye, üzüntü mesajlarını sansürlediği. Öyle ya! Üstünden kan damlayan kılıçla verdiyseniz mesajı, elbette yayınlanmaz. Ya da yüzü maskeli, terör / saldırı mesajı verenlerin sadece İnstagram değil, hiçbir mecrada işi olmaz.  *. *. * Nereden çıktı bu merak, demeyin. Bırakın Hamas gibi Filistin’de bile mücadele yöntemi nedeniyle tartışma konusu olmuş bir örgütü.. Türkiye Cumhuriyeti’nde bir kamu kuruluşu, Diyanet’in başkanı cuma hutbesine (yine) elinde kılıçla çıkmadı mı? Kan.. İntikam.. Kılıç.. Ölüm.. İnstagram’daki, kapatılmasına yol açan mesajları bilmek istemez misiniz?  *. *. * Gerçi Erdoğan’ın özel medya ekibinin aynı gün İnstagram’da “hayırlı cumalar” paylaşımı yapması.. Kapatma kararı gelince apar topar mesajın silinmesi “çoook merak ettiğim” bir başka konuyu daha aklıma düşürmedi değil. Türkiye’ye olabildiğince tarafsız bir gözle bakan herhangi biri, Erdoğan’ın neden gerçek gündemden ve halktan bu kadar hızla uzaklaştığını anlayamaz. Katil Esed’in nasıl yeniden kardeş Esad’a döndüğünü “reel politik” diye geçiştirebiliriz. Erdoğan’ın, “Suriye’nin iç işlerine karışmak gibi bir derdimiz, bir hedefimiz asla olamaz” sözlerine de şaka niyetine kahkahayla gülebiliriz. Casus takasını onun küresel ölçekte zaferi zannedebiliriz. Ne de olsa kafalar karışık. İki manşetle Saray’ın politikasını çözüverenler gani!  *. *. * Geçenlerde bir sokak röportajında denk geldim. Genç bir adam gündemi değerlendiriyordu: “Firavun Musa’ya ne dedi? Falan filan dedi. N’oooldu sonra? Adam (firavun) müzelik oldu!” Musa’nın var olup olmadığı bile meçhul. Firavun mumyasının müzelik olmasının memleketin haliyle alakası da meçhul. Ama genç adam neredeyse hayatın sırrını çözmüş! Yalnız, çözmüş de anlatamıyormuş gibi “FALAN FİLAN” diye anlamayı size bırakıyor. Erdoğan onlara güveniyor işte. Ekonomiyi sorsanız “dış güçler” diyecekler. Dış güçlerin kimler olduğunu sorsanız, manidar bir gülümseme ile “siz benden daha iyi bilirsiniz” yanıtını verecekler. Batı’nın Türkiye’nin ahlakını bozmak, cinsel kimliğiyle oynamak için uğraştığına.. Ve hatta Corona aracılığıyla soyumuzu tüketmeye yeminli olduklarına yemin edecekler.  *. *. * Amaaaaa… Onlar’ın sayısı giderek azalıyor. Hele gençler.. Araştırmalara göre sadece AKP’den değil, dine dair ne varsa ondan uzaklaşıyor. Hele ayın sonunu -zor falan da değil- artık getiremeyenler. Öfkeleri gözlerinden fışkırıyor. AKP’nin zirveye yakın isimlerinden, Erdoğan’ın çok eski yol arkadaşı Metin Külünk daha geçen hafta Barış Pehlivan’a konuştu. Gidişata dair teşhisini açık açık söyleyiverdi: “Sokak Ak Parti sosyolojisini 2023’te eritti. Cevabını verdi ama Erdoğan’a sahip çıktı. 2024’ten sonra beyefendinin ‘mesajı aldık’ diyerek gereğini yapmasını bekledi. Küresel tablo insanların sofrasına da dokunmaya başlayınca ve neoliberalizmde ısrar edilince ‘Erdoğan sosyolojisi eriyor’ dedim. (…) Her gün ekranlarda parti politikalarını alkışlayan arkadaşlar var. Peki yarın bir seçimdeki olası iktidar değişiminde sayın cumhurbaşkanının hatalarını tepeden tırnağa konuşacak olanlar kim? Aynı adamlar. Peki neden siz cam bardak kırıldıktan sonra konuşmayı düşünüyorsunuz da şimdi susuyorsunuz?” Sahi neden susuyorlar? Mesela… Enflasyon masalının artık gülünecek yanı kalmadığını Reis’e söyleyecek bir “cesur yürek” yok mu?  *. *. * Saddam benzetmesi memleketi ayağa kaldırdı. Ben “benzetmek gibi olmasın” diyerek yazacağım: İran’ın devrik şahı, bırakın yaşamayı, ölecek ülke bulamadı. İran’ın başındayken karşısında el pençe divan duranlar, içerdeki dışardaki “dostlar” buharlaşıverdi. Külünk haklı. İktidar değişince en ağır eleştiriler-muhtemelen “ben demiştim” vurgusuyla- en yakındakilerden gelecek. Zira, adınız gibi emin olabilirsiniz, memleketin nasıl -hiç olmadığı kadar- kötü yönetildiğini onlar da biliyor. Ama halife, müminlerin emiri yerine koyduğunuz birine yıllarca alkışladıktan sonra “yanlış yapıyorsunuz” demek zordur. Hele söyleyenlerin başına neler geldiğini görmüşseniz. Kaldı ki, “su akarken testiyi doldurmalı” gibi bir atasözümüz varken testiyi kırmanın alemi var mı!  *. *. * Kötü yönetimi durdurmak bir yana, eleştiremiyorsunuz. Erdoğan “gak” dese alkışlıyor, “guk” dese taklalar atıyorsunuz. Ama işler daha daha kötüye gidiyor. Ve kendi seçmeninize bile yaranamıyorsunuz. Böyle durumlarda ne yapılır? Sokak köpeklerine ölüm! Dış güçlerin maşası İnstagram’a sansür! Sokağa dönüp bir kulak verin ey Saraylılar! Şu 1 günlük yas kararınız bile boğazınıza takılacak kılçık gibi. Hadi sıkıysa şu “sansürlendi” diye memleketi ayağa kaldırdığınız Haniye mesajlarını açıklayın ve savunun bakalım.",https://halktv.com.tr/makale/instagramda-yasaklananlari-aciklayin-858314
Ayşenur Arslan,Ne yapmaya çalışıyorsunuz Devlet Bey?,21 Ağustos 2024 Çarşamba 05:00,"Devlet Bahçeli’yi 1980’lerin başlarında tanıdım. Datça’da, annemlerin evinin de olduğu sitede evi vardı. Henüz MHP’de kurumsal bir kimliği yoktu. Akademisyendi. Ancak Ülkü Ocaklarından Ülkücü Maliyeciler derneğine kadar MHP’nin arka bahçesinde ciddi emeği ve “ismi” göze çarpıyordu. Nitekim, Datça’daki birkaç sohbetimizde işaretini aldığımız üzere 80’lerin sonlarında arka bahçeden ana binaya, MHP’ye geçiş yaptı. Sonrası malum; partide yükseliş ve Türkeş’ten sonra genel başkanlık. Bu süreçte bir kez partideki makamında ziyaret ettim. Birkaç kez de Meclis’teki muhalefet kulisinde karşılaşıp ayaküstü sohbet fırsatı buldum. Aklımda ondan kalan, Ankaralı gazetecilerin bildiği şu meşhur titizliği.. El sıkıştıktan sonra kolonyaya hamlesi.. Ve etrafta partiden kimse yoksa -mesela makam odasında- bayağı neşeli hoşsohbet olabildiği!  *. *. * Bunlar elbette benim kişisel tarihimin dipnotu olmaktan öteye gitmeyecek anılar. Oysa tarih bugünleri temize çekerken bambaşka sayfalar yazacak. Her şeyden önce, Erdoğan ve onun temsil ettiği faşizan rejimin harita kadastro sorumlusu olarak… Bu cümlenin çok çok çok daha hafifi için grup toplantısında beni “ya hasta ya da vatan haini” diye tanımlayan Bahçeli şimdiki yorumuma ne der bilmiyorum. Ama herhalde şunu yadsıyamaz: Erdoğan memleketi tek başına idare etmeye başladığında formül ondan gelmişti: “Bu durum Anayasa’ya uymuyor. O yüzden Anayasa’yı bu duruma uyduralım.” Yani Anayasa’ya aykırılığı aşmanın yolunu göstermişti. AKP 2015 seçimlerinde tek başına iktidar şansını kaybedince formülü bulan.. Sandığı “seçim yenileme” diye Erdoğan’a uyduran yine Bahçeli değil miydi!  *. *. * Erdoğan ve Bahçeli bu “yan yolda” müthiş bir ikili oldu. Erdoğan koltuğunu koruyabildi. Bahçeli de oy oranının çok üstünde bir güce kavuştu. Gençliğinde MHP’nin arka bahçesinde siyasi güç deviren Bahçeli şimdi iktidarın arka bahçesinde.. Ve yine başta asker - polis olmak üzere hassas mahallerde başlıbaşına bir güç sahibi. Dahası, sayısız örnekle de gördük ki, “sokağı harekete geçirme” potansiyeli, en büyük gücü. Sinan Ateş suikastının “adli vaka” haline getirilmesi mesela.. Ya da Suavi’ye ve onun nezdinde iktidar karşıtlarına verilen mesaj..  *. *. * İnsan hayret ediyor. Zira ima falan etmeden, açıkça ve hiç çekinmeden öyle hedef gösterip tehdit ettiler ki! “Neredeyiz” diyorsunuz. MHP Beykoz İlçe Başkanı sosyal medya hesabından Suavi’nin konser vermesini “kabul edilemez” bulduğunu ilan etti. Sonra bir de ne görelim, ülkücüler -hem de polisin gözü önünde- konseri bastı. “Terörist” sloganları atıldı. Neyse ki Suavi de izleyicileri de sakin davranarak olayın yangına dönüşmesini önledi. Ama ya yarın.. Ya başka bir yer, başka bir konser.. Nasılsa MHP kurmaylarının elinde “vatan hainleri” listesi var. Seçer seçer işaret ederler. Hedef gösterirler. De.. Niye? Sahiden ne yapmaya çalışıyorsunuz Devlet Bey?  *. *. * Sol, sosyalist partileri gayrimilli ve hatta gayrimeşru ilan ettiniz. Can Atalay’ın cezaevinden çıkmasını engelleyen antidemokratik hamleye destek verdiniz. Dahası, uzun süredir gözünüze kestirdiğiniz Anayasa Mahkemesi’ni çöpe attınız! Biliyoruz; başta ekonomi, eğitim gibi kritik alanlarda yükün sizin omuzlarınızda olmaması en büyük avantajınız. Ancak.. Toplumsal kutuplaşmanın “sertleşme ve hatta çatışma” boyutuna varması önce sizin hanenize yazılacak. Bunun farkında olmadığınızı düşünmüyorum. Tam aksine belli bir plan üzerinde yürüdüğünüzü düşünüyorum.  *. *. * Can Atalay oylamasına bakıp “Milli irade tecelli etti. AK Parti Türkiye’nin birinci partisidir” sözlerinize kendinizin bile inanmadığına eminim. Anketler ortada.. Sokağın tavrı ortada.. Demokrasi güçleri karanlık planları boşa çıkartacaktır. Eminim. Sorumun nedeni sadece merak. Yurttaş ve gazeteci olarak merak.. Yaptıklarınızın ardında nasıl bir maksat var? Yaptıklarınızı neden yapıyorsunuz? Kim-ler için ya da ne adına yapıyorsunuz? Erdoğan’ı yakın geçmişe kadar en ağır biçimde eleştiren.. Odasına 17 - 25 Aralık takvimini yerleştiren biri.. Şimdi o takvimi FETÖ’yü hatırlayıp hatırlatmak için muhafaza ettiğine bizi nasıl inandırır? Gerçekten çok merak ediyorum. Belki ben göremem ama gelecek kuşakların sorularımın yanıtını alacağına inanıyorum. Tarih sizi de yazacak.. Can Atalay, Osman Kavala, Suavi ve daha nice temiz insanı da!",https://halktv.com.tr/makale/ne-yapmaya-calisiyorsunuz-devlet-bey-863271
Ayşenur Arslan,Medyanın Sefaleti - Ayşenur Arslan,20 Temmuz 2024 Cumartesi 05:00,"Sedat Peker’in gündemi bombaladığı günlerde sık sık adını duymuştunuz: Gazeteci Hadi Özışık, geçenlerde kızını da yanına alıp Saray’a gitmiş. Kim bilir nasıl randevu alındı, Erdoğan’ı ziyaret etmiş. Elbette fotoğraf çekilmiş. Ve bir mesaj eşliğinde “iftiharla” paylaşılmış: “İyi günde kötü günde yanımızda olan dostlarımız bu fotoğraf karesini gördüklerinde elbette her zamanki samimi duygularını ifade edecekler. Pek tabii ki şer cephesi kudurmaya devam edecek.” “Dostları” samimi görüşlerini söyler mi, bilmem. Ben samimiyetle uyarayım. İnsanın kendisini zirvede hissettiği bir anda bu kadar “düşürmesi” nadiren görülür. Düşünün; size göre ülkenin en önemli mekanında en önemli kişisiyle berabersiniz. Belli ki sevinç ve gurur dolusunuz. Ama mesajınızı “KUDURUN” diye noktalıyorsunuz.  *. *. * Medyanın seviyesi kuşkusuz o ülkenin seviyesini gösterir. Sokak ağzı.. Düşmanca tavırlar.. Akıldan yoksun başlıklar, haberler.. Belli bir mesafeden bakınca komik aslında. Ama memleketi yönetenlerin zihniyetini.. Ve tüm başarısızlığına rağmen iktidarı -Erdoğan’ı- destekleyerek yıkıma yardımcı olanları düşününce, hazin. Çok hazin. Alın bir örnek: Günlerdir köpeklerin “ötanazi” diye öldürülmesine dair yasa konuşuluyor ya.. Yeni Şafak sorunun adını koymuş. Meğer tartışmanın arkasında “MAMA LOBİSİ” yok muymuş! “Nasıl” diye sormayın. Öyle işte! Daha çok mama satmak isteyen firmalar ve onların yardakçısı hayvanseverlerin işiymiş her şey! Hani birileri çıkıp aşırı sıcakları “su lobisine” bağlasa şaşırmayalım. Akıl bu kadar mı karaborsaya düştü? Velev ki mama lobisi diye bir şey var. Doğal olarak, su, peynir, araba, özel olarak TOGG, ayakkabı, tesbih satanlar gibi onlar da daha çok satış yapmak isteyecek. Onların -her ne ise- “hain” emellerine karşı çıkmak için “MÜŞTERİYİ ÖLDÜRMEK Mİ GEREKİYOR?” Bu nasıl bir manşet ey Yeni Şafak? Bu nasıl gazetecilik? O şer odaklarının cezasını masum hayvanlar mı çekecek! Bu nasıl insanlık?  *. *. * Ben de bu devirde ne anlatıyorum değil mi! Seviyesizliğin, yalanın, şerrin en hakikisini görmedik mi! Gülen Cemaati ile iktidar, ortaklaşa prodüksiyonla bu millete neler neler anlatmadı mı! Şimdi Hadi’nin bir ifadesine, bir gazetenin manşetine mi takılıp kalacağız.. Doğru! Yine de işin böyle komik düzeye inmesi size de fena gelmiyor mu! Hiç kimsenin utanmaması.. Hesap vermemesi.. Hatta “şiddet gördü” diye pamuklara sarılıp sarmalanması.. Son örnekte olduğu gibi Nagehan Alçı’nın “MAĞDURLAR KATINDA” yerini alması.. Bana fena geliyor.  *. *. * Bu ülkede kadınlar eşlerinin, çocuklarının en azından kemiklerini bulabilmek için yıllardır mücadele veriyor. Gezi’de evlatları öldürülen anneler, Kabataş yalancılarının kumpaslarına maruz kaldı, hala kalıyor. Cezaevlerinde, karakollarda kadınların çıplak aramalarla bedenleri de onurları da saldırıya uğradı, uğruyor. Ben Nagehan Alçı’nın elinden en az zararla kurtulanlardan biriydim. Sadece bir programında Medya Mahallesi için “operasyon programı” demişti. Elbette kanıtını da tanığını da gösterememişti. Vaktiyle Deniz Akkaya’nın (bile) şiddete uğramasına karşı yazmışlığım vardır. Ve samimiyetle söylüyorum, ROK’un şiddetini iliklerime kadar hissedip ürperdim. Ancak sevgili Nevşin Mengü’nün ikisi de az önce Jüpiter’den gelmiş de bu topraklarda hiç geçmişleri yokmuş gibi sohbeti (?).. Olmadı!! Zira ilerde Türkiye’nin AKP’li Erdoğan’lı yılları yazılırken, medya ve özellikle ROK-Nagehan ikilisi özel olarak anılacak. Tıpkı o yıllar boyunca halkı aldatan, Cumhuriyet’in tüm değerlerinin kirletilmesine alkış tutanlar gibi. Onları affetmeyeceğiz. Psikolog Tuğba Yılmaz’ın bir kitabına verdiği isim gibi: Affetmek zorunda değiliz. Ama umuyorum, diliyorum ki onlar gibi kötü olmayacağız.",https://halktv.com.tr/makale/medyanin-sefaleti-853916
Ayşenur Arslan,3+1 Y: Olimpiyat başarımız!,11 Ağustos 2024 Pazar 05:00,"Sokak röportajlarından nefret ediyorlar, biliyoruz. Öyle ya, ekranlarda, köşelerde gerçekleri anlatanları binbir numarayla düşmanlaştırabilirler.. Anlatılanları çarpıtabilirler. Ya sokaktaki vatandaşın söylediklerini nasıl izah edecekler? Anlaşılan izah edemeyince bir bahane yaratıp yasaklayacaklar. RTÜK Başkanı radyolar televizyonlar yetmemiş olacak ki sokağı da kapsama alanına almış, “röportajları takibe aldıklarını” duyuruyor. RTÜK Beyler takibe başlayınca sonucunu biliyoruz, değil mi!  *. *. * Erdoğan’ın ta İstanbul belediye başkanlığından yol arkadaşı Hüseyin Yayman bir başka işaret veriyor: “Bana Hatay’da, Ankara’da, Adana’da, İstanbul’da sokakta gören insanlar ‘Sayın vekilim TikTok’u kapatırsan cennetin kapılarını aralarsın’ diyorlar.” Vatandaşın “sayın vekilim” demesine vurgudaki kibiri bir kenara bırakın.. “Cennetin kapısını aralama” gibi İslam inanışının her zerresine aykırı bir ifade, neyle karşı karşıya olduğumuzu gösteriyor. Bu kafa, yaptığı her şeyi din ile, hatta “cihat” anlayışıyla açıklayabilir. “Pazardaki fiyatları Allah belirliyor” sözleri aptallık numunesi ya da şaka olmaktan çıkabilir.  *. *. * AKP iktidara gelirken söylenenleri hatırlıyorsunuzdur. 3 Y ile savaşacaklardı. Bizzat Erdoğan “hey heyyy” diye duyurmuştu: “Biz yola çıkarken 3 Y ile mücadele dedik; yolsuzluk, yoksulluk ve yasaklar. Yolsuzluğa asla müsamaha göstermedik, göstermeyiz.” Hadi ya! Uluslararası Şeffaflık Örgütü açıkladı korkunç tabloyu. Türkiye 2023 yılında yolsuzluk algı endeksinde 180 ülke arasında 115. sıradaymış. Bu noktaya bir önceki yıla göre 14 sıra gerileyerek gelmiş hem de.. Arşivlere, özellikle “erişim engeli” getirilen haberlere şöyle bir göz atmak bile yeter aslında. Sicilimiz pek fena. Yoksulluğa gelince; hepimiz kendi hayatımızdan nasılsa biliyoruz. Ancak -bizim de üyesi olduğumuz- OECD, birkaç gün önce öyle bir araştırma yayınladı ki.. Offf! * Türkiye’de her beş çocuktan biri yeterli beslenemiyor. * Türkiye’de 172 bin çocuk yatağa aç giriyor. * Türkiye, çocuklarda yoksulluğun en yüksek olduğu ülkelerden biri.  *. *. * 3 Y, bırakın yok olmayı AKP iktidarında büyüyüp serpildi. Semirdi. Hatta balkonu eve kapatmışız gibi Y’ler 3+1 oluverdi! Zira, Y’alan eklendi. Hayır, artık hepinizin ezberlediği “enflasyon düşüşe geçti” ya da “köprülerin yapımına 5 kuruş vermedik” gibi bayat yalanlardan söz etmeyeceğim. Ama olimpiyatlardan söz etmeden olmaz. Madalya tablosu netleşince kimi kalemler hemen yetişti. Başarısızlığa anında kılıf dikiverdi. Meğer olimpiyatlara yeni yeni oyunlar eklenmemiş mi! Meğer Türk ekibin yarıya yakını 25 yaşın altında değil miymiş! Zannedersiniz ki, bunlar sadece bizim için geçerliydi. Yeni eklenen oyunlarda, mesela kaykayda neden sporcumuz yoktu diyoruz. Ya da 25 yaşın altında sadece bizim sporcularımız vardı. Öteki ülkelerin ekiplerini görmüyoruz.  *. *. * TÜİK’in yalanlarına alıştık. Zeytinyağının fiyatını zeytinden daha düşük bulma / gösterme mucizesi her babayiğidin kârı değil. “Dış mihraklar” yalanı da artık güldürmeyen skeçler kategorisinde. Peki olimpiyat felaketini “gerçekten açıklayabilecek bir yalan” var mı? Türkiye’nin Tokyo Olimpiyatları’ndaki 35’incilikten Paris’te 64’üncülüğe DÜŞMESİNİ neyle izah edeceksiniz? Nasıl bir kıvırma sizi kurtarır? Bu rakamların, tabloların açıklanabilir, yorumlanabilir tarafı var mı? Güney Kore, savaştaki Ukrayna ilk 20’de.. Türkiye 64. sırada.. Tıpkı basın özgürlüğü gibi.. Tıpkı enflasyon gibi.. Ve daha nice kritik veri gibi.. Dünyanın dibindeyiz! İktidarınızın 22 yılında yoksullaştık, yalanlara boğulduk.. Ne acıdır ki, İranlı dostlardan “sosyal medya yasaklarını aşma konusunda” akıl alır olduk.. Belki çok daha önemlisi; sevinmeyi, doyasıya eğlenmeyi, kutlamayı unuttuk.  Yazık! Çok yazık!",https://halktv.com.tr/makale/31-y-olimpiyat-basarimiz-860404
Ayşenur Arslan,Murat Ağırel Türkiye’nin sorumluluğunda,04 Eylül 2024 Çarşamba 05:00,"Mafya Murat Ağırel için ihale açmış. En iyi teklifi veren tetikçiyi üzerine salacaklarmış. Şaka falan değil. Zaten Murat bir de video yayınladı. Karanlıklar içinde bir “cisim”, Sedat Peker’in komik bir versiyonu gibi.. Onun gibi konuşmaya çalışarak.. Ama talimatı verenlerin, irticalen konuşamayacağını bildiklerinden olsa gerek, eline tutuşturdukları kağıttan okuyarak.. Tehdit ediyor. Bu ülkenin geçmişinde onca gazeteci / yazar / bilim insanı / aydın cinayeti olmasa “kötü tiyatro” deyip geçin. Oysa Sinan Ateş cinayeti daha taptaze. Nasıl organize edildiğini, nasıl gerçekleştirildiğini an be an öğrendik, hatta güvenlik kameraları aracılığı ile izledik. *. *. * Sinan Ateş cinayeti göz göre göre geldi biliyorsunuz. Suikastten epey önce “kalemim kırıldı” diye haberdar etmiş yakınlarını. Ne yazık ki engel olamamışlar, koruyamamışlar. Şimdi Murat Türkiye’yi haberdar ediyor. Onu korumak zorunda olanları uyarıyor. Diyor ki; “Bu, ne yazık ki ilk tehdit değil. Daha önce de benzer istihbaratlar aldım ve durumu yetkililere defalarca ilettim. Ancak, her gün evimin önünde bekleyen, beni gözetleyen ve çöplerimi karıştıran kişiler, bu tehditlerin gerçekliğini gözler önüne seriyor. Her gün yeni bir ölüm tehdidiyle karşı karşıya kalıyorum. Kitaplarımın toplatılması için baskılar yapılıyor, evimin önünde sürekli nöbet tutuluyor ve peş peşe davalar açılıyor. Bugünkü tehdidin ciddiyeti ne olursa olsun, bu ülke için mücadele ederken, kamuoyunu bilgilendirmek benim görevimdir."" İçimden tahtalara vura vura yazıyorum. İhaleyi alan ya da durumdan vazife çıkartan biri harekete geçtiğinde ne yapabilir Murat? Güvercin tedirginliğinde yaşayıp ölen Hrant ne yapabildi? *. *. * Metropollerin umutsuz, yoksul gençlerinden devşirilen çeteler için kariyer fırsatıdır: “Filanı indir, namın yürüsün!” O gençlerin kendi hayatlarının bir önemi yok ki, bir başkasının hayatını önemsesin. Hele “işleyecekleri cinayetin devletin bekası için şart olduğu” söylenmişse.. Nice katilin böyle yüceltilip kahramanlaştırıldığına tanık olmuşlarsa.. Yarısı saklanan, öteki yarısı pek konuşulmayan uyuşturucu gerçeğine bir göz atsanız anlarsınız. Birleşmiş Milletler Uluslararası Uyuşturucu Kontrol Kurulu’nun son raporu o gerçeği tokat gibi yüzünüze çarpıyor: * “Madde deneme yaşı açısından en riskli grup 15-24 arası. Üstelik ilk kullanımda yaş giderek düşüyor.” * Madde kullanımında büyükşehirler ilk sırada. Göç, işsizlik, ayrımcılık, ekonomik sorunlar, yabancılaşma gibi faktörler bu konuda etkili. * “Türkiye’de alkol ve madde bağımlılığı tedavisinde uzman kamu ve özel sağlık kuruluşu sayısı son derece az, yetersiz.” *. *. * Memleketin halini ifşa ettiği için iktidarın hiç sevmediği sosyal medyaya bakın, raporun ete kemiğe bürünmüş fotoğrafına tanık olursunuz. Sonucu analiz etmek için uzman olmaya gerek var mı? Bataklıklar sinek üretir. Sosyal / toplumsal bataklıklar ise suça sürüklenmiş ya da sürüklenmeye aday gençler. Bir kullanımlık madde için annesini - babasını öldürebilecek bir genç ne kadar kullanışlı elemandır değil mi! Murat Ağırel ve onu ölümle tehdit edenler -ne yazık ki- Türkiye’nin gelecek yolculuğunda en kritik yol ayrımı sanki. Bir yanda “gerçeği ortaya çıkartmaktan” başka derdi olmayan bir gazeteci.. Ve onun simgelediği aydınlık yol.. Diğer yanda çetelerin karanlık yolu.. Hangisinden yürüyeceğiz? Nereye gideceğiz? Artık bunun kararını vermeliyiz. *. *. * Cezaevine girip çıkan, bitmek bilmez davalarda yargılanan, tehdit edilen.. Yakından tanıdığım için rahatlıkla söylüyorum, tertemiz bir genç / gazeteci.. Geçmişten ya da bugünden sayısız örnek verebilirim. Ama vermeyeceğim. Sevgili Murat Ağırel bu yazının.. Ve bu ülkenin gündeminin -en azından şimdilik- tek öznesi olsun. Kimi koruyacağınızı, neden korumanız gerektiğini bilin diye..",https://halktv.com.tr/makale/murat-agirel-turkiyenin-sorumlulugunda-867097
Ayşenur Arslan,Erdoğancılar Reis’i Yine “Uçurdu”: Şam’ı Fethetti,25 Aralık 2024 Çarşamba 05:00,"İlk gençlik yıllarımda ilgim daha çok İran ve o sırada henüz Sovyetler Birliği ünvanıyla vedalaşmamış kuzey komşumuza yönelikti. Arap ülkeleri çağlar kadar uzaktaydı. Suriye de.. Ne zaman ki Erdoğan dostluk hamlesi başlattı. Suriye ile tanışıverdik! Ortak bakanlar kurulu toplantıları.. Özel maçlar.. Erdoğan’ın emriyle kaldırılıp omuzlarda taşınarak bir köşeye konuluveren sınır bariyerleri.. Ziyaretler, ziyaretler. Ben de TÜRSAB’ın davetlisi olarak o ziyaretlerden birini yaşama fırsatı buldum. Yaklaşık 20 yıl olmuştur: Şam’dan hatırladığım, kentin güzelliği ve sükunetiydi. Şu meşhur Hamidiye Çarşısı ve bitiminde şaşırtıcı biçimde karşınıza çıkıveren Emevi Camii. Ama ben en çok Hıristiyan mahallesinden etkilenmiştim. Ne kadar temiz, düzenli ve davetkardı. Suriye’den İstanbul’a taşıdığım az sayıdaki hatıradan birini orada bir antikacıdan almıştım: Şahane bir ud. Bir de o günlerden aklıma kazınan, iki ülke turizmcilerini buluşturan davetti. Büyük bir otelde verilen davette Suriyeli yöneticilerin -kelime doğru olur mu bilmiyorum- “utangaçlığı” dikkatimizi çekmişti. Bir köşeye çekilip kendi aralarında sohbeti tercih eden, çekingen yüzlerdi. “Elbette” diye düşünmüştüm, “dünyaya daha yeni açılıyorlar. Yurttaş olmanın anlamını daha yeni yeni keşfediyorlar. Alışacaklar. Birbirimize gidip geldikçe aramızdaki mesafe daha da azalacak.” *. *. * O sıralarda Hüsnü Mahalli’yi tanımıyordum. Çok daha sonra, Suriye ile restleşmeye başladığımız ve Hüsnü’nün neredeyse “ajan” muamelesi gördüğü süreçte tanıdım. Esad’lı günlerde kapışılan Hüsnü adeta karanlık bir kuyuya atılıvermişti. Dahası, Esad çiftinin Türkiye ziyaretinde onlarla beraber neredeyse bakan gibi ağırlandığı halde, Erdoğan’ın da kara listesine alındığı belli olmuştu. Burada bir parantez açmam gerekiyor. Hüsnü Mahalli baş tercüman gibi sürekli yanlarında olduğu için muhtemelen çok ciddi konulara, bilgilere, tavırlara tanık olmuştu. Bugüne kadar onun buna dair tek bir cümlesini duymamışsınızdır. Ancak tarihe not düşmek isterim ki, özel sohbetlerimizde de hiç ama hiçbir şey anlatmamıştır. Öte yandan, malum “kişiyi nasıl bilirsin” diye sormuşlar. Herkes “kendim gibi” diye yanıtlamış ya! Erdoğangiller de Hüsnü’nün konuşabileceğini düşünmüş ve bu yüzden yol yakınken gözünü korkutalım demiş sanki. Aklınıza gelmeyecek saçma sapan şeylerden ötürü uğraştılar. Suudi’ler konusunda anlattıkları yüzünden “dost bir ülkenin başkanı hakkında yakışıksız ifadeler” diye dava açtılar. Ve Hüsnü kendini bir anda cezaevinde buldu. Sonra da MS hastalığının atak yapması yüzünden kapısında iki jandarma ile hastanede.. *. *. * Hüsnü’nün cezaevine gönderildiğinin ertesi günü Halk TV’ye, programımı yapmaya gittim. Bekliyorum ki kapıda geçmiş olsun demek üzere gelmiş izleyiciler.. Siyasetçilerden, gazetecilerden, meslek örgütlerinden “geçmiş olsun” mesajları. HAYIR.. HAYIR.. HAYIR.. Beni karşılayan tam bir sessizlikti. Utanç verici bir sessizlik. O gün bundan söz edip canlı yayında istifamı açıkladım. Ekrana da epey sonra dönebildim. Ey o günlerde susanlar. Bilin ki vebaliniz büyük. Hüsnü Mahalli’ye sahip çıksaydınız.. Yıllardır Suriye ve kuzeyindeki cihatçı örgütlenmeye dair anlattıklarına kulak verseydiniz.. Hele muhalefet partileri olarak bunları bir de herkese duyurmaya çalışmış olsaydınız.. Çok şey fark ederdi belki. Kimbilir kaç kez duymuşumdur ondan; “Ankara’ya üniversite okumaya gelirken aklımda tek bir şey vardı, günün birinde Suriye’nin Atatürk’ün Türkiye’sine benzemesi ihtimali.. “ Ne yazık ki bırakın bu ihtimali, “rüyayı”, Suriye bugün cihatçı, şeriatçılara teslim. *. *. * Özlem Gürses’in başına gelenleri izlerken aklıma bunlar geldi. Geçmişte ne büyük fırsatlar kaçırdığımızı düşündüm. Neyse ki Özlem yalnız kalmadı. Her kesimden insan destek verdi. Gazetesi sahip çıktı, evden yayınla bilmeyenin anlayamayacağı neredeyse normal bir süreç yaşandı. Ama yetmez. Bu tür operasyonları daha çok göreceğiz. Gazetecisi, akademisyeni ve hatta muhalif siyasetçisi hapse atılacak, eve kapatılacak.. Çünkü neden??? Efendim, sevgili Şule Aydın’ın ifadesiyle, Bahçeli dayım çıtayı az daha yukarı çekti. Sizin haberiniz olmayabilir, Şam’ı Erdoğan fethetmiş.. Sıra Kudüs’teymiş! Şimdi bunun üzerine değil makale, roman yazılır ya şimdilik bulaşmayayım. Ne de olsa 12 yaşını geçmiş herhangi biri Kudüs’ü fethetmeye kalkışanın başına -başta ABD- neler geleceğini bilir aslında. Peki Bahçeli bilmez mi? Bilir de, bana sorarsanız bambaşka bir hesapla bunları söyler. Burası Erdoğan’ın geçen hafta söylediklerini hatırlatmanın yeridir herhalde: “Suriye başta olmak üzere bölgemizde yaşananlar bize şunu hep gösteriyor; Türkiye Türkiye’den daha büyüktür. Ufkumuzu 782 bin kilometrekareye sıkıştıramayız. İnsan nasıl kaderinden kurtulamazsa, Türkiye ve Türk milleti de mukadderatından kaçamaz, saklanamaz. Tarihin bize yüklediği misyonu görmek ve kabul etmek zorundayız.” * * * Kendinizi Bahçeli’nin yerine koyun.. Erdoğan kısaca “buralar hep dutluktu ve bizimdi” diyecek. Sınırlarımızı genişletmenin “mukadderat” olduğunu söyleyecek. Yanınızdakiler “yürü be Devlet Bey kim tutar seni” demeyecek. Olmaz öyle şey! Nitekim olmamış. Bahçeli ortağına “hazır yola çıkmışken Kudüs’ü de fethet de görelim namını” demek istemiş. Der mi der. Ben de bazen rüyamda Mars’a falan gidiyorum. Ne var yani! “Yine dayanamadın be kadın” diyorsunuz biliyorum ama, dayanılacak gibi mi! Cumhurbaşkanı -aklından Kudüs’ü bir saniye bile geçirmediğine eminim- Suriye’yi, artık Colani’yi neye nasıl ikna ederse kuzeyden azıcık kucaklamak istediğini böyle açık etti. O akşam haber kanallarındaki yorumcular, o eski dutluklardan nasiplenmiş bülbüller gibi susuverdi. Reis’in ne demek istediğini pek anlayamamışlardı. Tarih.. Misyon.. Mukadderat.. Kelimelerin etrafından dolaştılar. Tam “şimdi sadede geliyorlar” derken, mesela Azerbaycan’da ortaya çıkıverdiler falan. Ben Erdoğan’ın yerinde olsam sinirlenirdim doğrusu. Tarihi yeniden yazmaya kalkacaksınız ama yanınızdaki, karşınızdaki, yörenizdeki gazeteciler korkudan anlayıp konuşamayacak. Tarihi çıkış da patlayamayan ramazan topu gibi fıssslayıverecek! Ama daha çok tarihi günlere tanık olacağız. Durun hele! Mesela: “ASGARİ ÜCRET TOPLANTISI SÜRPRİZ BİR ŞEKİLDE DÜN AKŞAMA ALINDI.. SONUCUN DA BU HAFTA AÇIKLANACAĞI BİLDİRİLDİ YA.. PENCEREME KONAN BİR KARGA ŞÖYLE BİR ŞEY FISILDADI: ERDOĞAN MUHTEMELEN HAFTAYA ŞAM’A GİDECEK. O ZİYARETİN BAŞKA BİR GÜNDEM MADDESİYLE GÖLGELENMESİNİ İSTEMEZ. ‘BİTİRİN BİR AN ÖNCE ŞU ASGARİ ÜCRET İŞİNİ.. BİZ DE RAHAT RAHAT ŞAM’I FETHEDELİM’ DEMİŞTİR.” Karganın yalancısıyım! Gazetecilerin duyup anlatamadığını artık onlar duyup anlatıyor. Ama bizler böyle susup pısıp oturmaya devam edersek yakında kargalar da uçup gidecek.",https://halktv.com.tr/makale/erdogancilar-reisi-yine-ucurdu-sami-fethetti-899892
Ayşenur Arslan,Erdoğan için formül bulundu mu?,04 Aralık 2024 Çarşamba 05:00,"Biliyorum, ne ülkenin ne de dünyanın hali şakaya, latifeye gelir gibi! Ama her şey de o kadar absürd, o kadar saçma ki! Dün sevgili arkadaşım Hüsnü Mahalli’yi aradım. “Günlerdir uyuyamıyorum” diye başladı anlatmaya, “Halep’te, Hama’da tecavüzcüleri, kafa kesenleri, diri diri yakanları beklemek nasıl bir zulümdür…” Çok değil, internette dolaşırken karşıma sosyal medyada genç bir kadın çıktı. O da ağlamaklıydı. O da gece uyumamıştı. Ne var ki derdi “savaş ganimeti” diye kadın avına çıkan katiller değildi. Derdi Beymen’den aldığı çantanın ambalajıydı. Ve hayatında karşısına çıkan en büyük rezalet diye tanımladığı ambalajı lanetliyordu. *. *. * Elbette dünya böyle bir yer. Bir yandan daha yar elini tutmamış gençler toprağa düşerken diğer yanda çantasına ağlayan… Ağlamakla kalmayıp bunu ilan edenler.. “Dinlerin, ahlakın, felsefenin ve elbette geleceğimizin ölüm ilanı gibi” değil mi! Bunun için mi yüzyıllardır mücadele ediyoruz, uğraşıyoruz, dünyanın bir ucundan öteki ucuna koşuyoruz, her gün yeni bir şey icat ediyor, yeni bir şiir yazıyoruz? Aslında tahmin ettiğim, hatta beklediğim halde gerçekleşince, sınır ötesi savaş şakağımıza dayanmış bir namlu gibi geldi. Yaklaşık bir buçuk ay önceki yazımda şöyle demiştim: “Çok şiddetli bir kasırga"" bölgeyi vuruyor. İsrail’in Türkiye’ye saldıracağı masalından değil, her türlü şiddetin sergileneceği bir süreçten söz ediyorum. Türkiye (yani RTE) Suriye’den Mısır’a bir dizi hayati yanlışla hem insanların hayatına hem de milyarlarca dolara mal oldu. Şimdi de “tamamen Erdoğan’ın en az bir dönem daha iktidarda kalmasına yönelik” bir proje kapımızda.” Daha önceki yazılarımda “otoriter rejimlerde"" krizleri atlatmanın, lideri rahatlatmanın en kolay yolunun “savaş” olduğunu da defalarca vurguladım, hatırlayacaksınız! *. *. * İşte sonuç: Erdoğan’ın artık YENİ BİR SAVAŞI var. Üstelik memlekette kimsenin ses çıkartamayacağı bir savaş. Hani, kod adı “BİZİM OLANI ALMAK” olan savaş. Ana akım medyada filtreleniyor ama Suriye’den, Halep’ten akan görüntüler inanılmaz. Gaziantep plakalı sivil araçlar.. Kaleye ve kentin dört köşesine asılmış bayraklar.. Sivil halkı şefkatle kucaklayan Türk askeri.. Ve tahminime göre Türk kamuoyunun hassasiyeti dikkate alındığı için kameralardan uzak durmaları tembihlenmiş tek tük HTŞ militanı.. Yani Suriye El Kaidesi’nin paralı askerleri! El Kaide, Işid, El Nusra, HTŞ.. Baba, oğul, abi, kardeş.. Kısacası aynı soyun sopsuzları! 2016’da Fethi Şahin ve Sefter Taş isimli iki Türk askerini üniformaları üstlerindeyken diri diri yakanlardan yani. Şimdi düşmanımızın düşmanı olarak dost olmuşlar, öyle mi! *. *. * Suriye hazır İsrail’in saldırısı altındayken fırsat bu fırsat biz de kuzeyden vuralım denmemiş!! Epeydir “görev” bekleyen HTŞ ile elele Halep düşürülmemiş!!! Neymiş???? Esad Erdoğan’ın uzattığı eli sıkmamış da ondan böyle bir yanıt almış!! Zaten biliyorsunuz, Suriye’de savaş da “götürmek istediğimiz demokrasiyi ellerinin tersiyle itmesi yüzünden” çıkmıştı. Hani ABD de Irak’a götürecekti o demokrasiyi de… Erdoğan’ın söz verdiği tezkere Meclis’ten çıkmayınca pek mahcup olmuştuk. “Demokrasi mi!! Dönün de kendinize bir bakın” diyen o zaman da vardı elbette. Erdoğan’ın Esad hükümetine Müslüman Kardeşler kontenjanından bakan almadığı için ipleri kopardığını yazan da! Ne var ki çoğunluk bunlara gülüp geçti. Ne yani! Koskoca başbakan yalan mı söyleyecekti! Gerçi onlar bugünlerde lüks arabalarını bir üst modelle yenileyemediği için geçmişte ekonomik vaatlere inanmış olmaktan pişman. İşin içinde kamu parasıyla aldıkları tombul ücretler olduğu için hala inanıyormuş gibi yapıyorlar. Oysa dünya.. Ve Türkiye’de giderek büyüyen bir kitle “Erdoğan’a güvenen yanılır” diyor. Hatta kimi kaynaklara göre mesela Kremlin’de cümle “yanılır” diye değil de “ihanete uğrar” diye bitiyor. *. *. * Medya baronları kusura bakmasın ama biz Erdoğan’ın şu açıklamalarına tanık olmadık mı: “Yıl 2009: 2011’de Allah izin verirse benim son adaylığımdır dedim. Ben tükürdüğümü yalamam. Partimin tüzüğünde de bu böyledir. Gereğini yaparım. Birileri gibi oralara çakılıp kalmam.” Yıl 2012: Dördüncü ve son kez genel başkanlığa aday olacağım. “Yıl 2024: 31 Mart seçimleri benim için final.” YIL 2024: Erdoğan istisnai olarak bir kez daha aday olabilir. *. *. * Evet ekonomik kriz yoksulu ve dar / sabit gelirliyi fena vurdu. AMA SAVAŞTAYIZ! Evet bir süre sabredeceksiniz. Kaloriferleri kısıkta tutun, sıkı giyinin! ÇÜNKÜ SAVAŞTAYIZ! Bahçeli’nin Öcalan çıkışının arkasındayız. Ama meydanı DEM’li başkanlara bırakamayız. NE DE OLSA SAVAŞTAYIZ! Evet, aranan bahanelerle, beklenen savaş tamam. Rusya veya ABD devreye girdi de savaş erken mi bitti? Ne gam! Dün Güney Kore’den gelen haber aranan formülün her an “yaratılabileceğini“ gösterdi. G.Kore’de olağanüstü hal ilan edildi biliyorsunuz. Gerekçesi şuydu: Kuzey Kore yanlısı unsurları devletin içinden temizlemek.. Komünizme geçit vermemek.. Ana muhalefetin özgür demokratik sistemi yıkma girişimlerini önlemek! Bizde gerekçe şimdiden önümüzde. İmamoğlu’nun kreşlerinde LGBT ve terör propagandası.. Bir de öldürülmemek için mücadele eden kadınların hain ajandası.. Hatta canım Şule Aydın bile tek başına OHAL GEREKÇESİ olur. Demedi demeyin. Uslu olun!!",https://halktv.com.tr/makale/erdogan-icin-formul-bulundu-mu-893858
Ayşenur Arslan,Sınırların ortadan kalktığı gün,27 Temmuz 2024 Cumartesi 05:00,"Dünyanın en kapalı ülkeleri; Afganistan, Kuzey Kore de oradaydı.. Savaşan ülkelerin temsilcileri de.. Paris Olimpiyatları (cezalı Rusya dışında) yer kürenin tüm renklerine ev sahipliği yapıyordu. Her bayrak.. Her ırk.. Her renk.. Her cins.. Her din, inanç.. Bir arada olunabileceğini gösteriyordu. En azından üç beş saatliğine, birkaç günlüğüne! Törenin son şarkısı buna çağrıydı: İmagine.. John Lennon’un eşsiz şarkısıyla “hayal et” deniyordu: “Cennetin cehennemin, dinlerin olmadığı.. Sınırların ayırmadığı.. Ölmek ya da öldürmek zorunda olmadığın bir dünya hayal et.” Şarkının dizeleri bir an barış umudu yaratıyordu ama, TRT spikeri tercüme ederken bu mesajı -mecburen- es geçince hangi ülkede ve nasıl bir dünyada yaşadığını hatırlıyordun.  *. *. * “ÜÇ CİSİM PROBLEMİ” dizisi ve (daha yeni bitirdiğim kitabı) tam da bunu anlatmıyor mu! İnsanoğlunun dünyayı düzeltme umudu olmadığını düşünen bir grup, teknolojide olağanüstü bir “sıçrama” yaşamış bir medeniyeti dünyayı fethe çağırır. O fethin insan ırkının sonu olacağını bile bile, hatta bunu umarak. Paris Olimpiyatları’nın açılış törenini izlerken bunu düşündüm. Dünyanın en yoksul ülkesi ünvanına sahip Burundi ile kişi başına gelirin 135 bin dolar olduğu Lüksemburg aynı törendeydi. Filistin ve İsrail de! Küresel ölçekte 1,1 milyar kişi “çok boyutlu ağır yoksulluk” içinde. İfadenin kendisi anlatıyor zaten: AĞIR ve ÇOK BOYUTLU bir yoksul yaşamdan söz ediyoruz. Yani yeterli yiyeceğe, temiz suya, eve, elektriğe, eğitime sahip olmayanların yaşamından.  *. *. * Töreni izlerken, “iyi ki spor var” dedim. Kısacık bir zaman diliminde bile olsa mutluluk veriyordu o tablo. Elbette sanatı, yaratıcılığı da eklemeli yanına. Eklemeli de… İnsan RTÜK Başkanı ve Saray “operatörlerini” düşünmeden edemiyor. Töreni izledilerse LGBT örneklerinde fenalaşmamışlardır umarım. Sanki içine doğmuş gibi RTÜK Başkanı’nın aynı gün- müzik kliplerine “edep” uyarısı yapması.. Parmak sallayıp “millî ve manevi değerlerimizle bağdaşmayan müzik kliplerinin titizlikle gözden geçirilmesi son derece önemlidir” buyurması.. Akşamına da Paris şovu.. Söylemedi demeyin; Cumhur İttifakı’nın projelerini durduramazsak bir sonraki olimpiyatlar -tıpkı Eurovision’da olduğu gibi- hayalden öteye gitmez. Fransız, Alman okullarına Türk öğrencilerin alınmasının yasaklanması projenin hangi aşamada olduğunu göstermiyor mu!  *. *. * Tarih genellikle küçük iniş çıkışlarla seyreder. Ne var ki öyle bir keşif, lider, icat kapıyı çalar ki “tarih sıçrar”. Amerika’nın keşfi mesela.. Ya da matbaa, buharlı makineler falan.. Atatürk de tarihi sıçramayı başaran ender isimlerden biri değil mi! Erdoğan ve Bahçeli şimdi elele kendi sıçrayışını gerçekleştirmeye.. Yani tarihin tekerleğini geri çevirip uzayın karanlık bölgesine uçmaya hazırlanıyor. Olmaz olmaz! “Türkiye buna izin vermez” demeyin. Memleket kılcal damarlarına kadar öyle ele geçirildi ki, karanlık çökmeye başladı mı durdurabilmek için birkaç nesil gerekebilir. Paris töreni bunun örneklerini de sergiledi. Görmek isteyene!!",https://halktv.com.tr/makale/sinirlarin-ortadan-kalktigi-gun-856070
Ayşenur Arslan,Rojin için adalet!,01 Ocak 2025 Çarşamba 05:00,"Ne filmler izledik.. Ne acılara tanıklık ettik.. Ama Rojin’in babasının Türkiye’nin karşısında alev alev tutuşması kadar yakıcı bir sahneye pek az denk geldik. Rojin’den haberdarsınızdır mutlaka. Van Yüzüncü Yıl Üniversitesi öğrencisi. Bir gün yurttan çıkıyor ve kayıplara karışıyor. Günler sonra cansız bedeni Van Gölü kıyısında bulunuyor. Sonrası mış.. muş.. Zira sorular cevapsız. Daha önemlisi sanki yanıtları da manasız. *. *. * Yapılması gerekenler yapılmazken, ilk iş ne yapılıyor? Ön otopsi raporuna gizlilik kararı geliyor. Bu arada Rojin’in intihar etmiş olabileceği söylentisi alıp başını gidiyor. Oysa tüm veriler, tüm anlatılanlar aksini gösteriyor. T24’ten sevgili Candan Yıldız, babayla da konuşarak gerçeğin ne olduğunu değilse bile ne yana düştüğünü toparladı: * “Rojin’in Van Yüzün Yıl kampüsündeki Van KYK Seyyid Fehim Arvasi Kız Öğrenci Yurdu’ndaki oda arkadaşlarından Ruken isimli öğrenci neden ‘Beni aramayın, korkuyorum’ dedi? “ * Rojin kaybolmadan önce annesiyle konuşmuş. Markete gideceğini söylemiş ama gitmemiş. Oda arkadaşlarından birinden şarjını aşağıya indirmesini söylemiş. Şarjını isteyen Rojin belli ki yurda dönmeyi düşünüyormuş. Neden ‘intihar’ algısı yaratıldı? * Rojin’in kaybolduğu gün ayaklarındaki terlikler nerede, zira suda boğulsaydı kıyıya vurması gerekmez miydi? * Kızımın karnı şiş değildi, sırtında ve gözaltında morluklar vardı, boyun bölgesini pamuk sarıldığı için göremedim” diyen babanın tanıklığı ile adli tıp raporu uyumlu mu? *. *. * Bunlardan çok daha önemlisi, Rojin’in eşyasından alınan örneklerde “çevresindekilerle eşleşmeyen DNA” bulundu. Eeeeee? E’si yok. Babaya, avukatlara, gazetecilere bu konuda ne yapıldığı söylenmiyor. Aslına bakarsanız hiçbir şey söylenmiyor. Baba da saçı sakalı birbirine karışmış, yana yana sesini duyurmaya çalışıyor. İnsanın içini en çok yakan “neden kimse kızıma sahip çıkıp sesimizi duyurmuyor” sorusu. Neden sahi? *. *. * Narin için yükselen ses Rojin için de yükseltilmez mi? Biliyorum, adalet artık siyasi ve hatta dini bir enstrümana dönüştü. Ama bu, henüz 21 yaşındaki bir genç kızın hayatı. Bedenindeki izlere bakılırsa vahşice katledilmiş bir genç kızın! Bu satırları 2024’ün son günü yazıyorum. 2025’ten -elbette sağlık dışında- tek dileğimse adalet. Osman Kavala, Can Atalay, Tayfun Kahraman, diğer tüm Gezi tutsakları.. Kayyum mağdurları ve Rojin için adalet.. Böyle YENİ YIL yazısı mı olur! Değil mi! Rojin’le babasının geçmiş güzel günlerdeki fotoğraflarına bakıyorum. Babanın gururu, mutluluğu fotoğraf karesinden taşıyor adeta. O baba şimdi kızı için adalet arayışında. Diyor ki; “Ben kızımı, canımı kaybettim ama cesaretimi kaybetmedim.” Önümüzdeki süreçte belki de en çok buna ihtiyacımız olacak: CESARET!",https://halktv.com.tr/makale/rojin-icin-adalet-901816
Ayşenur Arslan,Mahallemize açık çağrı,08 Aralık 2024 Pazar 05:00,"Ayşenur Arslan 12 yıl kadar önce CNN Türk’ten nasıl kovulduğumu kabaca anlatmıştım. Aslında beklenen / beklediğim bir sondu. Sadece zaman ve gerekçe, daha doğrusu bahane bekleniyordu. Aranan bahane, sevgili Ayşe Yıldırım’ın benimle Cumhuriyet için yaptığı röportajla bulundu! Ayşe sorulması gereken soruyu sormuştu. “Programa tek kişi başladınız ama şimdi (Akif Beki ile) iki kişi sunuyorsunuz. Bu sizin tercihiniz miydi?” Elbette değildi. Bunu da fazla polemik yaratmamak adına kısaca ifade ettim. Bunun kurumun isteği olduğunu, birkaç isim üzerinde durduğumuzu ve sonuçta Akif Beki ile çalışabileceğim kanaatiyle teklif götürüldüğünü anlattım. Röportaj pazar günü yayınlandı. Pazartesi günü makyaj odasındayken arandım, programın yapılmayacağını öğrendim. Akif Beki çok alınmış, üzülmüştü ve ben özür dilemezsem Medya Mahallesi’nde yer almayacaktı. Sonucu biliyorsunuz. Neden o günlere döndüğüme gelince, birazdan da bunu öğreneceksiniz! * * * Mayınlı arazide dolaşır gibiydim o günlerde. Ne zaman bir mayın patlayacak, başıma neler gelecek.. Bir yandan iktidar mensupları ve kalemleri, diğer yandan FETÖ’nün ekibi.. hemen her gün iki taraftan da saldırıya uğruyordum. Patrona şikayet ediliyordum. Dahası; kurum içinde kimileri de benim yayınlarımı “ERGENEKON PROPAGANDASI” diye niteleyip açık / kapalı kuyumu kazıyordu. Beni ihbar ve şikayet eden mesajları zaman zaman bizzat Birand gösteriyordu. “Bak, senin yüzünden arkadaşlarımla aram bozuldu. Yüzlerine bakamıyorum” diye... Bu yazının medya tarihine bir not düşmesini istediğim için ilk kez açıkça yazacağım. Kendisi de Cumhuriyet’te yaşadıklarını şeffaf biçimde paylaştığı için yazmamın nedenlerini anlayacağını düşündüğüm Hasan Cemal, Birand’ı bana dair mesajlarla bombardıman edenlerin başında geliyordu. Dahası, bir gün kanalın bulunduğu binanın restoranında beni görünce yüksek sesle şöyle demişliği vardı: “N’aber Paşacı!” * * * Böyle içeriden ve dışarıdan kıymetli “desteklerle” kuyum kazıldı. Aktif Beki’nin gelmesiyle de nokta kondu. Gönderildim. İlişkim tamamen kesildikten sonra Aydın Doğan’a veda etmeye gittim. Upuzun bir sohbetten bu yazıya aktaracağım tek cümlesi şuydu: “Sen de çok ileri gittin ama kızım!” “Hayır” dedim, “Ben ileri gitmedim. Ancak herkes geri gidince ben durduğum yerde ortada kalıverdim.” * * * Evet, hiç ileri gitmek gibi bir çabam olmadı. Birand, Kanal D Haber’i benim elimden kurtarıp (!) arkadaşlarının yüzüne bakabilmek için beni CNN Türk’e postalamasaydı arka planda kalmaya devam edecektim. Ancak gönderileceğim diye gerçeklerden ve gazetecilikten vazgeçecek de değildim. İtiraf edeyim, yolun bu kadar zorlu olduğunun da bilincinde değildim. Öyleymiş. Özellikle Halk TV sürecinde başıma gelmeyen kalmadı. Sansasyondan ödüm koptuğu için genellikle kimselere duyurmadım. Oysa bir davadan kesinleşmiş ve ertelenmiş mahkumiyetim, sayısız savcı sorgusu, kimbilir kaç -kesinleşmiş- tazminat davası ve hala devam etmekte olan birkaç ortak davam var. Şimdi bunlara bir yenisi ekleniyor. 2 Ekim 2023 günkü “SON” Medya Mahallesi programı nedeniyle ağır cezada, 7 yıla kadar hapis istemiyle dava açıldı. Ve ben ilk kez “SESİMİ ÇOĞALTMANIZ İÇİN DESTEK İSTİYORUM. ZİRA O PROGRAM NEDENİYLE MAHKUM OLURSAM GAZETECİLİĞİN ÖLÜM FERMANINI İMZALAMIŞ OLACAĞIZ..” * * * O güne dair ve özellikle sonrasında bazı detaylar hafızamda yok. Bazıları da silik. O yüzden Medya Radar’dan Varol Ersoy’un daha geçenlerde yayınlanan yazısını yardıma çağıracağım. Saati, dakikası, trafiği ile o süreci anlatmış: “Ayşenur Arslan ablamız 2 Ekim Pazartesi günü yayınlanan programında, bir gün önce Ankara’da İçişleri Bakanlığı’nın önünde meydana gelen saldırıyla ilgili bazı yorumlarda bulundu. Saldırıyı yapanların ve yaptıranların “karanlık güçler” olduğunu ima etti. Gerek program sonrasında, gerekse ilerleyen saatlerde kimse bu sözleri nedeniyle öküzün altında buzağı aramadı. Ama ne olduysa, aynı günün gecesinde şimdiki adıyla X, eski adıyla Twitter’da büyük bir linç kampanyası başlatıldı. Bunu yapanlar, Arslan’ın sözlerinin büyük bir kısmını budayarak hazırladıkları bir videonun altına akla hayale gelmez sözler yazdı. “Aynı anda ve tek bir merkezden talimat almış gibi” harekete geçen bu troller, Ayşenur Arslan’ı “terör eylemini ve örgütünü övmek”le suçluyor ve “kellesini” istiyordu. Gece boyunca süren bu kampanya sonuç verdi ve Terörle Mücadele ekipleri, 3 Ekim Salı sabahı ablamızın evini ziyaret etti.” * * * Ziyaret, malum, önce saat 09.21’de Twitter’da Medya Mahallesi’nin sona erdiği haberi.. Ve 4 polis eşliğinde gittiğim Çağlayan’da savcı sorgusuyla noktalandı. İfademi verdim. Dışarı çıkınca görüp şaşırdığım kalabalık bir gazeteci ordusuna da birkaç cümle kurdum. O kadar. Söylememe bile gerek yoktur herhalde. Tam bir şok dalgasıydı benim için. Amerikan filmlerinde sık rastlanan klişedir hani; ev uzaylı saldırısı ya da tsunami tehlikesiyle karşı karşıyadır. Ama değerli saniyeler çocuğun mesela oyuncak ayısını arayıp bulması için harcanır. “Aile her şeyden önce gelir” mesajını alnınızın çatına dayar, devam ederler. Benim o günkü şoktan hatırladığım, bambaşka bir mesajla.. Yine de aynı “sırası mı” dedirtecek bir ayrıntı ile aklıma gelen şeydi. Benim CNN Türk’ten kovulmamı sağlayan Akif Beki’nin, o akşam.. 3 Ekim 2023 Salı akşamı Halk TV’de programı vardı. Yıllarımı verdiğim, üç beş kişi çalışırken misafirlerin bardaklarını yıkamaya kadar her işi sırtladığım kanalda artık ben değil Akif Beki vardı. *. *. * Size komik, çocukça falan gelebilir. İnanın o program yüzünden yargılanacak olmak bile bu kadar dokunmuyor. Neyse.. Daha fazla üzerinde durmayacağım. Zaten sıra geldi çağrıma; “Hem 50 yıllık gazeteciliğime hem de 2 Ekim 2023 günü söylediklerime kimse gölge düşürüp de terör propagandası yaptı diyemez”.. Mahkemeye başım dik çıkacağım. Kaç yıllık gazeteci olarak bir intihar eylemine dair aklımdaki soruları dile getiremeyeceksem.. O sorular terör propagandası olarak yorumlanacaksa.. Bu artık benim sorunum değil. Tüm muhalefet partilerinin.. Hasan Cemal’den Ahmet Hakan’a.. Fuat Uğur’dan Ertuğrul Özkök’e.. Elbette benden daha fazla bedel ödemiş ve kalemini kırmamış tüm kardeşlerime.. Türkiye’nin medya mahallesinin sorunu! Bu yüzden, duruşma gününün belli olmasından sonra sizleri haberdar etmeye sürdüreceğim. Desteğinizi talep edeceğim. Çeşitli platformlarda gazeteciliği ve adaleti savunmak için yer alacağım.. Uzun yıllar önce bazılarınızla karşı karşıya geldik, biliyorum. Ama sonunda benim terörist ya da paşacı olmadığımı anladığınızı düşünüyorum. Bugün hep birlikte ve dimdik durma zamanı.. Zira gelecek çoktan geldi..",https://halktv.com.tr/makale/mahallemize-acik-cagri-895054
Ayşenur Arslan,Hadi gelin Özgür Özel’e saldıralım!,06 Kasım 2024 Çarşamba 05:00,"Tam da bugün yapılması gereken şey bu: Özgür Özel’e saldırmak. CHP’ye vurmak. İmamoğlu ile Yavaş’ın kafalarını tokuşturmak. Çünkü neden? “* Neden olmasın!” * CHP’ye ve genel başkanına saldırmak her zaman güvenlidir. En fazla sitem ederler! “* İktidar cephesine laf etmekse, Saray’a yakın / uzak her yazıyı, her kanaat önderinin beyanını okumayı.. Kafa yormayı.. Hafıza tazelemeyi.. Dünya ve bölge tarihine hakim olmayı gerektiriyor. Zor iş yani!” Memleketin ve medyanın hali bu kadar trajikomik. Düşünün, iktidar “ne açılımı ulen.. açılın bakiim” repliği ve Cüneyt Arkın tekmesiyle Esenyurt’a hamle etmiş. Başkanını şafak baskını ile yatağından alıp mahkemeye, oradan Silivri’ye göndermiş. Dönüp medya ne diyor diye bakıyorsunuz. Şaşıracak şey yok! Saray medyası ELBETTE Saray’dan iletilen metni çevirip duruyor. Kendisini muhalif saflarda gören kimi ekranlarda, köşelerde ise -nasıl yani!!!- CHP tartışılıyor: “CHP de vaktiyle ne yanlışlar yaptı.. Dokunulmazlıklardan tutun mühürsüz pusulalara nelere göz yumdu…” Doğru mu. Evet! Peki sırası mı? Sahiden iktidarın sivil darbesi sizin oralardan seçilmiyor mu? Mesele o gün / bugün sahiden de bu mu? Haftalardır değil, aylardır yazıyorum. Dünya çok ciddi bir altüst oluş halinde. Bundan en çok etkilenecek ülkelerin başında geliyoruz. TİM Başkanı bir röportajda “ülke batıyor” dedi. Daha sesi uyduya yeni ulaşmıştı ki düzeltme yaptı: “Sehven ülke batıyor dedim, firmalar batıyor.” Ne rahatladı ama içimiz! Olsun canım! Firmalar batsın.. Batmak üzere olan tası toprağı alıp Mısır’a falan gitsin.. İnsanlar işsizler ordusuna katılsın.. Yeter ki Erdoğan ve “ordusu” var olsun! Ekonomi bu hallerdeyken.. Yüzde 50 civarında enflasyona “MÜJDE” diyoruz ya.. Dış politikayı Bilal’in ilkokul ödevine benzeten Reis’e “DÜNYA FATİHİ” muamelesi yapıyoruz ya.. Bakın olaylar nereye gidiyor. * Bizzat Dışişleri Bakanı Hakan Fidan’dan dinledik: Esad meğer Erdoğan ile görüşmeye hazır değilmiş! * Bu açıklama üzerine Putin’in Erdoğan’ı kapısında dakikalarca beklettiğini hatırlamıştık ki.. Rusya Dışişleri Bakanı Lavrov küttedenek kroşe çıkarttı: “Ukrayna savaşında Türk silahları Rus askerlerini öldürmek için kullanılıyor.” * Başını Rusya, Brezilya, Hindistan’ın çektiği Brics kulübüne alınmadık. Son Esenyurt ve akabinde gelen 3 belediye baskını AB’nin siyasal / finansal kapılarını kapattı. Türkiye yapayalnız kaldı. Hem de içinde bulunduğumuz bu çalkantılı günlerde. Ve biz bu sivil darbeye karşı CHP’yi, genel başkanlarını, belediye başkanlarını konuşacağız öyle mi! Lafım sadece medyaya değil. Cumhuriyet’i savunduğunu söyleyen herkese. Neredesiniz? Hadi alanlara gitmiyorsunuz.. Hiç değilse sosyal medyada kar topunu çığa çevirmeyi sağlasanız. Memleketin sahipsiz olmadığını gösterseniz.. Bırakın artık oturduğunuz yerden -üstelik bu karanlıkta hiç günahı olmayanları hedef alarak- atıp tutmayı.. “Karanlık” demişken; Ankara’nın üstüne -henüz pek konuşulmayan- kapkara bir pusun çökmeye başladığının farkında mısınız? İpucunu veren, eğer “DERİN DEVLET” diye bir yer varsa orada ikamet eden Mümtazer Türköne oldu. Hatırlamayanlar için bir not; Zaman’da yazıyor diye bir süre Silivri’de ikamete mecbur edilmişti de.. Devlet Bahçeli’nin “adını vererek” talep etmesiyle tahliye olmuştu. Sonrasında Bahçeli’ye kritik konularda danışmanlık yaptığı söyleniyor. Hatta Öcalan projesinin onun fikri olduğu iddia ediliyor. Türköne, dün, zehir zemberek bir yazı kaleme aldı. Bahçeli’nin Esenyurt darbesinden haberi olmadığını ima etti. Bununla kalmadı, vites büyütüp Erdoğan’ın “DEMOKRASİNİN İFFETİNE DOKUNDUĞUNU” yazdı.. Ve vitesi biraz daha büyütüp yazısına manidar bir seçimle şu başlığı attı: “DEVLET HÜKÜMETE KARŞI”. Yazının bütününü okuduğunuzda DEVLET Bahçeli’ye nasıl temenna ile mesajlar gönderdiğini fark ediyorsunuz. Erdoğan için söylediklerine bakınca da.. “Ankara’nın üstündeki pus” ile neyi kastettiğimi anlıyorsunuz. “Erdoğan’ın her seferinde başarılı olmasının sebebi, amacı için her yolu mübah görmesi; Türkiye’nin en yakıcı gündemlerini bile araçsallaştırması. Hükümet ediyor ve bütün araçlara hükmediyor. En kötüsü, tarihin tekerrür edebileceğini, toplumun balık hafızalı olduğunu düşünüyor. Ve büyük bir hata yapıyor. Kendisini var eden, iktidarına meşruiyet sağlayan en kutsal aracı, seçim sandığını, yani demokrasiyi sistematik bir şekilde karşısına alıyor. Bindiği dalı kesiyor. Sandıktan çıkan yerel yönetimleri, hükmetme araçlarını kullanarak görevden alıyor ve demokrasinin iffeti konusunda kendi iktidarını da tüketecek bir tartışmaya kapı açıyor. “Önce de oldu, ne farkı var?” demeyin. Bu sefer farklı. Bu tartışma: “Sandıkla gelen sandıkla gider” düsturuna karşı, “seçimle gitmezlerse” endişesine çanak tutan tasarruflar değil. Bu nokta önemli. Kayyım siyaseti muhalefeti güçlendirecek ve iktidarın arkasındaki halk iradesinden kaynaklanan meşruiyeti zedeleyecek, zayıflatacak tasarruflar. Ekonomik krizi de dikkate alarak sonucu açık-seçik görebilirsiniz: Kayyım siyaseti diktatörlüğün değil erken seçimin kapısını açar. Sokak şimdiden muhalefetin eline geçmiş vaziyette.” Yazının son iki cümlesi, sevindirici bir öngörü olarak da okunabilir.. Kaostan beslenme şampiyonu MHP cephesinden bir tehdit / uyarı olarak da.. Her ne olursa olsun.. Hazır olmalıyız. Bu ülkeyi savunmak için ne yapabileceğimize kafa yormalıyız. Zira çıngar koptu kopacak!",https://halktv.com.tr/makale/hadi-gelin-ozgur-ozele-saldiralim-885867
Ayşenur Arslan,Türkiye’nin itibarı!,25 Ağustos 2024 Pazar 05:00,"“Kötü yıllar olabilir. Bu kötü yıllarda yöneticiler az at kullanmalı, devletin büyük posta caddeleri bir süre onarılmamalı. Yöneticiler ayinlerde ipek kumaş giymeyi ve mücevher takmayı bırakmalı.” Bunu “bilge” Konfüçyüs söylemiş. Milattan 500 küsur yıl önce böyle uyarmış. Yıl 2024. Günlerden 25 Ağustos. Reis bugün kabineyi toplayıp Ahlat’a gidiyor. Sarayseverler “Türkiye tarihinde bir ilk” diye anlatıyor. Doğrudu! Düşünsenize, Erdoğan’ın uçağı.. 17 bakanını, Saray danışmanlarını, muhtemelen eşlikçi gazetecileri tek bir uçağa sığdıramayacakları için iktidarın diğer uçakları.. Ve havada helikopterler; yerde arabalar, arabalar, ambulanslar, jammerlar, otobüsler, motosikletler.. Ahlat Ahlat olalı böyle bir tantana görmemiştir elbette. Buna “tek adam sisteminin mucidi” kıymetli davetli Bahçeli ve ekibinin konvoyunu ekleyin. PEH!  *. *. * Erdoğan böyle bir tablo için yıllar önce söyledi söyleyeceğini: “İtibardan tasarruf olmaz.” 1150 odalı, 1 günde 15 milyon TL harcanan Külliye.. Yazlık ve (Ahlat’taki) kışlık saraylar.. İtibarın zirvesi! Yeter mi? Yetmez! Kimi kaynaklara göre 11, kimilerine göre 16 uçaklık “Erdoğan’a özel” filo için bir kere daha: PEH!  *. *. * Cumhur Ahlat’ta Malazgirt zaferinin yıldönümünü kutlayacak, kabine de bir zahmet iç ve dış gelişmeleri şey edecekmiş. Saray’dan gelen açıklamaya bakılırsa ekonomi de gündemde olacakmış. Ama ben size şimdiden söyleyeyim; ahalinin bakacağı tek şey, Maliye Bakanı Mehmet Şimşek’in fotoğrafta yer alıp almayacağı olacak. Malum hassas liramız eğer onu göremezse ateşleniyor, yatağa düşüyor. Küçük bir kesim bu nedenle ellerini oluştursa bile, çoğunluk ürperiyor. “Ya dolar 33.50’den 34 küsur liraya çıkarsa!” Hani bünye 33’lere alıştı da.. Üstüne çıkarsa ne yaparız!!! Hani kendimizden geçtik de asıl Reis itibardan tasarruf etmek zorunda kalırsa ne yaparız!!! PEH!  *. *. * Yazıya hazırlanırken bir konuda kafam karıştı. Dikkat etmemiz gereken İTİBAR Reis’in mi Türkiye’nin mi? İkisini bir arada düşünemiyorsunuz zira. Emine Hanım’ın altın musluklu mutfağı ya da çantaları ile, sosyal medyadan izlediğim Ankara Abisi’nin ziyaret ettiği mutfaksız evler, çantasız çocuklar mesela.. Aynı ülkeye ve hatta aynı çağa ait değiller sanki. O yüzden ben bu yazıda Saray’ın değil Türkiye’nin itibarından söz edeceğim: * “Basın özgürlüğü yoksa hukuk yok demektir ya. Oradan başlayalım. Türkiye basın özgürlüğünde diplerde. 180 ülke arasında 158.” * Enflasyonda “yukarılardayız” ama. Dünyada, Arjantin, Suriye ve Lübnan’ın ardından dördüncü sıradayız! * “Olimpiyatlar bir başka liste koydu önümüze. Tek altın madalya alamadığımız 2024 Olimpiyatları’nı 64. sırada bitirdik.” * Bir de İSLAMİ ENDEKS’e bakalım. Müslüman iki akademisyenin yıllardır Kuran’a dayanarak hazırladığı endekste, tüm İslam ülkeleriyle birlikte dipteyiz. İlk sırada Kuzey Avrupa ülkeleri var yine. Bize gelince, ‘ortalama puanımızla 100. sıradayız. ‘Ortalama’ diyorum, zira farklı kategorilerin puanları toplanıp ortalaması alınıyor. Mesela ekonomide sıramız 71. Ama hukuk ve yönetimde notumuz “küt” 112’nci sıraya düşünce karne de ona göre geliyor! PEH!  *. *. * İçinizi daraltmayayım diye, son 6 ayda İngiltere’ye botlarla iltica edenler arasında Türklerin üçüncü olduğu yolundaki iddiayı yazmadım. Her 4 gençten birinin “ne okuduğu ne de çalıştığı” verisini de nasılsa yıllardır biliyorsunuzdur diye tekrar etmedim. Economist Dergisi, dış minnakların en fenası olduğu için, son sayısındaki “Türkiye’de artık zengin daha zengin, yoksul daha yoksul” yalanını da görmezden geldim. Ne de olsa yalanları ortaya çıkarmak, İzmir alev alev yanarken bazı fotoğrafların ABD’deki falan yangından alındığını keşfeden Galaktik İletişim Başkanlığı’nın işi! PEH!  *. *. * Memleketin itibarı bu durumdayken, durumun sorumlusu ne yapabilir peki? Elbette ahiret, cennet, cehennem vs müfredatı ile gözleri yukarıya çevirir. “Filan şeyh edebinden 4 yıl doğmamış” diyen ucubeleri ortalığa salıverir. “Erdoğan başımızdan giderse din de elden gider” diye korkutur. Dilruba bir sokak röportajı yüzünden hapiste ya! Sokaklar ve dijital ara yollar gerçekten de meczuplardan geçilmiyor. Geçenlerde bir kadıncağıza denk geldim. Özgür Özel ve Ekrem İmamoğlu’nun şöyle dediğini iddia ediyordu. “Kulaklarımla duydum. Biz iktidara geldiğimizde kadınların başını zorla açacağız, camileri yıkacağız dediler.” Kadın muhtemelen yalan söylediğinin farkındaydı. Ama muhtemelen, mesela CHP iktidara gelirse dinin elden gideceğini zannettiği için bile bile yalan söylüyordu. Zamların CHP’nin marifeti olduğunu.. Dünyanın Erdoğan’ı kıskandığını söyleyenler gibi. Cümlesini tamamlayamayacak kadar bilgi ve kelime yoksunu olup da “her şeyi çözdüğünü” zannedenler gibi. Yazıya Konfüçyüs’le başladım. Onunla bitireyim: “Hiçbir şey eyleme geçen cahillik kadar korkunç olamaz.”",https://halktv.com.tr/makale/turkiyenin-itibari-864420
Ayşenur Arslan,Ankara’da Herkes Alarmda!,08 Temmuz 2024 Pazartesi 11:24,"Çetelesini tutmadığım için iddialarının kaçı gerçekleşti bilmiyorum. Ama Talat Atilla’nın son yazısındaki iddia başka Ankaralı gazeteciler, siyasiler arasında da tedavüle girince dikkat kesildim. İddia şu: “Tamamına yakını Erdoğan’ın siyasi kurmay ve bürokratlarından oluşan ‘eski Erdoğancılar’ harekete geçti. Bağrında nice siyasi semboller barındıran Hamamönü semtinde gizlice buluşuyorlar. Erdoğan’ın ömrünü planlıyorlar. Yavaş yavaş adeta adı konmamış bir ‘Hamamönü Partisi’ kuruldu. Tek eksikleri İçişleri Bakanlığı’na verecekleri dilekçe.” Türkiye’nin yakın tarihi, böyle nice doğmadan ölmüş ya da prematüre doğmuş parti girişimleriyle doludur. Dolayısıyla bu “geçiş sürecinde” benzer girişimlere tanık olmak şaşırtmaz. Ne var ki, Erdoğan yaşadıkça sağdaki arayışlar nafiledir. İyi Parti’nin başına gelenlere baksanıza! Dün vardı, bugün yok. Lideri birileri sayesinde gelmişti.. Birileri yüzünden gitti.. ★★★★ TRT Haber’deki ilk şefim.. Uzun yıllar Anadolu Ajansı Genel müdürlüğünden Başbakanlık basın müşavirliğine kritik görevlerde bulunan.. Özellikle ‘80 ve ‘90’lar siyasetine dair anılarıyla tarihe çok değerli katkılar sunan Mehmet Bican.. “Siyasetin perde arkasını” kitaplarında anlattı. Yazıp anlatmadığı bir anısını ise, Akşener’in partisinden ayrıldığı günlerde küçük bir notla gönderdi. Notta Mayıs 1994’te Özer Çiller’den kendisine gelen telefonu ve aralarında geçen konuşmayı aktarıyordu: • Özer ÇİLLER: Meral Akşener diye biri var. Bana bugün geldi. Toplanmışlar maaşlarıyla hediyeler alıp, hani bizim Şehit Anaları Vakfı var ya! Oraya şehit analarının ellerini öpmeye gideceklermiş. Tansu Hanım’ın bir resmiyle falan.. Çok hoşumuza gitti. Akıllı bir kadın. O hiç bilmiyormuş, yol yordam gösterelim istiyor bizden. Sana gönderiyorum. • Mehmet BİCAN: Tamam gönderin efendim. •Özer ÇİLLER: Şu da olabilir. Zübeyde Hanım Şehit Anaları Vakfı boş kaldı. Onu oraya koyup değerlendirirsek nasıl olur diye düşünüyoruz. Onun başı genel müdür mü oluyor.. Öyle bir yere koyabilir miyiz acaba? • Mehmet BİCAN: Vakfın başkanı Tansu Hanım. Onun tayin edeceği birisi başkan yardımcısı olabilir. • Özer ÇİLLER: Tamam o zaman! Meral’i biz başkan yardımcısı yapalım. Sana gelsin, sen anlat. Ne yapacağını, görevlerini falan.. Çok başarılı olacak, tahmin ediyorum..” ★★★★ Gerçekten de çok başarılı oldu! O kadar ki, elinde Tansu Çiller’in resmiyle 1994 yılında yan kapısından girdiği siyasette jet hızıyla yükseldi. Sadece iki yıl sonra 1996’da İçişleri Bakanlığına getirildi. Niye belli bir yerde olduğunu katiyen anlayamadığımız isimler gibi! Talat Atilla’nın yazısındaki “profili” okuyunca aklıma geldi. Lider partilerinde hep bunu görmüyor muyuz? Toplumun değil liderin çıkarı üzerine kurulan ilişkiler.. İhtiyaç kalmadığı zaman da kapının önüne konuluverilenler.. Erdoğan ve çevresi, üzerine kitaplar, tezler yazılacak.. Gelecek kuşaklara “aman ha” diye örnek verilecek bambaşka bir “era”! Güçlü.. Otoriter.. Otokrat.. Hiçbiri yeterince anlatmıyor. Zira Erdoğan, birilerinin utanmasa, korkmasa “son peygamber” ya da “Mehdi” diyeceği mertebeye uçurulmuş bir isim. Post modern padişah! ★★★★ Türkiye Erdoğan’ın oyun alanı. Milyonlar da önüne sıra sıra dizilmiş kukalar. İstediğini istediği zaman tereddütsüz yapabiliyor. En son Esad konusunda gördüğümüz üzere yalan söyleyebiliyor. Memleketi buhran çizgisine getirip alkış isteyebiliyor. “Zam yapıyorlar” diye muhalif belediyelere çemkirebiliyor. Ve en korkuncu, insanların hayatlarıyla hiç düşünmeden oynayabiliyor. Bu “profil” o hayran olduğu Abdülhamit’te bile yoktu, düşünün. ★★★★ Bu yazı anılardan gitsin.. Zamanını söylemeyeceğim. Anlatanın başını ağrıtacak hiçbir ayrıntı da vermeyeceğim. Olay, Erdoğan’ın “başkan” ilan edildiği Saray günlerinde geçiyor. Bir gün TRT Ankara Radyosu’na bir talimat gidiyor. Türk sanat müziği konseri verecek bir grup filan gün falan saatte Beştepe’ye bekleniyor. Ses ve saz üstatları toplanıp gidiyor tabii! Saray’ın hem dış hem de iç kapısında didik didik aranıyorlar. Sonra içerde orta boy bir salona alınıyorlar. Belki saatlerce bekliyorlar. Ama kimse bilgi vermiyor. Saat tam olarak kaçta, nerede olacaklar.. Kim bilir! Derken bir ses ekibi mikrofonlarla, kablolarla çıkıp geliyor. Sanatçıların şaşkın bakışları altında üç duvar önüne sandalye ve mikrofonları yerleştiriyorlar. “Başlamak için talimatı bekleyin.. Konser sırasında konuşmayın” gibi uyarılarla sanatçıları dizi dizi oturtuyorlar. Kısa süre sonra da işaret geliyor ve “boş salonda konser” başlıyor. Konserin ardından öğreniyorlar ki dinleyicileri Erdoğan ve ailesi. Belli ki konuştukları duyulmasın diye yemek yedikleri salona almamışlar. “Uzaktan canlı” tercih etmişler! Ben duyduğumda sormuştum. Belki siz de soracaksınız: “Neden CD veya radyo kaydı değil de sanatçıları bir odaya kapatıp müzik dinlemişler???” Cevabını biliyoruz aslında. Erdoğan bu ülkeyi her bireyi, her karış toprağı, her varlığıyla “kendisine ait” zannediyor. Vergilere, ihalelere, yargıdaki davalara bakınca çok da haksız değil doğrusu. ★★★★ Osman Kavala Gezi davasında beraat edip tam cezaevinden çıkacakken, Erdoğan “olmaz öyle şey” dediği için yeniden tutuklanmadı mı? Son gündem maddesine gelelim; Bir polis müdürü Sinan Ateş davasında izleri MHP’li vekile götürecek gerçekleri ifşa etti.. Ama mahkeme “bu konu dosyayı ilgilendirmiyor” minvalinde iki cümleyle çöpe atmadı mı? Türkiye’nin milyar dolarlarına mal olacak dev projeler, kim bilir hangi gerekçelerle Rusya’ya, Çin’e sunulmadı mı? ★★★★ Ankara alarmdaymış! Erdoğan ve Bahçeli sonrasında da sofraya oturabilmek için çırpınanlar.. Evet, onlar alarmda. Ama asıl Cumhur’un iki lideri alarmda. Çünkü onlar için “sonrası” diye bir ihtimal yok. Ne de olsa kaybedecekleri şey bizlerin akıl erdiremeyeceği boyutlarda!!",https://halktv.com.tr/makale/ankarada-herkes-alarmda-850325
Ayşenur Arslan,Nasılsınız fakirler?,24 Kasım 2024 Pazar 05:00,"Ayşenur Arslan Medya Mahallesi’nde sormuştum bir sabah: “Nasılsınız fakirler?” diye! Benim fakirlerle alay ettiğimi zanneden birkaç kıt akıllı dışında, öylesine dile pelesenk oldu ki ben bile inanamadım. Ekranda olsam yine her sabah sorarım. Çocuklarını yatağa aç göndermek zorunda olan anne babalara başka neyi sorarsınız ki! Aslında nasıl olduklarını sormanın manası yok. Neden fakirler, farkındalar mı? Sorumlusu kim, biliyorlar mı? Asıl bunları sormak lazım değil mi! Lazım da, kime soracaklar!! Biliyorsunuzdur, sosyal medya “halkı yanıltmak üzere” görevlendirilmiş zannedeceğiniz hocalarla dolu. Onlardan biri, kafada gösterişli bir sarık, az önce vahiy gelmiş gibi ağır bir ciddiyetle anlatıyordu: “Evi gece süpürmek fakirlik getirir. Yalan söylemek fakirlik sebebidir. Çöpe ekmek kırıntısı atmak fakirlik sebebidir..” Listesi uzayıp gitti hazretin! Hepsi de aynı kapıya çıkıyordu: Fakirsen suçlusu sensin! * * * Bakın, zeka eksikliğine bir şey diyemem. Ama cehalet suç olmalı. Cahil kalmakta direnmek ve cehaleti övmenin cezası ise ağır! İktidarın son 20 yılda milli eğitimle neden bu kadar uğraştığını, neden çocukları tarikatlara, onlar olmazsa “kafir” sayılacakları yalanını söyledikleri şeyhlere yönelttiğini daha net ne anlatabilir? Ortalık akıl, bilim, kadın, özgürlük düşmanlarına bırakılmış.. Biz ne hayaller kuruyoruz! Neler tartışıyoruz. 20 yılda nerelerden buralara geldik. Cübbeli diye bilinen adamı komik buldukları için ekranlarını açanlar.. “İslam ve cinsellik” gibi dikkat çekici bir başlıkla hayatımıza giren Ali Rıza Demircan’a ordinaryüs profesör muamelesi yapanlar.. Yani Erdoğan iktidarının master planını uygulamaya sokan medya baronları.. “TARİH SİZİ AFFETMEYECEK”. O Demircan çıkmış yine ortaya. “Erdoğan yüzyıldır bu ülkenin başına gelen en büyük lider. Bugün neyimiz varsa onun sayesinde..” diyor. * * * Neyimiz varmış bugün? Maydanoz alırken düşünür olmuşuz mesela. Annelerimiz birikimleriyle ev alırdı. Bizim kuşak arabayla yetinir oldu. Şimdiki gençler birikim yapamadığı için, böyle bir sorunları yok. Şöyle bir baktım, 2019 Kasım başında 1 dolar 5.72 tl imiş. Dün 1 dolar 34.54 tl idi. Sorsanız, “maaşınızı dolarla mı alıyorsunuz” diyenler çıkacaktır. “Ah keşke” deyin.. Hayat yeterince zor. Hiç değilse azıcık da komik olsun!! * * * Zaten başımıza gelenlere gülmekten öleceğiz. Bahçeli çıkıp “Öcalan Meclis’e gelsin” dedi, şu malum medya baronları “akil lider” diye alkış tuttu. Hemen sonrasında da bizzat Devlet Bey’in söyledikleriyle devlet politikası gereği Ankara-Kandil arası mesaj trafiği yaşandığını öğrendik. “Bir dakika neler oluyor” demeye kalmadı, Esenyurt Belediye Başkanı PKK ile bağlantı kabilinden bir suçlama ile Silivri nüfusuna katıldı. Onu Nasuh Mahruki izledi. Derken Fatih Altaylı ve İsmail Saymaz hakkında soruşturma başlatıldı. Hafta, Tunceli ve Ovacık belediyelerine de kayyum atanmasıyla noktalandı. * * * Sırada kim var dersiniz? İmamoğlu mu? Şaşırmayız elbette. Ama size şu kadarını söyleyeyim; Şaşırmayız.. Zira sırada ekonomik krizin feriştahı ve ağzımdan yel alsın “savaş” var gibi görünüyor. Rica edeceğim sayın savcılar: Savaş söylentisi çıkartarak etki ajanlığı yaptığımı sanmayın. Bunu söyleyen asıl, eski Genelkurmay başkanı ve savunma bakanımız Hulusi Akar: “'Efendim İsrail bize tehdit mi, değil mi?' Tehdit, kocaman bir tehdit."" İktidar cephesinden günlerdir aynı mesaj geliyor. İsrail bize saldırabilir. Bunun hiçbir rasyonel açıklaması, gerekçesi olmayabilir. Ama sokaktaki adam sizi mi ciddiye alır, eski Genelkurmay başkanını mı? Peki, bu çıkışların asıl nedeni ne? Hiç kuşkunuz olmasın, ama baskın, ama erken “seçime hazırlık”. Başkomutan üniformasıyla verilecek şöyle afili bir poz. Teröre ve İsrail’e kafa tutan lider klipleri. Onun için el yükseltiyorlar. Memleket ellerinden kayıyor zira. * * * Bu toz bulut arasında, sakın unutmayın. Bir yandan savaş iddiası tedavüle sokulurken diğer yandan Türk askeri bu kez teğmenler üzerinden hedef alınıyor. Askerin yıpratılması konusunda neredeyse her şey göz yumulduğunu biliyorduk zaten. Başta Ebru teğmen olmak üzere TSK’nın genç kadrosuna yönelik “Ordu’nun itibarını yok ediyorlar” suçlaması nereye varır kim bilir. Ama Ece Üner’in Halk TV Ana Haber’de söylediği gibi, bizler daha nice itibar suikastına tanık olmadık mı! Askerimizin başına çuval geçirildiğinde CHP Genel başkanı Deniz Baykal Meclis’te çok sert bir konuşma yapmış ve “ABD’ye nota vermeliyiz” demişti de de Erdoğan nasıl yanıtlamıştı, hatırlıyor musunuz: “Ne notası bu, müzik notası mı?” * * * Trump ne notası olduğunu, hem de nasıl ağır ifadelerle göstermişti de, yine unutuldu gitti. Bugün, FETÖ kumpasını ben bile anlatmışken görmeyen Hulusi Akar.. MİT Müsteşarı sıfatıyla burnunun dibindeki gelişmeyi fark edemeyen bugünün Dışişleri Bakanı Hakan Fidan.. “Savaş geliyor.. İsrail vuracak” diye ortalığı ateşe veriyor. Çok değil, birkaç hafta içinde asgari ücretten elektrik zammına “NEYİN SAVAŞI” olduğunu görürüz. Siz yine de evinizi gece süpürmeyin, ekmek kırıntısını çöpe atmayın. Neme lazım!",https://halktv.com.tr/makale/nasilsiniz-fakirler-890896
Ayşenur Arslan,Altın Varaklı Pespayelik Çağı: Lümpen Faşizm,22 Eylül 2024 Pazar 05:00,"Bu gözler neler neler gördü / görüyor bilemezsiniz. Katar’da havaalanında İstanbul uçağını beklerken masaj, bakım falan yaptırıp 24 bin TL ödeyen.. Sonra da uçakta gözümüzün içine soka soka havyarla başlayan yemeğini yiyen.. Sayesinde ufkumuzun açıldığı genç adam mesela! Ya da, evi musluğundan kapı tokmağına kadar altına bulayan.. Ama “dahası yok mu” diyenler için altın varaklı halı mesela! Araya “karşı komşuda pişen etin kokusuna” imrendiği için ağlayan kadıncağız da karışıveriyor. Neyse ki bir parmak hareketiyle görüntüyü atlayabiliyorsunuz. Aaa bir bakıyorsunuz ki şansınıza, o gün alışverişe gidip “aklında olmayan -ama aşırı güzel- şeylere 250 bin TL ödeyen kadının unboxing seansı” çıkıyor. O paketleri açıyor, siz hayallere dalıyorsunuz!  *. *. * Hayallere dalanlar nasıl uyanacak peki? Bilinç milinç demeyin. O sahnelerin alıcıları için “uyanış” onlar gibi olmak demek! Peki para yoksa? Elbette kimi mini eteğini, kimi şalvarını giyip raksedecek.. Erkekse şarkı söylemeye ve bir umut gazinocuların dikkatini çekmeye çalışacak.. Neyse ki sosyal medya var. Memleket her haliyle önünüzden akıp gidiyor. Hem de 50 yıllık gazeteciliğimle aklımı uçurup dudağımı uçuklatacak örneklerle! Anne kız süslenip püslenip “zengolar bekleyin geliyoruz” diye kendi deyimleriyle “işe çıkanlar”.. Asla yakıştıramayacağımız güzellikte, şıklıkta genç kadınların imkansız konuşmaları.. Ankara bunları bilmiyorsa.. Hatta bu tablonun “gizli” parçası değilse.. Hiçbir şey öğrenememişim demektir. Hangisi neden hangisi sonuç, farketmez! Sokaklar, kullanım yaşı her gün daha da düşen uyuşturucu bağımlısı çocuklarla / gençlerle dolu. Şaşaalı yaşamlara özenenlerin hazin öyküleri eşliğinde..  *. *. * Ya televizyonlar? Hem de ana akım kanallar? Gelinler birbirini boğazlıyor. Bir gün şu kanalda başı açık, ertesi gün bu kanalda başı kapalı kadınlar, kim bilir kaç kuruşluk yevmiye için dünyanın en çirkin eylemlerini “sözde itiraf” ediyor. Memedali Bey ve parmağı bile ekrana dönmüş, espri adına sınırlar aşıyor. Çok uzun zamandır televizyon izle-ye-miyorum. Bunları sosyal medyanın akışından keşfediyorum. Bu arada, sağolsun Murat Soner sayesinde din / cinsellik / fantezi / aptallık / hurafe karışımı dizilerden haberim oluyor. Bir zamanlar Samanyolu TV’de ahalinin ruh sağlığını bozan senaryoların “modern” haline tanık oluyorum.  *. *. * Kendi adıma ikna oldum. Bu ülkeye şeriat falan gelmez. Zira aynı derecede tehlikeli başka bir şey geldi bile: Lümpen faşizm! Gençliğimde bırakın okumamanın ayıp sayılmasını, klasikleri eksiksiz tamamlamayana aptal / cahil gözüyle bakılırdı. Şimdi gençler, özellikle genç kızlar “bilmemekle” övünüyor. Hem de ne kadar bilmemekle!!!! Sokak röportajlarında karşınıza çıkıyordur; sorsanız hepsi de “Müslüman” ama ne ezan sorusuna yanıt verebiliyorlar ne de Kabe’nin nerede olduğuna. Kafalarında onların, ya da dünyayı anlamak ve ilerlemek için gerekli bilgilerin yerine tıkış tıkış hurafeler var çünkü. Koca yatağa çağırınca gitmeyen kadını melekler sabaha kadar lanetler-miş mesela! Hele kadınlarla erkekler yan yana, bir arada.. Günahın katmerlisi, daha ne desinler!  *. *. * Memlekette her gün neler çıkıyor karşımıza.. İlkokul çocukları tek sıra cuma namazına götürülüyor. O sırada tabii kız çocuklar “haddini / yerini bil” öğretisiyle sınıflarında bekliyor. Ya da, özellikle Ankara’dan karşıma çıkıyor, gençler kalabalık halinde eğlenmeye gidiyor. Hepsi erkek tabii! Kadınla erkek hayatın her alanında yavaş yavaş ayrılıyor. Derken.. CHP’li Nizip Belediye Başkanı, başıma gelse çıldıracağım bir hareketle sahneye çıkıyor. İzlememiş olan var mı, bilmiyorum. Kısaca anlatayım: Başkan efendi bir özel laboratuvarı ziyarette. Ziraat mühendisi genç bir kadın sunum yapıyor. Üzerinde beyaz laboratuvar önlüğü var. Bir eli de önlüğün cebinde. O da ne! Başkan efendi kadın mühendisin eline vurup cebinden çıkartıyor. Meğer “basın mensupları ve vatandaşların olduğu yerde sunum yaparken bir resmiyet olması gerektiğini” düşünmüş!!! CHP bu başkan efendiye ne dedi? Kınama ya da uyarı olsun ceza verdi mi? Haberim olmadı. Ama onların haberi olsun, ben ve bu ülkenin geleceğine talip olan kadınlar unutmayacak, unutturmayacağız. Pespayelik Çağı’ndan kurtuluş için “topyekün mücadele” şart çünkü.",https://halktv.com.tr/makale/altin-varakli-pespayelik-cagi-lumpen-fasizm-872528
Ayşenur Arslan,Önce kadınları vuracaklar!,15 Aralık 2024 Pazar 05:00,"Ayşenur Arslan Suriye’de sonun başlangıcı, tarihin canlı yayın şovu gibiydi. Nelere tanık olduk.. Neler duyduk.. Nelere inanamadık.. İşte o ilk günlerden aklımda kalan / kalacak en ilginç ekran vakasına Ahmet Hakan imza attı. Aslında sonraki günlerin kareleri olmasa çok da üzerinde durmazdım da.. Birleşince “tevafuk” denilen kavram somutlaştı! Şöyle: Ahmet Hakan ekranda.. Stüdyoya birkaç “bilen” davet etmişler. Suriye’yi konuşuyorlar. Derken Ahmet Hakan birden sinirlenip “tamam, tamam biliyoruz” diye bağırınıyor. Kime, niye anlamıyoruz tabii. O da bunun farkında olduğu için açıklama ihtiyacı duyuyor. Meğer Ahmet Hakan her HTŞ dediğinde rejideki editör kulaklığına “terör örgütü” hatırlatmasında bulunuyormuş. O da buna sinirlenmiş. “Biliyoruz.. Kaç kere söyledik.. Her defasında tekrar edecek miyiz!!” Çok değil üç veya dört gün sonra, Saray’ın eski sözcüsü, bugünün MİT Başkanı İbrahim Kalın’ı, Şam’da Colani ile “KANKA” hallerinde görünce “CNNTürk editörünün bildiğini Kalın bilmiyor olabilir mi” diye düşündüm. Söz konusu olamaz elbette. Ama belli ki terör listesinin hükmü kalmamış. Verdiği görüntü, HTŞ’nin yakın zaman öncesinde askerlerimizi yakarak öldürengillerden olduğunu hatırlatacakmış, tepkiye neden olacakmış, umursamıyor.  *. *. * 11 Mart 2015 günü beni terör propagandası iddiasıyla yargılayacak ve hatta bunu layıkıyla yapabilmek için HTŞ, IŞİD, PKK ile bağlantım olup olmadığını araştıracak olan Türkiye, istihbarat teşkilatının başındaki ismi başbaşa Şam’ı turlarken seyrediyor. Hani filmlerde çok sık karşınıza çıkar. İlerleyen dakikalarda size çok şey anlatacağının işaretini veren ama o anda anlamlandıramadığınız sahnelere tanık olursunuz. Lambanın içine sıkışmış bir sinek.. Gökyüzüne süzülen bir balon.. Taşın kenarından fışkırmış bir çiçek falan.. Önce mana veremezsiniz.. Ama sonra.. Klişeler, simgeler film bitmeden mesajını veriverir! Suriye filmi de uğraşsanız denk gelmeyecek sahnelerle öyle aktı, akıyor. Mesela:  * *. * Sevgili Nevşin Mengü (bu arada çok geçmiş olsun, bir röportajı nedeniyle gözaltına alınıp bırakıldı) Şam’dan yazdığı izlenimlerde şu cümleyi kurdu: “3 gündür Suriye’deyim, kimse bana başını ört falan demedi.” Benzer cümleyi ekranların yeni kuşak temsilcilerinden Kübra Par’dan da duyunca içi rahatlayanlar olmuştur herhalde! Gerçi Nevşin İran tecrübesini bilen bir gazeteci olarak, üç günde.. Üstelik Türkiye’den gelmiş bir gazeteciye zaten bunun söylenemeyeceğine akıl erdirmiş olmalıydı. İran’da kadınların kamudan nasıl tasfiye edildiğini ve sonraki yıllarda nelere maruz kaldığını bilmeliydi. Bilmiyor idiyse bile, SURİYE FİLMİ daha ilk dakikalarda sonunu gösterdi. Sakalını düzeltip kendi çapında şık giyinince kafanın değişmeyeceğini, Colani’nin bir müdahalesi ile anladık. Beyefendi, Şam sokaklarında boy gösteriyor.. Derken karşısına genç bir grup çıkıyor. Grupta yaşı olsun olsun 17-18, bir genç kız “tabii ki anında dikkatini çekiyor” ve eliyle “başını ört” diye uyarıyor. Kızcağız da şaşkınlık ve utanma ifadeleriyle Allah bullak başını örtüyor.  *. *. * Bazen dinlerin, sadece ve sadece kadınları köleleştirmek için var olduğunu düşünüyorum. Bakmayın “cennet anaların ayağının altındadır” demelerine.. Rivayetler, Muhammed peygamberin Miraç’ta cehenneme bir göz attığını.. Ve cehennemin nüfusunun çoğunlukla kadınlardan oluştuğunu anlatır. Bizim televaizlere bakılırsa, kadınlar ya seks kölesi olmalıdır.. Ya da dört duvar arasında mümkünse kocasına bile görünmeden yaşamalıdır. Ünlü ilahiyatçı Mustafa Öztürk bir kitap yazdı: “İSLAM KÜLTÜRÜNÜN YUMUŞAK KARNI KADIN” başlığını attığı kitabında kadının tarihini anlattı. Örnekler doğal olarak yüzlerce, hatta binlerce yıl öncesinden. Oysa BUGÜN Afganistan’da, yanı başımızdaki İran’da ve maalesef artık Suriye’de yaşanıyor, yaşanacak. Türkiye kuşkusuz Atatürk ve Cumhuriyet sayesinde oralarda değil. Ancak antropolog ve (gerçek anlamda) araştırmacı gazeteci Filiz Gazi “GÖRÜNMEYEN CEMAAT MÜRİDELER” kitabında bize “çok da rahat olmayın” diyor: “Son 20 yılda günden güne dozunu artırarak rengini belli eden kadına şiddetteki yargı kararları, sübyan mekteplerinden liselere kadar okulların imam-hatipleştirilmesi, yaygın medyadaki içerik değişimi ve kamusal söylemde tutuculuğun baskın hale getirilip halkın tüm kesimlerinde söylem dışına çıkmanın zımnen yasaklanması gibi envai çeşit değişime müdahale edecek hem kurumsal hem de toplumsal engeller yıllar içinde işlevsiz hale getirildi.”  *. *. * Bence dönüp bir daha okuyun Filiz Gazi’nin tespitini. Diyor ki, Cumhuriyet’i, kadın haklarını ve hatta yaşamını koruyacak kurumsal (yasal vs) ve toplumsal bariyerler havaya uçuruldu. Ülkeyi dinci akla teslim etmeyecek mekanizmalarımız yok olmadıysa da zayıflatıldı. Colani’nin onca kaosun ortasında gencecik bir kızın saçlarını fark etmiş ve müdahale etmiş olması sıradan bir olay değildir. Dinci / şeriatçı ideolojiler “önce ve hep” kadınla uğraşır. Memleketin “kuran Müslümanlığı diye bir şey olmaz. Şeyhi olmayanın şeytanı olur diye” tarikatlara teslim edilmesi boşuna değil. O tarikatlardan birine mahkum edilmiş bir kadının, yine Filiz Gazi’nin kitabından alıntıladığım sözleri, toplumsal dizaynın boyutlarını veriyor: “Yıllar önce katıldığım cemaatte şunu söylediler: Cennete kavuşmak için mürşide ihtiyacın var. Ama tam teslim olmazsan istersen 50 yıl kal, hedefe ulaşamazsın. Onun için, ölünün yıkayıcıya teslim olduğu gibi teslim olacaksın.”  *. *. * Ekranlardaki “yüksek politika” konuşulan programlara ve Saray’ın kalemşörlerine bakınca içim bulanıyor doğrusu. Türkiye Suriye’nin imarı için en güçlü adaymış.. Yani içerde ye ye bitiremeyen müteahhitlere yeni ve ballı bir kapı açılacakmış. HTŞ demokrasi getirmeliymiş.. İnşallah maşallah getirmesi için Türkiye de elinden geleni ardına koymazmış.. Peki ya Türkiye’nin demokrasi karnesi? Avrupa Parlamentosu Türkiye raportörü Amor, son gelişmeleri değerlendirdiği ziyaretinde sözünü sakınmadı: “Türkiye’de demokratik standartlara baktığımızda tam bir FELAKET olduğunu söyleyebiliriz.”  *. *. * Erdoğan’ın demokrasiden ne anladığını biliyoruz. Sünni mezhep iş başında bulunacak. Türkiye’de kendisinin, Suriye’de de HTŞ’nin izin verdiği kadar basın, ifade özgürlüğü falan olacak. Her iki ülkede de yüksek politik nutuklar atılırken yoksullar daha da yoksullaşacak. Kadınlar şeriatçı kafaların karanlık dünyalarına hapsedilecek. Çocuklar geleceklerini kaybedecek!",https://halktv.com.tr/makale/once-kadinlari-vuracaklar-897053
Ayşenur Arslan,NATO bizi niye öptü?,02 Ekim 2024 Çarşamba 05:00,"Güneri Cıvaoğlu’nu tanımayan var mı? Gazeteci olmaktan çok bir film karakteri gibi yaşadığı için herhalde, yazılarını okumasa da tanımayan yoktur. Ben onu 1983 yılında Ankara’dan İstanbul’a geldiğimde Güneş Gazetesi’nde tanımıştım. Gazete yönetim değiştirince bizim de yollarımız ayrılmıştı. Daha sonra atv’nin ilk aylarında ve 2000’lerde Doğan grubunda çalışırken yine kesişti yollar. Ama uzaktan uzağa.. Sınırlı ölçülerle.. Yine de, dün ölüm haberini aldığımda zihnime hücum eden anılar “ne çok şey birikmiş” dedirtti. O anılardan öne çıkanı ise 1983 seçimleri oldu. Seçimlere birkaç ay kala Güneri Bey’i bir konuda uyarmak ihtiyacı hissetmiştim. Gazete, patronları ve yönetimi ile “askerin/ cuntanın adayı” Turgut Sunalp ve partisini destekliyordu. Oysa sahanın nabzı Özal’ın kazanacağını gösteriyordu. Bir toplantı sonrasında bu düşüncemi ilettim. İnanmadı. Son kavşağa kadar Sunalp’i desteklemeye devam etti. Sonuç malum!  *. *. * Sonraki birkaç seçimde de, farklı adreslerdeki patron / yönetim katına ters düşerek aynı şeyleri yaşadım. Kahin miydim? Elbette hayır! Patronlar ve yöneticilerden daha mı çok biliyordum siyasetin perde arkasını? Yine hayır! Sadece gündemi herhangi bir kişisel beklentim olmadan ve tüm antenleri açarak izliyordum. Hep yaptığım gibi. Şu anda da yapmaya çalışacağım gibi. Ben bu satırları yazarken İsrail’de siren sesleri yankılanıyordu. Gazze saldırısı bambaşka bir seviyeye çıkmıştı zira. Sabah saatlerinde İsrail’in Lübnan’a kara harekatına giriştiği haberi gelmiş.. Bunu akşam saatlerinde İran’dan yağmur gibi yağan füzeler izlemişti. Bölgesel, hatta belki küresel bir savaşın ayak sesleri dün çok daha yakından duyuldu. Üstelik…  *. *. * Bu kadarla kalmadı 1 Ekim notları. Her şeyden önce “bayram değil seyran değil NATO bizi öptü!” Şöyle: Hollanda eski başbakanı Rutte 1 Ekim itibariyle “resmen NATO Genel Sekreteri” olarak göreve başladı. Rutte’nin bu ünvanıyla ilk mesajında Türkiye ve tabii Erdoğan özel bir yer aldı. NATO Türkiye’siz olamazdı.. Terörle mücadelede Türkiye ve “yakın arkadaşım” dediği Erdoğan en önemli partnerdi.. “NATO müttefikleri arasında silah satışlarında sınırlama olmaması için” elinden gelen gayreti gösterecekti. Yani açıktan söylemiyordu ama, ABD ile bizim adımıza F-35 falan için ricacı olacaktı. Aman da aman!! Bu “sıcak” mesajlar boşuna değildi. Ne de olsa Rutte NATO genel sekreterliği görevi için arkasına Erdoğan’ın açık desteğini almıştı. Nitekim daha ilk saatlerde onu kutlayanların başında da yine Erdoğan geliyordu. Dahası var. Dün Ankara, yoğun mesaisinde bir de Finlandiya Cumhurbaşkanı Stubb’u ağırladı. Saray medyası ziyareti “Finlandiya ile kritik görüşme” diye duyurdu. “Neresi kritik” diye soracak olursanız söyleyelim: Finlandiya NATO’ya en son katılan üye. Yani, dün bütün yollar NATO’ya, Batı Bloku’na çıktı. Medyamız bölük pörçük haberleri nasıl okuyup yorumladı, ortada. Ama ben şöyle yorumladım: “Gündem çok daha ısınacak. Savaş daha da yayılacak. Sadece Orta Doğu’da değil, kuzeyimizde korkulan senaryolar devreye girmeye başlarsa NATO sahneye çıkacak. Ve elbette en büyük rol de Avrupa’nın en büyük ordusuna sahip Türkiye’nin olacak. Batı bizi bu yüzden öpüyor. Aslanım diye sırtımızı sıvazlayıp HADİ MEHMET GÖREVE demeye hazırlanıyor.”  *. *. * Tarih boyunca, çok acı tecrübelere rağmen benzer sonuçlara tanık olmuşuzdur. Savaşlar, iktidarların işine gelir. Özellikle de iflas bayrağını çekmiş iktidarların! Vatan millet diye.. Ulusal birlik diye muhalefet susturulur.. Toplum hizaya getirilir. Erdoğan kendi stratejisiyle ya da Batı Yakası’nın bastırmasıyla böyle bir adım atar mı? Neden atmasın! Atarsa şaşırır mısınız! Eğer Erdoğan’ın hedefi, AKP yöneticilerinin ima etmeye başladığı gibi 2030’ları görmekse, böyle bir “milli mesele” bulunmaz nimet olur. Reis’in dünkü konuşmasındaki “İsrail’in sıradaki hedefi Türkiye” sözlerini yazın bir kenara. Zira Saray ve medyası, bu korkuyu daha uzun süre işleyecektir. Öyle ya, az önce dediğim gibi, güvenlik kaygısı her zaman iktidar lehine işler. Peki bu politika yeterli olur mu? Erdoğan, Anayasa’yı -yine- esnetip erken seçim oyunuyla bir dönem daha Saray’da oturmaya devam eder mi! Eder etmesine de, kuralları biraz değiştirmekte fayda var sanki. Bu yüzden de “YENİ ANAYASA” üç vakte kadar yola çıkmazsa şaşırırım. BAHÇELİ DEM SIRALARINI BOŞUNA MI ZİYARET ETTİ sanki!  *. *. * Oyun apaçık ortada olunca tadı kaçıyor aslında. Yine de ne yapsınlar, Saray medyasından başkasına göz atmayanlar için oynamak lazım!! Bahçeli de öyle yaptı. Önce MHP grup toplantısında -bu sırayla- Halk TV ve CHP’yi ağır bir ifadeyle tehdit etti. Sonra, TBMM yeni yasama yılının açılış töreninde DEM sıralarına gidip el sıktı. Yetinmedi. “Yeni bir döneme giriyoruz. Dünyada barış isterken kendi ülkemizde barışı sağlamak lazım” dedi. Komik değil mi sizce de! Halk TV’nin kalemlerinden başka silahı, kalkanı olmayan gazetecilerini tehdit edeceksiniz.. Sonra DEM’i ziyaret edip “barış” falan diyeceksiniz! Ahalinin de “bunu yeni Anayasa için yaptığınızı anlamayacağını ve yutacağını” zannedeceksiniz.  *. *. * Daha önceki yazılarımdan birinde şöyle bir yorum yapmıştım: “Eskinin henüz ölmediği.. Yeninin de daha doğmadığı bir süreç yaşıyoruz. Dünya tepetaklak olmak üzere.” Evet! Neoliberal sistem tıkandı.. Sovyetler Birliği’nin dağılması sonrasındaki TEK KUTUPLU DÜNYA yerini ÇOK KUTUPLU BİR SİSTEME bırakıyor. Bu yeni dönemde en çok acıyı biz çekeceğiz. En büyük zararı biz yaşayacağız. Batı Yakası’nın çıkarları ve Reis’in bekası için ekonomi dibin de dibine vuracak.. Daha önemlisi gencecik evlatlarımız hayatlarından olacak. Bir kuşak, 1 Eylül 1939 tarihinde Hitler’in Polonya’yı işgaliyle başlayan 2. Dünya Savaşı’nda yok oldu. 1 Ekim 2024 tarihi, umarım, bu kuşağın mahvıyla anılmaz!",https://halktv.com.tr/makale/nato-bizi-niye-optu-875423
Ayşenur Arslan,Açık açık itiraf: Can Atalay siyasi rehine,14 Ağustos 2024 Çarşamba 06:46,"AKP bugün kuruluşunun 23. yılını kutlayacak. 23 yıl için ne anlatacaklar, neyle övünecekler bilemiyorum. Zira memlekette ne ekonomi kaldı ne de hukuk. Can Atalay meselesi de zaten hukukta, partinin adını aldığı adalette nerede olduğumuzu gösteriyor. Malum, TBMM Can Atalay için cuma günü olağanüstü toplanacak. Sözü Anayasa ve hukuktan açanlar “Anayasa Mahkemesi’nin kararına göre Can Atalay’ın milletvekilliğinin düşürülmesi yok hükmünde” diyecek. Bu durumda da bir an önce tahliye edilmesi gerektiğini savunacak. Muhalefetin tutumu bu yönde, biliyoruz. Cumhur’un küçük -ama acayip etkili- ortağı MHP oturuma katılmayacağını açıkladı. Peki ya muktedirin partisi ne yapacak? Dün akşam itibariyle AKP renk vermedi. Ancak Saray’dan devamlı iyi haber alangillerden Abdülkadir Selvi, Erdoğan’ın bakışını, stratejisini anlatıverdi. *. *. * Selvi’nin “öğrendiğine” göre, AKP Can Atalay’ın tahliyesine “HAYIR” diyecek. Gereçe olarak da hukuki süreçteki dikenli yollardan dem vuracak. Selvi onları uzun uzun anlatmış ama, yazısının sonunda sadede gelmiş: “Can Atalay’ın Meclis kararı ile tahliye edilip yemin ederek görevine başlaması beklenmiyor. Başından beri bu işlerin bir iklim meselesi olduğunu anlatmaya çalışıyorum. Normalleşme süreci devam etseydi bugün farklı şeyleri konuşuyor olurduk.” *. *. * Selvi “beklenmiyor” demiş, “beklemiyorum” değil! Geçelim. “Bu işler bir iklim meselesi” ne demek? Normalleşme süreci devam etseymiş, farklı olurmuş. Can Atalay’ın hapiste olması “siyasi bir mesele” demek değil mi bu? Normalleşme süreci devam etseymiş-miş.. Yani CHP, Erdoğan’ın istediği / umduğu gibi “onun aklındaki Anayasa’ya evet deseymiş” Can Atalay bugün Meclis’te oturuyor olurmuş. İnsan bunu yazarken utanır yahu! “Ben ne diyorum” diye döner yazdığına bir kez daha bakar. Anayasa’ya göre, AYM, Türkiye’de anayasal denetimi yürüten “EN YÜKSEK YARGI ORGANIDIR.” Evet yasalarımız antidemokratik.. Evet, Anayasa özgürlükçü, çağdaş normlardan çok çok uzak.. Ama yürürlükteler. Ve herkesten önce iktidar mensupları uymakla yükümlüdür. Can Atalay meselesi Selvi’nin ve haber kaynağı AKP’lilerin söylediği gibi bir İKLİM MESELESİ değildir. Olamaz! Olursa, bu, Can Atalay’ın “SİYASİ REHİNE OLARAK HAPİS YATTIĞINI İTİRAF” OLUR. *. *. * Yıllardır yazılıp söyleniyor. Hukuk devleti olamadık. Bari kanun devleti olalım. Nasıl ki Yüksek Seçim Kurulu’nun kararlarına itiraz edilemiyor ve pek çok tartışmaya rağmen uyuluyorsa.. AYM’nin kararlarını da öyleydi - böyleydi diye çekiştirip, sonra da işi siyasete bağlayamazsınız. Bakın! Elbette yargının / hukukun nerede olduğunu biliyorum. Elbette Can Atalay’ın, Osman Kavala’nın, diğer Gezi tutsaklarının “siyasi rehine” olduklarının farkındayım. Ne var ki, artık bu kadar açıktan, bu kadar pervasız, gözleri dönmüşcesine itiraf edivermelerine dayanamıyorum. *. *. * AKP’nin teorisyenlerinden Burhanettin Duran yıllar önceki bir yazısında şöyle demişti: “Ak Parti kuruluşundan itibaren hiçbir zaman kendini ‘İslamcı’ olarak nitelemedi.” Neymiş peki AKP’nin ideolojisi? Uzun uzun -Duran’ın entelektüel seviyesini sergilediği tanımlarla- anlatmayayım. Şöyle özetleyeyim: Muktedir olmayı bilen, pragmatik, muhafazakar ama seküler isimleri de tavlamayı başaran bir izlek! Bakınız Macchiavelli yani. Dolayısıyla kılavuzu böyle olunca şaşırmıyorsunuz. Dün demokrasici, bugün şeriatçı. Adalet saraylarının koridorlarında “yaşasın şeriat” sloganlarına kulak tıkayıp, Erdoğan’ı eleştirdi diye Dilruba’yı hapse atanlar bunlar. Fethullah Gülen’e “sevgi ve saygı dolu selamlar” veren.. Adnan Oktar’ın konferanslarına yıllar boyu kutlama mesajları gönderen.. Milli görüş gömleğini çıkarıp desenli kıyafetler giyen.. Ama bu arada başta eğitim, Türkiye’nin bütün kurumlarını ele geçirip çökertenler bunlar! *. *. * İnternet sitelerinde haberler daha çok tıklansın diye karşımıza çıkan bir klişe var: Falan olay Türkiye’yi ayağa kaldırdı. Yok! Türkiye’nin ayağa kalktığı falan yok. Ama biliyor musunuz, Diken’den genç meslektaşım Arzu Uzunali’nin şahane yazısının başlığındaki gibi, “Kötü haber: Bireysel kurtuluşlar iptal!”",https://halktv.com.tr/makale/acik-acik-itiraf-can-atalay-siyasi-rehine-861260
Ayşenur Arslan,GODOT’YU BEKLER GİBİ TRUMP’I BEKLERKEN,10 Kasım 2024 Pazar 05:00,"Bir önceki yazımda “can ile canan arasında neler olduğunu” anlayıp anlatmaya çalışmıştım. Erdoğan ile Bahçeli, Öcalan / açılım süreci üzerinden karşı karşıya mı gelmişlerdi? Hangisi nasıl bir oyun peşindeydi? Bizi neler bekliyordu? Bu soruların yanıtlarını bilmiyoruz. Penceredeki kızlar misali hayatı uzaktan uzağa izliyoruz. Ne kadar ağır bir duygu, değil mi! Hele bir de gazeteci geçiniyorsanız! Ben de anlamaya ve anlatmaya çalışırken, Mümtazer Türköne’nin yazısından söz etmiştim. O yazıdan örneklerle “Ankara’da bir şeyler oluyor” demiştim.  *. *. * Öncelikle şunu belirtmeliyim; Mümtazer Türköne için “Bahçeli’ye kritik konularda danışmanlık yaptığı söyleniyor” demiştim. Türköne aradı. Doğrudan yada dolaylı danışmanlık yapmadığını söyledi. Dolayısıyla “Öcalan hamlesi” konusundaki fikir babası o değildi. Ancak sözlerinden anladığım kadarıyla fikir babası ya da babaları konusunda tahmini / bilgisi vardı. Benim tahminim de, onların eski bakanlar, MİT görevlileri olduğu yolundaydı! Konuşurken ilk açılım sürecine de uzandık elbette: “O günlerde Erdoğan’ın gücünün bunu başarabileceği düzeyde olduğunu düşünüp samimiyetle destek verdik. Ama şimdi zor görüyorum. Kaldı ki, Türkiye’nin 7 Haziran 2015 seçimleri sonrası yaşadığı kanlı sürece sürüklenmesinden endişe ediyorum.”  *. *. * Türköne, Suruç faciası, Gar katliamı gibi dehşet provokasyonları hatırlatıyordu. Bunları konuşurken ben de hatırladıklarımı temize çekiyordum. Şu kritik soruyla: “Süreç o kanlı olaylar nedeniyle mi bitti? Yoksa bitmesi ve kaybolan milliyetçi oyları geri getirmesi için mi, kaç hayata mal olan o olaylar sahnelendi?” O günleri anlamak, bundan sonrasına hazır olmak açısından çok önemli. Bu yüzden, Mümtazer Türköne’ye “destek verdik” dediğinde söylediklerimi burada da anlatmak istiyorum.  *. *. * Hatırlayın, açılım konusundaki ilk işaret 2009 Mart’ında Abdullah Gül’den gelmişti. “Önümüzdeki günlerde çok iyi şeyler olacak” demişti. Mayıs’ta daha açık konuştu: “Kürt sorunu Türkiye’nin birinci sorunudur ve mutlaka halledilmelidir.” Erdoğan’ı birkaç ay sonra sahnede gördük. Daha geçenlerde kaçıncı kez görevden aldıkları -DTP lideri- Ahmet Türk’le görüşmüştü. 2010 yılında Erdoğan’ın koyduğu isimle “DEMOKRATİK AÇILIM” süreci hafiften netleşmeye başladı. Ama daha baştan çekingen, karışık bir yolculukla. Mesela.. Erdoğan’ın açılımı daha çok bir yıldönümü kutlaması / programı gibiydi. Sevdiği “sanatçılar” destek versin diye davet ediliyor, kardeşlik türküleri söyleniyor.. Sonra o “sanatçılar” aralarına eklenmiş bazı gazeteci / yazarlarla Türkiye’nin dört bir köşesine gönderiliyordu. Projenin başlığı şöyleydi yani: “Akil insanlarla ikna edeceğiz..” Bu sırada.. Herhangi bir yaptırım gücü olmasa da Abdullah Gül de faaliyetteydi. O da Çankaya’da EKOPOLİTİK grubunu kabul ederken görülüyordu mesela!  *. *. * Grubun en dikkat çekici ismi, Prof Vamık Volkan’dı. Nedeni, 1993’te Oslo’da, İsrail ile Filistin arasındaki barış müzakerelerindeki rolüydü. O görüşmeler sırasında tarafların bir “eşitlik” algısı ile bir araya gelmesini sağlayacaktı. Bir tarafın psikolojik üstünlük sağlamaması başlıca amacı olacaktı. Kısaca geçeyim, “Prof. Volkan orada ABD Başkanı’nı temsilen bulunuyordu.” Oslo görüşmeleri sonrasında Yaser Arafat ile İzak Rabin arasındaki barış anlaşması da Washington’da imzalanmıştı. O isim, yıllar sonra Kürt sorunun müzakere süreci için Ankara’da, Cumhurbaşkanı Gül’ün konuğuydu. Arkasında yine ABD mi vardı? Herhalde! Yanında ise, en kritik dönemeçte devletin mesajını Kandil’e, Kandil’in yanıtını Ankara’ya götüren Avni Özgürel.. Ve soruna uzun yıllar kafa yormuş -elbette sol dışından- isimlerle..  *. *. * O günlerde Erdoğan’ın bu sorunu çözemeyeceğini iddia eden çok az insandan biriydim. Gösterişe dayanan tuhaf sahneler.. Erdoğan’ın siyasi / kültürel müktesebatı.. Ve perde arkasından gelen duyumlar böyle söyletiyordu. Görevi sırasında da sonrasında da hep geri planda kalmaya özen gösteren MİT eski müsteşarı Emre Taner keşke suskunluğunu bozsa.. O yıllarda neler yaşandığını, Erdoğan’ın nasıl bir gün ona bir gün buna inandığını.. Sürecin nasıl -hem de yakın tarihin en kanlı eylemiyle- baltalandığını anlatsa! Daha sürecin en başında Habur skandalı nasıl öngörülememişti? PKK üyesi 34 kişi silahları ve üniformalarıyla gelip sınırdan geçerken, halkın “teslim olmaya geldiler” yalanını yutacağını nasıl düşünmüşlerdi? Hatırlayın o günleri.. Bir tarafta Orhan Gencebaylı, Hülya Koçyiğitli açılım taburları! Bir yanda Habur fırtınası! Ve yıl 2009-2010.. Türkiye daha yolun başında!!  *. *. * O günlerden bugüne bendeki izlenim, Erdoğan’ın böyle Nobel ödüllük bir projeyi Abdullah Gül’e kaptırmama telaşı.. Bu yüzden apar topar devreye girip rol çalması.. Ve sonuçta eline yüzüne bulaştırmasıdır! Yanılıyor olabilirim. Ne fark eder!! Sonuca ve mal olduklarına bakın. Bugün tarafların bu görünür isteksizlikleri boşuna değil elbette. Belki “ihtimali” silip atmadılar. Muhtemelen Trump’ın başkan seçilmesini ve Kuzey Suriye / PYD politikasını beklediler. Trump “sevgili dostum” derken en ağır hakaretleri boca ettiği Erdoğan’a istediğini verir mi, bekleyip göreceğiz.  *. *. * Bu arada.. Trumplı günler için Berat Albayrak’ın -üstelik terfi ile- ekonominin başına döneceği iddiası var ya! Erdoğan’ın “NAS politikasını” hatırlatan son açıklamaları var ya! “Kötüyü geçtik.. Daha kötü günler bizi bekliyor” diyenler haklı galiba. Bir yandan açılım.. Bir yandan dikiş tutmayan ekonomi politikası.. Fırtına öncesi sessizlik yaşanırken Abdülkadir Selvi de çıkıp “Haftaya bambaşka bir gündemimiz olacak” demez mi! Saray inzibatı hemen devreye girdi. Yalanladı. Meğer Erdoğan böyle bir şey söylememiş. Doğru. Söylemedi. Abdülkadir Selvi yazınca “Erdoğan söylüyor” diye anlaşıldığı için akıllar karışmış belli ki. Ama Selvi bunları kimden, nasıl duydu da yazdı derseniz.. Başkentin binbir ayak oyunu arasında bilmek neredeyse imkansız. Zaten bilmesek de olur.  *. *. * Hani adam iki yıllık askerlikten dönmüş de bir bakmış ki köşede 9-10 aylık bir bebek oturuyor. “Bu ne” diye bağırıp hesap sormuş. Karısı “onun da sana baba dediği mi var sanki, köşede oturuyor işte” demiş. Bağışlayın fıkrayı. Ama ben kendimi çok sık böyle hissediyorum. Başımıza her gün hayatımızı etkileyecek olaylar geliyor. Ve biz neden öldüğümüzü.. Neden içerde olduğumuzu.. Neden işsiz kaldığımızı.. Neden ve nasıl bunlara katlandığımızı bilmeden yürüyüp gidiyoruz! Üstelik Godot da bir türlü gelmek bilmiyor!",https://halktv.com.tr/makale/godotyu-bekler-gibi-trumpi-beklerken-886997
Ayşenur Arslan,Medya baronlarına son ödev!,01 Aralık 2024 Pazar 05:00,"Birkaç hafta önce yazmıştım. Saray’ın gözdelerinden Rasim Ozan, Erdoğan ile Bahçeli ikilisinin gücünü anlatırken düşüncelerini fazlasıyla açık dile getirmiş.. Cumhur liderlerinin ortak “kudretinin” Fatih’ten bugüne kadar kimseye nasip olmadığını iddia etmişti. “Günümüz Türk Devleti’nin önünde -tarihte ilk kez- ne engel ne sınır vardır. Oy, moy, seçim, meçim; sansürsüz ve tam dürüst olmak gerekirse Türk Devleti için artık bunlar TOGG otomobilindeki şanzımandır..”",https://halktv.com.tr/makale/medya-baronlarina-son-odev-892973
Ayşenur Arslan,Karanlığı Yenen Aşk..,25 Eylül 2024 Çarşamba 05:00,"Gazeteciyseniz, neredeyse her gün yeni bir acının izini sürersiniz. Bir doğal afet.. Bir çocuğun katledilmesi.. Feci bir kaza.. Hiç tanımadıysanız bile çok sevdiğiniz bir ünlünün -üstelik zamansız- ölümü.. 50 yıl boyunca binlerce örneğini yaşadım. Elbette yalnızca ben değil, bütün gazeteciler yaşadı. Peki ya o felaket yüreğinizi yakmışsa.. O “kötü haber” sevdiklerinizin ölümünü haber vermişse.. Aycan Giritlioğlu işte bunu yaşamıştı. Hem de nasıl! Hem de ne kadar derinden! TRT’deki ilk yöneticilerimden biriydi. Hollywood aktörlerini kıskandıracak kadar yakışıklı. Onların hayal edemeyeceği ölçüde entelektüel. Nazik, kibar, çok kibar. Haberinizi götürdüğünüzde nefesinizi tutup beklerdiniz: Size de şöyle keyifli bir makamdan “ranâ” diyecek mi acaba. Derdi. “Hoş, güzel” derdi. Masanıza uçarak giderdiniz.  *. *. * 10 Eylül 1976 günü, öğleden sonra geldi haber. Londra’dan İstanbul’a gelen bir yolcu uçağı Zagreb yakınlarında ve TRT’nin Kavaklıdere’deki genel müdürlük binasının orta yerinde düşmüştü. Çünkü… İlk saatlerde birbirimize bile söyleyemedik ama; Aycan Bey’in eşi ve henüz 5 yaşındaki oğlu o uçaktaydı. O saatler bizler için bile cehennem gibiydi. Haber merkezi korkunç haberi ana haber bültenine yetiştirmeye çalışıyordu. Aycan Bey ise önce İstanbul’a oradan Zagreb’e gitmek üzere sanki alevden kanatlar takmış gibi koşturuyordu.  *. *. * Haftalar sonra bir grup arkadaş taziye için Aycan Bey’e gittik. Ve acının ne demek olduğuna tanıklık ettik. Salonun perdeleri sımsıkı kapalıydı. Lambaları da. Dört bir köşeye dağıtılmış mumlar, duvarlardaki fotoğrafları zorlukla aydınlatıyordu: Beş yaşındaki Kerem’in siyah beyaz fotoğraflarını. O fotoğraflardan kalbinize işleyen dünya güzeli bir çocuğun gülüşünü.. Ölümün hiç mi hiç yakışmadığı bakışını. Aycan Bey kendisine bir lahit inşa etmişti sanki.  *. *. * Tomris, Aycan Bey’i işte o lahtin içinden çekip çıkarmıştı. Büyük bir aşkla, önce hayata döndürmüş.. Bir daha hiç eskisi gibi gülümseyemeyecek olsa bile -evlat gibi- muhteşem armağanlar vermişti. Yalnızca eşine değil, Türkiye’ye de nice güzellikler armağan etmişti. Diziler, filmler belgeseller. Gazetelerde, internet sitelerinde, haber bültenlerinde ölümü haber verilen Tomris Giritlioğlu öyle bir kadındı işte.  *. *. * Onları düşünürken, TRT'nin o mucize yıllarını hatırladım. Belgesellerin efendisi Süha Arın.. Her dizisi bugün bile fırtınalar kopartacak canımın içi Okan Uysaler.. Türkiye’ye Türkçeyi öğreten kadın, Jülide Gülizar.. Daha nicesi.. Onlar birer yıldız gibi kayıp gitti ve bize kapkara - yıldızsız bir dünya bıraktı. Tomris Giritlioğlu’nun “tabu” sayılan nice toplumsal vakayı tüm çıplaklığıyla anlattığı bir Türkiye’den, sevmenin bile “tabu” sayıldığı memlekete geldik. Yine de umudu kesmemek mi lazım, ne dersiniz? Belki Tomris’in Aycan Bey’imizi aşkla ölümün kıyısından çekip çıkardığı gibi, bizleri de karanlıktan aşk çıkartacak. Aptallıklara ve nefrete inat!!!!!",https://halktv.com.tr/makale/karanligi-yenen-ask-873391
Ayşenur Arslan,Erdoğan’ın Tanımadığı Türkiye!,15 Eylül 2024 Pazar 05:00,"“Birileri daha olayın ilk anından itibaren Narin yavrumuzun katledilmesini kutuplaşma, kamplaşma aracına dönüştürmek için her yola başvuruyor. Aile müessesi, dini kurumlar hedef alınıyor. Hatta ve hatta Diyarbakır halkı ve Kürt kardeşlerimiz hedef alınıyor.” Erdoğan tam yerinde verdi mesajını: Mevlid-i Nebi Haftası açılışında! Kürt kardeşlerimiz derken Hizbullahçılara selam çaktı. Aile müessesi ve dini kurumların hedef alınmasından söz ederken “muhaliflerine” tokat attı. Atar tabii. Der mi der! Öyle ya ağzını tutan, “sen ne diyorsun, memleketi yine neden geriyorsun” diyen yok. Diyecek olanlar, mesela Sinem Fıstıkoğlu konuğunun Bahçeli yorumuna GÜLÜMSEDİ diye Halk TV’ye ceza yazmakla meşguldü. Ya da cenaze evinde AKP milletvekiliyle fotoğraf çektirmeye koşmuştu.  *. *. * Benim görebildiğim kadarıyla “muhalif” denilen medya, başından itibaren olayı anlamaya ve anlatmaya odaklanmıştı. Aileyi -özel olarak- hedef alan yoktu. Ama bakın kaderin cilvesine, Narin’in katli tam da aileyi hedefe oturtmadı mı! Dahası, köyün aşiret / tarikat / siyaset üçgenindeki yeri ortaya çıkmadı mı? Reis ve taraftarlarının sinirini zıplatacak tek şey -iki gözümün çiçeği- akıllı kadınların “tabuttaki gelinlik protestosu” oldu. Onun dışında her şey son derece dikkatli, edepli yürüdü. Erdoğan bunların farkında mıydı? Zannetmem. Çok uzun zamandır halktan kopuk, fildişi kulesinde yaşıyor. Kurmaylarının “bilmesini istedikleri” kadar biliyor. Günü gününe manevra yapıyor. Her birini kafasına göre projelendirdiği için her seferinde yanılıyor. Bir Kandil bir Pensilvanya.. “Aldatıldık” diye hayıflanıp duruyor.  *. *. * Narin katliamı konusundaki o tuhaf analiz yerine, geçse atv’nin karşısına.. Üç gün Müge Anlı, beş gün Esra Erol izlese.. Arada bir de değerli vekili Osman Gökçek’in televizyonu Beyaz TV’de Esra Ezmeci’ye göz atsa.. Türkiye’de aile yapısının encamını anlar. Hatta, daha ötesi, toplumdaki yozlaşmanın vardığı vahim noktayı görür. Sizler görüyorsunuzdur herhalde. Dinin, suçu örtbas etmek, kötülüğe bahane yaratmak için kullanılması sizleri de rahatsız ediyordur. Yanlış anlaşılmasın. O programların yasaklanmasını savunmuyorum. Aksine toplumun, en azından bir kesimin fotoğrafını çektiği için dikkatle izlenmesi gerektiğini düşünüyorum.  *. *. * Erdoğan cumhurbaşkanı ve tek yöneticisi olduğu Türkiye’yi tanımıyor. Zannediyor ki bütün çocuklar İmam Hatiplere gitse, ahali beş vakit namazını camide kılsa memleket çağ atlayacak. Vizyonu bu kadar. Farkında bile değil-ler: Dünya hızla değişiyor. Bir yanda olağanüstü, heyecan verici gelişmelerle, diğer yanda küresel savaşın korkusu ve dipsiz yoksulluğun acısıyla! Her iki yol da toplumları geri dönülemez biçimde değiştiriyor. Aile kavramı da yok olmadı ama çoktan değişti. Dinler “kültürel olarak” hayatımızda varlığını -şu ya da bu şekilde- sürdürüyor. Ancak değerli felsefeci Ahmet Arslan’ın tekrar tekrar söylediği gibi “zamanın ruhu artık din değil.” Bu görüşe kızabilir, dava açtıracak kadar öfkelenebilirsiniz. Ne var ki tarihin tekerleğini geri çeviremezsiniz. Narin sizin değil “geleceğin” evladıydı. Okuyabilir, köyünden ve onu karanlığa mahkum etmek isteyen kafalardan kurtulabilirdi. İzin verilmedi. Oy hesaplarınız, eğitiminizin biçimlendirdiği “inanışlarınız”, birilerinin size ve çizginize biçtiği rol, gerçeği görmenize engel. Biliyorum. Ama her araştırma, her gözlem aynı gerçeği ortaya koyuyor: “Zamanın ruhu siz değilsiniz. Her fırsatta canlarını yaktığınız gençler.”",https://halktv.com.tr/makale/erdoganin-tanimadigi-turkiye-870230
Ayşenur Arslan,Hayatta Bir Gün,18 Eylül 2024 Çarşamba 11:20,"Dün doğum günümdü. Hayat o gün için bir sürpriz hazırlamıştı bana: Sebeb-i hayatım annemin hayatla arasındaki son köprüyü kurabilmesi için bir operasyon.. Hastanedeydim. Hayata, hiç kimsede rastlamadığım bir aşkla bağlı olan kadını bilinçten soyunmuş bir halde görmek yaralayıcıydı. Ama çok güzel, çok uzun, dolu dolu yaşadığını bilmek de güzeldi. Doğum günümü hastanede kutlamaksa çok öğreticiydi.",https://halktv.com.tr/makale/hayatta-bir-gun-871282
Ayşenur Arslan,Hangi Türkiye kazanacak?,06 Ekim 2024 Pazar 13:12,"Bilgisayarın başına geçerken aklımda bu ülkenin kadınları, kızları, kız bebekleri vardı. Yani Narinler, Sılalar ve son birkaç gün içinde haberleri sağanak gibi yağan kadın cinayetleri.. Derken İran hakkında bir haber, o acılara eşlik etmek üzere öne çıktı. Uluslararası Af Örgütü, geçenlerde “idam raporunu” yayınladı. Dünya genelinde birinci, İran. Hem de nasıl!! Geçen yıl dünyada toplam bin 153 kişi idam edilmiş. İran, 853 idam ile bir rekor kırmış. Bu yılın ilk 6 ayında da ülkede 249 idam cezası uygulanmış. Sağlıklı bilgi almanın çok zor olduğu ülkelerin başında geliyor İran. Dolayısıyla bu vahşi cezanın “gerekçeleri” hakkında üç beş bilgi kırıntısı ile yetinmek durumundayız. Ancak geçen yıl, sayının akıl ötesi bir hızla artmış olması.. Dahası, insan hakları savunucularının zorlukla dünyaya iletebildiği haberler.. Bize şunu anlatıyor: Mahsa Amini’nin öldürülmesi sonrasında “kadın hakları ve özgürlük” sloganıyla sokaklara dökülen İranlılara gözdağı. Ölümcül bir darbe! İran’ın bu trajik rekoruyla Türkiye’nin kadınlarının başına gelenler arasında bir bağlantı, bir benzerlik var mıdır sizce? Hem hayır hem de kocaman bir EVET! İran, Humeyni darbesiyle birlikte kadını haklarından mahrum eden bir rejime teslim oldu. Bugün bizler için çok uzak görünen yasaklar kaç kuşak İranlı kadını tutsak aldı. Doğru! İran’ın, Arap yarımadasının büyük çoğunluğunun yasakları bize uzak. İyi de ne kadar uzak dersiniz? Yalnızca kişisel gözlemlerim değil, toplumsal araştırmalar da gösteriyor ki, mesafe bundan 20 yıl öncesine göre daha az. Gittikçe “ORALARA” benziyoruz. Kadınlar artık belli kriterlere uyduğu sürece varlıklarını kabul ettirebiliyorlar. Milyonlarca tarikat üyesi ya da sempatizanı din adına erkeği yüceltip kadını dogmalarla boğazlıyor! Sadece Beyoğlu’ndaki çirkin tacizden ya da Sıla gibi minnacık bebeklerin bile tecavüze uğramasından söz etmiyorum. Ayrılmak üzere oldukları eşlerini, sevgililerini öldürenleri de kastetmiyorum. Onlar elbette en uç örnekler. Ve dünyanın her yerinde rastlanabilecek vakalar. Söz ettiğim, bu vakalara toplumun.. İktidarıyla muhalefetiyle siyasetin.. Bence daha önemlisi medyanın verdiği / vermediği tepki.. İki genç kızı öldürdükten sonra kendi hayatına son veren genç mesela. Açık ki, ciddi tedavi görmesi ve yakından izlenmesi gereken bir akıl hastalığından muzdaripmiş. Zira yaptıkları, herhangi bir “gözü dönmüş öfkeli” adamın yapabileceği şeyler değil. O nedenle medyanın gündeme getirmesi gereken bu olmalıydı. Akıl ve ruh sağlığı açısından geldiğimiz noktada hastane, klinik gibi merkezlerin yeterli olup olmadığı sorgulanmalıydı. İlk soru da “hastanede olması gerekirken acaba dışarda, aramızda böyle daha kaç kişi var” olmalıydı. Olmadı. Peki olan neydi o vakada. 1- Anında (yine) yayın yasağı 2- Katil gencin odasından kimbilir nasıl sızan fotoğraflarla “aman da duvarda haç asılıymış, kitaplığında da cinayet romanı varmış” malûmatı! Babası anlatmış, psikiyatrik rahatsızlığı vardı diye. Ama ilaçlarla ama kilit altında.. Tedavisi mümkün olsaydı, o güzelim kızlar ölmeyecekti. Erkek çocuklar yanlış / zararlı / safsatadan ibaret öğretilerle büyütülmeseydi “namus meselesi” diye eşlerini öldürmeyecekti. Yanlış yerlerde yanlış şeyleri konuşuyoruz. Medya böyle trajik bir öykünün izini sürerken “Hıristiyanlık simgelerine” takılıp kalıyor. Yetkililerimiz de refleks olarak yayın yasağı getiriyor. Oysa.. Hasta ya da bilgiden yoksun zihinlerle sağlıklı toplum mümkün mü? Kadınla erkeğin ayrıldığı bir toplum inşa edilebilir mi? Ve yazmasam olmaz! Başta İstanbul olmak üzere şehirleri, özellikle de yoksul evleri çürüten uyuşturucu belasını ne yapacağız? İçişleri Bakanı, dün sessizliğini bozmuş ve İstanbul’u güvenli bir kent haline getirmek için tüm imkanların seferber edildiğini söylemiş. Hangi güvenlik? Sokak ortasında çatışan küçük mafya çeteleriyle mi? Herkesin yerini ezbere bildiği uyuşturucu satıcılarıyla mı? Kadınların korku dolu adımlarıyla mı? Hemcinslerim haklı olarak İstanbul Sözleşmesi’ni hatırlatıyor. Evet, önemli. Ama yetmez. Erkek ve kız çocukları önce evde sonra okulda dogmalarla beslenir.. Sıraları, okulları, yaşam alanları birbirinden ayrılırsa.. Hiçbir sözleşme işe yaramaz. Mahsa Amini’yi unutmayın.",https://halktv.com.tr/makale/hangi-turkiye-kazanacak-876705
Ayşenur Arslan,100 Yıl Önceki Maçtan Bugüne: Futbol Bazen Tarihi Anlatır,30 Aralık 2023 Cumartesi 05:00,"İstanbul’da bir AVM’de “açım.. çocuklarım aç” diye bağırıp ölüme uçan adamı unutacak mıyız? Doların 30 TL eşiğine gelmesine bakıp “kimbilir ne kadar insan bu akşam da yatağa aç gidiyor” diye hayıflanmayacak mıyız? Hukuk yoksa ekonomi nasıl iyileşebilir ki! Bir durup Can Atalay’ın 2 AYM kararına rağmen serbest bırakılmayışını düşünmeyecek miyiz? Dün bütün bunları ve hapse atılan gazeteci kardeşim Furkan Karabay’ı yazmayı planlıyordum. Ama, Süper Kupa’da iki büyük kulüp tarihe yazılacak bir adım attı. “Atatürk yoksa biz de yokuz” dedi. S. Arabistan’daki Süper Kupa maçı iptal edildi. Gündem birdenbire “ilkbahar” oldu. Yazmadan olur mu! Milyonlar Atatürk’e sahip çıkmak için kenetlendi. Stadyumlarda, tribünlerde duymaya alışık olduğumuz “Mustafa Kemal’in askerleriyiz” sloganları önce İstanbul caddelerinde, sonra başka kentlerde yankılandı. Söylemeye gerek yok herhalde, sosyal medya da adeta çıldırdı. Öylesine hasret kalmışız ki, bir maçın oynanmaması bayram sevinci yaşattı. Ne diyeceğini şaşıran atv - a Spor yorumcuları ve Sabah’ın keskin kalemi Haşmet Babaoğlu dışında!! “28 Şubat havaları” tespiti yaptı Haşmet. Anlaşılan ona göre FB ve GS darbeciydi!  *. *. * Haşmet’i 1985’ten, Nokta günlerinden tanırım. Pek havalıydı o zamanlar da.. Ama bir gün, galiba pasaport fotoğrafı çektirmek için, sakalını kestiğinde hava dönüverdi. Ercan Arıklı da, her zamanki gibi aklından geçeni dışa vuruverdi: “Ben seni boşuna kıskanmışım yahu! Meğer sen bayağı çirkinmişsin..” Öyledir! Kimin gerçekte çirkin olduğunu bazen çok geç anlarsın. Bazıları da, Reis’in özel talimatı ile Riyad’a alınan Süper Kupa maçının başına gelenleri anlayamaz. Kimisi “futbol krizi” diye yorumlar. Kimisi konuyu 28 Şubat’a bağlar. Aslında bana göre daha çok GEZİ RUHU denebilir dünkü hava için. Kadıköy’de, Beşiktaş’ta bayrakları asıp “Ata’nın ruhuna kadeh kaldıranlar” öyle dedirtiyor.  *. *. * Hatırlamanın tam zamanı! Tam 100 yıl önce. 1923 Haziran’ı. Kurtuluş Savaşı kazanılmış. Ancak Lozan’da müzakereler sürüyor. İngilizler de hala İstanbul’da. İşgal Orduları Komutanı General Harrington bir duyuru yayınlıyor. İngilizler, Türk takımları ile maç yapmaya hazır. Ya Türkler? O dönemde en hazır takım, Fenerbahçe. Meydan okumaya yanıt veriyor. Yer, gün saptanıyor. Maç 29 Haziran 1923 günü saat 15.00’te Taksim Stadı’nda oynanacak. O gün geliyor. Fenerbahçeli taraftarlar gemiler, teknelerle Karaköy’e geçiyor. Orada Galatasaray taraftarlarıyla buluşup Taksim’e doğru yürüyor. Aynı sırada Beşiktaş taraftarları da Gümüşsuyu üzerinden Taksim’e çıkıyor. Stad maça hazır. Derken çubuklu formalarıyla Fenerbahçeli oyuncular çıkış kapısında beliriyor: Kaptan Hasan Kamil Sporel, kaleci Şekip Kulaksızoğlu.. Ve Cafer, Kadri, İsmet, Fahir, Sabih, Alaeddin, Zeki Rıza, Ömer, Bedri. İlk devre 1-0 İngilizler’in üstünlüğüyle bitiyor. Ama Fenerbahçeli oyuncular da bilumum İstanbul takımlarının taraftarı da şunu çok iyi biliyor: Mücadele eden kazanır! Nitekim ikinci devre Fenerbahçe, stadı alev alev yakıyor adeta. Bir gol ve eşitlik. Sonra ikinci gol ve galibiyet. İngilizler Çanakkale’den, Milli Mücadele’den sonra bir kez daha yeniliyor. General Harrington kupayı elleriyle sunmak ve kısa süre sonra da çekip gitmek zorunda kalıyor.  *. *. * Bu ülkenin tarihini bilmeyen.. Bilip de küçümseyen.. Atatürk’ü neden bir türlü unutturup öldüremediklerini hala anlayamayan… Türkiye’nin neredeyse bütün takımlarını, tıpkı 100 yıl öncesindeki gibi neyin aynı duyguda buluşturduğunu göremeyen… Erdoğan’ı İslam Dünyası’nın Halife’si, Arapları da buna alkış tutacak kardeşi olduğunu zanneden.. (Bu paragrafı nasıl bitirmeli? Aklımdan ne geçiyor, biliyor musunuz; Can Atalay’ı serbest bırakmamak için Anayasa darbesinin göze alındığı gün.. “O GÜN” tavana bakıp derin derin düşünerek “neden YouTube’daki gazeteciler hep ULAN diyor” diye meraklanan Ahmet Hakan.. Paragraf, hemen hiç kullanmadığım o kelimeyle bitmeli!) ULAN AKIL FUKARALARI, HALA ANLAMADINIZ MI? ATATÜRK BU ÜLKENİN ÇİMENTOSU. PUSULASI. GELECEĞİ. UMUDU. O YÜZDEN ÖLDÜREMİYORSUNUZ. UMUT ÖLÜR MÜ! ZEKİ RIZA SPOREL TAM 100 YIL ÖNCE İNGİLİZLERİN KALESİNE İKİ GOL GÖNDERDİĞİNDE, KAZANILAN SADECE BİR MAÇ DEĞİLDİ. YORGUN, YOKSUL BİR ÜLKENİN GURURUYDU. Hadi dağılın şimdi. Konuşacak çok şeyimiz, katedilecek çok yolumuz, yapılacak çok işimiz var.",https://halktv.com.tr/makale/100-yil-onceki-mactan-bugune-futbol-bazen-tarihi-anlatir-793820
Ayşenur Arslan,"""Laiklik Karşıtlığında Artık Söylemden Eyleme Geçildi""",10 Şubat 2024 Cumartesi 05:00,"""Ya Benimsin Ya Toprağın"" başlığını atmışım BirGün'deki yazıma. Bundan tam 4 yıl önce. Ama sanki dün.. Hatta sanki bugün! Birkaç fark dışında. Önce yazıyı okuyun. Sonra o farkların neler olduğuna bir bakarız. * * * Hibrit… Yani melez… Yani demokrasiyle otokrasi arasında bir yerlerde... Türkiye, uzun yıllar bu iki ucun arasında, ama adım adım otokrasiye doğru ilerleyerek yol aldı. Ve artık, küresel listelerde adını, kimilerinin (Türkiye özelinde) DE FACTO FAŞİZMİ diye tercüme ettiği OTOKRASİ kategorisine yazdırdı. Tek adam rejiminden söz ettiğimizi söylemeye gerek yok. Bunun, tek adam etrafında kümelenenler tarafından açıkça dile getirildiğini hatırlatmaya da gerek yok. Her şey herkesin malumu! Burayı geçtik!  De Facto, yani “fiili” faşizm… Yani, anayasasına ve yasalarına göre demokratik görünümlü, ancak uygulamada faşizmin tüm özelliğini taşıyan bir sistemden söz ediyoruz.  Gözlerimizi bu gerçeğe kapatıp, “mış gibi” yapmaya devam edemeyiz artık.  Bu tarihi kavşakta önemli olan, rejimin niteliği / karakteri ve buna dair tartışmalar değil. Başta muhalefet olmak üzere, ülkenin bunun ne anlama geldiğini kavraması... Ve “ne yapması gerektiğini” daha da geç olmadan konuşmaya başlaması…  *** Geçtiğimiz günlerde başlatılan kampanya ile, eşcinsellerin, feministlerin, evlilik dışı ilişki yaşayanların hedef alınması şaşırtıcı olmamalı. Faşizan rejimlerde çember, çeperlerden başlayarak sıkılmaya başlanır. Azınlıklar, bir bakıma toplumun çoğunluğu tarafından “dışlananlar” işe koyulmak için en kolay hedeftir. Topluma, getirilen ağır yasakların / cezaların / yaptırımların “onlar yüzünden ve onlar için” olduğu söylenir.  Çeperlerden içeri doğru ilerlenirken de yeni düşmanlar ve yeni hedeflerle yol alınır.  “Hep öyle değil miydi” diyeceksiniz! Değildi.  Evet, aydınlar hep hedefti. Gazetecilerin yolu hep cezaevine düşüyordu. Muhalifler hep şeytanlaştırılıyordu.  AMA ARTIK YENİ BİR YOLA GİRDİK. Düne kadar, dosta düşmana / yurda dünyaya “azıcık demokrasi” fotoğrafı vermek için “KATLANDIKLARININ” sonuna geldiler.  Sorumlu muhalefeti takdir ediyorlar-mış...  Hakaret etmeden eleştiren medyaya lafları yok-muş…  Eşcinsellerin haklarını (bizzat Erdoğan’ın ifadesiyle) yasal güvence altına alacaklar-mış…  “Açız” diyen Roman’a “geber” demeyecek kadar yaratılanı yaradandan ötürü seviyorlar-mış...  Gibi gibi yapmıyorlar, yapmayacaklar.  Zira, faşizm monolitik bir ideolojidir. TEKTİP üzerine kuruludur. Ve o tektip, Reis’in ilkelerine göre biçimlenmektedir.  Üstelik, bu ideoloji, KUTSAL... Yani, zaten tartışılamaz / eleştirilemez / üstüne söz söylenemez bir inanç sistemi ile besleniyorsa her pürüz törpülenir, yok edilir. Yani, sınırlı demokrasilerde ya da kısaca “baskıcı” diye kategorize edeceğimiz rejimlerde hoş görülenler, böyle bir rejimde hor görülür. Varlıklarına izin verilmez. O nedenle başlıkta “ya benimsin ya da toprağı” dedim.  Faşizm, itaat ister. Boyun eğilmesini emreder. Hizadan çıkanı, karşı koyanı yaşatmaz.  ***  Birkaç yıl öncesinde medyaya açık baskı dönemi başladığında “sıra Halk Tv’ye gelir mi” diye soranlara hep aynı yanıt verilirdi: “Ülkede demokrasi varmış görüntüsü vermek için Halk TV gibi kimi kuruluşlara dokunmazlar.”  Bugün aynı şeyi söyleyebiliyor muyuz?  RTÜK’ün bahanelerden bahane üretip Medya Mahallesi’ne 5 gün yayın durdurma artı para cezası gibi ağır bir yaptırım getirmesi tesadüf mü sizce? “Başınıza geldi diye işi abartmayın” diyenler olacaktır.  Barışlar’ın sadece ve sadece haber yüzünden cezaevine atılıp 19 yılla yargılanacak olmaları…  Osman Kavala’nın tutuklulukta bir rekora koşup 915 günü geride bırakması…  Diyanet İşleri Başkanı’nı eleştirmekten öteye gitmeyen Ankara Baro Başkanı’nın uğradığı saldırılar...  Ve daha nice vaka! Onlar da mı bir şey anlatmıyor!!  ***  Şimdilik tablonun küçük birer parçası gibi görünüyor belki. Oysa Barolar Birliği Başkanı Metin Feyzioğlu’nun ve Vatan Partisi Genel Başkanı Doğu Perinçek’in vardıkları son nokta, büyük resmi anlatıyor. Her ikisi de son tartışmada Diyanet’e sahip çıkıyor. Neredeyse hazırola geçip, “Diyanet’e saldırtmayız” diye ayrımcı politikayı, nefret söylemini besliyor.  Neden?  Çünkü faşizm, kendisinden olmayana tahammül etmez. Ve her kurumun, her bireyin bunu “beyan etmesini” ister.  Otokraside kimse gölgede durma, sesini çıkarmadan suya sabuna dokunmadan yaşayıp gitme şansına sahip değildir. Ya öne çıkıp alkışlayacak, taraf olacaksınız, ya da bertaraf edileceksiniz!  Bugün itibariyle, Türkiye’de olduğu gibi.  Büyük kentlerin her köşesinde... Anadolu’nun her ilçesi, her köyünde “birileri” listeler yapıyor. Çetele tutuyor. Merkeze raporlar yolluyor. “Kim kimdir, Reis’in yanında mıdır değil midir, şu ya da bu yolla derdest edilmesi vacip sayılır mı sayılmaz mı” Saray’ın görüş ve emirlerine arz ediyor!  *** Eğer arkanızda ekonomik, siyasi ve askeri güç varsa.. Elinizde de, size bu gücü kullanma hakkını veriyor diye iddia ettiğiniz bir “kitap” tutuyorsanız...  Dolar 7 lirayı geçti… İşsizlik sel gibi... Korona günlerinde maskeyi bile beceremediler... Ve daha yüzlerce gerekçe ile bu iktidarın gidici olduğunu zannetmeyin.  Artık söz konusu olan “iktidar” falan değil zaten. YEPYENİ BİR REJİM. Ondan yana değilseniz, sizi kara toprağa gömmeye hazır bir sistem. * * * Farkları fark etmiş olmalısınız. Dolar 7 lira imiş. Mayıs 2020'den söz ediyorum. Dört yılda dörde katlamış. Daha da ötesine gitmiş! Medya Mahallesi 5 gün kanal kapattırmış. Şimdi böyle bir tehlike yok neyse ki! Çünkü Medya Mahallesi yok. Eşcinsellerin haklarının yasal güvence altına alınması bir yana.. Artık neredeyse eşcinselliğin suç sayılacağı günlere gidiyoruz. Tabii bir de rejimin kimliği. O da karanlığa doğru uçuşta epey değişti. Erdoğan artık ŞERİAT'tan söz ediyor. * * *' Demişken.. Son yazımda ""ERDOĞAN'IN ŞERİAT AÇILIMINI NEDEN KONUŞMUYORUZ"" diye sormuştum. Hayatımda daha sessiz bir ""reaksiyon"" almadım. Duymamış gibi yapıldı.. Gündemde yer alacak önemde değilmiş gibi yapıldı.. Tek bir yanıt aldım. Ata Parti Genel Başkanı Namık Kemal Zeybek'in danışmanı Oğuz Uçar aradı. Üzülerek itiraf edeyim, konuya dair hassasiyetime rağmen atladığım bir haberi iletti. Ata Parti AKP'yi Yargıtay Cumhuriyet Başsavcılığı'na şikayet etmiş. Klasörler dolusu delille birlikte.. Başvuruda, AKP'nin ""demokratik ve laik cumhuriyet ilkelerine aykırı eylemlerin odağı haline gelmesi nedeniyle ceza aldığı.. 2008 yılında aldığı devlet yardımının yarısının kesildiği hatırlatılmış. Ve şöyle denmiş: ""Laiklik karşıtlığında söylemden eyleme geçtiler.."" Yargıtay'ın.. Bugünkü Yargıtay'ın harekete geçmesini beklemek saflık olur. Hatta duruma bakılırsa muhalefetin harekete geçmesini ummak da boşuna! Görüşlerini paylaşırım paylaşmam. Ama Ata Parti ve Zeybek haklı. Artık laiklik karşıtlığında söylem bitti. Sıra eylemde. Şu seçimler bitsin hele. Hem ekonomide hem de siyasette fırtına kopacak. Bize düşen de KUZULARIN SESSİZLİĞİNİ hatırlamak olacak.",https://halktv.com.tr/makale/laiklik-karsitliginda-artik-soylemden-eyleme-gecildi-805165
Ayşenur Arslan,"“Sizce Ben Alevi-Kürt Bir Cumhurbaşkanı Seçtirir Miyim?""",01 Şubat 2024 Perşembe 15:51,"Tarihi ve olayı çok net hatırlamıyorum. 2012 sonlarıydı.. CNNTürk’te Medya Mahallesi programında Akif Beki ile gündemi yorumluyorduk.. Günün en sıcak haberi ve görüntüsü, o günlerde artık “Başbakan Erdoğan’ın çalışma ofisi” diye anılan Dolmabahçe Sarayı’ndan gelmişti. Bir avuç -gerçekten bir avuç- genç, Saray’ın yan girişine yakın bir yerde protesto gösterisi yapıyordu. Önlerinde ve arkalarında iki, belki üç katı polis barikatıyla. İktidara yakın haber kanalları, gençlerin Dolmabahçe’yi basacağı iddiasıyla cayır cayır yayın yapıyordu. Programda Akif Beki de aynı iddiayı dile getirince dayanamamış.. Muhtemelen reji ekibinin ve izleyenlerin “delirdi mi bu kadın” dediği bir şey yapmıştım. Koltuğumdan kalkıp Akif Beki’nin arkasına geçerek “merak ettim, buradan öyle mi görünüyor” demiştim. ★★★★ Bazen böyle yapmak lazım. Koltuktan kalkmak, sıcak yataktan çıkmak, “ne oluyor” dedirtmek lazım. Çünkü artık ORADAYIZ! Başlıktaki ifade, tam da bunu anlatarak, dün akşam Halk TV’de “tarihe kayıt” düşer gibi ekranda döndü durdu. Evet, siyasi kriz değil.. Yargı krizi değil.. Artık REJİM KRİZİ’nden söz etmek gerekiyor. Ve evet, Can Atalay nezdinde hedef alınan Anayasa, yani rejim! Mevcut sistemi aşmak.. Daha doğrusu yok etmek için çıktıkları yolda menzile varmak.. Can Atalay kararı, işte o yolun en kritik eşiğiydi. Uzun lafa ne gerek var! Bundan sonrası distopya.. Hiçbir güvencemizin olmadığı, sadece biat edenlerin varlığına izin verilecek bir kara delik. Aslında çok geç kaldık. Ancak yarın bunu telafi edebileceğimiz bir noktada da olmayabiliriz. Siyasi partiler, emek örgütleri, kanaat önderleri “ne yapmalı” sorusunu tartışacak ve umarım adım atacaktır. Karanlıktan çıkmak için bir yol bulacak, bulamazsa o yolu açacaktır. ★★★★ Sevgili Barış Atay “mücadele etmekten vazgeçemeyiz” diyordu geçenlerde bir sohbette. O mücadeleye herkes kendi çapında katkıda bulunabilir.. Bulunmalıdır! Mesela kaç gündür arayıp çok önemli bilgileri paylaşanlar artık sahneye çıkmalı. Şu “ismi bende saklılar” ne biliyorsa, neye tanık olduysa anlatmalı. Eteklerdeki taşlar dökülmeli. ★★★★ Uzun bir girizgah oldu, farkındayım. Hemen sadede geliyorum. Son iki yazım, beklediğimin ötesinde yankı getirdi. İlkinde “Erdoğan’a kazandırma cephesi” ve oyun planlarını yazmıştım. Yazı üzerine arayanların anlattıklarıyla da “Meral Akşener’in Kılıçdaroğlu’na kazandırmama kararı ve TAYYİP ABİSİ hakkında düşündüklerini” kaleme almıştım. O yazı üzerine yine telefonlarım susmadı. İçlerinden biri -yine adı bende saklı- öyle şeyler anlattı ki, onları yazmak da şart oldu. Telefondaki kişi şahsen tanıdığım bir isim değil, önce onu belirteyim. Ama yakasında AKP rozetiyle Meclis’e giden önemli bir siyasetçi. Epeydir o cepheden uzak olsa da anlaşılan siyasetten kopmamış. Belki de bu nedenle 2023 seçimine 2 ay kadar kala Akşener’i ziyarete gitmiş. O görüşmede Meral Akşener -not aldım- şöyle demiş: “Sizce ben Alevi-Kürt bir Cumhurbaşkanı seçtirir miyim? Siyasi çizgim buna izin verir mi! Asla!” Ziyaretçisi “Peki aklınızda başka bir isim var mı” diye sormuş. Akşener de güzel güzel anlatmış: “İlhan (Kesici) Abi olabilir. Ama o da Abdullah Gül gibi yemeği önüne hazır ister. Bir de Hikmet (Çetin) Bey düşünülebilir. Her halükarda Kemal (Kılıçdaroğlu) Bey’in olmayacağı kesin.” ★★★★ Neden yazdım bunu? Uzun yıllardır sahnelenen oyunun sonuna geldik. Birazdan perde kapanacak. Adı bende saklı olanların ya da bugüne kadar gölgelerden hiç çıkmayanların.. Tanıdıklarımın tanımadıklarımın artık öne çıkma zamanı geldi. KONUŞUN.. ANLATIN.. BU ÜLKE ELDEN GİDERKEN VE BUNA KARŞI ÇABALAMAKTAN BAŞKA SUÇU OLMAYANLAR HAPİSLERDE ÇÜRÜTÜLÜRKEN SUSMAYIN! Akşener’in, -zaten bildiğimiz üzere- Bahçeli’nin, -tam aksini iddia ederken perde arkasında başka politikalar güden- Erdoğan’ın Alevi düşmanı olup olmadığını anlayalım. Kürtler’e aslında ne gözle baktıklarını bilelim. Ve gelecekte bizi / ülkemizi nelerin beklediğini fark edelim. Akit Gazetesi geçenlerde CHP’ye kin kusan manşetinde “Ülkenin asli unsuru dindarlar” diyordu. Kastedilen elbette “her dinin inananı” değil, biliyoruz. Akit ve “benzerleri için asli unsur “Sünni müslümanlar”. Kutuplaşma, “siyasi tutumların merkezden uzaklaşıp aşırı uçlara doğru ayrışması” ise, bunun bu ülkede hangi fay hatları üzerinde yürüyeceğini biliyoruz, değil mi! Akit, iktidar ve destekçilerinin bilinçaltını dışa vurmuş. Eğer kendinizi sünni müslüman olarak tanımlamıyorsanız.. Dahası, o çizginin iktidar tarafından makbul görülen bir tarikat veya cemaatine mensup değilseniz.. Dolayısıyla muhtemelen oyunuzu Reis’e vermiyorsanız.. Ülkenin asli unsuru değilsiniz. ÖTEKİSİNİZ! ★★★★ Erdoğan.. Bahçeli.. Erbakan’ı, Destici’si, Oğan’ı ile ortakları.. Ve artık fark ediyoruz ki Akşener.. GELECEĞİMİZ İÇİN PUSLU BİR PLANI UYGULAMAYA SOKTULAR. Bunu açığa çıkaracak, komploları ifşa edecek her ses çok değerli. O nedenle “KONUŞUN” diyorum. Belli ki Akşener kapalı kapıların arkasında rahat rahat konuşmuş. Her ziyaretçisine Kılıçdaroğlu ve Aleviler-Kürtler hakkındaki düşüncelerini sakınmadan anlatmış. Bunları, şimdi değilse ne zaman öğreneceğiz? ★★★★ CHP ve DEM’e oy veren milyonlara “temizlenmesi gereken ayrık otları” muamelesi yapan Akit’te dün Ali Karahasanoğlu’nun yazısına şu başlık atılmıştı: “NİHAYET KAVALA İTİRAF ETTİ.” Merakla okudum tabii. Gezi nedeniyle müebbet hapis cezası verilen Osman Kavala t24’ten Murat Sabuncu’nun sorularını yanıtlamıştı.. Da.. O yanıtlarda okurken ben neyi kaçırmıştım! Kavala neyi nasıl itiraf etmişti? Ne eksik ne fazla.. Yazıda ilgili bölüm şöyle: “Ne demiş Osman Kavala? Dediği şu: ‘Gezi’yi kriminalize etmeye çalışarak, başka protestolar için kullanılabilecek suçlama örneği yaratıldı.’ İşte, tam da bizim dediğimizin, tersini söyleyerek, kendisini kurtarmaya çalışan bir mantık.” Osman Kavala’nın -zaten yapmadığı bir şeyi- itiraf ettiği falan yok tabii. Ama ben itiraf edeyim, yazının başlıkla ilgisini anlamaya çalışarak iki kez okudum. Sonunda anladığım şu oldu. Akit okuru, yazıyı okumaya ne gerek var, başlığa bakıp hükmünü verir. Hatta yazıyı okursa, yazarın hatırlattığı 10 ölümün suçlusunun da Kavala ve adamları (!) olduğunu zanneder!!!! ★★★★ Erdoğan ve ekibi için hiçbir şey yolunda gitmiyor. Ekonomiden dış politikaya memleketin üzerinde kara bulutlar dolaşıyor. O nedenle onun ve “yanındakilerin” tek umudu kutuplaşma. Genç kuşak arşivlerden öğrendi. Bizler yaşadık, tanık olduk. Alevi kıyımını, Kürt düşmanlığını ve sonuçlarını biliyoruz. Bu yüzden korkuyorum. Bu yüzden herkesin bildiğini açıkça anlatmasını bekliyorum. Ve elbette siyasetin / toplumun yeni hamleleri boşa çıkartacak yeni mücadele yöntemleri bulmasını diliyorum.",https://halktv.com.tr/makale/sizce-ben-alevi-kurt-bir-cumhurbaskani-sectirir-miyim-802820
Ayşenur Arslan,Bölüne Bölüne Debeleniyoruz: Ötekiler “Ötekileri” İstemiyor!,21 Mart 2024 Perşembe 05:00,"Seçime doğru geri sayımda gözüm anketlerde. Ben Sarıyer’de oturuyorum. Hem anketler hem de sokaktan aldığım izlenimler Sarıyer’in AKP’ye gittiğini söylüyor. CHP’nin -eski- başkan Şükrü Genç’i aday yapmaması.. Şükrü Genç’in de “madem öyle işte böyle” diye bağımsız adaylığını ilan etmesi.. CHP’ye gidecek oyları bölünce AKP’nin yüzüne kan geldi. Süleyman Soylu, zaferin kokusunu alınca mitili Sarıyer’e serdi! Hem seçim gündeminden hem de toplumun her köşe bucağından böyle örnek çok. Aranmadığınız kadar! Anlatacağım. Bölüne bölüne ne hale geldik. Son günlerin en çarpıcı tuhaflığını paylaşacağım. Ama önce son günlerde karşıma çıkıveren bir fotoğrafın beni çok çok çok etkileyen öyküsünü anlatmalıyım. *. *. * Karedeki iki kişi son günlerin en çok konuşulan iki ismi: Oppenheimer filmi ile Oscar alan Gillian Murphy.. Ve İngiltere kraliyetinin yaramaz küçük oğlu Prens Harry. Hemen bir not: Aktörün adı genellikle Cilyın gibi okunuyor. Oysa Kiliyın diye okunmalıymış. Zira kendisi İrlandalı. Fotoğrafın öyküsü de zaten buna dair. Karede görünmese de -videosunda çok net anlaşılıyor- aktörün ceketinin önünün açıklığından, kolunun duruşundan seziliyor. Gillian Murphy’nin eli cebinde. Bırakın kraliyet protokolünü, saygısız bir davranış.. Diyeceksiniz! Oysa o el, “CEPTEKİ EL” bir protesto / manifesto. Uzun uzun anlatmaya gerek yok. İrlanda’nın bağımsızlık mücadelesi.. Suikastler, bombalı saldırılar, kanlı eylemler demek. İşte o süreçte İngilizler İrlandalılara, bir dizi ağır tedbirin yanı sıra, sokakta elini cebe sokma yasağı getirmiş. Nedeni açık: Eller görünecek ki silah veya bomba tutmadığı anlaşılsın! O günlerden bu yana bir İrlandalı için ellerini cebine koymak eylemin ta kendisi olmuş. Kiliyın da dünyaya ve elbette İngilizlere bunu bir kez daha hatırlatmış. Çünkü.. Çünkü unutamamış!!  *. *. * Bizim buraların hallerine dönmeden, bir de Filistin’e uğrayalım mı! Çünkü orada da ceplerde bir şeyler var. Bir Filistinli çocuğun anlattıklarına denk geldim. Onun ve tanıyıp bildiği her çocuğun / gencin / Filistinli’nin cebinde -bayraklarının rengine boyanmış- bir taş olduğunu söylüyordu. Özellikle İsrail topraklarında yaşayanlar için o taş adeta kutsaldı. Sokakta devriye gezen İsrail askerleri mi çıktı karşılarına.. Ellerini ceplerine atar ve o taşın varlığıyla güç toplarlardı. Taş onlara kim olduklarını hatırlatırdı.  *. *. * Dünyanın hemen her köşesinde benzer öykülere rastlayabilirsiniz. Bu topraklarda da.. Belki de “Aman ne güzel bir Anadolu mirası” diyeceğiniz bir yazma, aslında neler neler anlatıyordur.. Zılgıt, bazen düğün dernekte coşkuyu anlatırken, bir başka gün bir “eylem” oluvermiştir. Protesto oluvermiştir. Hele Nevruz’da. Bin -hatta binlerce- yıl baharın gelişini kutlayan Nevruz suç sayılınca, zılgıt da sivil itaatsizlik olmaz mı! Bunu anlayabilmek için o insanların derilerini kuşanmak şart mı, bilmiyorum. Azıcık insan olmak yeter gibi geliyor bana. Anlamak, insana insan gibi davranmak yerine baskı ve zulümü seçerseniz döne döne.. Yıllarca döne döne aynı yanlışı yaparsanız.. Kin tohumları ekilir bahçeye. Ve o tohumlar da maalesef gelincik olarak açmaz!  *. *. * Peki ana dillerini konuştukları için cezalandırılan.. Ana dillerinde konuşma hakkı için öfkelenen ve haklı öfkelerine sarılan Kürtler.. Yani bu ülkedeki “ÖTEKİLERİNİ EN ÖTEKİSİ” son Nevruz kutlamasında ne yaptı? Aralarına katılmaya çalışan LGBT-İ bireyleri kovaladı. “Kendisinden daha ötede” olduğunu düşündüğü gençleri aşağıladı. Bu ülkenin yeni “zencisi” eşcinselleri, trans bireyleri itip kaktı. Utandım. “Öteki” olmanın ne anlama geldiğini en iyi bilip anlayacak olanlar nasıl ve asıl önemlisi NEDEN karşısında bir “öteki” yaratmış.. Akıl erdiremedim. *. *. * Bizi ne bir araya getirebilir? Nerede buluşabiliriz. “Din” demeyin! Bırakın başka dine ya da mezhebe mensup olanları.. “Kendi tarikatına / şeyhine inanmayanı kafir ilan eden” bir platformdan söz ediyoruz. Pek meşhur bir tele-vaiz açıkça söyledi zaten. “İslam hoşgörü dini değildir” dedi. Hayalindeki nesli “kindar” diye tarif eden ismin memleketi ne hale getirdiği de ortada. Etnik kökene hiç girmeyelim. Hatta üzerine konuşmayalım!! Cinsiyet meselesi eğer hala “erkek evin reisidir” noktasından öteye gidememişse orada da durmayalım. Bu ülkenin ve aslında dünyanın insanlarını ne bir araya getirebilir peki? Düşünsenize, hayatı ülkesinde “öteki” olarak geçen insanların da “ötekileri”var. Acaba onlar da ameliyatlı - ameliyatsız diye bölünmüş müdür? Ya da tersinden bakalım; eşcinsel bir AKP’li kimi kendisine daha yakın hisseder? Başka bir partiden bir eşcinseli mi yoksa partidaşını mı?  *. *. * Örneği AKP’li diye vermeme kızacak olanlara iki çift lafım var. Kimin ne olduğunu siyasete yakın olan herkes bilir, biliyor. Evet AKP’de eşcinseller var. Elbette öteki partilerde de. Benim örnek diye iktidar partisini seçmemin nedeni -cümle içinde geçiyor!- iktidarda olmaları. Tabii, bunu kendilerinden bir şey beklediğim için yazmadım. Oralardan gitmemek, bir yüzyıl daha koltuğu kaptırmamak için tek çareleri “bölmek” ya! Onu hatırlatmak için vurguladım. Hatırlatmak demişken.. İnsanlar zulmü unutmuyor. Unutacak ve topluma unutturacak olan iktidarlardır. Ve bunu sağlayacak olan da “akıllı örgütlenmedir”.",https://halktv.com.tr/makale/bolune-bolune-debeleniyoruz-otekiler-otekileri-istemiyor-817129
Ayşenur Arslan,İşi Bitince Buruşturup Çöpe Atıyor: Erdoğan Bunu Hep Yapıyor,27 Nisan 2024 Cumartesi 05:00,"Erbakan’ın kanatları altında serpildi. Güçlenince yuvadan uçup gitmek yerine Erbakan’ı yuvadan attı. O sırada kendisine yol arkadaşlığı yapanları 20 yıl içinde yavaş yavaş, birer birer tasfiye etti. Fethullah Gülen ile “Mevlana - Şems tablosu” çizerken ipleri öyledir kopardı ki “izleri” tarihe miras kaldı. Sonra malum, açılım süreci. O güne kadar görülmemiş boyutta adımlar atıldı. Ancak 7 Haziran 2015 seçimlerinde, milliyetçi oylar kaçıp AKP’yi tek başına iktidardan edince süreç görülmemiş bir şiddetle berhava edildi. Şimdi sıra, o seçimler için “saymıyoruz” deyip Türkiye’yi yeniden sandığa götüren Bahçeli’de mi? Bahçeli’nin son klibi kopuşu mu haber veriyor? Kim bilir!  *. *. * Bir haftadır AKP ile CHP.. Veya Erdoğan ile Özel arasındaki yakınlaşma konuşuluyor. Kimileri, mesela Kılıçdaroğlu bunu sert biçimde eleştirirken kimileri Özgür Özel’i destekliyor Elbette “müzakere kadar mücadele edeceği” vaadiyle! CHP cephesinde daha pek çok şeye tanık olacağız. Parti epey çalkalanacak. Öyle anlaşılıyor. AKP / Saray cephesi ise, sanki “oyununu kurmuş, sahaya sürmüş” gibi. 31 Mart sonrası Sabah Gazetesi’nin Özgür Özel’i birinci sayfada ağırlayıp Erdoğan’ı iç sayfaya göndermesi ilk işaret fişeğiydi. Sonrası da geldi. A Haber’de Erdoğan - Özel görüşmesi konulu haber mesela.. Neredeyse iki yakın arkadaşın yıllar sonra buluşması anlatılıyordu. Bir sevgi yumağı.. Bir şefkat seli.. Bir demokrasi şöleni.. O kadar olur. Derken, çıkmasa olmaz Abdülkadir Selvi sahneye çıkıp, neredeyse söz kesip yüzük taktı. Hatta, Gezi mahpuslarının yeniden yargılanıp serbest kalabileceğini bile yazdı. Ağızlara bir parmak bal çaldı. Sahi biz şimdi de bu filmi mi izleyeceğiz..  *. *. * Doğrusu Özgür Özel’in oyuna geleceğini sanmıyorum. Ama öyle hassas bir gündemde o kadar ince bir ip üzerinde yürümek zorunda ki.. Eleştiride perdeyi Kılıçdaroğlu’nun açmış olması da elini o kadar zayıflatacak ki.. Kendi adıma, onu ve 31 Mart ile yeşeren umutları korumak için yanında olmak istiyorum. Elbette eleştiri hakkımı saklı tutarak. Eğer; * “Gezi mahpusları.. Başta Selahattin Demirtaş kumpas mağdurları.. Cezaevinde ölüme terk edilen emekli generaller özgürlüklerine kavuşacaksa..” * Erdoğan’ın elleri gazetecilerin yakasını bırakacak.. Ve gazeteciler Anayasa’nın tanıdığı haklarla mesleklerini yapabilecekse.. * “Kamunun kaynakları, zaten şeyhleri ölünce birbirine düşen tarikat tüccarlarının elinden kurtarılacaksa..” * Kayyum belası yeniden hortlatılmayacaksa.. Müzakereye evet! Mücadeleye gelince.. Özgür Özel her an ve her alanda sizi / bizleri yanında bulmalı.  *. *. * Erdoğan da Bahçeli de siyasi ömrünü tamamlamış iki isim. Hani kaçarken vurulup ölen ama yere düşene kadar öldüğünü fark etmeyen okapiler gibi, racon kesiyorlar. İktidarda kalabilmek için plan üstüne plan yapıyorlar. Ama yok! Artık teker teker.. Ya da elele tutuşup birlikte.. Sahneden inecekler. Yakındır! Ben bu son fasılda Bahçeli’den unutulmayacak bir performans bekliyorum. Ecevit hükümetini yıkarken.. Erdoğan’ın iktidara giden yolunu açarken.. Ve yüzde 50 + 1 sistemiyle Erdoğan’ı kendisine mecbur bırakmak adına Türkiye’yi ateşe düşüren Bahçeli.. Erdoğan’ın sonu da onun elinden mi olacak! Türkiye için bir yerlerde hazırlanan -ya da gerçekleşmesi umulan- oyunda son hamleler onunla mı gelecek! Eklemeden olmaz; İmamoğlu’nun, dünyanın pek çok “güç merkezinde” ilgiyle ve yer yer destekle izlenen yürüyüşü bakalım neye evrilecek!",https://halktv.com.tr/makale/isi-bitince-burusturup-cope-atiyor-erdogan-bunu-hep-yapiyor-828267
Ayşenur Arslan,Seçim Öncesi Gündeme Bir Tutam Hilafet!,03 Ocak 2024 Çarşamba 05:00,"Yazıya bu kare ile başlamak o kadar çok şey anlatacak ki, gerisini yazmasam mı diye düşünmedim değil. Ama, en azından dergi hakkında bilgi vermeliyim. Ve elbette başlığındaki “HİLAFET İÇİN TOPARLANIN” çağrısı ile bugüne ve yarına uzanmalıyım. Dergi, aralarında Yeni Şafak gazetesi ile bir televizyonun da bulunduğu çok sayıda yayını kapsayan Albayrak Medya Grubu’nun. Tarihi de kapaktaki ifadelerle uyumlu: “27 Temmuz - 2 Ağustos 2020”. Yani Ayasofya’nın cami olarak açılmasının hemen sonrası. Nitekim kapakta “Artık Ayasofya ve Türkiye hür” deniyor. Alttaki başlık da “Ayasofya tamam sıra hilafette” diye çağrıyı tamamlıyor. Hatırlatma fayda var: O sırada Saray medyası bu kapağı “provokasyon” olarak nitelemişti. Yılın ilk günü, Gazze yürüyüşünde küçük bir grubun attığı hilafet sloganları da, yumruk meselesi olmasa aynı akıbete uğrayacaktı herhalde. Hilafet isteyenlere kaş kaldıramayan Reisseverler, yumruk üzerinden şişi de kebabı da yakmamayı başardı. Hemen belirteyim, ben yumruk atan gence destek veremediğim gibi, destek verenleri anlamıyorum. Hadi, kendini savunurken olsa.. Hayır! Öyle de değil. Dolayısıyla savunulacak bir yanı yok. Şiddet şiddettir. NOKTA! Ya hilafet çağrısı!! Yanıtı vermek için yine biraz gerilere gitmek lazım.  *. *. * Son padişah Vahdettin pılıyı pırtıyı toplayıp İngiliz zırhlısıyla kaçınca, sadece padişahlık değil Halifelik makamı da boşalmıştı. Hemen ertesi gün Ankara’da Meclis toplandı ve 162 mebustan 148’inin oyu ile Abdülmecid Efendi’yi Halife seçti. Ne var ki, Cumhuriyet’in ilanı sonrası konu -yine Meclis’te- gündeme geldi. Zaten bitmez maddi - manevi talepleriyle Ankara’yı boğan Halife için bu kez veto geldi. Cumhuriyet’in ilkeleri ve Atatürk devrimleriyle bağdaşması da asla söz konusu olmayan Hilafet, Meclis kararıyla kaldırıldı. Son yıllarda IŞİD liderlerinden birkaçının kendisini Halife ilan etmesi dışında mesele, tarikatların gizli odalarındaki sohbetlerden öteye gitmedi. Ama anlaşılan Ayasofya, düşünmekle uzun süre önce vedalaşan bir azınlığı heveslendirdi. Hatta, şu son yürüyüşteki bir pankarta da yazdıkları gibi, Filistin’in ancak hilafetle kurtulabileceği ham hayaline kaptırdı.  *. *. *  Hindistan’daki müslümanları, Pakistan’ı, Malezya’yı falan saymıyorum. Yüzde 100 Müslüman diyebileceğimiz Arap Dünyası’nın nüfusu 360 milyon küsur. Türkiye -ne mutlu ki- o dünyanın dışında görülüyor. Önemli ülkelerinden Mısır ile -hadi düşman demeyelim de- arası bozuk. Suudi Arabistan ile Kaşıkçı cinayeti sonrası patlak veren düşmanlık ise, paraya -petrodolara- ihtiyaç baş gösterince silinir gibi olmuştu.. Şu futbol gerilimi adı altındaki düşmanlıkları arayı fena bozdu. Erdoğan gizlice özür dilemiş midir bilmiyorum, ama yaşananların tamiri çok zor görünüyor. Özellikle, tam da yerel seçim öncesi, Türkiye’nin ayağa kalkarak Atatürk’e sahip çıktığını düşünecek olursanız.. Eşi uzun yıllar Suudi Arabistan’da çalışan, kendisi de fasılalarla gidip orada yaşayan bir arkadaşım anlatmıştı: “Dünyanın dört bir köşesini gezdim. Suudiler kadar Türkler’den nefret eden ve bunu saklama gereği duymayan insanlarla karşılaşmadım.” Gerçekten de Suudiler başta, Araplar Türkiye’yi sevmez. Atatürk’ten nefret eder.. Malum! Ama Osmanlı’yı da sevmezlerdi. Vaktiyle kılıç zoruyla Müslüman yaptıklarının, kendilerine kılıç zoruyla hükmetmelerini ve hilafeti ellerinden almalarını zor hazmetmişlerdir herhalde!  *. *. * Bunları tarihten bir yaprak niyetine okuyup geçin. Zira bu yüzyılda, hilafet, ancak Ayasofya’yı alabilmek için yeniden bir Haçlı Seferi düzenlenmesi kadar hayal ötesi bir saçmalıktan ibaret. Bunu Erdoğan ve adamları da biliyor elbette. Ama ne yapsınlar, yazık! Milleti uyutabilmek için çareleri, safsatadan başka sermayeleri yok! Baksanıza, NAS DA NAS diye tutturan Reis, “FAİZDE DÜNYADA 4. AVRUPA’DA 1. OLMUŞ.” O zaman ne yapılacak? Böyle bayraklar açılacak.. Böyle sloganlar atılacak.. Mecbur!!! Dertleri şeriatı, hilafeti falan geri getirmek değil. Bunu isteyenlerin oylarını garantilemek.  *. *. * Orwell’in benzersiz yapıtı 1984’te Büyük Birader’in polisi kahramanımıza şöyle der: “İçini boşaltıp sonra kendimizle dolduracağız.” Yapmaya çalıştıkları bu! Milyonların beynini -boşaltmak sayılabilecek- tabularla, saçmalıklarla doldurup düşünceye yer bırakmamak. Sorsan o hilafet meraklısına, son Halife’yi Meclis’in seçtiğini bilmez. Menderes “siz isteseniz hilafeti de geri getirebilirsiniz” demişti ya milletvekillerine.. Demişti de “hadi getirelim” diyen çıkmamıştı ya.. Bugün adına Cumhur İttifakı dedikleri o tuhaf ortaklık bunu yapmaya kalkabilir mi? Hadi yaptılar. Yanlarında ümmet adına kimleri bulabilirler? Sorsan o hilafet meraklısına, buna da hiç mi hiç akıl yormamıştır. O beynini boşaltmış ve anlamını bilmediği yasaklar ve yalanlarla doldurmuştur. Yani yoracak akıl falan kalmamıştır. Mesela yani!  *. *. * 1984’ü galiba dört kez okudum. Dördüncüsü bu hafta! Her seferinde şunu görüyorum: Konuyu, kahramanları genel hatlarıyla biliyorum, hatırlıyorum elbette. Ama her seferinde karşıma öyle ayrıntılar çıkıyor ki, “bunu nasıl fark edememişim” diye şaşırıyorum. Şu cümle mesela: “Parti tarihçelerinde iddia edildiği gibi uçakları Parti’nin icat ettiği doğru değildi.” Düşününce anladım. Daha önceki okumalarımda, Reis henüz ambulansı, traktörü falan kendilerinin getirdiğini söyleyecek kadar yükseltmemişti çıtayı… Dolayısıyla Orwell’in uçak anekdotu, kitaptaki binlerce ilginç tuhaflık arasında silinip gitmişti. Yeniden okuyunca.. Sadece o değil daha nicesi fark edilmek üzere sıraya girdi. Zira sadece bu son 5 senede, ortağının da ciddi katkılarıyla Türkiye bir distopyaya savruldu. Kitap neredeyse Türkiye’nin yakın tarihini anlatır oldu. Düşünsenize, Can Atalay Anayasa Mahkemesi’nin iki kararına rağmen hapisten çıkamadı, çıkartılamadı. Ne diyordu Orwell yıllar yıllar öncesinde: “Aslında hiçbir şey yasadışı değildi, çünkü artık yasa diye bir şey yoktu.”  *. *. * Anayasa’nın, yasaların hiçbir hükmünün kalmadığını görmek.. Yasalar / kurallar kişiye göre uygulanır hale gelince ahlakın da çürüdüğünü düşünmek.. Ancak bunu umursamamak.. Tam tersine “en çürük” olduğunu kanıtlamaya çalışmak.. Bilenlerin değil, Reis’i sevenlerin arasına katılmak.. Bilimden / akıldan neredeyse nefret etmek ve üstelik bununla övünmek.. Bize sunulan, daha doğrusu kabul etmemizi bekledikleri Türkiye bu! Gelmesini umdukları gelecek bu! Bazı yorumcuların ifade ettiği gibi, “Erdoğan Ayasofya’yı güçlü olduğu için değil tam tersine çok güçsüz olduğu için ibadete açtı.” Seçimler öncesinde atacağı her zar size bunu hatırlatsın. Ne de olsa bugün dünden daha güçsüz. Derdi ne şeriat ne de hilafet.. Derdi, buna inananların / inandırılanların kendi yanında olması.. Koltuğunda oturmaya devam etmesini sağlaması..",https://halktv.com.tr/makale/secim-oncesi-gundeme-bir-tutam-hilafet-794714
Ayşenur Arslan,KIYAMETİN DE ALAMETLERİ VAR.. BU MEMLEKETTE SEÇİMİN DE!,27 Aralık 2023 Çarşamba 05:00,"Her şeyin zamanı var. Mevsimi, günü var. 70’li yıllarda TRT Haber Merkezi’nde, Konya muhabiri bu açıdan bir efsaneydi. Mevsimler o vakit daha muntazam olduğu için işi de kolaydı. Aralık sonu mu! Soğuk hava üzerine bir haber gelirdi ki Konya’dan, peh peh peh! Damdan dama atlarken havada buz tutan kedinin bile rol almışlığı vardı o haberlerde. Hey gidi günler! Şimdilerde soğuk, kediler gerçekten donmadıkça haber olmuyor. Nasılsa akıllı telefonlarda bir hafta sonrasının derecelerini buluyoruz. Şimdinin konuları özellikle bugünlerde, başka. Noel ve yılbaşı geldi mi defterler açılıyor. K harfinden “kıyamet alametleri” başlığı bulunuyor. Ahalinin üzerine boca ediliyor. Merak ettim, araştırdım. Kıyamet alametleri kıyamet gibi! Milyon tane örnek verilmiş. En yaygını “güneşin batıdan doğacak olması”. Olmaz ya! Olursa kıyamet koptu kopacak demekmiş. Başka?  *. *. * Sorularlaislamiyet internet sitesinde aramadığım kadar örnek buldum. En ilginci şuydu: “Vahşi hayvanlar insanlarla konuşmadıkça, kişiye kamçısının ucundaki meşin, ayakkabısının bağı konuşmadıkça kıyamet kopmaz.” Düşünsenize! Ayakkabınızı bağlarken “ya konuşmaya başlarsa” diye panik halde olduğunuzu.. Tirmizi’ye atfen bir alamet de not düşülecek kadar anlamlı: “İnsanların dünyaca en bahtiyarını adi oğlu adiler teşkil etmedikçe kıyamet kopmaz.” Bir parantez açayım: BAHTİYAR yani BAHTI AÇIK yani MUTLU deyince, kıyamet koparması gereken bir tespit geldi aklıma. Reis’e yaranmak için ne konuşacağını şaşıran Abdurrahman Uzun “Allah’ın şehitliği fakir evlerine nasip ettiğini. O evlerin sıvası olmasa da huzuru olduğunu” söylemeye cüret etti. En zenginin “en nasipsiz” olduğu fikrine Reis ve şürekası ne der bilmem. Ama “şehitliğin bir mükafat sayılması gerektiği” fikrine karşı çıkacağını sanmam.  *. *. * Son bir örnekle şu kıyamet faslını kapatayım. Sonra gündemdeki alametlere geçeriz. Buhari’den bir alıntıya göre Peygamber şöyle demiş: “Devs kabilesinin kadınlarının kıçları, Zü’lhalasa putunun etrafında titremedikçe kıyamet kopmaz.” Anladığım kadarıyla bu önermede geçmişe yönelik dini ve siyasi bir gönderme var. Dolayısıyla bugünü ve sonrasını ilgilendirmiyor. Ama ilginç bulduğum için not düşeyim dedim. Bugünkü “seçim alametleri” gibi!  *. *. * Önce soralım: Her seçim öncesi siyasi atmosferin ısınması.. “Bittiği” kaç kez müjdelenen terörün patlaması.. Atatürk düşmanlarının ve hilafet meraklılarının sokağa dökülmesi tesadüf mü! Bir yanda PKK’ya destek verdi diye veto etmeye kalktığımız İsveç’in NATO üyeliğine komisyonda AKP ve MHP’nin “evet” demesi.. Aynı gün, şehit cenazesinde Özgür Özel’in çelenginin parçalanması.. Ve bir cenaze töreninin siyasi propaganda malzemesi yapılması.. Nasıl, neyle açıklanır? Bir zamanlar “PKK ile görüşen arkadaşı ben gönderdim. Sıkıntısı olan varsa bana söylesin” diyen kimdi? Erdoğan! “Öcalan Kürtler’in lideridir. Onun mesajları bizim de düşüncemizdir” diyen kimdi? AKP’nin devlet bakanlarından Beşir Atalay. “Öcalan sorumluluk bilinciyle hareket ediyor” diyen kimdi? Yeni Şafak günlerinde Abdülkadir Selvi. Biliyorum. Bütün bunlar düne ait sözler. Ama o “dün” PKK’nın mayın, silah depoladığını bildiklerini söyleyen de Erdoğan’dan başkası mı?  *. *. * Özgür Özel liderliğinde CHP, iktidarın bildiri ezberini bozuverdi. Bir şehit ailesinin, onun çelengine sahip çıkması başka bir ezberi bozdu. Umarım, medyadan siyaset dünyasına başka ezberler de bozulur. Şehitlere saygıyı ve gözyaşlarımızı asla eksik etmeden, onların yaşam hakkı da savunulur. Geride bıraktıkları eşlerin, evlatların, anne babaların, sevgililerin ateşi; Abdurrahman Uzun gibi cisimlerin vicdan yoksunu sözleriyle körüklenmez. İsveç’in NATO üyeliğine “evet” deyip Özgür Özel’i açıktan tehdit eden Bahçeli’ye gelince.. Bir ara onu da yazarım. Uzun uzun sohbet fırsatı bulduğum 1983 yazından bu yana tanıdığım Devlet Bey’i anlatırım. İktidarı kaybetmemek adına, Erdoğan’ın, bir zamanlar kendisinin sıraladığı suçlarına / günahlarına nasıl ortak olduğunu kayda geçiririm. Günah, suç falan demişken.. Kıyamet alametlerinden söz eden hadislerden birinde ne deniyordu: “İnsanların dünyaca en bahtiyarını adi oğlu adiler teşkil etmedikçe kıyamet kopmaz.”",https://halktv.com.tr/makale/kiyametin-de-alametleri-var-bu-memlekette-secimin-de-reise-yaranmak-icin-ne-792995
Ayşenur Arslan,İsmailağa Cemaati: Murat Kurum 10 Points!,10 Ocak 2024 Çarşamba 05:00,"Murat Kurum’un İBB başkanlığına adaylığı açıklandıktan sonra Saray medyası aynı manşetle çıktı: “İstanbul Murat’ına kavuşacak.” Adını hatırlamadığım bir köşeci de bu hayalin heyecanıyla olsa gerek, muhalif kesime seslendi: “AK Parti İstanbul’da aday bulamıyor diye yırtınanlar Murat Kurum’un ismi açıklandıktan sonra şişmiş midir acaba?” AKP açısından ADAY BULAMAMA gibi bir ihtimalin söz konusu olmaması bir yana.. Murat Kurum isminin (Tevfik Göksu dışında) kimi neden şişireceğini anlayamadım. Kaldı ki gerçek adayın kim olduğunu cümle alem biliyor! Öyle ya! Daha ilk günden, Erdoğan’ın İstanbul’a -hani Bahçeli’nin önceki yerel seçimde atamadığı- MİTİLİ atacağı konuşulmaya başlandı. Anlayacağınız, AKP’nin İstanbul adayı yine Erdoğan! Murat Kurum ise, nedense yüzüne oturmayan gülümsemesi ile sokak sokak gezecek.. “Herkese çorba” vaat edecek. Elbette bir de, 6 Şubat depremi sonrasındaki yerine getiremediği “1 yılda her depremzedeye ev” vaadini ısıtacak.. İstanbul’da depreme karşı şu kadar bin evin güçlendirileceğini falan anlatacak. TOKİ’de müdürlükten Çevre ve Şehircilik Bakanlığı’na giden yolda, bunları yapmak için illa İBB başkanı mı olması gerekiyordu? İktidarın o güçlü koltuğunda otururken elini tutan mı olmuştu? Bilmiyoruz. Ancak, çok tuhaf bir şeyi biliyoruz.  *. *. *  Anlatacağım şeyi biliyor olmamız, İsmailağa Cemaati’nin Fıkıh Kurulu adına açıklama yapılmış olmasından. Fıkıh Kurulu üyesi Ahmet Polat, faiz meselesi kendilerini rahatsız ettiği için TOKİ yetkilileri ile konuştuklarını.. Hatta -kendi ifadesiyle- yetkilileri “ÇAPRAZ SORGUYA“ aldıklarını anlattı: “Yetkililere ‘faiz ibaresini lütfen kaldırın’ diye tembihte bulunduk. TOKİ’nin bu ismi kullanması yanlıştır ama işleyiş HELAL BİR MODEL. Giderken önyargı içindeydik. Ama sorduğumuz sorular o kadar açık bir cevapla döndü ki bize, hoşumuza gitti ve sevindik. Bunu bilerek veya bilmeyerek yaptılar ama burada kesinlikle faize girme gibi bir durum yok.” İşte o görüşme ve çapraz sorgu sonrası İsmailağa Cemaati “TOKİ FETVASI” verdi.  *. *. * Bu meselede kim kime yalan söylüyor bilmiyorum. Ancak belli ki Cemaat ve TOKİ’nin içinde yer aldığı sistemin başındaki bakan Kurum, bir noktada buluşmuş. Kanıtlayamam ama yemin edebilirim: Yüzbinlerce oyun geleceği bir yerden tavuk da kaz da esirgenmemiş. Yerel seçim kapıya dayanınca o kazlar, tavuklar pişmez mi! Oylar sandıktan önce cebe atılmaz mı! Diyeceksiniz ki, Cemaat zaten Erdoğan’ı seviyor, destekliyor. Bu fetva açıklamasının ne önemi olabilir? Yakın tarihimiz bize şunu defalarca gösterdi: Tarikatlar, cemaatler, aşiretler hep sağ ve mümkünse İslamcı partilerle işbirliği yaptı. Elbette kamuda kadrodan pekçok ayrıcalığa kadar “hediyeler” karşılığı. Eğer hediyeleri beğenmemişse her zaman yedekte duran bir başka sağcı / islamcı partiye yöneldi. Genellikle son anda “iki taraf da ikna edildi”! Daha uzak tarih ise, bunun gerçekleşmemesi halinde Saray’ın başına gelenleri yazar: Mesela bahşiş alamayan veya aldığını az bulan yeniçerinin “kazan kaldırdığını”.. Yani yemek kazanını devirerek padişaha isyan “mesajı” verdiğini.. Ya bugün? İsmailağa Cemaati de bahşişini beğenmezse “oy verecek başka aday mı yok” der mi! Der!  *. *. * Zaten şu sıralarda Gazze ya da hilafet bahanesiyle bilumum cemaatler, radikal dinci yapılar sokağa dökülüyor ya.. Seçim Takvimi niyetine izliyoruz! Gerçi Menzil, şeyhleri öldükten sonra parçalandı. Mirasçıları birbirine düştü. O yüzden şimdilik ön planda değil. Ama, “tarikatın her parçası” ile ayrı ayrı görüşülüp taleplerin alındığına emin olabilirsiniz. Talepler deyince, elbette ilk sırada menkul / gayrimenkul pazarlıkları geliyordur: Yeni bir hastane, yeni bir televizyon.. Hatta -neden olmasın- banka. İkinci sırada ne gelebilir? Hadi yazının tam burasında bir durun! Kendi adınıza bir tahminde bulunun. Şuraya bir ESSSSSSSS bırakayım. Sonra devam edelim!  *. *. * Tahminlerinizin benimle çakıştığından eminim: “KADIN VE AİLE KONUSUNDA RADİKAL BİR TUTUM VE UYGULAMA.” Murat Kurum adaylık açıklaması sonrası ekibiyle kameraların karşısına geçip vaatlerini sıralarken “Bu hareket bir kadın hareketidir” dedi. Ekipte tek bir kadın olsaydı, bu sözler komik kaçmayacaktı. Ama ilaç için tek bir kadın yoktu. Şaşırmadık! Cumhur İttifakı bileşenlerinin.. Artık arka bahçeye sığmayan tarikat ve cemaatlerin kadın ve aile konusundaki görüşlerini zaten biliyoruz. Sırada, kız çocuklarının daha ilkokul düzeyinde onlara teslim edilmesi için seferberlik var. Perdesini açmanın yasak olduğu yatılı medreselerde yetişecek bir neslin hayali var. Bu çizimler Milli Eğitim Bakanlığı’nın birkaç yıl önce öğretmenler için hazırlattığı kitaptan. O hayalin somut hali! Başı açık anneden “şeytan görmüş gibi” korkan çocukla, başörtülü anneyle kızının sevgi dolu kucaklaşması. Yerel seçimler.. Özellikle de İstanbul seçimi, aslında böyle parametrelerle, “laiklik mi şeriat mı” sorusunun gölgesinde cereyan edecek. Hiç kuşkusuz merkezi idare, yani iktidar değişmedikçe laikliği muhafaza iyiden iyiye güçleşecek. Yine de, iktidarın kontrolünden kurtarılabilen yerel yönetimler, maddi - manevi topluma kattıkları ile bu ülkeye cesaret verecek.",https://halktv.com.tr/makale/ismailaga-cemaati-murat-kurum-10-points-796671
Ayşenur Arslan,TÜİK’E GÖRE İKİ NESİL KAYIPTA: FAKİRDİK FASFAKİR OLDUK,24 Nisan 2024 Çarşamba 05:00,"Ankara’da, tam da Beştepe civarında bir meteor yağmuru gözleniyor! Gerçeğin taşları Saray’a, hatta doğrudan Erdoğan’ın başına düşü düşüveriyor. Bakınız, 13 yıl sonra Irak gezisi. Yandaş medya boşuna geziye “tarihi” yakıştırması yapmıyor! 13 yıl… Bildiğiniz tarih zaten. İktidar yanlısı -öyle olduğu için komik olma şansını toptan kaybeden- komedi dergileri, bir vakitler Kerkük’ü falan ilhak etmeye doyamazdı. 82. ilimiz olacaktı Kerkük. Onlar komiklik yapar gibi yaparken, kimileri de ciddi ciddi Kerkük üzerinde hakkımız olduğunu yazardı. Köprülerin altından malum sular akıp gittikten nice sonra Erdoğan ve ekibi kendine geldi. Bu son ziyaret vesilesiyle, Kürdistan Bölgesel Yönetimi’nin Irak’ın federal bir parçası olduğunu idrak etti.  *. *. * “Hastane devrimi” sonra.. Orada da gerçek taşları nihayet kafalarına düştü. Yerel seçimler öncesinde Sağlık Bakanı “şehir ve devlet hastanelerinde randevu işlemini gözden geçireceklerini” söyledi. Sağlık sistemini perişan ettiklerini söylemedi elbette. Ama o cümlesi tek başına itiraf gibiydi. Nitekim seçim sonrası AKP yöneticileri, bakanlar, baş danışmanlar falan muhasebe masasına oturduğunda ilk konuşulanlardan biri buydu. Öğrendik ki Erdoğan durumu (GERÇEĞİ DEMEK İSTİYORLAR) öğrenince bir kızmış bir kızmış. “Sonra konuşacağız bunları” demiş. Biz de bu kulis notundan anladık ki, BAY BAŞKAN tek başına yönetmeye talip olduğu ülkenin en büyük derdinden habersizmiş. “Güya” yani!  *. *. * Veeeeee.. Asıl taş! Başta emekliler, sabit gelirlinin hali.. Erdoğan’ın onların durumunu bildiğine şüphe yok. Biliyor ama çaresiz. Hadi kalkıp gittiniz Irak’a.. Yaraya merhem bile olmayacak bir ticari anlaşma, üstüne bir de “PKK’yı bitiriyoruz” namesi.. Uçak yolcusu gazetecileri ikna ettiniz.. Devlet hastaneleri için de bir kılıf buldunuz.. Neye yarar! “Yerel halk” ekmeğinin derdinde. IMF eliyle veya İngiliz vatandaşı Memet Bey’in imzasıyla, hiç fark etmez, acı reçetenin yazıldığını biliyor. Bakmayın 3-5 Reis sevdalısı veya alışverişe Euro ile çıkan gurbetçiye.. “Her yer dolu, insanlar alışverişte” değil. Üstelik bunu artık çok acı biçimde TÜİK raporu bile söylüyor.  *. *. * Nedense medyamız pek itibar etmedi. Ama TÜİK geçenlerde, son yılların en çarpıcı en vahim raporunu yayınladı. Raporun tam adı şöyle: “DEZAVANTAJLARIN KUŞAKLARARASI AKTARIMI”. AB üyesi ülkelerle eşgüdümlü olarak gerçekleştirilen bir çalışma ile 25-59 yaş grubunda bireylerle görüşme yapılmış. Onlara “siz 14 yaşındayken anne-babanızın durumu nasıldı, şimdi kendi durumunuz nasıl” diye sorulmuş. Yaş grubuna bakıldığında, kabaca iki nesilden söz edebileceğimizi görürüz. Araştırma da iki nesilde ekonomik olarak nereden nereye geldiğimizi ortaya koyuyor. “Dezavantaj” olarak tanımlanan kirada oturmak ya da iyi eğitim alamamak gibi başlıklara mercek tutuyor.  *. *. * * “Eğitim durumunda -yine kabaca özetlersek- iki nesilde geri gidiş söz konusu. Örneğin, kendisi 14 yaş civarındayken annesi yükseköğretim mezunu olan bireylerin ancak yüzde 83.5’i bu seviyede diploma sahibi.” * Babalarda durum daha dikkat çekici. Birey 14 yaşındayken babası yükseköğretim mezunu olanların sadece yüzde 79.5’i yükseköğretim mezunu. * “Babası işveren veya kendi hesabına çalışanlar.. Tablo acıklı! Bugün yüzde 39.2’si ücretli / yevmiyeli çalışıyor.. Yüzde 40.6’sı ise iktisaden faal değil. Hatırlatayım; araştırma 25-59 yaş arası grupta yapılmış. Yani her anlamda faal olması gereken grupta 100 kişiden 40’ı “faal değil”.” * Gelelim günümüzün en vahşi sorununa: Kendileri 14 yaşındayken ebeveyni “ev sahibi” olanların yüzde 26.3’ü kiracı. Yani bireylerin dörtte birden fazlası evini kaybetmiş. Bundan sonra ev sahibi olabilmeleri de malum mucize gibi. * “Ve işte her harfini kocaman yazmak, dahası avazım çıktığı kadar bağırarak okumak istediğim başlık: Soframız.. Aynen yazıyorum: KENDİSİ 14 YAŞ CİVARINDA İKEN HANESİNDE YAŞAYAN BÜTÜN ÇOCUKLARIN GÜNDE EN AZ BİR KERE ET, TAVUK YA DA BALIK İÇEREN YEMEK MASRAFINI KARŞILAYABİLEN FERTLERİN YÜZDE 72.4’ÜNÜN ŞU AN HANESİNDE İKİ GÜNDE BİR BU YEMEK MASRAFINI KARŞILAYABİLDİĞİ, YÜZDE 27.6’SININ İSE KARŞILAYAMADIĞI TESPİT EDİLDİ.”  *. *. * Anneannemden duyardım. “Allah kimseyi gördüğünden geri koymasın” derdi. Bugün milyonlar oralarda. TÜİK diyor ki, 14 yaşındayken sofrada her gün et, tavuk bulan genç büyüdü.. Kendi ailesini kurdu.. En iyi ihtimalle 2 günde 1 bunu yapabiliyor. Yaklaşık üçte biri ise bunu bile yapamıyor. Neden? Bu ülke Erdoğan için yazlık - kışlık - göstermelik üç saray parası buldu.. Uçakları, helikopterleri, çok çok milyonluk araba filoları için para buldu.. Emine hanımın çantasına pabucuna, Şebnem hanımın istakozuna para yetiştirdi.. Suçu günahı AKP döneminde doğmak olan insanına mı para bulamıyor! Medya Mahallesi programında dolar alıp başını giderken bir sabah yayını “NASILSINIZ FAKİRLER” diye açmıştım. Videosu viral oldu. Programı hiç izlememiş olanların bile diline takıldı. Gel zaman git zaman, baktım ki FAKİRLER demek bile yetmiyor, FASFAKİR.. Sonra PESFAKİR demeye başladım. Şimdi ne demeli, bilmiyorum.  *. *. * Durumumuz böyleyken böyle! Peki sorumlusu kim? Türkiye’yi hemen her alanda en az iki nesil geri götüren, eğitimde verdiği hasarın boyutunu tahmin bile edemeyeceğimiz REİS mi? Haşa! Katiyen! Ne münasebet! Bakın bu yapımda derin emeği geçenlerden Ahmet Hakan dün nasıl derin bir tespit yaptı.. Memleketi nasıl aydınlattı.. “Cumhurbaşkanlığı seçiminde Kılıçdaroğlu başarısız olunca CHP’liler Kemal Kılıçdaroğlu’nu lime lime doğramışlardı. Yerel seçimde Erdoğan başarısız olunca Ak Partililer Erdoğan’a bir şey demiyorlar.” Ahmet Hakan bunu -bir önceki cümlesinde başarısız dediği- Erdoğan’ın girdiği her seçimi kazanmasına, Kılıçdaroğlu’nun da kaybetmesine bağlıyor. Dahası “sorunun Erdoğan’ın başarısızlığı olduğu gerçeğini konuşmamak” ne anlama geliyor, kavrayamıyor. Bu “PROPAGANDA” düne kadar işe yarıyordu belki. Ama artık yaramıyor. Birileri Ahmet Hakan’a ve yandaşlarına haber versin. Devran döndü. Gerçek yağmuru Saray’a bile yağıyor artık.",https://halktv.com.tr/makale/tuike-gore-iki-nesil-kayipta-fakirdik-fasfakir-olduk-1-827183
Ayşenur Arslan,Medya Mahallesi neden bitti?,30 Mayıs 2024 Perşembe 05:00,"Sahi! Medya Mahallesi neden sona erdi? Tamam! 2 Ekim 2023 Pazartesi günü kadın (ben yani) bir şeyler söyledi ve onun üzerine… Cümlenin sonrasını -meslektaşlarım arasında bile- tamamlayabilen pek olmadı. Herhangi bir uçağın davetlisi olmadığım için mi bilmem, pek merak eden de çıkmadı. Doğrusu benim içimden de yazmak gelmedi. Bugüne kadar! * *. * Fikrimi değiştirip yazmaya karar vermemin nedeni 1 Mayıs iddianamesi. O yüzden Medya Mahallesi’nin öyküsünü anlatmadan önce o iddianamenin “sürprizlerle dolu” iddialarını anlatmam lazım. Malum, AKP iktidarı kendisinin serbest bıraktığı Taksim Meydanı kutlamalarını birden yasaklayıp “suç” haline getirdi.. 1 Mayıs’ta Taksim’e gitmeye kalkanları da terörist ilan etti. Düşünün: 42 tutuklu için toplam 567 yıl hapis isteniyor. Suçu baktılar ki, yukarıda ifade ettiğim gibi, “Taksim’de kutlama ısrarı / inadı” diye tanımlasalar üç beş aydan fazla hapiste tutamazlar. Son derece yaratıcı fikirlerle suç ve onlara uygun cezalar keşfettiler. *. *. * Medyanın geneli buradan öteye gitmedi. Ancak t24 sitesinden Cengiz Anıl Bölükbaş, haberin içini doldurdu. Yargının geldiği noktayı da gözler önüne seren “suçlamaları” anlattı. İşte birkaçı: “Ev baskınında bulunan çözüm sürecine ilişkin olarak kaleme alınan, Abdullah Öcalan’ın eleştirildiği, “Kürt Sorununda Çözüm’süzlüğün Ekonomi Politiği” isimli kitap “terör örgütü propagandası yapmak” kapsamında değerlendirildi. Eyleme katılmamış olmasına karşılık, kitabın yazarı da gözaltına alındı. Yazara, “terör örgütü propagandası yapma” suçlaması yöneltildi. Ayrıca kitabın Kültür Bakanlığı bandrolünün olduğu ve yasa dışı bir yayın olmadığı da savcılık ifadesi sırasında ortaya çıktı. Savcı aynı kişiye, bu kitapla ilgili soru yöneltmezken, durumun hatırlatılması üzerine “Suçlamalar arasında bu yok” diye bilgi verdi.Ayrıca tutuklanan bir kişiye, evinde 4 sayfalık “Mahir, Hüseyin, Ulaş. Kurtuluşa kadar savaş” ifadesinin yazılı olduğu bir bildiri çıkması nedeniyle, 1970’li yıllardan bu yana varlığı bulunmayan örgütlerden “Türkiye Halk Kurtuluş Partisi- Cephesi (THKP/C) propagandası yapma’’ suçu yöneltildi.” Cengiz Anıl Bölükbaş, ellerine sağlık, daha neler neler anlatmış. Kısa kısa geçeyim birkaçını: Kimi şüpheliler için tutuklama gerekçesi olarak “daha önce benzeri fiillerden kaydı var” denildi. Aaaaa… Onlar açılan söz konusu davalardan beraat etmemiş mi! Etmiiiş! Eeeee? Herhalde “olsun”muş!!! Toplanan kanıtlar için de “yok etme şüphesi var” diye tutuklama talep edenlere bunun hesabını mı soracaksınız yani! Burası Erdoğan’ın afişteki fotoğrafına bıyık çizdi diye 16 yaşındaki çocuğun tutuklandığı.. Yargılandığı.. Ve 1 yıl 3 ay hapis cezası aldığı.. Neyse ki ceza yatarına sayılınca çıkabildiği bir memleket. Ne diyorsunuz siz! * * * Ben bu örneklere bakınca “ucuz atlatmışım” diye düşünüyorum. Gerçi Medya Mahallesi programının aniden sona ermesi pek de “ucuzmuş” gibi gelmiyor. İtiraf etmeliyim. Yine de, bu cennet vatanda 50 yıl gazetecilik yapan biri olarak “beterin beteri olduğunu” biliyorum. Dolayısıyla yakınacak, “EN MAĞDUR” yarışına kalkışacak değilim. Ama ne oldu da böyle oldu, anlatmalıyım. * * * 1 Ekim 2023 Pazar günü Ankara’da, İçişleri Bakanlığı’nın karşısında bir bombalı araç eylemine tanık olduk. 2 Ekim Pazartesi günü, doğal olarak, programın ana konusu bu oldu. 24 saat içinde pek çok ayrıntı da ortaya çıktığı için, üzerinde konuşulacak ya da “SORU SORACAK” malzeme de vardı. Ben, eski alışkanlık işte, gazetecinin asli görevinin (hala) soru sormak olduğunu sandığım için bir dizi soru sordum. * “Olayın başlangıcı, bir gece önce Kayseri’de bir veterinerin öldürülüp arabasının gasp edilmesiydi. Benim aklıma ilk takılan da bu olmuştu. Ankara’da herhangi bir araba çalınabilecekken neden, arkada apaçık bir iz / ipucu bırakılarak ta Kayseri’den araba gasp edilip Ankara’ya getirilirdi?” * Tamam! Benim aklımın almadığı şeyler vardı belki arkasında. İyi de, hele ortada bir cinayet sonrası çalınan bir araba varsa güvenlik güçleri o arabanın peşine düşmez miydi? Plaka tanıma sistemiyle yolda, olmadı Ankara girişinde önü kesilemez miydi? * “Eylem, arabadaki iki kişi tarafından gerçekleştirilmişti. Saldırganlar nizamiyeye -caddenin karşı istikametinden- ateş açmış ve iki polisi hafif yaralamıştı. Daha sonra saldırganlardan biri vurularak ölmüş, diğeri de arabadaki patlayıcıyı infilak ettirmişti.” * Aklıma takılan ve ekranda dile getirdiğim sonraki soru, arabanın durduğu yerle ilgiliydi. Bilenler bilir, bakanlığın bulunduğu cadde, arasında refüj olan, üçer şeritten altı şeritli bir yol. Araba neden bakanlığın önüne gitmemiş de yolun karşı tarafında durmuş olabilirdi? * “Görüntüleri defalarca, saniye saniye izleyince intihar eylemi de soru işareti yaratmıştı. Dile kolay, 50 yıl boyunca Türkiye’den ve dünyadan sayısız intihar eylemi haberi ve görüntüsü izlemiş bir gazeteci olarak, ‘acaba saldırgan arabada bomba olduğunu biliyor muydu, yoksa uzaktan kumanda ile müdahale mi edilmişti’ diye düşündüm.” * * * Bütün hadise bu! Ama, ben farkında değilim, gece boyunca troller fazla mesai yapmış. Ve benim bu soru ve tespitlerle “terör propagandası yaptığım” yalanını yaymış. 3 Ekim Salı gününe -çok erken bir saatte- işte böyle bir bombardımanla uyandım. Sonra sırasıyla şunlar oldu: Program sona erdi. Kapıma Terörle Mücadele bürodan 4 polis dayandı. Polisler -gözaltında değildim ama yine de..- savcılığa kadar eşlik etti. Ertesi gün, pek çok köşe yazarından, ekran yorumcusundan, kanaat önderinden benim 2 Ekim günü sorup söylediklerimi dinledim, okudum. Kimse de çıkıp “yahu bu kadın da bunları söyledi ya” demedi. Benim terör propagandası yapmadığımı, zaten yapmamın söz konusu olmayacağını söylemedi. Tam aksine, “kırmızı çizgilerden” söz edildi.. Anlattıklarım “talihsiz ifadeler” diye -hem de ekranda- yorumlandı. Daha sonra bu yorumu yapanlardan bir meslektaşıma “programı izledin mi” diye sordum. İzlememişti. “Arkadaşları” öyle anlatmıştı. * * * Sevgili kızım Çiğdem Mater çekmediği belgesel.. Sevgili arkadaşım Osman Kavala yapmadığı organizasyon yüzünden hapis yatıyor ya.. Başta aktardım, Öcalan’ı eleştiren kitabın yazarı, üstelik 1 Mayıs’a katılmadığı halde gözaltına alınıp “terör örgütü propagandası” ile suçlandı ya.. Ben ülkece seyre durduğumuz trajikomik filmde ancak figüran olabilirim. Zaten ben de eğlenin diye anlattım!",https://halktv.com.tr/makale/medya-mahallesi-neden-bitti-838661
Ayşenur Arslan,Erdoğan'ın İmamoğlu Stratejisi Nasıl Tersine İşliyor!!,16 Mart 2024 Cumartesi 05:00,"Bazen en çok korktuğunuz şey, sizin “kaderiniz” olur! Öyle bir odaklanırsınız ki korkunuza, onu hayatınızın merkezine yerleştirirsiniz. Ve günün birinde kendinizi de orada bulursunuz. Elbette abartarak söyleyeceğim, ama yerel seçimlerin genel gidişatı bunu anlatıyor: Erdoğan İstanbul’a öylesine odaklandı.. İmamoğlu’nu, o kadar politikasının / stratejisinin “hedefi” haline getirdi.. Medyayı, her biri sakillik / salaklık abidesi kumpasla İmamoğlu’nun üzerine öyle bir saldı ki.. İmamoğlu’nu rakip olarak kendisiyle eşitledi. Hatta sokakta AKP’lilerden çok sık duyduğumuz bir retoriği tersine çevirdi. *. *. * Memleketin haline rağmen oyunu Erdoğan’a vereceğini söyleyenler hep aynı şeyi dillendirir: “Başka adam mı var ki!” Erdoğan ve kurmaylarının son birkaç yılı kapsayan stratejisi, işte buna bir yanıt gibi. İmamoğlu’na yönelik ölçüsüz saldırıyla “Evet var, İmamoğlu” diyorlar. Hele Murat Kurum lime lime döküldükçe “yetiş ya Reis” diye feryat eden Saray kalemşörleri.. Her yazıları veya ekran nutukları ile seçmenin bilinçaltını bombalıyorlar. Zihinlerde Erdoğan ile İmamoğlu’nu eşit rakipler olarak çiziyorlar. *. *. * Üstelik.. Bir dakika durup düşünseler, bu eşitliğin nasıl korkunç bir eşitsizliğe rağmen yaratıldığını fark edecekler. Devletin hazinesi.. Devletin polisi, kaymakamı, valisi.. Devletin uçağı, helikopteri, arabası.. Hepsi AKP’nin, yani Erdoğan’ın emrinde. Besleme medya ve şarkıcı türkücü tayfası cabası! Cumhur İttifakı da.. Alayı bir araya geldi. Ne İstanbul’u! Türkiye’nin dört bir köşesini İmamoğlu’nun üzerine saldı. Bu arada öteki tarafta malum; Millet İttifakı diye bir şey kalmamış. İmamoğlu’nu kardeş gibi kucaklayan Akşener baş düşman kesilmiş. DEM kendi adayını çıkartmış. Hatta CHP içindeki “istemezük” ekibi İmamoğlu kaybetsin diye beklermiş. Gelin görün ki bilumum anketler İmamoğlu’nu şu ya da bu oranda önde gösteriyormuş. *. *. * Ekonomiyi ne hale getirdiği ortada. Cumhuriyet tarihinin görmediği vahim bir tablo yaşıyoruz. Dahası, ekonomi uzmanları “fırtına asıl seçimden sonrasında kopacak” diye uyarıyor. Sokakların uyuşturucu baronlarının çatışma mekanına dönmesini.. Şeriat yanlılarının bir yanda hırsızların diğer yanda cirit atmasını.. Eğitimin kalitesinden demokrasiye karnemizin artık “PEK ZAYIF” hale gelmesini ekleyin.. Bu korkunç tabloya rağmen Erdoğan’a yıllarca büyük lider, strateji üstadı yakıştırması yapıldı ya.. Yalanın sonuna geldik ve Reisçiler bile bunun farkında. Amaaaa.. Eğer İstanbul’u alamazlar.. Ya da hile hurdayla, kumpasla zorla almaya kalkarlarsa.. İmamoğlu’nun yıldızını daha da parlatmış olurlar. *. *. * Bilmiyorum not etmem gerekiyor mu? Evet, İmamoğlu’na oy vereceğim. Hayır, İmamoğlucu değilim. Bana göre fazla sağda ve popülist. Ancak, bu memlekette bir haftada kültürel / ideolojik aydınlanma yaşanmayacaksa.. Erdoğan iktidarını göndermek, başta sol, her kesimin ilk hedefi olacaksa.. Hele İstanbul’u yeniden Erdoğan’ın ellerine bırakmak, şeriatçı odaklara para musluklarının açılması anlamına gelecekse.. Kendi adıma nerede duracağımı biliyorum. *. *. * “SEÇİME DOĞRU ŞAŞIRMAYACAĞINIZ ACAİP NOTLAR” * Mehmet Şimşek “para yok” dedi ya.. Fena halde doğru! İktidarın ne kadar sıkışık durumda olduğu Resmî Gazete’deki bir satış kararıyla iyice netleşti. Bursa’nın Karacabey ilçesindeki Türkiye Şeker Fabrikası’na ait 8 bin 556 metrekare alan ve üzerindeki yapılar satıldı. Yalnızca 58 milyon 500 bin liraya. * Tansu Çiller Murat Kurum’a desteğe gittiğinde İstanbul’un en gözde güzergahındaki arsasına “imar desteği istiyor” diye yazmıştım. Bir noktada yanılmışım. Çiller’in muradına seçim sonrası varacağını düşünüyordum. 10 Mart günü Resmî Gazete’de bu konuda bir kararla karşılaşmayalım mı! Çiller’in yaklaşık 30 bin metrekarelik arazisinin imar planı değişivermesin mi! Arazi SİT statüsünden çıkartılmasın mı! E herhalde yani! * Belki seçimle, hatta iktidarla ne alakası var diyeceksiniz.. Bence tam da bu iktidarı ve İstanbul’u alırsa bütçesinin nerelere akıtılacağı meselesini anlatan bir haber. Diyanet İşleri Başkanı’nın kızı Feyza Erbaş şiir yazmış. “Kime” değil “neye” diyeceksiniz. Zira Feyza hanım, görüntüden anladığımız kadarıyla lüks ve son model arabasına yazmış. Ve çok beğenmiş olmalı ki sosyal medyada paylaşmış: “O kadar isterim ki seni istediğim an bulabilmeyi. Olduğun yerden seni fırt diye alıp çıkabilmeyi. Önce çantama sonra ceplerime orası olmazsa kütüphaneye ve ayakkabılığa bakmamayı... Allahım hiçbirinde yok. ‘Nerede bu acaba, nereye koydum nereye?’ nidalarıyla giyinik halde kapının önünde dizlerimin üstüne çöküp dün eve gelmemden itibaren yaşadığım tüm adımları tek tek düşünmemeyi. O kadar isterim işte sevgili anahtarım”",https://halktv.com.tr/makale/erdoganin-imamoglu-stratejisi-nasil-tersine-isliyor-815593
Ayşenur Arslan,"METİN UCA VE AYAKKABISIZ ÇOCUKLAR İÇİN AĞIT NİYETİNE:""Doğrusu yazıp yazmamayı günlerce düşündüm...""",09 Aralık 2023 Cumartesi 05:00,"Doğrusu yazıp yazmamayı günlerce düşündüm. Ve sonuçta, okuduğunuza göre, anlatmaya, paylaşmaya karar verdim. Geçenlerde İnstagram’daki hesabıma bir yorum düştü. Aslında yorumdan çok hakaret, aşağılama dolu iğrenç iki cümle. Yazan her kimse, yaşıma gönderme yaparak -mide bulantısıyla yazıyorum- jigolo tavsiyesinde bulunuyordu. Medyada onca yıldır hakaretin, bedduanın her çeşidine tanık oldum. Ancak böylesi ilkti. “Ciddiye alma” dedim kendime “ciddiye alma, belli ruh hastasının biri.” Yine de dayanamayıp karşılık verdim: “Umarım terbiyesizliğiniz genetik değildir. Yoksa çocuklarınız için üzülürüm.” Zaman zaman bana olur bu! Çok ağır, karşındakinin yüzünü kızartacak bir şey söyledim diye düşünürüm. Bakarım, karşımdaki bırakın utanmayı, sırıtıyor. İnstagram’da “muhatabımın” sırıtıp sırıtmadığını anlayamadım tabii! Ama yazdığından pek hoşnut olduğu anlaşılan bir yanıt geldi: “Sizin vatan hainliğinizin genetik olduğuna eminim.”  *. *. *  Çok naif, hatta çok aptalca bulabilirsiniz. İnsanın medyada yarım yüzyıl geçirince derisi kalınlaşır herhalde diye düşünüyor olmalısınız. Hayır! Terbiyesizliğin geldiği boyut.. Utanma duygusunun başına gelenler.. Ve anlattıklarım hakkında hiçbir fikri olmadan, belli odakların algı operasyonları ile “vatan haini terörist” yaftası yapıştıranların cüreti.. Sadece bir kişinin ahlaksızlığından, hatta sadece kendimden söz etmiyorum. Sevgili Metin Uca’nın ölümünün ardından vasiyeti konuşuldu, biliyorsunuz. Cenaze namazı kılınmasını istememişti. Sonrasında tanık olduğumuz tartışmada, bu isteğe saygı duyanlar ya da “madem inanmıyordu o zaman zaten camiye götürmemek lazımdı” diyenler oldu. Ne kadar makul bir zemin değil mi! Ama hayır! Belki iktidara, belki tarikatına selam göndermek isteyen birileri çıkıp şunu dedi: “Dinimize söven birinin camiye gelmesi caiz değildi..” Söven mi? Metin Uca mı? Hayatımda tanıdığım en nazik, sevgi dolu insanlardan biriydi Metin. Karşısındaki öküze taptığını söylese bile incitmeden konuşacak bir kumaşı vardı. Yani, AHLAKLIYDI.  *. *. *  Kimileri ahlakın kaynağının din olduğunu söyler. Tek tanrılı, kitap sahibi dinlere inananlara bakınca şüpheye düşmüyor musunuz? 5-6 yaşındaki kız çocuklarına “nefsi uyandırıyor” diye yan gözle bakanlar mesela.. Sırf kadınları örtülere ve eve hapsetmek için şeriat isteyenlerin yolsuzluklar konusunda iki kelime etmemesi mesela.. Kul hakkı lafını dilinden düşürmeyenlerin haksız yere hapiste yatanları zerre umursamaması mesela.. Eğer ahlakın kaynağı dinler olsaydı dünya cennet olurdu. Öyle mi? Zaten bildiğiniz örnekleri tekrarlamaya gerek yok. Ancak fotoğrafa tersten bakmak bir şeyler anlatabilir. Güney Kore’de nüfusun yüzde 56’sı, Çekya’da nüfusun yüzde 47.8’i kendisini dinsiz olarak tanımlıyor. Ama her iki ülke de suç oranının çok düşük olduğu, inananlarla inanmayanların çatışmadan birlikte yaşayabildiği ülkeler. Nedeni, bize ahlakın kaynağını da gösteriyor: Oralarda hayat akılla inşa edilip akılla akıyor. Zaten Sokrates’den Kant’a felsefe ve bugünün araştırmaları bunu söylüyor.  *. *. *  Sırası gelmişken yaklaşık 2500 yıl öncesinden Sokrates’in sözlerini hatırlatayım: “Bir toplum hukuk ve ahlak içinde olmadığı zaman insanlar ya ahlaki değerlerini ya da hukuka saygılarını yitirirler.” Yarın 10 Aralık. İnsan Hakları Günü. Bir alıntı da bu gün vesilesiyle Fidel Castro’dan aktarayım. 2. Dünya Savaşı sonrasında dünyanın tüm insanlarına, hakları ve özgürlükleri konusunda kılavuz olacak bir bildirgeye imza atıldı. Bildirgeye Suudi Arabistan (ne hakkı hukuku demişlerdir herhalde) imza atmadı. 6 sosyalist ülke de “çekimser” kaldı. Ama söylenenlere karşı oldukları için değil. “Eksik” buldukları için. Castro işte bunu şu sözlerle açıklamıştı: “Bizler çoğu kez insan hakları üzerine konuşuyoruz. Ama aynı zamanda insanların hakları üzerine de konuşmalıyız. Diğerleri lüks otomobillere bilebilsin diye neden bazı insanlar çıplak ayaklarıyla yürümek zorunda? Diğerleri 70 yıl yaşasın diye neden bazı insanlar 35 yıl yaşamak zorunda? Ben bir parça ekmeğe bile sahip olamayan dünya çocuklarının adına konuşuyorum.”  *. *. *  Gördünüz mü bilmiyorum. X’te videosu vardı. 13-14 yaşlarında bir çocuk, metroda.. Elinde çekçekli torbalardan biri.. Belli ki kâğıt toplamaya gidiyor.. Kıyafeti “perişan” kelimesinin sözlük karşılığı.. Ve evet, ayağında ayakkabı yok. Ahlak o çocuk-lar, daha doğrusu dünyanın tüm çocukları için üzülmek, dahası harekete geçmektir. Akıldır, günün sonunda herkese lazım olan hukuktur. Bugün oralardan çok uzağız malum. Ana akım televizyonlarda aldatmanın, çocuk istismarının, dolandırıcılığın binbir hali akarken onları görmemek.. İktidar mensuplarına en ufak eleştiride, hatta bırakın eleştiriyi belgeli haberde gazetecileri hapse atmak.. Henüz hapse atılmamışlar için de aşağılık imalarla vatan haini yaftasını yapıştırmak.. Buralardayız.",https://halktv.com.tr/makale/metin-uca-ve-ayakkabisiz-cocuklar-icin-agit-niyetine-788139
Ayşenur Arslan,Erdoğan’ı Anlama Kılavuzu: Neden Yeni Anayasa’ya Aşeriyor?,14 Haziran 2024 Cuma 05:00,"Doğrusu Erdoğan’ı “anladığımı” iddia edemem. Ancak her ne yaparsa, bunun, iktidarını ve elindeki o korkunç gücü korumak için olduğunu bilirim. Onun adımlarını da bu gözle izleyip değerlendiririm. Dolayısıyla, ellerine sadece günlük şifreler tutuşturulmuş aparatların -perde arkasını katiyen anlamadan- gelişmeleri yorumlamalarına sadece gülerim! Önümüze “barış ve yumuşama fotoğrafı” diye konulan buluşma mesela.. Saray yanlısı kalemler bir coştu bir coştu.. Erdoğan’ın otoriter tek adam rejiminin dinamiklerini kavrayamadıkları için sahiden iklim Akdeniz oldu zannettiler. Öyle ya! * “Anayasa Mahkemesi seneler sonra Erdoğan’ın kanun hükmünde kararnamelerini hükümsüz saydı.” * Çetin Doğan cezaevinden nihayet salıverildi. * Osman Kavala’nın kanun yararına bozma için verdiği dilekçe Adalet Bakanlığı’na gönderildi. Dahası, Abdülkadir Selvi öteki Gezi mahkumlarına ‘siz de başvurun’ diye yol gösterdi. * Derken.. Kamuoyunun en çok konuştuğu olay: Erdoğan Sinan Ateş’in eşi ve kızlarını Saray’da kabul etti.  *. *. * Sadece 1 gün sonra ne oldu peki? * “Sinan Ateş suikastini çözen savcı tenzil-i rütbe gibi bir atamayla Ankara Adliyesi’nden uzaklaştırıldı.” * Erdoğan. İspanya’da bir İspanyol gazetecinin Kavala ve Demirtaş sorusuna esti gürledi. “Onlar terörist” dedi. “Başını sallama öyle” diye atarlandı. * “AKP’nin Kızılcahamam kampında İçişleri Bakanı Yerlikaya konuşurken salonu terk eden Süleyman Soylu ittifak tartışmasına katıldı. ‘Erdoğan ve Bahçeli tarih inşa ediyor’ dedi.”  *. *. * Benim öyle derin kaynaklarım yok. Geçmişi gösteren, gelecekten haber veren kristal kürem de yok. Yani, yazacaklarım hakkında yanılıyor olabilirim. Hiç gocunmadan “aaa yanılmışım” der, özür de dilerim. Ama, övünmek gibi olabilir -tanıkları hala yaşayan- nice öngörüm çıkmıştır. Pek çok kritik siyasi olayda ve seçimde, üstelik hemen herkes aksini iddia ederken söylediklerim gerçekleşmiştir. Herkesten daha zeki olduğum için mi? Hayır! Sadece olgulara ve kişilere kişisel hiçbir beklenti / sempati vs olmadan yaklaştığım için! Bu yüzden, yani gelişmeleri “erkenden” görüp anlattım diye başım az derde girmedi. Neyse!  *. *. * Yazının bu kısmında peşin peşin “BANA GÖRE” diyeyim de, okuyacaklarınızın çerçevesi çizilmiş olsun. Bana göre, Erdoğan CHP ziyaretinde aradığını bulamadı. Biliyoruz; Özgür Özel, çok ciddi bir talepler dosyası ile karşılamış.. Erdoğan’ın asıl derdi olan yeni Anayasa için de, hem talepleri hem de “önce var olan Anayasa’ya uyun” ikazını dillendirmişti.. Oysa Erdoğan CHP ile “yumuşama süreci” yaşanabileceği işaretini vermiş.. Bahçeli’yi de, olumlu ya da olumsuz sonuca göre değerlendirmek üzere eşikte beklemeye almıştı. Ayşe Ateş ve kızlarını Saray’da kabul edip ertesi gün Sinan Ateş savcısını sürmek.. Başta Osman Kavala, adalet bekleyenlere müjde verecekmiş izlenimi yaratıp ertesi gün İspanya’da buna dair soru soran İspanyol gazeteciyi azarlamak.. Nasıl okunmalı? Herhalde öncelikle “Erdoğan’ın yeni Anayasa konusundaki neredeyse takıntılı tutumu” konuşulmalı. Mevcut Anayasa’yı takmayan, kendisini yasalarla sınırlı görmeyen, özgürlük ve insan hakları karnesi dünyanın malumu REİS NEDEN YENİ ANAYASA DİYE AŞERİYOR?  *. *. * Yüzde 50 + 1 sistemi fosladı, parlamenter sisteme dönmek istiyor.. Deseniz. Bu konuda AKP kurmaylarının bile kafası karışık. Kendisine bir dönem daha seçime girme imkanı arıyor.. Deseniz. Son seçime girememesi gerektiği halde giren biri bunun yolunu bulamaz mı? Zaten bu amaçla Anayasa’ya konmuş erken seçim kartı da ellerinde dururken. Eeeeee? Sahiden daha demokratik bir Anayasa istediğini.. Geceleri rüyada “ey özgürlük” diye sayıkladığını mı düşüneceğiz! Yoksa… 15 Temmuz sonrası, arkasına milli mutabakat desteğini almak için düzenlediği şu malum Yenikapı Mitingini mi hatırlamalıyız? Hani Kılıçdaroğlu bile gitmişti mitinge de, Erdoğan birdenbire AKP’nin genel başkanı, yüzde 51’in cumhurbaşkanı olmaktan “hepimizin / Türkiye’nin lideri” olmaya yükselmişti.  *. *. * Bugüne gelelim: Türkiye her alandaki her veriyle yakın tarihin en büyük krizini yaşıyor. Kendisi ya da halefi, seçime bir başka büyük hedefle girmek isteyecektir. Seçmen “bu kaçıncı hedef birader” demez mi! Doğrusu pek emin değilim. Unutma konusunda şampiyon öyle bir seçmen kitlesi var ki, her otoriter / post faşist rejime lazım. Ama geçmiş seçimler ve görünen köyler kılavuz istemiyor. Bu kez, sonuçtan hiç emin olamayacaklar. O zaman ne yapmalı? Yanına -artık birinci parti olan- ana muhalefeti almalı.. Bunu da, ancak yeni Anayasa başlığında mümkün kılabileceğini hesaplayarak, konuya buradan dalmalı.. Düşünün: Öyle bir süreçte Erdoğan mevcut cumhurbaşkanı olarak hep ön planda olacak. Demokrasi bayrağını o taşıyacak. CHP de “katkısını esirgemeyen parti” olarak, Ahmet Hakan ve Abdülkadir Selvi’nin iltifatlarına mazhar olmakla yetinecek! Meseleyi ironiden soyundurursak, görünen şu: Erdoğan, sebebi olduğu için çözemediği krizleri bir süre daha “İDARE” etmeye çalışıyor. Bunun yolunu da yeni Anayasa sürecinde ve onun getireceği “MEŞRUİYETTE” görüyor.  *. *. * Eğer CHP’deki zirvede Erdoğan’a yeşil ışık yanmış olsaydı İspanyol gazeteciye en azından klişe bir yanıt verilir.. “Yargıya müdahale edemeyiz” masalı tekrarlanırdı. Gazeteci azarlanınca anlaşıldı ki, daha çekeceklerimiz var.",https://halktv.com.tr/makale/erdogani-anlama-kilavuzu-neden-yeni-anayasaya-aseriyor-843264
Ayşenur Arslan,SARAY’IN DEMOKRASİ SINAVI: OTUR SIFIR,02 Mayıs 2024 Perşembe 05:00,"Milyonlar için “tarihtir”… Benim içinse “anı”.. 1977 1 Mayıs’ından söz ediyorum. Mitinge / kutlamaya katılmak için 3 kız kardeş Ankara’dan gelmiştik. Ortancamız ODTÜ grubuyla yürüyecekti, en küçüğümüzle ben de TİP kortejiyle. Silahlar patladığında meydandan çıkmış ve Kazancı yokuşunda 40-50 metre ancak gitmiştik. Bir o kadar metre sonra bir arkadaşımızın evine sığındık ve vahşete o evden gördüklerimizle tanık olduk. Ön sağ penceresinden uzun namlulu bir silahın çıkartıldığı “beyaz” arabayı gördük mesela.. Ve o arabanın, kaçmaya çalışan insanların üzerine üzerine Taksim’e doğru son sürat çıkışını gözlerimize inanamayarak izledik.. Saatler sonra dışarı çıkabildiğimizde bizi yokuşun Taksim Meydanı çıkışındaki ayakkabı öbeği karşıladı. Kaldın, erkek, çocuk.. Kaçan, kaçmaya çalışırken yaralanan ya da ölen yüzlerce kişinin ayakkabısı.. Taksim Meydanı o gün yaşananlar nedeniyle simgedir. Saldırının arkasındaki “akıl ve organizasyon aydınlatılmadığı” için simgedir. Ölenlerin kanları hala o meydanda, meydana açılan yokuşlarda durduğu için simgedir.  *. *. * O gün Kemal Türkler’i dinlemiştik. Kurşunlar ıskalamış mıydı, yoksa bilerek hedef mi alınmamıştı? Bu sorunun yanıtı da karanlıkta. Tıpkı 12 Eylül’e haftalar kala evinin önünde uğradığı suikastin sorumluları gibi. Google hazretleri bile biliyor, yazıyor: “Kemal Türkler davasında Celal Adan önce delil yetersizliği ve ilerleyen süreçte de zaman aşımı gerekçesiyle mahkum edilmedi. Katil zanlısı Ünal Osmanağaoğlu ise kaçtı. Yaklaşık 20 yıl sonra yakalandığında beraat.. Bir bozma.. Yine beraat.. Yine bozma derken onun davası da zaman aşımı sayesinde düştü!”  *. *. * 12 Eylül’ün kanlı yolu döşenirken 1 Mayıs katliamı, Türkler’in öldürülmesi gibi kritik dosyalar rafta tozlanmaya bırakıldı. Sonra AKP bir gün “kafası karışıkları” tavlamak için 12 Eylül’le hesaplaşma masalı yazdı. Sonucu biliyorsunuz; Evren kınım kınım kınandı! Erdoğan da “aslan demokrat” tezahüratıyla bugünlere uzanan yolculukta seviye atladı. Zaman zaman 12 Eylül ruhuna rahmet okutan kararları görmezden gelenler.. 1 Mayıs 1977’yi ve sonrasındaki kanlı süreci bilmeyenler / hatırlamayanlar / hatırlamak istemeyenler elbette Taksim’e “İNAT” diyecekler. Ama merak ediyorum, -AKİTgiller dışında- yelpazenin neresinde olursa olsun azıcık akıl ve vicdan sahibi olanlar tam da dün Saray’dan gelen mesaja ne diyecekler? Adının yanında CUMHURBAŞKANI BAŞDANIŞMANI gibi bir ünvan yazan Oktay Saral şöyle buyurdu: “Devletin uygun gördüğü birçok alanda kutlama yapmayı kabul etmeyeceksin, sırf kaos olsun diye Taksim’i kutsallaştırıp tabulaştıracaksın.. Size ve sizin gibi hukuk ve kural tanımazlarsa DEMOKRASİ ÇOK FAZLA. Ya devlet başa ya kuzgun leşe..”  *. *. * Kim bu adam ya? İnşaat mühendisiymiş.. Bol bol inşaat yapmış.. Azıcık futboldan da anlıyormuş.. Yani buraya kadar saydıklarımla tam da Erdoğan’ın kumaşındanmış. Muhtemelen buna güvenerek saymış döktürmüş. Belli ki Anayasa’dan da hukuktan da haberi yok. Demokrasiyi de “devletin uygun gördüğünü yapmak” olarak anlıyor. Dahası sığındığı Saray’dan bu ülkenin emekçilerini tehdit ediyor. “KUZGUN LEŞE” sözleriyle adeta ölüm fermanı çıkartıyor. Leş gibi bir üsluba ne denir ki! Ama belki Saray’a yakın gazetecimsiler hatırlatır: Taksim -AKP’nin kamuoyuna ve AB’ye demokrat görünmeye çalıştığı- 2007 ve sonrasında 1 Mayıs’a açılmıştı. Ve şu başdanışmanı yalancı çıkarmak gibi olmasın ama, kaos falan yaşanmamıştı. Sonra kimleri rahatsız etti kim bilir, 2013’te yeniden kapatıldı. Ve… BURAYA DİKKAT BAŞDANIŞMAN EFENDİ: Anayasa Mahkemesi bir başvuruyu değerlendirerek 15 Aralık 2023 günü tarihi bir karara imza attı. Taksim’in kapatılmasını hak ihlali sayarak, meydanın “emekçilerin ortak hafızası ve sembolik değeri” olduğunu kayda geçirdi.  *. *. * Bu başdanışman efendinin işvereni, yani Erdoğan “DEMOKRATİK ANAYASA” için kolları sıvamış. Her taşın altında bir düşman arayan Bahçeli yanına yakışır elbette. Ancak 1 Mayıs’tan ödü kopan ve “size demokrasi fazla” diyebilen bir Saray ve Anayasası -benden duymuş olmasınlar da- Abdülkadir Selvi ve Ahmet Hakan’a bile dar gelir!!!!  *. *. * Saray’ın bu tavrını.. İçişleri Bakanı’nın talimatlarını.. Onları yerine getiren polis amirlerinin “BASINI SÜPÜRÜN” emri.. Gencecik çocuklara ters kelepçeyle düşman muamelesi yapılmasını.. Kısacası 1 Mayıs 2024 günü yaşananları bir kenara bırakıp Özgür Özel veya Ekrem İmamoğlu’na laf atanlara ne demeli peki? Neden Taksim’e gitmemişler? Neden “tüymüşler”? En hafif deyimiyle ayıp! En ağır cevabı ise herhalde gelecekte yurttaşlar verecektir. Saray zevatına gelince.. TOPAL ÖRDEK deyimini duymuş muydunuz?",https://halktv.com.tr/makale/sarayin-demokrasi-sinavi-otur-sifir-829829
Ayşenur Arslan,"Kahramanmaraş Günlerinden Bugüne: Sağ İktidarların Yakıtı ""Yalan""",20 Aralık 2023 Çarşamba 05:00,"O günlerde TRT’de, Haber Merkezi’nde idim. “Kahramanmaraş’ta ortalık karışmış” diye bir not gelmişti. Durumun ne kadar ciddi olduğunu, merkezden bir muhabirin görevlendirilmesiyle anlamıştık. Çok genç yaşta kaybettiğimiz Atilla Destecioğlu ile halef selef çalışmıştık. Birimin adı tam olarak neydi, aklımda kalmamış. Ama “sıcak olaylar” diyebileceğim toplumsal olayları, çatışmaları izleyen bir birimdi. Ve ben orada görevliydim. İsmail Cem‘in genel müdürlükten alınıp karanlığın iyiden iyiye çökmeye başladığı günlere kadar. Bir gün “artık kültür sanat masasında çalışacağım” tebliğ edildi. Zira öncelikle kadındım. Yanı sıra zaten kadındım. Üstelik kadındım. Müdürlerim bu gerekçelerle yetinmişti. Ancak onlar söylemese de herkes biliyordu ki, üstünüze afiyet bir de solcuydum. Kahramanmaraş olayları, işte o sıralarda patladı. Olayları izlemek üzere de Atilla ve ne yazık ki kim olduğunu hatırlayamadığım bir kameraman acilen kente gönderildi. Tarih 19 veya 20 Aralık olmalı. 45 yıl önce.  *. *. *  Atilla ve kameraman gitti. Gitti ama günlerce ekipten tek bir haber alınamadı. Haber Merkezi’nde “neler oluyor” diye konuşup müdürlerimize sorduğumuzu hatırlıyorum. Yanıt tuhaftı. “Devlet kanalı TRT” kente sokulmamıştı. Ekip de günlerce dışarda, içeri giriş izni beklemişti. Kahramanmaraş olayları 19-26 Aralık 1978 tarihleri arasında yani tam bir hafta boyunca kenti kasıp kavurmuş.. Ardında -resmî rakamlara göre- 111 ölü bırakıp sönümlenmişti.. O günlerde neler - nasıl yaşanmışsa kayıt tutulması istenmemişti belli ki! TRT ekibi o yüzden kente sokulmamıştı.. Ya da sokulmuş, hatta görüntü alınmış ama bu ülkenin en karanlık olayının tanıklığı kozmik arşive kaldırılmıştı. Merak edenler için ekleyeyim; Atilla da o günlere dair kurumun resmî açıklaması dışında bir şey söylememişti.  *. *. * Hatırlayanlar vardır: Olayların fitili, sağ / milliyetçi görüşte bir filmin oynadığı sinemaya bomba atılması üzerine yakılmıştı. 12 Eylül darbesi öncesinde pek çok kentte örneğini gördüğümüz provokasyonlar orada da devreye sokulmuştu. Sonucun bu kadar ağır olacağı bekleniyor muydu, hesaplanmış mıydı bilmiyorum. Öyle ya da böyle ok yaydan çıkmıştı. TRT görüntüleri ortada olmasa da fotoğraflarla, tanıklıklarla vahşetin boyutları anlaşılmıştı. Her yaştan kadınlar, hatta anne karnındaki bebekler bile vahşetten payını almış… Bir hafta boyu kentte kan nehirleri kudurarak akmıştı.. Bunun için tek bir yalan yetmişti: Komünistler sinemayı bombalayıp üç kişiyi öldürdü! “Komünistler” dediğime bakmayın. O günlerde -yıllarca- bu, VATAN HAİNİ SOLCULAR / MOSKOF UŞAKLARI / DİNSİZ KİTAPSIZLAR demekti. Sonuncusu doğrudan Alevileri işaret ederdi. Nitekim kentte vahşice öldürülenlerin önemli kısmı Aleviler’di.  *. *. * “Yalan” faşist / dinci siyasetin yakıtı olmadı mı hep! Tamam, bazıları masum, daha doğrusu o sırada masum görünen yalanlardı. Ama rengi, boyutu, hedefi ne olursa olsun yalanlar hep can yaktı. Hatta can aldı. Sivas’ta Madımak katliamının ateşi bir yalanla yakıldı. Hrant Dink’i ölüme götüren süreç öyleydi. Gezi Davası öyle. Bunlara bakınca AKP milletvekili Feşmekan hanımın “Atatürk Barajı’nı da biz yaptık” demesi neredeyse sevimli bulabileceğimiz bir palavra gibi geliyor. Ancak en hafifi, masumu bile yüzlercesiyle buluştuğu zaman ölümcül oluyor.",https://halktv.com.tr/makale/sag-iktidarlarin-yakiti-yalan-791065
Ayşenur Arslan,Ankara’yı Sarsan “Derin” Bir Mesele,02 Mart 2024 Cumartesi 05:00,"“Cumhurbaşkanlığı kararnameleri iptal edildi” deniyor ya! Aslında “BAŞKANLIK KARARNAMELERİ” demek daha doğru olur. Zira, * Türk tipi başkanlık sisteminin ilk ürünleri.. İlk meyveleri.. * Erdoğan’ın kendisini / Saray rejimini hukuktan üstün gördüğüne dair ilk adımlar.. Muhalafet ve medya ciddiye almış görünmediği için ayrıntılara vakıf olmayabilirsiniz. O nedenle önce kısaca birkaç başlık vereyim. Sonra neden CİDDİYE ALINMASI GEREKTİĞİNE kafa yoralım. *. *. * İptal edilen, 1 Numaralı CB kararnamesinin 40’a yakın başlığıydı. Aralarında belediyelerin yetkilerini kısıtlayan düzenlemeler de vardı. Saray’ın şu meşhur politika kurullarının, “temel hak ve özgürlüklere” aykırı yetkileri de.. İlginç bir iptal kararı da Saray personelinin, memlekette herkesin bildiği 657 sayılı Devlet Memurları Kanunu hükümlerine bağlı kalınmadan istihdam edilmesi düzenlemesiydi. Bilmiyorum maksadını ve haddini aşan bir yorum mu olur; ama söz konusu madde, ”TC Devleti ile RTE Devleti’ni iki ayrı yapı olarak görmenin ifadesi” gibiydi. (Elbette gücün hangi yapının elinde olduğunu söylemeye bile gerek yok!) Dikkatinizi çekmiştir. AYM’nin iptal ettiği düzenlemeler, 1 Numaralı Kararname ile hayatımıza girmişti. Hani şu pek sevdiğimiz benzetmeyle “dakika 1.. gol 1..” durumu söz konusuydu. O sırada başta Anayasa hukukçuları, yolu hukuk fakültelerinden geçen herkes “düzenlemeler Anayasa’ya, insan haklarına, demokrasiye aykırı” demişti. Ama dinleyen kim! Gerçeği teslim etmek 5 yıl sürmüştü. *. *. * Peki.. Şimdi ilk soru şu: Ne oldu da 5 yıl sonra AYM, Erdoğan’ın ilk göz ağrısı biricik 1 numaralı kararnamesine kırmızı kart çıkardı? Üstelik yerel seçimlerin arifesinde, Murat Kurum’a “yaptığın hemen her şey Anayasa’ya aykırı” deyiverdi? Hem de, AYM’nin müstakbel başkanı olduğu konuşulan İrfan Fidan dahil “tüm üyelerin oy birliği ile”.. Ve hem de “kararın doğrudan rejimin atar damarını hedef aldığını” bile bile.. Yani sıradan / rutin bir AYM hamlesinden söz etmiyoruz. Gündemin sıkı takipçisi hukukçu Uğur Poyraz ile konuştum. O, başta AYM’nin şimdiki Başkanı Zühtü Arslan, süreleri dolan AYM üyelerinin “veda mesajı” verdiğini düşünüyordu. Poyraz “mesaj” sözcüğünün altını çizerken de şöyle diyordu: “İptal kararı, beş yılda yapılanları kapsamayacak. Yani geriye dönük olarak işlemeyecek. Dolayısıyla yaptırım değil mesajdan söz edebiliriz.” Hukukçu yazar Taha Akyol da, -medyadaki konuya dair ender yazılardan birinde- mesajı şöyle deşifre ediyordu: “Görüyor musunuz, kuvvetler ayrılığı ne kadar önemli? Görüyor musunuz “hak eksenli” çalışan bir AYM hürriyetlerimiz için ne kadar değerli? Gelişmiş ülke refahına ve kudretine ulaşmak için hukukun siyasetten üstün olmasının zorunlu olduğunu görüyorsunuz değil mi?” Hem iptal edilen başlıklara, hem de iptal gerekçelerine baktığınızda gerçekten tam da bu okunuyor. AYM kararı “Erdoğan hukuktan üstün olmamalı” diyor. Kuvvetler ayrılığının önemini vurguluyor. *. *. * Gelelim ikinci soruya: Teknik bir durumdan mı söz ediyoruz? Yukarıda aslında ben kendi yorumumu açık ettim. Bana göre sıradan / rutin bir iptal kararı değil. Nasıl olsun ki! Anayasa Mahkemesi “ancak kanunla yapılabilecek düzenlemeleri sen yapamazsın” diyor. Hukukun / yasaların / Anayasa’nın üstünden atlayıp geçemezsin diyor. Kime? Erdoğan’a! Mesele bir sistem ve rejim meselesi. Anayasa Mahkemesi, AKP’nin -kimi unutulmaz desteklerle!- yazdığı ve onaylattığı Anayasa’ya bile aykırı duruşu belgeliyor. Bu açıdan, AYM kararının hem lafzı hem de ruhu ile “Saray’a bir uyarıda bulunduğunu” söylemek herhalde yanlış olmaz. Bu saptama da bizi, Ankara’dan son zamanlarda gelen kulis notlarına götürüyor. Yani henüz ateşini göremesek de dumanını hissettiğimiz bir duruma.. *. *. * Adalet saraylarının koridorlarına kadar yayılan “ŞERİAT” sloganları.. Diyanet İşleri Başkanlığı’nın -tabiri mazur görsünler- gemi azıya alıp, laikliği yok etme seferberliği.. Tarikatların da devlet içinde devlet haline geldiği ve hatta “kendi hukukunu uyguladığı” bir süreç.. Ateş yanmıyorsa şaşırırım doğrusu. Hele Erdoğan’ın Sisi ile görüşme ödevi sonrası Müslüman Kardeşler liderinin Türkiye’den gönderildiğini hatırlarsak. Batı bu meselenin neresinde? Büyük sermaye gidişata ne diyor? Bürokraside neler olup bitiyor? Kısacası Ankara’da kapılar ardında neler yaşanıyor? Bekleyip göreceğiz. Sevgili İlhami Algör’ün klasikler arasına girmiş romanının adını şöyle koymuştu: ”Fakat Müzeyyen Bu Derin Bir Tutku."" Bana da olup bitenler, “Bu Derin Bir Mevzu” dedirtiyor. Bilmiyorum siz ne dersiniz!",https://halktv.com.tr/makale/ankarayi-sarsan-derin-bir-mesele-anayasa-mahkemesi-ne-yapti-811386
Ayşenur Arslan,İstanbul'u Kim Alırsa Alsın Kaybedeni Erdoğan Olacak,28 Mart 2024 Perşembe 05:00,"Aslında İstanbul’u Ekrem İmamoğlu’nun alacağı neredeyse kesin gibi. Bu durumda Erdoğan’ın kaybetmiş olması da son derece net bir sonuç olur. Ya, aksi olur ve “bir şekilde” İmamoğlu’nun “seçimi alamaması” sağlanırsa.. Bu durumda da Murat Kurum ve abisi Erdoğan kazanmış sayılır mı! Düşünsenize bilumum bakanlar ve Reis’in ta kendisi.. Devletin tüm olanaklarıyla seçime yüklendiler. O kadar ki Erdoğan, Anadolu kentlerindeki mitinglerde bile durup durup İstanbul’u hatırladı.. Hatırlattı! Daha önce de yazdım: Erdoğan bu stratejisi ile İmamoğlu’nu kendisinin en büyük -belki de tek- rakibi haline getirdi. Dahası, o rakipten ne kadar çekindiğini İstanbul kampanyasında tüm kozlarını sahaya sürerek gösterdi. Aşil efsanesini bilirsiniz. Doğduğunda ölümsüzlük iksirinin olduğu havuza sokarlarken topuğundan tutarlar. İşte o topuk.. Yani Aşil’in tek zayıf yanı.. Sonunu da getirir. İmamoğlu o zayıf noktası mıdır Erdoğan’ın? Göreceğiz. Ama şimdiden söyleyebiliriz; Reis’in karizması fena çizildi. Ne kadar zayıfladığını gördük. *. *. * Doğrusu karizmayı çizdirmek için çok talihsiz bir dönemdeyiz. Hani astroloji meraklıları arada söz eder ya; “üç gezegen hizalandı.. ortalık fena karışacak” diye. Benzetmek gibi olmasın, dünya öyle bir yere doğru tozu dumana katarak gidiyor. * Putin, son seçimde yine akla ziyan bir oy oranıyla bir dönemi daha garantiledi. * “ABD, başka adam bulamıyorlar herhalde, seçime Biden VS Trump yarışıyla gidecek gibi.” * Biden hayaletlerle konuşurken Trump “rahatsız ve hatta bölünmeye hazır” Amerikalılar’a cazip gelir mi? Gelir! * “Trump Beyaz Saray’a dönerse ajandasındaki ilk işlerden biri NATO’ya katkıyı azaltmak oluru mu? Olur!” *. *. * Bu yol haritasında kim nereye sapar, az çok tahmin edilebiliyor. “Yeniden büyük Amerika” sloganıyla gelecek bir Trump, Putin’e de aynı hayalin kapısını açar. Çarlık Rusyası.. Ardından bir döneme damgasını vuran Sovyetler Birliği.. Putin parçalanmış ve gücünü kaybetmiş bir ülkeyi eski şaşaalı günlere götürmek istemez mi! Kültüründen başka gücü kalmayan yaşlı Avrupa.. Hele bir de Trump NATO zırhını ellerinden alırsa.. Putin’le baş edebilir mi! Bu coğrafyada neler yaşanabilir. Düşünmesi bile insanı ürkütüyor. Buna bir de Netanyahu delisiyle bölgenin en ateşli (?) lideri Reis’i ekleyin.. Yetmez! IŞİD’i anmadan geçmeyin! Dünya bu yaz her anlamda çok ama çok ısınacak. Biz de belli ki kavrulacağız! * *. * Dış mihraklar ortalığı ateşe verecek, belli! De… Acaba onların arasında İMF’yi saymak lazım mı? Sorunun nedeni şu: Davutoğlu, emeklilere bekledikleri müjdenin bir türlü gelmemesini IMF’ye bağladı. Sahiden, meselenin ne kadar hassas olduğunu bildiği halde emekliye kaynak çıkartılamadı. Hem de Erdoğan’ı bilenlerin “para basar, borç bulur emekliye beklediğini mutlaka verir” diye bahse girdiği.. Beklenen haber gelmeyince -başta AKP’liler- herkesin şaşırdığı.. Üstelik yerel seçim öncesinde milyonların oyunun buna bağlı olduğu bir konudan söz ediyoruz. Davutoğlu duyum mu aldı, tahmin mi yürüttü kim bilir.. Erdoğan’ın ne kadar hayati olduğunu bile bile emekliye “para yok” demesini IMF ile açıkladı: “Neden veremiyorlar emekliye parayı biliyor musunuz? Çünkü IMF ile anlaştılar. IMF, 'Emekliye para vermeyeceksin' dedi. Kime vereceksin parayı? Faizi yüzde 50'ye çıkarıp, faizcilere vereceksin ki onlar zengin oldukça zenginleşecek. Göreceksiniz seçimden sonra ortaya çıkacak; bunlar IMF ile anlaştılar.” *. *. * Doğru ya da değil.. IMF’li ya da İMF’siz.. Ekonominin nasıl bir girdaba çekildiği açık. Emeklilere zırnık yokken, üstüne bir de, Davutoğlu’nun da hatırlattığı gibi, seçime bir hafta kala faiz artışı.. Peh peh peh.. Durum gerçekten vahim olmalı. Yoksa, dünya genelinde olduğu gibi memlekette de gezegenler hizalanıp ortalığı dağıtmazdı. Bundan sonrası kehanete girer belki. Ama iki kelam edelim: * “Erdoğan için iki yol kaldı. Giderek artıp yükselecek isyan seslerini bastırmak için daha da sertleşecek. Ya da dayanamayıp erken seçime gidecek.” * Aynı şekilde bizim önümüzde de iki yol var. Ya susup pısıp oturacak ve mesela geleceğin Irak’ı olmaya boyun eğeceğiz. Ya da korku duvarını yıkarak “YETER BEEEEE” deyip Reis’i evine göndereceğiz. Askında bu pazar sandıkta oylanacak olan bu!",https://halktv.com.tr/makale/istanbulu-kim-alirsa-alsin-kaybedeni-erdogan-olacak-819332
Ayşenur Arslan,Gazetecilikte Yeni Formül: 5 'N' Birkaç da 'K',28 Şubat 2024 Çarşamba 05:00,"Gazeteciliğe adım attığınızda öğretilen ilk şeydir “5N 1 K”. N’ler malum: Ne, neden, nasıl, nerede, ne zaman.. Bunlara yanıtınız yoksa o haberi unutun. Ama asıl, “K”, haberin / yazının olmazsa olmazıdır: KİM! Muhtemelen buraya kadarı için “biliyoruz” dediniz. Peki yeni formülden haberiniz var mı? Yok elbette. Çünkü dün gece bir Murat Kurum analizi izledim. Yeni formülü de sabah sabah uydurdum. Evet artık “1 K” devri bitti hanımlar beyler. En az iki K daha eklendi: “KİMLERDENSİN... KAÇA…”  *. *. * Bakın, günümüzde haber dediğiniz “sizin kimliğinizle, kimlerden olduğunuzla birebir alakalı.” Diyelim ki, benzin zammını haber yaptınız. Bütün N’ler yerli yerinde.. K ise -zammı iktidar yaptı diyecek haliniz yok, hatta zam diyecek haliniz yok ya- ortada boş boş dolaşıyor! K’dan söz edilmeyen, yani sorumlusu kesinlikle anlaşılamayan fiyat düzenlemesi haberi bir görünür, hemen kaybolur. Böylece… Bir bakışta gazetecinin Reis’ten yana olduğu anlaşılıverir. Zaten önemli olan da benzinin başına ne geldiği değildir. Sizin “kimlerden” olduğunuzdur. Bir diğer “K” içinse durum biraz daha çetrefillidir. “KAÇA” sorusunun yanıtı -benzinin fiyatından söz etmiyoruz elbette- olsa olsa “İDDİA” olarak dile getirilebilir. Haber.. Söyleşi.. Canlı yayın konuğu.. “Kaça olursa olur”? Bilemezsiniz. Bilseniz de söyleyemezsiniz. Bir gazetecinin İstanbul’un en pahalı semtlerinden birinde, diyelim ki -kendisine ait- yüzme havuzlu villada oturuyor olması kanıt sayılmaz. Bu yüzden yanıtı alamaz, sadece hissedebilirsiniz.  *. *. * Mesela… Sayısız tv kanallarından birinde ya da herhangi bir medya platformunda gazeteci şöyle diyor: “Erdoğan karşıtı olabilirsiniz. Ama hakkını da teslim etmelisiniz. 2019 yerel seçimlerinde İstanbul, Ankara gibi birkaç şehri kaybetse de özellikle hiç bir genel seçimi kaybetmedi. Bu, çok az rastlanan bir başarı değil mi!” Öyle mi! Ben daha başarılı liderler tanıyorum. Baba - oğul Aliyev gibi.. Kuzey Kore’nin üç kuşak liderleri gibi. Oy oranlarını bir görseniz dişleriniz kamaşır. Erdoğan gibi, kılpayı yüzde 50 + 1 değil oranlar.  *. *. * İşin bir başka yanı da, Erdoğan’ın bu kılpayı zaferler için memleketin neredeyse tamamını satmış olması. Yanlış anlaşılmasın; çimento, şeker, kâğıt fabrikalarından, limanlardan, enerji üretim tesislerinden, arazilerden falan söz ediyorum. Cumhuriyet’in 100 yıllık birikiminin haraç mezat elden çıkartılmasından söz ediyorum. Resmî veriler önceki yıl sonu itibariyle, AKP döneminde yaklaşık 65 milyar dolarlık “özelleştirme” yapıldığını gösteriyor. Sadece 20 yıldaki satış, bu! 1986, yani Özal’ın sahneye çıkıp “babalar gibi satışa başladığı” yıldan AKP iktidarına kadar neymiş peki rakam? Sadece 8 milyar dolar. Hadi kıyaslamaya devam edelim. Hem de Erdoğan’lı yıllarla.. ENFLASYON: Haziran 2015 % 8.28… Şubat 2024 % 54, 72 MEVDUAT FAİZİ: Haziran 2015 % 10.47… Şubat 2024 % 49, 93 DOLAR KURU: Haziran 2015 2,7 TL…. Şubat 2024 31 küsur TL  *. *. * Ama ne başarı değil mi! Listeyi daha da uzatabiliriz. Ama gerek yok. Zaten hayatın gerçekleri ekonomiden anlamayan, rakamlarla arası iyi olmayan yurttaşlara bile çok şey anlatıyor. Kendimden örnek vereyim. Babamın tek maaşıyla ev ve araba alınabilmişti. Ben tek maaşımla, babamın ödediğinden daha uzun süre kredi borcu ödeyerek ev aldım. Şimdiki gençler, -eğer varsa- maaşları ile ancak bir kafeye gidebiliyor. Ama Erdoğan büyük lider. Yol yaptırıyor. Köprü yaptırıyor. Yetmese de depremzedelere konut yaptırıyor. Gerçi hepsinin parası bizim cebimizden çıkıyor. Olsun! Yine de Reis’in hanesine yazmak, alkışlamak, hakkını teslim etmek gerekiyor!!!!!  *. *. * Kamunun malı ve parası ile seçime giden… Seçim kampanyasında devletin her türlü imkanını tepe tepe değerlendiren.. Yeri geldiğinde mühürsüz pusula… Yeri geldiğinde seçim iptali ile yasaların üstünden atlayıp giden.. Ve karşısında birkaç vızıltıdan başka bir engel olmayınca menzile varan bir iktidar.. Başarılı öyle mi! “KAÇA” sorusunun yanıtını ben veremem. Yanıtı, Erdoğan’ı böyle yasa dışı / kayıt dışı / etik dışı bir yarışta başarılı görenler veriyor. Öyle bir başarı ki bu, yoksulluk yalnızca artmıyor, aynı zamanda derinleşiyor. Gençler kendilerine bu ülkede bir gelecek göremiyor. Emekliler “ört ki ölem” diyor. Hele bir de Anayasa’yı değiştirip Türkiye’yi siyasal İslamın kalesi yaparlarsa.. Sahiden “örtsünler de ölelim” yahu!",https://halktv.com.tr/makale/gazetecilikte-yeni-formul-5-n-birkac-da-k-810375
Ayşenur Arslan,Erdoğan’ın “Şeriat Açılımını” Neden Konuşmuyoruz?,07 Şubat 2024 Çarşamba 05:00,"Bir Türk vatandaşı olarak “ne yazsam” değil de “neyi yazmasam” diye düşünüyorum! Öyle ya! (Yazar daha yazının başında ilk cümlelerini siler. Bir daha yazar. Yine siler.. Sağduyusu ‘Aman ha, teröre destek veriyorsun zannedecekler’ diye uyarır.) Bu arada Hatay’da CHP.. (Burada da yazarın sağduyusu yine devreye girer, ‘yeterince düşmanın var. Bir de yeni CHP’lileri başına sarma’ diye uyarır.) Peki ne yazmalı?  *. *. * Pek tanınmış bir kalem değildir: İsrail vatandaşı Efraim Kişon.. Kitaplarını çocukluk yıllarımda keşfedip çok güldüğüm bir yazardır. Bir öyküsünde “Yahudi pokerini” anlatır. Her elde, her kağıtta kuralı değişen bir oyundur. Tabii işin asıl sırrı, poker bilmeyen biriyle oynamaktır. Acemi oyuncu diyelim ki 4 as mı çıkardı.. Deneyimli oyuncu atılır. “Ama asların yanında 3 yoksa başa dönülür” der. O kazanıncaya kadar da pokerin sırları birbiri ardına sökün eder. Artık Kişon’un evreninde yaşıyormuş gibiyiz. Kurallar her an değişebiliyor. Tıpkı dostlar ve düşmanlar gibi.. Memleketin başındaki kişi karar veriyor günün kuralına, düşmanına.. O kişi aynı zamanda neyi nasıl anlamamız gerektiğini de bir zahmet söylüyor. Mesela, depremin yıldönümünden bir gün önce Hatay’daki sözleri: “Merkezi yönetimle yerel yönetim el ele vermezse, dayanışma halinde olmazsa o şehre herhangi bir şey gelmez. Hatay’a geldi mi? Şu anda Hatay garip kaldı.” Gayet açık, değil mi? Hayır! Erdoğan’ın böyle söylemiş olması, bunu kast ediyor olması anlamına gelmez! Gelmeyecektir! Netekim “şimdi birileri çıkmış..” diye başlayan o klasik (yani klasikleşmiş) girizgâhı ile “ifadelerimin üzerinde tepinmeyin” diyor. Meğer yıllardır belediyelerle hangi partiden olduklarına bakmaksızın işbirliği içindelermiş ya! Yaaaaa!  *. *. * Hani Nasreddin Hoca hikayelerinde hep karşımıza çıkar: “Bunun üzerine Nasreddin Hoca durur mu!” Yazının hocası, sağlık bakanı Fahrettin Koca. Erdoğan çıtayı arşa çıkarır da Koca durur mu! Hatay’daki yaralı yüreklerin isyanı için “Fatiha okumayı protesto ettiler” demeye getirdi. Sevdiklerini kaybetmiş milyonların yüreğindeki yaraya -ne tuzu- kezzap döktü. Anlaşılmamak.. Dahası söylediğiniz yaptığınız şeyin tam tersiyle suçlanmak çok ağırdır. Bilirim. Asla söylemediğim, ima etmediğim şeyler için “teröre destek” suçlamasıyla karşı karşıya kalmış.. Ne dediğimi dinlememiş, dolayısıyla bilmeyen meslektaşlarımın “talihsiz ifadeler” yorumuna tanık olmuş.. Neticede Terörle Mücadele ekibi tarafından savcı huzuruna kadar eşlik edilmiş.. Bu hafta da biri Çağlayan, diğeri Anadolu Adliyesi’nde iki davada “sanık” sıfatıyla hakim karşısına çıkmış bir gazeteci olarak bilirim. Şimdi söyleyin bakalım. Bakan Koca’ya dönüp “hiç mi utanmıyorsunuz” desem.. Ya da Erdoğan’a dönüp “ağzınızdan çıkanı kulağınız duymuyor, sonra da hiç sıkılmadan bizleri mi suçluyorsunuz” diye sorsam.. Muhtemelen 3 asın yanına bir Sinek 6’lısı bir de Karo’nun 99’unu açmadığım için oyunu kaybetmiş sayılacağım.  *. *. * Oyunu kazanmak için ne gerektiği çok açık. İnanın sade vatandaş da biliyor. Ve gereğini yapmaya hazır. Ancak, başta CHP olmak üzere, kendilerini muhalefet cephesinde tarif eden partilerin içinde bambaşka bir hava esiyor. Kimileri, örneğin İstanbul’da İmamoğlu’nun kazanmaması için, uğraştığını bile saklamıyor. Yine bir mesela.. DEM milletvekili Sırrı Sakık şöyle buyurdu: “İmamoğlu’nun kaybetmesi bizim sorunumuz değil.” Kimin sorunu olabilir, bir fikriniz var mı? Yahudi pokeri için masaya oturanların tümü birden “acemiyi ütmek” konusunda anlaşmışsa.. Bence artık lafımız o acemiye olmalı.. “Kendine gel.. öğren de çık ortaya” demeliyiz. Zira, Sırrı Sakık ve onun gibi düşünenlerin kendilerini kaybetmiş saymayacağını -hatta muhtemelen kazanacaklarını- anladık da.. Bizim ve Türkiye’nin çok ama çok şey kaybedeceği ortada. Baksanıza Erdoğan 2. Yüzyılın daha başında ağzından “şeriat” baklasını çıkardı. Bir yerlere müjdesini uçurdu.  *. *. * Diyor ki Erdoğan: “Farklı maskeler altında sahnelenen şeriat düşmanlığı var. İslam’ın hayata dair kurallarının bütününü temsil eden şeriata düşmanlık, esasında dinin bizatihi kendisine husumettir.” Bu ifadede yanlış anlaşılacak, tevil götürür bir şey var mı? Yok. Peki ne yapmalıyız bu gidişle ilgili olarak. Bu konuda Metropoll Araştırma imdada yetişiyor!! Meğer korkacak bir durum yokmuş! Kibarlıktan herhalde, “ŞERİAT” diye değil de “İSLAM CUMHURİYETİ İSTER MİSİNİZ” diye sormuşlar. Bu şık sadece yüzde 19.2 oranında “evet” almış. Şeriat isteyenlerin oranının 1990’lardan bu yana yüzde 6, oradan 10, oradan 12‘ye yükseldiğini.. Yani kaygı verici bir tırmanış olduğunu geçelim.. Ankete katılanların oy verdikleri partilere göre dağılım kabus gibi. AKP: % 28.2 MHP: % 18.3 Sadece iki ortağın seçmeni yüzde 46.5 oranına ulaşıyor. Buna, oyu az ama özgül ağırlığı hallice Yeniden Refah Partisi’nin yüzde 20’lik oranını ekleyin.. Türk Tipi Şeriat için koşullar olgunlaştırılmış sayılabilir.  *. *. * Bundan 12 yıl kadar önce bir Medya Mahallesi programında şöyle demiştim: “Günün birinde ‘Değerli yurttaşlar yarın saat 07.00’den itibaren şeriat düzenine geçilecektir. Duyurulur’ gibi bir anons söz konusu olmayacak. Yavaş yavaş.. Alıştıra alıştıra o sınıra geleceğiz. Ve bir bakacağız ki artık oradayız.” Erdoğan’ın niyetini / hedefini apaçık ortaya koyduğu sözlerin -muhtemelen dinsiz derler korkusuyla- yeterince tartışılmaması.. Hatta bence kopartması gereken fırtınanın esintiye bile dönmemesi çok hazin. Çok acı. Başta “ne yazmalı” diye sormuştum ya! Bence en başta, en çok bunu yazmalı. Konuşmalı. Tartışmalı. Bir de şunu sormalı: “Azıcık parası olan ABD’ye, İngiltere’ye neden kaçıyor. Neden burada kazanıp orada yaşıyor?”",https://halktv.com.tr/makale/erdoganin-seriat-acilimini-neden-konusmuyoruz-804292
Ayşenur Arslan,Erdoğan’ın Kısılan Sesinin Hatırlattıkları,05 Mayıs 2024 Pazar 05:00,"2011 sonu. Mehmet Ali Birand “28 Şubat” belgeseline hazırlanıyor. Upuzun bir çekim listesi elinde, Kanal D ana haber bülteninden fırsat buldukça röportaja gidiyor. Listesindeki en önemli isim elbette Başbakan Erdoğan. O sıralarda Doğan Grubu’ndan hiç hoşlanmasa da randevu vermiş. Ankara’da, saatler sürecek bir çekim için kameranın karşısına geçmiş. Erdoğan’ın kamera karşısında neler söylediği malum. Belgeselde geniş geniş yer aldı. Ama benim açımdan ilginç olan, çekime hazırlık sırasında söyledikleri. Birand önce benden ve Cüneyt Özdemir’den söz etmiş. Yani o sırada “Erdoğan’ın ne kadar sevdiğini (!) dünya alemin öğrendiği” iki kişiden. Birand belki yumuşar diye gündeme getirmiş isimlerimizi. Hatırlamayan vardır, 2011 Ekim ve Kasım aylarında Van’ı fena halde sarsan deprem CNNTürk’ü de vurmuştu. Cüneyt Van’a gitmiş, gördüklerini anlatmış. “Bazı köylere hiçbir yardımın ulaşmadığını” söylemişti. Erdoğan da isim vermeden o sözlere ateş püskürmüş ve belli ki meşhur kiniyle Cüneyt’in adını defterine kaydetmişti. Birand’ın arayı bulma çabasını da “bana ondan bahsetmeyin” diye anında silip atmıştı.  *. *. * Ya ben? Erdoğan’ın listesinde baş sıralarda olduğumu biliyordum. Özellikle “İslamcılığın kadına dayattıkları” üzerine görüşlerimin nasıl -deyimi bağışlasın- “delirttiğini” fark ediyordum. O sıralarda Doğan Grubu’nda sık sık tartışma konusu olurdum.. Ve her defasında şöyle derdim: “Ben başbakan olsam beni bu kadar ciddiye alıp uğraşmazdım.” Ama o uğraşırdı. Hatta bir mitingde yuhalattığı ilk gazetecilerden biriydim. Hani, iftihar ediyormuşum gibi algılanacak belki. Oysa daha ziyade şaşırmıştım. Neyse.. Birand benden söz ettiğinde -onun bana anlattığı kadarıyla- hiçbir şey söylememiş. Yüzünü ekşitip başka bir tarafa bakarak konuşmak istemediğini belirtmiş.  *. *. * Buraya kadarını, magazin niyetine yazdım. Bu yazıda asıl anlatmak istediğim ise, bambaşka! O gün Erdoğan’ın sesi biraz kısıkmış. Birand -yine onun anlattığı kadarıyla- doğrudan sormuş: “Kemoterapi yüzünden mi! Ben de kemoterapi sonrası yaşıyorum bunu, oradan biliyorum.” Erdoğan doğrulamış. Ve bir süre buna dair deneyimlerinden, hastalıkla mücadelede son durumlarından konuşmuşlar. Önceki gün cuma namazı sonrası Erdoğan’ı dinlerken aklıma geldi. Sesi yine kısık, cılız, sanki içine kaçıyormuş gibiydi.  *. *. * Erdoğan’ın, öncesi de vardır elbette, en az 13 yıldır kanser tedavisi gördüğünü biliyorum. Sadece Türkiye’nin değil, dünyanın en iyi doktorları tarafından, en ileri tıbbi teknoloji ile kontrol altında olduğunu da duyuyorum. Sağlık çok önemli. Hiç kuşkusuz Erdoğan gibi olağanüstü imkanlara sahip bir ismin tıbbın imkanlarından yararlanması.. Saray’daki özel hastanesi bir yana, gittiği her yere seyyar hastanenin de peşi sıra gelmesi son derece normal.. Ve katiyen eleştirilemeyecek bir durum. “AMA” diye düşünmeden edemiyorum: “YILLARDIR DİKEN ÜSTÜNDE YAŞAYAN, İNSAN HAYATININ NE KADAR KIRILGAN OLDUĞUNU KENDİSİNDE DENEYİMLEYEN BİRİ, BAŞKALARININ HAYATINA NASIL BU KADAR KOLAYCA ARKASINI DÖNEBİLİYOR?”  *. *. * Osman Kavala ve onun nezdinde tüm Gezi tutsakları.. Selahattin Demirtaş ve onun nezdinde açılım kurbanları.. Çetin Doğan ve onun nezdinde cezaevinde ölüme terkettikleri generaller.. Barış Terkoğlu ve onun nezdinde hapse atmalara doyamadıkları gazeteciler.. Bir de sürgünde yaşayıp sürgünde ölenler..  *. *. * Sevgili Celal Başlangıç da öldü. 12 Eylül’ün “pisliğini” kamuoyuna anlatan ve önce bu yüzden, sonrasında AKP’nin yaptıklarını ifşa etmekten çekinmeyen.. Sonucunda hayatının yarısı davalarla, işsizlik dönemleriyle geçen bir gazeteci.. Sürgüne gitmeseydi Silivri’ye gidecekti. Ne öncesinde ne sonrasında gazeteciliğinden ödün vermedi Celal. Bedelinin ne olduğunu bilmiyor muydu sanki! Biliyordu. Hayatıyla ödedi. Celal, insanın hep tanıyormuş gibi hissettiği insanlardandı. Gazeteciliğinde kaya gibi, dostluğunda yumuşacıktı. Sevgili eşi Ayşe Yıldırım’la filmi çekilesi bir hayat yaşadılar. Karı koca gazetecilikte yarıştılar adeta. Ayşe, -açılım sürecini berhava eden- Ceylanpınar vakasına dair gerçekleri ortaya çıkartmıştı mesela.. Sadece o haberi, açılımı kimlerin neden kapattığını gösteriyordu. Gerçeği ifşa ediyordu. Celal’in sayısız haberi gibi. Sürgünde de elele kalp kalbe direndiler. Belki “ne güzel işte, yurt dışında keyif çatmışlar” diyen olacak. Kimseye öyle bir keyif dilemem. Sürgünde yaşamanın, hasta olmanın ve ölmenin keyifli hiçbir yanı yok. Bunu, Saray’da oturup özel hastanesinde özel tedavi gören Erdoğan da anlıyor olmalı. Ne var ki narsistler dünyanın kendisi için yaratıldığını zanneder ya! Gözleri kendilerinden başka kimseyi görmez ya! Eğer Erdoğan bugünlerde bir yumuşama belirtisi sergiliyorsa, bilin ki koltuğunu koruma çabasıyla kurduğu oyunun bir parçasıdır. O kadar!",https://halktv.com.tr/makale/erdoganin-kisilan-sesinin-hatirlattiklari-830695
Ayşenur Arslan,Siyaset Meydanı İzlemeyen Neslin “Rekoru”,10 Haziran 2024 Pazartesi 05:00,"Ali Koç ile Aziz Yıldırım’ın ekran tartışması inanılmaz bir reyting aldı. Somera ölçümüne göre izlenme oranı yüzde 55.89 oldu. Kablo TV ise kendi platformlarında bu oranın yüzde 78 gibi kırılması güç bir rekora eriştiğini açıkladı. Program bu “teveccühün” hakkını verdi mi, tartışılır! Ancak “tartışmanın” kendisi, bize bir şeyler anlattı. Biz de oradan başlayalım. Ekranda ve kamera arkasında olup bitenlere.. Örneğin Ali Koç’un ifadesiyle “Kurtlar Vadisi’ni aratmayan” Acun Ilıcalı prodüksiyonuna sonra döneriz. *. *. *. 2000’li yıllarda, yani Erdoğan devrinde doğanlar ülke olarak neleri kaybettiğimizi bilmiyorlar. * Levent Kırca’nın o olağanüstü skeçlerinin TRT’te yayınlandığını.. Keza yılbaşı gecesi yine TRT ekranında dansöz izlendiğini.. Söylemeye gerek var mı bilmiyorum, izleyenlerin dinden imandan çıkmadığını.. Eurovision’a katılıp ne heyecanlar yaşadığımızı bilmiyorlar. * Bence “klasik” tanımı az gelir, benzersiz Siyaset Meydanı akşamlarında izlediklerimizi.. örneğin Sakıp Sabancı ile DİSK Genel Başkanı’nın aynı sırada yurttaşlarla birlikte oturup tartıştıklarını da bilmiyorlar. * “Yine Siyaset Meydanı’nda -Erbakan hariç- tüm liderlerin katıldığı o unutulmaz buluşmadan da haberleri yok belki.” *. *. * Ali Koç - Aziz Yıldırım buluşmasının reytingi, bütün bunları bilen ve hatırlayanların heyecanla, bilmeyen ve duyanlarınla merakla ekrana kilitlendiğini göstermiyor mu! Tartışma kültüründen uzak, sansürün kitabının yeniden yazıldığı Erdoğan devri programlarından çok farklı bir şeyler vadediyordu buluşma. Sanki, Saray ölçülerine göre dikilmiş, göğsümüzü sıkıştırıp nefesimizi kesen gömleğin birkaç düğmesi kopuvermişti. Sanki, gideceğini hem toplumun hem de kendisinin anladığı Erdoğan’ın gölgesi kalkmaya başlayıvermişti. Elbette tek bir geceye ve o tuhaf tartışmaya böyle büyük anlamlar yüklemek doğru değil. Farkındayım. Ama izlenme rakamlarına bakılınca Fenerbahçe taraftarının çok ötesinde bir katılım bize bir şeyler anlatmıyor mu sahiden! “Toplum konuşmayı, tartışabilmeyi özlemiş” dedirtmiyor mu! Bu cümlede “soru sormaktan” da söz etmeliydik elbette. Ne var ki, sokaktaki insanın yıkıp geçtiği duvarların medyada hala ayakta olduğu.. Yani, güce teslim olan medyamızın toplumun çok çok gerisinde kaldığı da bir başka gerçek. *. *. * Malum, iki ismin Now’da buluşacağı duyuruldu önce. Saat bile verildi. Sonra aniden adres değişti. Habertürk oldu. Neden mi? Sevgili Doğan Şentürk’ün yönettiği Now, “moderatör olmasın” talebini kabul etmemişti de ondan. Bunun üzerine “tamam moderatör olsun ama soru sormasın” denmişti. Şentürk, bunun da gazetecilik ilkelerine uymayacağını belirterek, programdan -ne kadar izleneceğini bile bile- vaz geçtiklerini duyurmuştu. Aslında aynı mesele Habertürk için de gündeme gelmişti. Tartışmayı idare edeceğini bizzat kendi sosyal medya hesabından duyuran Mehmet Akif Ersoy, birdenbire buharlaşıvermişti. Yerini Ahmet Selim Kul almıştı. Ama hangi şartla! Perde arkasında konuşulduğu, zaten tartışma boyunca “görüldüğü” üzere iki ismin ortasına oturmuş ama hiç soru sormamıştı. O kadar ki, reklam molası vermek için araya girdiğinde Ali Koç “Sen burada mıydın ya” demişti. Bir başka teşebbüsünde de Aziz Yıldırım “Sen dur, girme araya” diye azarlamıştı. Dahası… Ahmet Selim Kul ve onun nezdinde tüm gazetecilerin / gazeteciliğin aşağılandığı program, onun veda etmesine bile fırsat verilmeden bitirilmişti. Onca reyting.. Ama sıfır gazetecilik.. Onca ima, iddia.. Ama sıfır netlik.. *. *. * Hem Habertürk’e hem de Koç ve Yıldırım’a kötü haber. İzlenme oranları yanıltmasın. İzleyiciler ne tartışmanın kalitesini beğenmişti, ne de iki ismin tutumunu. Ortaya atılan -doğrusu sonrasındaki yorumlar olmasa katiyen anlayamayacağım- bazı iddialar ortalığa kötü kokular saçmaktan öteye gitmedi. Ali Koç’a yönelik “Fetöcüler sırf bana karşısın diye seni tutuyor” sözleri mesela. Soru sorulabilse nerelere varacak bir konu iki “mırmır” ile geçti gitti. Ya da borsada manipülasyon iması.. Ekonomi gazetecilerinin imanın çok ötesindeki bir “haberi” dava konusu olurken, o mesele de yine “mırmır da mırmır”… Üstü kapalı mesajlar havada uçuşurken Ali Koç’un “DIŞARISI KURTLAR VADİSİ GİBİ” sözlerini de ancak ertesi gün çözebildik. Meğer iki ismin ekibi yayın öncesinde gerilmiş. Koç ekibinin başındaki Acun Ilıcalı da hem gerginliğin dozunu tayin etmiş hem de Koç’a mentorluk yapmış. Ya Mehmet Uçum muhabbeti? İki ismin de “yakini” olduğunu anladık. Anladık da, hangi gerekçeyle, neden gündeme getirildiğini anlamadık! Hele Uçum’un Cumhurbaşkanı Başdanışmanı olduğunu bilmeyen izleyici hiçbir şey anlamadı. *. *. * Ama inanın bana, yakında daha çok kişi her şeyi daha net görüp anlayacak. AKP’nin siyaseten çöküşe geçtiği ve bu yüzden “normalleşme” diye yanına yeni destekler aradığı.. Karşısında da siyaseti “şeffaflık” ilkesiyle yürüten Özgür Özel’in yükseldiği bir süreçteyiz. Elbette ölmekte olanın hala direndiği, gelmekte olanın önünde de epey yol olduğu bir süreç bu. Aslında hiçbir şeyin konuşulup tartışılmadığı bir program tüm zamanların rekor tablosuna adını yazdırmışsa birilerinin durup düşünmesi lazım. Siyasilerin de.. “Patronların” da.. Elbette medyanın da.. *. *. * Bu satırları, Halk TV ekran buluşmasına talip oldu ama sonuç alamadı diye yazdığımı düşünenler olabilir. Söylemediğim, kastetmediğim şeylerden beni “terör propagandası yapmakla” suçlayanlar olunca, böyle bir iddia makul bile sayılabilir! Ama şunu ifade etmeliyim: Halk TV’nin talebi önemliydi. Elbette konuşulsa moderatör sorununda tıkanıp kalınacaktı. Yine de öne çıkması gerekiyordu. Zira, az önce de dediğim gibi eskilerin deyişiyle bir nevi FETRET devrindeyiz. Giden henüz sandalyesinden kalkmadı, gelen de henüz yolda. Böyle durumlarda eyyamcılık, iktidar yalakalığı kötüyü daha kötü yapmaktan başka işe yaramaz. Kötüyü aşabilmek için, herkes, ne yapabiliyorsa yapmalı. *. *. * Bakın, ben bu satırları yazarken Avrupa’da yakın tarihin en büyük fırtınası koptu. Avrupa Parlamentosu seçimlerinde Fransa şokta. Ülkenin aşırı sağ lideri Marine Le Pen yüzde 31.5 oy alırken, Cumhurbaşkanı Macron’un partisi yüzde 15’te kaldı. Macron sonuç üzerine Ulusal Meclisi feshettiğini ve Haziran sonunda seçime gidileceğini açıkladı. Sadece Fransa değil. Başta İtalya olmak üzere Avrupa’nın pek çok ülkesinde “AŞIRI SAĞ YÜKSELİŞTE”. Ve Avrupa aşırı sağının Türkiye’den hiç hazzetmediği de ortada! Yılın sonundaki ABD seçimleri bir yandan.. Erdoğan’ın göz kırptığı Rusya-Çin hattı diye özetleyebileceğim birliğin ayak sesleri diğer yandan.. Çevremiz çok vahim sonuçlar doğurabilecek gelişmelere gebe. Türkiye böyle bir döneme tarihinin en kritik ekonomi verileriyle ve siyasal türbülansta yakalandı. Saray artık günlük değil, neredeyse saatlik politikalarla yürüyor! Bir örnek: Dışişleri Bakanı Hakan Fidan önce Çin’e gitti. Türkiye’nin Rusya-Çin hattı diye özetlediğim BRİCS bloku ile ilgilendiklerini söyledi. Ardından Rusya’da 11 Haziran’daki (yani yarın) BRİCS toplantısına katılacağı açıklandı. Batı’dan “n’oluyoruz” tepkisi gelince Saray ne yaptı peki? Çin’den gelecek otomobillere yüzde 40 vergi koydu. Diyeceğim, biz neredeyiz? Başımıza neler gelecek? Yapay zeka yarışında düşüp kalacak mıyız? Vs.. Vs.. Soru ve sorun dağ gibi. Fırtınadan sağ salim çıkabilmenin belki ilk koşulu konuşmak, tartışmak. Tabii kastım “mırmır da mırmır” değil. Bir zamanların Siyaset Meydanı’nda olduğu gibi konuşmak!",https://halktv.com.tr/makale/siyaset-meydani-izlemeyen-neslin-rekoru-841875
Ayşenur Arslan,Erdoğan Masaya Onun İsmini Koydu. Ama.. Kabul ettiremedi.,16 Aralık 2023 Cumartesi 05:00,"Canım arşiv. Hiçbir şeyi unutmuyor. Erdoğan’ın Eylül 2022’de söylediklerini mesela: “Bay Kemal’e diyorum ki; artık kaçak güreşmeyi bırak. Artık ipe un sermekten, sürekli bahane üretmekten, lafla peynir gemisini yürütmeye çalışmaktan vazgeç. Havaya bakıp ıslık çalarak etrafta gezinmekte bu iş olmaz.” Deyimler, teşbihler gırla. Peki dert ne? Konuşmanın devamı anlatacak: “Adaylık meselesini daha fazla geçiştiremezsin. Seçim tarihi belli olsun diyorsun. İşte söylüyorum, seçim önümüzdeki yıl haziran ayının ortasında yapılacak. Kaçacak yerin yok Bay Kemal. Yüreğin yetiyorsa bugünden tezi yok ya adaylığını açıkla ya da adayını açıkla.” Dikkatinizi çekerim: Erdoğan bu konuşmayı Eylül 2022’de yapıyor. Yani seçimden dokuz ay önce. Bir ısrar, bir hücum. Hatırlayın Saray’ın tüm köşecileri de sıraya girmişti: Hadi açıkla.. Hadi açıkla..  *. *. *  Şimdi ne oluyor peki! Yerel seçime sadece üç buçuk ay var. AKP’nin “büyük elma”sı İstanbul için, bırakın açıklamayı, kafalar karmakarışık. Murat Kurum mu, Tevfik Göksu mu yoksa sürpriz bir isim mi? Erdoğan’ın gönlünden kim geçiyor? Teşkilat kimi istiyor? Anketler ne diyor? Sadece İstanbul değil elbette.. Ama özellikle İstanbul, sıkıntının boyutunu ele veriyor. İmamoğlu’nu yenebilecek biri isim bulunamıyor. Muhalefet kibar. Erdoğan’ın yaptığını yapıp bastırmıyor. Saray’ın önüne gidip TAYYİP PABUCU YARIM ÇIK DIŞARI OYNAYALIM diye bağırabilir. Bağırmıyor. Hoş bağırsa da duyan olur mu bilmem. Zira yalanlanmayan kulis notlarına bakılırsa ADAY TESPİT MASASI o kadar gürültülü ki kendi seslerini duysalar mucize!  *. *. * Henüz bir programım varken havayı koklayıp canlı yayında şöyle bir ihtimalden söz etmiştim: “İstanbul’da AKP’nin her kesimden oy alabileceği tek bir isim var. Selçuk Bayraktar. Ne de olsa ana muhalefetin bile tebrik ve takdirlerini aldı. Dolayısıyla Erdoğan’ın onu aday göstermesi sürpriz olmaz.” Sürpriz olmadı. Yine yalanlanmayan kulis notlarına göre Erdoğan masaya onun ismini koydu. Ama.. Kabul ettiremedi. Bakın burası çok önemli!! Reis, özellikle gücünü teşkilattan alan kurmay heyetine küçük damadı kabul ettiremedi. Yazılıp anlatılanlara göre, asıl itiraz nedeni “damat” oluşuydu zaten. İkinci bir damadın, hem de çok etkili bir yerde siyasete soyunmasına “aile iktidarı mı isteniyor” diye karşı çıkılmıştı. Osmanlı’nın tam da böyle bir yapı olduğunu hatırlatsak mı acaba? Bir yanda zır cehaletle Osmanlı övgüsü yapıp, sonra Selçuk Bayraktar’a karşı çıkanlar için “oksimoron” diye bir tanım var biliyorsunuz. Hani “kuru yağmur” örneğiyle anlatılan.. *. *. * Literatürde henüz oksimoron için verilen onca örnek arasında yok. Ama ben bir tane ekleyebilirim: “Yüksek faiz.. Yüksek kur.. Yüksek enflasyon.. Ve güçlü ekonomi.” Arada inandırmayı denemiyor değiller. Ne var ki EN REİSÇİ BİLE GÜLMEDEN (HATTA SÖVMEDEN) DİNLEYEMİYOR. Gücünü sonsuz zanneden, önemli bir kesimin de hala öyle zannettiği bir isimden söz ediyoruz. Ne İsrail / Gazze bilmecesi.. Ne “bir gece ansızın geliriz” dedikten sonra “bir maniniz yoksa sabah kahvesi içmeye geleceğiz” diye revize edilen Yunanistan politikası.. Ne habire birer yıl ötelenen “tek haneli enflasyon” masalı.. İktidarın hiçbir programı / projesi / söylemi dikiş tutmuyor. En fazla yapabildikleri; hiçbir gücü, güvencesi olmayan gazetecileri, hukukçuları, insan hakları savunucularını ezmek. Bir de İyi Parti ile oynamak!  *. *. *  Elbette bugünden yarına hayatımızdan çekip gitmeyecekler. Ama böyle eriyerek.. Eridikçe gülünç halleri daha net görünerek.. Ve hatta “LANET OLSUN ŞU UCUBE SİSTEMİ BAŞIMA SARANLARA” diyerek.. Bir gün mutlaka gidecekler. Ancak.. Önce şu İstanbul adaylarını bir görsek. Şöyle ağız tadıyla güzel güzel bir yensek. Mayıs’ta üzüldüğümüze Mart’ta sevinsek! NOT: BENİM İSTANBUL’DA AKP ADAYIM TEVFİK GÖKSU. NEDENİNİ SÖYLEMEYE HERHALDE GEREK YOKTUR DEĞİL Mİ!",https://halktv.com.tr/makale/erdogan-masaya-onun-ismini-koydu-ama-kabul-ettiremedi-789956
Ayşenur Arslan,Diamond Tema’yı Tutuklayacaklarmış!,19 Haziran 2024 Çarşamba 05:00,"Bu ifadede yanlış anlaşılacak, tevil götürür bir şey var mı? Yok. Peki ne yapmalıyız bu gidişle ilgili olarak. Bu konuda Metropoll Araştırma imdada yetişiyor!! Meğer korkacak bir durum yokmuş! Kibarlıktan herhalde, “ŞERİAT” diye değil de “İSLAM CUMHURİYETİ İSTER MİSİNİZ” diye sormuşlar. Bu şık sadece yüzde 19.2 oranında “evet” almış.”",https://halktv.com.tr/makale/diamond-temayi-tutuklayacaklarmis-844616
Ayşenur Arslan,Cumhur İttifakı Fena Sıkıştı! “Köz” Dosyası Tutar mı?!,22 Mayıs 2024 Çarşamba 05:00,"İkinci Dünya Savaşı hakkında ne bulsa okuyan, önüne ne çıksa seyredenlerdenim. Yazı için oturduğumda, seyrettiklerimden “en unutulmaz sahne” zihnimin derinliklerinden çıkıp geldi. Daha bir yıl önce tüm Avrupa’yı işgal etmiş olan Almanya öylesine gerilemiş ki, neredeyse Berlin’de sıkışıp kalmış. Üstelik doğudan Ruslar, güneyden Amerikalılar ve gökyüzünden İngilizler adım adım da olsa ilerliyor. Berlin’in tamamen düşeceği belli. Taraflar sadece gün sayıyor. Ve işte o ölüm kapanında, Hitler, ömrünü birkaç gün daha uzatabilmek için son kozunu oynuyor: 13-14 yaşındaki çocuklar da askere alınıyor. Ellerine silah verilip ölmeye gönderiliyor. Belki sizler de denk gelmişsinizdir o görüntülere.. Hitler teker teker çocukların elini sıkıyor. En küçüklerinin yanaklarını okşuyor. Yüzünde bir şefkat ifadesi.. O kadar olur! *. *. * Sözüm meclisten dışarı elbette. Ama kıssadan hisse almakta bir sakınca da olmaz sanırım: Koltuğunuzdan ne zaman kalkacağınızı bileceksiniz. Gencecik insanların hayatına göz dikince ömrünüze ömür katılmayacak. Sertliğin, zulmün adını POLİTİKA koyunca dizlerinize derman gelmeyecek. 1 Mayıs tutuklamaları.. Sonra Kobani kararları.. Osman Kavala’nın “yeniden yargılanma” talebinin reddi.. Üstüne, yetmezmiş gibi binlerce insanın katili Reisi için yas ilanı.. Durun! Dahası da var! *. *. * Ankara’da, aylardır dikkat çektiğim ve artık gizlenemeyen bir savaş var: Cumhur İttifakı’nın iki kanadı çok hassas dosyalar ve isimler üzerinden kavgaya tutuşmuş durumda. Nedenlerinden bazılarını anlayabiliyor veya seziyoruz. Ancak eminim derinlerde çok daha ağır konular var. Birkaç gündür internet sitelerinde -emniyet içindeki savaşa tanık gazetecilerin anlatımlarıyla- ilginç bir başlık atılıyor: “KÖZ SORUŞTURMASI TAMAMLANDI.” KÖZ ile ne kastediliyor, anlatacağım. Ama önce şu notla bir giriş yapmalıyım. Hayatımıza Ayhan Bora Kaplan diye bir mafya artığını sokan.. Üst düzey Emniyet görevlilerinin gözaltına alındığı, tutuklandığı.. Kimi yazarların DARBE diye yorumladığı gelişmelerde son perde KÖZ ile açıldı. Emniyet içinde meğer KÖZ’cüler varmış. Açığa alınan polis müdürleri bu gruba yakınmış. Emniyet Genel Müdürü Yerlikaya’nın “FETÖ’vari taktiklerini başlarına yıkacağız” dediği bu grup temizlenecekmiş! *. *. * Bu mesele, az önce söz ettiğim “derinlerdeki ağır konulardan” biri mi? Yoksa “darbe” imasına varan kapışmada öfkeyi ve dikkatleri üzerine çekmek için icat edilmiş bir “tuhaflıktan” mı ibaret? İnanın “tuhaflıktan” başka bir tanım bulamadım. Nedenini anlatayım. Kendi reklamını yapamayan, hatta bundan utanan biri olarak neredeyse hiç söz etmedim. Ancak adını “DARBENİN LÜTFU” koyduğum bir kitabım var. 2017 yılında yazdığım kitapta, adından da tahmin edileceği üzere 15 Temmuz vakasını ele aldım. Kitabın “kahramanlarından” biri, Gülen Cemaati’nin “hava imamı” Adil Öksüz’dü. Hani Kahramankazan’da, neredeyse suçüstü yakalanan.. Ama her nasıl olduysa savcılığa götürülürken dosyasındaki evrak uçuverdiği için serbest bırakılan.. Ardından kayıplara karışan Adil Öksüz. Bana göre 15 Temmuz bilmecesindeki kilit isim. *. *. * 15 Temmuz’dan yaklaşık bir ay sonra, 18 Ağustos’ta onu belki de en yakından tanıyan kişi CNN Türk’teki bir programda konuştu. “Hem savcılık hem de MİT onun hava (kuvvetleri) imamı olduğunu biliyordu” dedi. Kim miydi iddianın sahibi? Kemalettin Özdemir. Yani “Bay KÖZ”! Ben bunu yazdığımda yıl 2017 idi. Kemalettin Özdemir bunu 2016 yılında ekranda dillendirmişti. Söylediğine göre iddiasını istihbarat birimlerine aktardığında yıl 2012 idi. Bir dönem adı Gülen’in halefi diye geçen bir isimden söz ediyoruz. Onca yolu karanlıkta beraber yürümüşler. Belli ki iktidar kavgasında yolları ayrılmış. Kemalettin Özdemir “itirafçı” olmuş. Ve 15 Temmuz’dan yıllar önce darbe girişiminin kilit ismi hakkında önemli bilgiler vermiş. O süreci hiç saklamadan ekranda şöyle anlatmıştı Bay KÖZ: “Adil Öksüz ile aynı yerdeydik (Sakarya Üniversitesi). O yüzden onu tanımamam söz konusu değil. Çok iyi tanıyorum. Hava imamı olduğuyla alakalı olarak hem Terörle Mücadele’ye, hem Milli İstihbarat’a, hem savcılığa bu konuda beyan verdim.” *. *. * Rivayet oydu ki, 17-25 Aralık sonrasında KÖZ’den bir hayli yararlanmıştı iktidar. Öyle ya, Cemaat’in “EMNİYET İMAMI” olarak yıllar geçirmişti. Gülen’in sağ kolu sayılırdı. Verdiği bilgiler altın değerinde olmalıydı. Zaten söylenenlere bakılırsa bu süreçte kendisine MİT’te bir oda tahsis edilmişti. Neredeyse “canlı arşiv” gibi Cemaat hakkında en gizli, en mahrem bilgiler devşirilmişti. Aradan yıllar geçti. Adı yıllarca istihbaratın malumu Adil Öksüz hala kayıp! Sırra kadem bastı. Kemalettin Özdemir peki? 2018 sonunda gözaltına alınıp adli kontrol şartıyla serbest bırakıldı. Sonrasında başlatılan soruşturma ise -ne tesadüf- Emniyet’in içinde kıyamet koparken birkaç gün önce bitti. Nasıl mı? İddianameye göre, Kemalettin Özdemir’in “silahlı terör örgütünde yönetici olduğu“ kesindi. Bu yüzden de 22 yıl 6 ay hapisle cezalandırılması talep ediliyordu. Ama.. kocaman bir AMAAAAAA! İddianame şunu söylüyordu: “Şüphelinin 2015'te Ankara İl Emniyet Müdürlüğü Terörle Mücadele Şube Müdürlüğüne giderek vermiş olduğu ifade içeriğinde yer alan bilgiler, etkin pişmanlıktan yararlanma şartları içerisinde yer alan, örgütün dağılmasını veya mensuplarının yakalanmasını sağlamaya, örgütün yapısı ve faaliyetleri çerçevesinde işlenen suçlarla ilgili olarak verilen elverişli bilgi kapsamında mütalaa edilebilecek nitelikte olduğu değerlendirilmiştir. Bu bilginin elverişliliği, örgütün örgütlenme biçimi, failin örgüt yapılanmasındaki konumu ile örgütte geçirdiği süre ve katıldığı faaliyetler gibi kıstaslar göz önüne alınarak mahkemece takdir edilmesi gerektiği değerlendirilmiştir.” *. *. * Alıntının sonundaki “takdir” ifadesi, “Kemalettin Bey’i takdir etmek lazım” anlamına gelmiyordur!! Herhalde “mahkeme ilgili kişinin katkısını göz önüne alacaktır” anlamına geliyordur!! Ama, yıllar süren bu tuhaf hikayenin sonunda kamuoyunun karşısına “Emniyet’te darbe planlayan KÖZ’cüler” diye çıkartılınca neyi nasıl takdir edecekler, bilemedim!! Başlıkta da söylediğim üzere Cumhur İttifakı fena halde sıkıştı. Saray mensupları ve kimi AKP’lilerin artık açıktan konuştuğunu.. Sinan Ateş suikastinde alevlerin MHP çitlerine kadar yaklaştığını.. Ve daha nice kavga başlığını düşünün.. “Fena halde sıkıştılar” derken ölçünün ne olduğuna siz karar verin. Kavganın üstü KÖZ gibi her tarafı dökülen bir dosya ile örtülebilir mi? Cumhur İttifakı’nın ömrünü biraz daha.. Bir ay, bir yıl daha uzatabilmek.. Erdoğan’ın koltuğunu koruyabilmesini sağlamak adına acaba başka neler görüp yaşayacağız!",https://halktv.com.tr/makale/cumhur-ittifaki-fena-sikisti-koz-dosyasi-tutar-mi-836134
Ayşenur Arslan,Tutmayan Dizinin Erken Finali Gibi,10 Mart 2024 Pazar 05:00,,https://halktv.com.tr/makale/tutmayan-dizinin-erken-finali-gibi-813722
Ayşenur Arslan,İlahiyatçılardan Kritik Çıkış: Şeriat İslam Değildir!,24 Haziran 2024 Pazartesi 05:00,"Umarım meselenin ne kadar önemli ve kritik olduğunun farkındasınızdır. Diamond Tema’ya yönelik orantısız saldırının bugün ve yakın gelecek için nasıl bir tehlike olduğunu fark etmişsinizdir. Diamond Tema bir fay hattının üstünde. Hat kırıldı kırılacak. Kaçınılmaz. Burada önemli olan şu: Evlerimiz, yani Cumhuriyet ne kadar sağlam! Sarsıntılara dayanabilecek mi! Son yazımda başına gelenleri anlatırken, “suçu, söylediklerini şeriatçıların çürütememesi, Diamond’ı ezememeleri” demiştim. O da bu kanaatte. Sosyal medyada “viral” olan analizinde “Beni ezemiyorlarsa ben ne yapayım! Benim suçum mu” diyor. Doğru! *. *. * Başıma geldiği için bilirim. Ergenekon / Askeri Casusluk / OdaTV davalarında hem AKP hem de Cemaat’in önde gelen hedeflerinden biriydim. O kadar ki, aynı ekranda program yaptığım Nagehan Alçı, Medya Mahallesi için “operasyon programı” demişti. Akıbetimi açıktan ilan etmişti. Kısa süre sonra da bana bir operasyon yapıldı! CNNTürk’ten kovuldum. İlişkim tamamen kesildikten sonra Aydın Doğan’a veda etmeye ve “sormaya” gittim: “Aydın Bey, Dört 1 Taraf programında Enver Aysever benden daha sert konuşuyor. Çok keskin ifadelerle tartışmaya giriyor. Oysa o değil ben kovuldum. Neden?” Aydın Bey güldü. “Kızım” dedi, “Nagehan onun hakkından geliyor. Ama Akif Beki seninle baş edemedi. Ne yapayım!!” Bunun temelsiz bir bahane olduğunu, Enver’in de kısa süre sonra kovulması ile anladık elbette. Herhalde aynı anda ikimizi birden kovmak yerine, teker teker göndermenin daha doğru olacağını düşünmüşlerdi. *. *. * Doğrusu kovulmamı Nagehan Alçı ya da -sahiden benimle nasıl baş edeceğini bilemeyen- Akif Beki’ye bağlamam. Bu, aşırı paye vermek olur. Ancak o iki isim, birilerinin beklediği, umut ettiği gibi hakkımızdan gelebilseydi işler başka türlü gelişebilirdi. Diamond örneğinde olduğu gibi. Söylediklerini çürütemediler. Bilgisiyle başa çıkamadılar. Gerçi buna en başta kendisinin itirazı var. Birilerinin kıyameti koparmaya çalıştığı son sohbet için “Asrın Tok’un kabahati yok” demeye getiriyor: “Asrın savunamadı diye bir şey yok. Şeriatın savunulacak bir yanı yok!” *. *. * Nitekim karşısına çıkanların hiçbiri savunamadı şeriatı. Hiçbiri onun söylediklerine “karşı görüş” getiremedi. Adalet Bakanı, aslında derhal istifa etmesini gerektiren bir çıkışla Diamond’ı peşin peşin suçlu ilan etti. Hem de “peygambere hakaret etti” yalanıyla. Kadın düşmanı karanlık kafalar neredeyse “katli vacip” demeye getirdi. IŞİD ise “neredeyse / mesela” falan demeden katli için fetva verdi! Tüm bu kaosun ortasında 30 yaşına basan Diamond’ın yanıtı ne oldu peki? Şu sözleri dikkatle okuyun lütfen. Hatta not alın: “Benim ailem Müslüman. Ve benim müslümanlarla bir derdim yok. Ama böyle cumhuriyet karşıtı, laiklik karşıtı, Atatürk düşmanı, adeta Arap hayranı insanlara karşı da birileri konuşmak zorunda. Bazı insanlar yanmak zorunda. Birileri elini taşın altına koyacak. O kadar.” *. *. * Birkaç trolün başlatıp Adalet Bakanı’nın büyüttüğü saldırı için “gündem değiştirmek istiyorlar” diyen oldu. Olabilir. Ama işin içine dünyanın en tehlikeli örgütü girmişse.. Ortalıkta durumdan vazife çıkarmak isteyenler cirit atıyorsa durup düşünmek lazım. Hatırlayın, aylardır Sinan Ateş’i konuşuyoruz. Suikastin arkasında kimler olabilir, belgeleriyle tartışıyoruz. Bu arada çok kritik bir soruyu es geçiyoruz: “Sinan Ateş NEDEN öldürüldü?” Bu soru ve yanıtı, öyle sanıyorum ki, bu ülkenin gerçek fotoğrafını çekecek. Bu yüzden mi bilmem, birileri suikast dosyasının üzerine gidilmesinden fena halde rahatsız. “Şu solcular bir ülkücünün ölümüyle neden böyle ilgileniyor” diyenler bile var! Onlara ve Saray’ın karanlığında olup biteni izleyenlere “adalet için” desek yeter mi! Elbette yetmez. Ama.. Şu YETER: BİR “PUSU” daha yaşamayalım. Bildiğini ve düşündüğünü söyleme özgürlüğünden başka bir talebi olmayan Diamond’ı pusuya düşmekten koruyalım. “Bazı insanlar yanmak zorunda” diyor. Ne çok aydınımız, adalet savunucumuz, gencimiz.. Ve gazetecilerimiz, yazarlarımız yandı. Yetmedi mi!!!!! *. *. * Yazı için hazırlık yaparken önüme iki haber düştü. İlki, çok kritik bir ortak açıklama: 14 ünlü ilahiyatçı “ŞERİAT İSLAM DEMEK DEĞİLDİR” dedi. Yazının sonunda açıklamaya yer vereceğim. Ama şimdilik şu kadarını not etmeliyim: Bu manifesto tarihimizde ender görülen bir çıkış. İkinci habere gelince.. KONDA, tam da böyle bir gündemde ayrı bir önem kazanan gençlik araştırmasını yayınladı. Araştırmaya göre; * “Gençlerin yüzde 44’ü kendisini “Atatürkçü” olarak tanımlıyor.” * Yüzde 38 ile “Milliyetçilik” ikinci sırada. * “AKP iktidarının tüm çabalarına rağmen “muhafazakarlık” sadece yüzde 13 oranında.” * Yine her türlü projeye rağmen kendisini “İslamcı” olarak niteleyenlerin oranı yüzde 10. *. *. * Gençler, milyonlar açlık sınırında yaşarken -ne tasarrufu- şatafattan taviz vermeyenlerin farkında. Ne acıdır ki, gençler, ekonomiden adalete ülkeden umutlarını kaybettikleri için gitmek istiyorlar. Hem de yarısından fazlası.. Yüzde 56’sı! İktidar ise bir genci susturmak için savaş açıyor! Hapis sopasıyla gözdağı veriyor. IŞİD’i üstüne salıyor. Ama artık kolay kolay korkutamıyor. Bakınız 14 ilahiyatçının, BULAŞICI OLMASINI DİLEDİĞİM “CESARET” ile kaleme aldığı açıklaması: *. *. * Şeriat, İslam Demek Değildir Cumhuriyetimizin 100. yılını geride bıraktığımız bu günlerde toplumumuz kısır ve tehlikeli bir tartışmanın içine çekilmek istenmektedir. Bu tartışma adeta dine rağmen din, İslam’a rağmen İslam denilebilecek düzeyde bir cahilliği içeren şeriat tartışmasıdır. Arap dilinde pek çok anlama sahip olan şeriat sözcüğü terminolojik açıdan dilimizdeki hukuk sözcüğünün karşılığıdır. Gerek dinsel inanışları referans alan gerekse laik ve seküler dünya görüşüne dayanan yasalar Arap dilinde şeriat sözcüğü ile ifade edilir. Bu nedenle şeriatı din ve İslam’la özdeş bir kavram olarak yansıtmaya çalışmak gerçeğe aykırıdır. İslam şeriatı denilen kavram İslam’ın kendisi demek değildir. Zira şeriat kurallarının çok azının kaynağı Kur’an ayetleridir. O ayetlerin de çoğu dönemsel olup esbab-ı nüzul çerçevesinde anlaşılması ve yorumlanması gereken hükümleri içermektedir. İslam tarihinde bütünsel ve tek yapı halinde bir şeriat anlayışından söz edilemez. Gerek fıkhî gerekse ona zemin oluşturan itikadi meselelere ilişkin onlarca şeriat yorumu ve uygulaması söz konusudur. Bu yorum ve uygulamalar, sahabilerin farklı görüşlerinden, sıhhati tartışmalı kimi hadislerden, İslam bilginlerinin kimi aklî çıkarımlarından neşet eden ve pek çok bakımdan birbiriyle çelişen ictihadî hükümleri yansıtmaktadır. Hangi şeriat ekolü söz konusu olursa olsun içerdiği kurallar açısından hiçbirinin günümüz toplumsal yaşamına ve insan gereksinimlerine, temel hak ve özgürlüklerine dahası çağdaş hukuksal sorunlara yanıt verebilecek bir yapıda olmadığı açıktır. Böyleyken insanlığın ve Müslümanların geçirdiği hukukî evrimi dikkate almayan şeriat taleplerine itibar etmek mümkün değildir. Birey kimliği, kadın erkek eşitliği, iktisadî ilişkiler, suç ve ceza kavramı, aile hukuku, siyasi sistem ve bilimsel çalışmalar açısından şeriat hukuku, dönemin Arap toplumunda değişim ve dönüşüme öncülük eden ilk uygulamaları içerse de günümüzde uygulanabilirliği söz konusu olmayan kurallar yığını olarak, ancak akademide hukuk tarihi dersleri için bir anlama sahip olabilir. Başka bir deyişle şeriat kurallarının güncel yaşamda insan onuruna yakışır bir karşılığı yoktur. Çok eşliği, kölelik kurumunu, çocuk yaşta evliliği, haremlik selamlık uygulamasını, haklar bakımından kadınların ikincilliğini, mürtedin idamını ve tekfirciliği içermesi, iktisadî tezler bağlamında da günümüzün girift ekonomik ilişkilerini karşılayamayacak denli basit oluşu, siyasal sistem açısından ise otoriter ve totaliter bir rejimi öngörmesi, şeriatı kabul edilebilir olmaktan uzaklaştırmakta ve olanaksız kılmaktadır. İslam dini, inanç, ibadet ve ahlak esasları olarak şeriattan kesinlikle ayrıdır. Şeriat uygulanamaz olsa da İslam dini, iman esaslarıyla, uygulama olarak da namaz, oruç, hac, zekât vb. ibadetleriyle, ahlakî açıdan ise helal haram anlayışıyla yüzyıllardır yaşanan ve bundan sonra da daima yaşanacak olan son ilahi dindir. İslam azizdir ve şeriatla kısıtlanamayacak denli değerlidir. Büyük İslam bilgini Ebu Hanife’nin de dediği gibi din, Hz. Âdem’den beri gelen tevhid inancıdır ve asla değişmez. Ama şeriat değişir. Nitekim tarih boyu her ümmet için ayrı bir şeriat söz konusu olmuştur. Osmanlı’nın Mecellesi’nde de belirtildiği üzere; “ezmanın tegayyürü ile ahkamın tebeddülü inkar olunamaz.” Ancak bu durum elbette ki din için söz konusu değildir. Din, sabittir ve tersi düşünülemez. Bu gerçekler ışığında ilahiyatçılar olarak bizler, bütün halkımızı, aziz dinimiz İslam’ı yaşarken aynı zamanda büyük Atatürk’ün ve şehitlerimizin emaneti olan; laik, demokratik Türkiye Cumhuriyeti devletimize sahip çıkmaya davet ediyoruz. Unutulmamalıdır ki, laiklik dinin doğru ve özgürce yaşanabilmesi için de yaşamsal önem taşımaktadır. Devletin dini ancak adalettir anlayışıyla her türlü dinsel ve mezhepsel ayrıma karşı ulusal birlik ve bütünlüğümüzü korumalı ve güçlendirmeliyiz. Kamuoyuna saygıyla duyururuz.""",https://halktv.com.tr/makale/ilahiyatcilardan-kritik-cikis-seriat-islam-degildir-846006
Ayşenur Arslan,Rantla Ne İlgisi Var Canım! Çiller Murat Kurum'u Seviyor!,24 Şubat 2024 Cumartesi 05:00,"Çiller’le ilk kez bir seçim öncesi ATV’de Siyaset Meydanı’na katıldığında tanıştım. Son kez de, Cem Uzan’ın seçim yarışı sırasında yayın için geldiği Star’da gördüm. İlkinde pek havalıydı. Biz karşılayıcılarla göz teması bile kurmamıştı. Star’a geldiğindeyse süngüsü o kadar düşmüştü ki, tanrılar katından inip elimi sıkma ve hatta adımı hatırlayıp hatır sorma yüce gönüllülüğü göstermişti. Geçenlerde Murat Kurum’un yanında görünce o günleri ve daha neler neleri hatırladım!  *. *. * 10’a kadar saymayı ve azıcık okumayı - yazmayı bilen bir yurttaş Murat Kurum’un yanında Tanju Çiller’i görünce anlar: “Benim burada işim olmaz. Bu fotoğrafa oy falan verilmez.” Elbette bunun için sayı saymasını bilmek yetmez. Öyle ya, milyara - trilyona kadar sayabilecek.. En azından bu miktar paranın (tercihan doların) nasıl kazanılabileceğini hayal edebilecek bir kapasite lazım. Diyelim ki bu da var! Reis düzenini sorgulamaya niyet yoksa, hiçbiri kar etmez. Çiller durduk yere gündeme gelmedi elbette. Murat Kurum’a destek için ortaya çıktı. İBB eski genel sekreter yardımcısı, kent planlamacısı Buğra Gökçe de hemen teşhisi koydu: “Nedeni çok açık. Murat Kurum, bakanlığı döneminde Kilyos’ta Çiller ailesine ait bir şirketin yönetiminde olan arazinin imar planını değiştirerek doğal SİT alanını imara açtı.” İstanbul dışındakiler bilmeyebilir. Söz konusu arazi Kısırkaya Plajı’nın yanıbaşında. Kentin en kıymetli güzergahında, mücevher gibi bir alan. Çiller Ailesi 2020 yılında 13 bin metrekarelik bu araziye öyle bir imar planı çıkarttı ki, HESABI ANCAK TRİLYONLA YAPILIR. Amaaaa.. Hain, kötü, fena CHP’li İBB plana itiraz etmesin mi! Derken Bakanlık itiraza itiraz etmesin mi! Sonunda iş mahkemeye gidince “inşaat alanını beş kat artıran” plan değişikliği iptal edilmesin mi! Ne yalan söylemeli, düşüncesi beni bile heyecanlandırıyor. Murat Kurum (mesela) başkan seçilmiş. Uygun bir zamanda Çiller Şirketi yeniden başvurmuş. Ve o da ne! Ballı imar planı onaylanıvermiş!!!!!  *. *. * Çiller Ailesi bu işleri çok iyi bilir: Birileriye elele Türkiye’nin ekonomisini çökertmiş.. Faili meçhul cinayetler dönemi yaratmış.. Tansu Hanım’ın TBMM kürsüsündeki sözleriyle “Devlet için kurşun atan da yiyen de şereflidir” diye Çatlı ve şürekasına sahip çıkmış.. Sonra da ellerini yıkayıp yalılarda, konaklarda para üstüne para kazanmaya devam etmişlerdir. İşin sırrı ne mi? Kendisinden önceki Özal, sonraki Erdoğan gibi medyayı kontrol edebilmesi. Gerçi onun devrinde, şimdiki “monoblok Reis medyası” söz konusu değildi. Bazı medya grupları Çillerci’ydi, bazıları da Mesut Yılmazcı. Ancak özellikle başbakanlığı döneminde -perde arkasında eşi Özer Çiller’le birlikte- medyayı çok iyi kullanmıştı. TRT Haber’deki ilk istihbarat şefim.. Daha sonra Anadolu Ajansı Genel Müdürü.. Kamuda son olarak da Çiller döneminde Başbakanlık basın müşavirliği yapan Mehmet Bican.. Anılarında neler neler yazmış.. Ne tuhaf anekdotları açığa çıkartmıştı. Onlardan -paylaşmayı en sevdiğim- biri, Çiller Ailesi ve medya ilişkisini öyle bir anlatıyor ki dizi yapılsa yeridir!  *. *. * “Tarih 2 Şubat 1995. Çiller Başbakan. Bir hayli sıkışık durumda. Çünkü 2 gün sonra enflasyon rakamları açıklanacak. Herkes biliyor ki karne hiç iyi olmayacak. Başbakanlık konutu ve ofisinde herkes kara kara düşünürken Mehmet Bican’ın telefonu çalıyor. Arayan Özer Çiller. Bican’a ‘Bir düşün. Nasıl bir şey yapalım ki Türkiye’nin gündemi değişsin, enflasyon unutulsun’ diyor.” Aslında Özer Çiller’in aklında birkaç fikir yeşermiş. Enflasyon günü TRT’de herkesi ekrana kilitleyecek bir film mesela.. Ama daha sonra konuyu erbabına bırakmaya karar veriyor. DYP’nin reklam / kampanya ajansı Cen Ajans’tan öneriler istenecek. (UNUTMADAN, ATLAMADAN EKLEYELİM; CEN AJANS 1999 YILINDA ERDOĞAN İÇİN ÇALIŞMIŞTI. BELLİ Kİ BAŞTA ÇİLLER, ÖNCEKİ KAMPANYALARI BEĞENİLMİŞTİ. HATTA KİMBİLİR, BELKİ ÇİLLER TARAFINDAN TAVSİYE EDİLMİŞTİ.) Süre kısa, durum acil. Ama öneri paketi daha o gün fakstan çıkıp Çillerler’in önüne gidiyor. Mehmet Bican da “Terörle Sınanmak” kitabında “GÜNDEMİ DEĞİŞTİRECEK KONU BAŞLIKLARI”nı sıralıyor:  *. *. * * “Alaattin Çakıcı’nın Mehmet Ağar veya Necdet Menzir tarafından Türkiye’ye getirilmesi.” * Semra ve Zeynep Özal’ın hayatlarını korumak amacıyla, iki gün için gözetim altına alınması. * “Hafız Esad, Kaddafi, Arafat gibi liderlerden birinin, özel telefon görüşmesiyle ani olarak Türkiye’ye davet edilmesi.” * Cuma gecesi Başbakanlık Konutu’nda Genelkurmay Başkanı ile bir toplantı ve sabah kendisiyle ani olarak Diyarbakır’a yolculuk. * “Cumartesi günü Ankara’da, bütün parti liderlerinin tek tek ve başına kapalı olarak ziyaret edilmesi.” * Sayın Başbakan’ın, ancak pazartesi günü ortaya çıkmak üzere cumartesi sabahı aniden ortadan kaybolması.  *. *. * Süre sınırlı olunca öneriler listesinden biri seçilip hayata geçirilememiş. Ancak belli ki liste çöpe atılmamış. Bu önerilerin benzerlerini hem Çiller hem de Erdoğan döneminde kimbilir kaç kez yaşamadık mı! Şaşırıp şaşırıp durmadık mı! Silahlı bir çatışma.. Bir mafya veya filan terör örgütü operasyonu.. Şimdilerde yerli ve milli araba / uçak / gemi haberleri.. Gündem değiştirmek mi gerekiyor. Ajansların işi ne! İsteyin size her devre uyacak, her seçmeni hislendirecek listeler hazırlasın. Kadın oluşuyla.. “Başta ABD dünya avucumun içinde” edasıyla.. Örtülü ödenek skandallarıyla.. Çiller siyaset tarihimizde benzersiz bir yere sahip. Hele, sevgili meslektaşım Faruk Bidirici’nin “Maskeli Leydi” kitabındaki alelacayip iddialarla.. Çiller’in özel hayatına dair o dudak uçuklatan iddialara hiç girmem. Akçeli işlere dair iddialar ise, çoktan iddia olmaktan çıkıp ÇİLLER GERÇEKLERİ oldu. O yüzden Murat Kurumla yan yana görüntülenmesi eşyanın tabiatına fazlasıyla uygun. Uygun da.. Murat Kurum’a oy vermeyi düşünen sade ve saf vatandaşa uyar mı! Göreceğiz.",https://halktv.com.tr/makale/rantla-ne-ilgisi-var-canim-ciller-murat-kurumu-seviyor-809140
Ayşenur Arslan,Moskova Katliamının Sorumlusu Türkiye’den mi Gitmiş?,24 Mart 2024 Pazar 05:00,"Geçmiş kameranın karşısına “dinden çıkanın hükmü şeriata göre ölümdür” diyor. Elbette bunu “teorik” olarak söylüyor. Ne de olsa her şeye rağmen yıkamadıkları Atatürk Cumhuriyeti’nde yaşıyor. Sınırımızın biraz ötesindekilerse çoktan pratiğe geçmiş durumda. Kafirin ya da mürtedin hükmünü hiç düşünmeden veriyorlar: Kafa kesiyorlar, kurşuna diziyorlar, hatta canlı canlı yakıyorlar. Moskova’da sahneledikleri o korkunç katliam, adı dün El Kaide bugün IŞİD olan.. Yarın kim bilir hangi kimlikle ortaya çıkacak vahşeti hatırlattı. Elbette en başta, 100’den fazla insanımızı hayattan kopartan Gar katliamını. Ben yazdım. Genç meslektaşlarım yazdı. Araştırmacı gazeteciler kanıtları buldu sergiledi. Ve ortaya devasa bir iddia çıktı: İntihar bombacıları biliniyordu, hatta telefon konuşmaları kaydedilmişti. O kayıtlar kısa süre sonra kanlı bir eylemin beklenmesi gerektiğini gösteriyordu. Ama bir noktadan sonra -nedense- izleri kaybedilmişti. AKP’yi tekrar “tek başına iktidara getirecek seçimden yalnızca 21 gün öncesine kadar!  *. *. * Öyle korkunç olayların sonrasında herkes -siyasetçi / gazeteci / akademisyen- kafa yorar. Eylemin neden nasıl gerçekleştiğine ve elbette arkasında kimin / kimlerin olduğuna dair sorular sorar. O sorulara cevap ister. Bazen o cevap “kulaklarım kopsaydı da duymasaydım” diyeceğiniz kadar mide bulandırıcıdır. Bazen de cevabı alamazsınız ama mideniz yine de bulanır. Zira onca insanın katledildiği günden sadece 9 gün sonra.. 19 Ekim’de Başbakan Davutoğlu a Haber’de aynen şunları söyledi: “Ankara’daki terör saldırısı sonrasında kamuoyunun nabzını tutuyoruz. Oylarımızda yükseliş trendi var. Saldırıdan sonra yüzde 44 bandına doğru bir yükselme trendi devam ediyor.” Cümlelerin herhangi bir yerine “sayesinde” sözcüğü yerleştirilmiş olsaydı “terör saldırısı sayesinde oylarımız arttı” diye anlayacaktık. Doğal olarak! Peki “SAYESİNDE” demeyince ne anlamalıydık? Saldırıdan günler sonra anket yapılıp “terörün etkisini” ölçmek.. Ve hemen ardından a Haber’e koşup “oylarımız artıyor” diye müjde vermek.. 100’den fazla insanın kanı daha kurumamışken ve başta MİT, devlet kurumlarının sorumluluğu tartışılırken.. Bu cümleleri kurabilmek. Ve yeniden tek başına iktidar olma fırsatını bulmak.. Ne anlamalıydık sahiden!  *. *. * Moskova’daki katliam sonrasında gelen ilk bilgilere göre, IŞİD canisi Türkiye’den gittiğini söylemiş. Erdoğan başsağlığı için Putin’i aradığında bu da konuşuldu mu acaba? Ya da dünyanın, Avrupa’nın önemli merkezlerinde “Türkiye’deki şu IŞİD’lileri ne yapacağız” diye kafa yoruyorlar mıdır? Cevabı IŞİD hakkında Uluslararası Kriz Grubu’nun 2023’teki raporu versin: “Suriye ve Irak’ta IŞİD’e katılan binlerce yabancı uyruklu kişi Türkiye’ye geçti. Bazıları sınır dışı edildi. Diğerleri ise kaldı. Bu kişilerin varlığı hala risk oluşturuyor.” Rapora göre, Türkiye, konumu nedeniyle geçmişte IŞİD’in lojistik ve finansman merkezi haline gelmişti. Sonrasında ise militanlar tasfiye edilmeye çalışıldı ama..  *. *. * Buraya kocaman büyük bir “AMA” bırakalım! Zira, sadece o rapor değil, son birkaç yılda okuduğumuz her haber / açıklama bize aynı şeyi söylüyor: “Cihatçı dostlar” diye bağırlarına bastıkları bütün o katiller şimdi kucaklarındaki sıcak patatesler. Üstüne basıp da ayaklarını çekemedikleri mayınlar. Zaman ayarını bilmedikleri saatli bombalar. Bu ifadelerin hangisini beğenirseniz onu aklınızın köşesine yazın. Evet! İktidar bütün o canileri tasfiye etmeye çalışıyor AMA edemiyor. Zira ne sınır dışı edince kabullenecek ülke bulabiliyor. Ne de Türkiye’deki hapishanelerde tutabiliyor. Uluslararası Kriz Grubu’na göre, mesela, hapishanelerdeki IŞİD’liler yakın zamanda serbest kalabilir. Yani aramıza karışıp, kaç örneğini gördüğümüz üzere ticaretle falan uğraşabilir.  *. *. * Moskova’ya Türkiye’den gittikleri söylenen cani / caniler de onlardan biri mi acaba? MİT’in eski başkanı, bugünün Dışişleri Bakanı Hakan Fidan karanlıklardan çıktı, artık kameraların karşısında. Ne var ki hala konuşmuyor. Bu ülkenin geleceğini ve evlatlarımızın hayatlarını belirleyecek en kritik konuları sessizlik denizine gömüyor. Gazetecilerin çabasıyla ortaya çıkartılan nice belgeli gerçek ise halkın aynı sessizliğinde boğulup unutuluyor. Tabii gazeteci dediysem, mesleğimin onuru bir avuç gençten söz ediyorum. Yoksa yandaş medyanın derdi başka! Erdoğan’ın bile beğendiremediği Kurum’u allayıp pullayıp beğendirmek.. Moskova katliamı haberlerini yazarken “Türkiye iddiasını” gözden kaçırıvermek..",https://halktv.com.tr/makale/moskova-katliaminin-sorumlusu-turkiyeden-mi-gitmis-818054
Ayşenur Arslan,Abdülhamid'in Rothschild’e Borcu,13 Aralık 2023 Çarşamba 05:00,"Sezen Aksu’dan milyon kez dinlemişizdir. Ünzile kaç koyun eder, hala bilmiyoruz. Ama Sedanur’un “EDERİNİ” BİLİYORUZ: 12 BİN 100 TL. ONİKİBİNYÜZ TÜRK LİRASI. YIL 2010. Yer Ankara, Keçiören. Muratcan ve ablası Sedanur etrafta dolaşıyorlar. Muratcan daha 7 yaşında. Ne dur biliyor ne durak. Koştururken birden gözden kayboluyor. Sesi bir inşaatın bahçesindeki su dolu çukurdan geliyor. Sedanur da küçük daha. Ama bu toprakların tüm kadınları gibi, daha doğuştan koruma, kollama görevleri onun da cılız omuzlarına yüklenmiş. Hiç düşünmeden çukura atlıyor. Kardeşini iterek dışarı çıkartmayı başarıyor. Ne var ki o kurtulamıyor. Yaşı daha 10. Sadece on! Sonrası bildiğiniz sahneler. Koşturmaca.. Ambulans.. Feryat figan bir anne, baba.. Ama daha daha sonrası tam bildiğiniz sahneler!  *. *. * İnşaat AKP’nin kurucu milletvekillerinden birinin, Faruk Koca’nın. Lise mezunu ama aklı belli ki ticarete de siyasete de işliyor. Sayısını en azından benim bilmediğim binaları, inşaatları var. Hatta Erdoğan onlardan birinde kiracısı. O kadar yakınlar yani. Erdoğan o günlerde henüz “REİS” değil. Dolayısıyla sağda solda, yargıda kargıda sözü şimdiki kadar geçmiyor. Bir de, rica ederiz efendim, Faruk Koca veya oğlu arabayla mesela bir sanatçıya veya kuryeye çarpıp öldürmüş değil. Çocuk çukura kendisi düşmüş. Peki o çukurun üstü veya çevresi neden kapalı değilmiş? Aslında öyleymiş de, kimbilsin neden, arada sırada değilmiş. Uzatmayayım. Dava açılıyor. 2014 yılında Faruk Koca tam 12 bin 100 TL, yani o zamanki milletvekili maaşı civarında bir para cezasına çarptırılıyor. Üstelik 20 ay taksitle.  *. *. *  Sedanur yaşasaydı bugün 23 yaşında olacaktı. Eğer bu ülkeyi yoksul çocuklar memleketi haline getirdi diye birilerine, ağzımdan yel alsın, mesela Reis’e iki laf etseydi.. Belki gençliğini mapuslarda geçirecekti. Ama öldü. On yaşında canı pahasına koruduğu kardeşi için.. Hiç değilse onun için bir şeyler yapsaydı adalet.. Faruk Koca, o kardeşe en azından 18 yaşına gelinceye kadar “nafaka” gibi aydan aya masraflarını karşılayacak bir tazminat ödeseydi. Buna mahkum edilseydi. Yahu! Hiç değilse 12 bin 100 TL takside bağlanmasaydı!!!!!  *. *. *  Sedanur’a, Ünzile’ye, depremde hala en ufak izi bulunamayan çocuklara Gazze’de kaybedilen çocuklar kadar ağlasalar diyeceğim.. Onlar için ağlayıp anlamadıklarından da emin olamadım. Zira, görüyorsunuz: Gazze için kükreyip İsrail’le her türlü ticarete devam ediyoruz. İsrail’e mal götüren gemilerle ilgili haber yalanlanamadı, bari okunmasın diye erişim engeli geldi. Haberden haberi olan Reis Sevdalıları ise şöyle “ikna” edildi: “Eğer İsrail ile ticareti kesersek Türkiye ekonomik ambargo yer. Bu durumda AKP düşer ve CHP’nin iktidara gelmesi tehlikesi doğar.” CHP’nin iktidara gelmesindense, iktidarda kalabilmek için günde on vakit beddua okudukları İsrail’le iş tutmayı tercih etmek.. İşte siyasal İslamın, AKP paradigmasının içyüzü. Takiyenin ta kendisi. Ama tarihi bilenler için şaşırtıcı değil elbette. Abdülhamit, başlıkta bunu temsilen duruyor!  *. *. *  Sokağa çıkıp sorun. Konuşanların yarısından fazlası size şu “analizi” yapacaktır: “Dünyayı beş aile idare ediyor. Kapalı kapıların ardında aldıkları kararlarla bazı ülkelerin ekonomilerini etkiliyor. Yeri geldiğinde bozuyor. Savaşların perde arkasında da onlar ve çıkarları var.” Bu düşüncede olanların o beş aileyi sayabileceğinden emin değilim. Ancak birinci sıraya, “yahudi” olduğunu vurgulayarak Rothschild ailesini koyacaklarından adım gibi eminim. Peki bu ailenin Abdülhamit’le ne ilgisi var? 2000’li yıllarda iki tarihçi, Prof. Sezai Balcı ve Prof. Mustafa Balcıoğlu Başbakanlık Osmanlı Arşivi’nde araştırma yapma izni aldı. Uzun, kapsamlı bir çalışmanın sonunda da bulgularını bir kitapta topladı: *. *. * Kitabın başlığı aslında her şeyi anlatıyor ama “bilgi ve ayrıntı” çok önemli elbette. İlk kez yayınlanan belgelerle anlatılanlar, “birilerinin” kahraman diye önümüze koyduklarının hikayesi. Osmanlı Ailesi ile Rothschild Ailesi arasındaki ilişki 2. Mahmut döneminde başlamış ve neredeyse kesintisiz devam etmiş. AKP ve Reis’in idolü 2. Abdülhamid de iki kez yüklü borç almış. Birinde (yıl 1891) 6 milyon 316 bin 920 sterlin.. Diğerinde (yıl 1894) 8 milyon 212 bin 340 sterlin.. Aaaaa! Faizden söz etmedim mi! Faizsiz borç verilir mi canım: Yüzde 4. Tüh! Vadeden de mi söz etmedim! İlkinin vadesi 60, ikincinin vadesi ise 61 yıl. Ne demek oluyor bu? Hazretin borcu Cumhuriyet’e kaldı. Ve hiiiiiç değinmezler ama, genç Türkiye kalan borcu Lozan Anlaşması çerçevesinde Rothschild ailesine ödedi. Şu notu düşmeden olmaz: 2. Abdülhamit Rothschild ailesinin önde gelenlerine nişanlar, hediyeler takdim ediyor. Yetmiyor. 2. Abdülhamid 1888 yazında Yıldız’da ağırladığı Baron Rothschild’e bir teklifte bulunuyor: “Anadolu şimendiferlerinin Baron tarafından teşkil edilecek bir heyetsarrafiye tarafından inşa arzusunu dermiyan buyurmuşlardır.”  *. *. *  İki tarihçi, bundan 6-7 yıl kadar “ilk kez yayınlanan belgelerle” bunları gözler önüne serdi. Kaç kişi gördü, duydu, söz etti kim bilir! Abdülhamit deseniz gözleri yaşaracak AKP’lilerin kaçı Sedanur’un hakkını aradı kim bilir! Gazze deyince oturduğu koltukta arşa zıplayan kaç zamane mücahidi bunların farkında kim bilir!",https://halktv.com.tr/makale/abdulhamidin-rothschilde-borcu-789060
Ayşenur Arslan,Hiçbir Şey Olmasa da Bir Şeyler Oluyor,25 Mayıs 2024 Cumartesi 05:00,"Kulakları çınlasın. 2019 yerel seçimlerinde “parlayan” AKP’li Ali İhsan Yavuz, İstanbul’un kaptan köşkündeydi. Birinci turda o ilçe senin bu ilçe benim koşturdu. Ne var ki koşturması fayda etmedi. Birinci turda.. Ardından çok daha büyük oy farkıyla ikinci turda da İmamoğlu kazanınca malum ifadeyi tarihe armağan etti: “Hiçbir şey olmasa da bir şeyler oldu.” Şu son günlere bakınca ben de “bir şeyler oluyor” diye düşünüyorum. *. *. * * “Seferberlik tüzüğü, güncelleme dedikleri kimi değişikliklerle yönetmelik oluverdi. En büyük değişiklik de yetkinin Erdoğan’a verilmesi oldu. 2018 yılında rejim değişip de tek adam sistemine geçilince olması beklenen de buydu elbette. Ancak neden onca yıl sonra akla geldiği pek anlaşılamadı.” * Özellikle Erdoğan’ın yeni anayasa diye kolları sıvadığı.. Demokrasi, özgürlükler nutukları attığı bugünlerde.. HAK VE HÜRRİYETLERİN KISMEN VEYA TAMAMEN DURDURULABİLECEĞİ hatırlatmasının manası da anlaşılamadı! * “Yönetmelikteki asıl bomba ise 15 Temmuz sonrası yaşanan KHK dalgasına dair AF GİBİ hükümler oldu. Her ne gerekçeyle olursa olsun TSK’dan ihraç edilenler, YEDEK ER olarak çağırılabilecek.” * Ve daha ziyade magazin niyetine haber yapılan hamle. AKP Meclis’e TSK hakkında bir kanun teklifi verdi. Seferberlik yönetmeliği ile KHK’lılara bir tür af yolu açılırken, kanun teklifinde bir askerin / subayın içki içmesi bile kovulması için yeterli neden olacak. * “AKP’nin teklifinde en ilginç düzenleme ise, nasıl tarif edeceklerini belli ki kendilerinin de bilemediği EKRAN VİZESİ! Emekli askerler medyaya açıklama yapmadan önce ilgili komutanlıklara bilgi verecekmiş. Nasıl olacak peki bu iş? İlgili komutanlığa telefon mu edecekler? Yoksa yazılı dilekçe mi verecekler? Komutanlık vizeyi neye göre, kime göre nasıl verecek? Bilgi vermeyen olursa neyle suçlanacak, başına ne gelecek?” *. *. * Saray’da kafalar çok karışık anlaşılan. “Demokratik anayasa yapalım. Ama insanlar düşüncelerini kendilerine saklasın. Sakin ha sokağa çıkmaya kalkışmasın. İçkiyi de Rize’de, Konya’da falan olduğu gibi evinde gizli gizli içsin..” Peki paşam!!! Erdoğan bunları gündemi değiştirmek için mi yapıyor? Yoksa MHP ile gerilim açığa çıktığında sokakların karışabileceği düşüncesiyle mi? Kim bilir! Sinan Ateş davasında okların artık AÇIKÇA MHP’ye yönelmesi de bu çerçevede çok dikkat çekici. Eski MHP milletvekili Olcay Kılavuz suikast davasında “resmen şüpheli”. Onun üzerinden nerelere, kimlere gidilir acaba! *. *. * Gerçekten de hiçbir şey olmasa bile bir şeyler oluyor. MetroPOLL Araştırma’nın son anketine göre CHP yüzde 35.9 ile birinci parti. AKP ise yüzde 31.1’de. Anket Saray’da nasıl yankılandı bilmiyoruz. Ancak şunu Ankaralı meslektaşlarımın kulis notlarından biliyoruz: Yerel seçim sonuçları Erdoğan’ı tahminlerin ötesinde sarsmış. Parti de bugüne kadar görülmedik ölçüde karışmış. Eleştiriler açıktan dile getirilir olmuş. En sarsıcı durum da, partinin üst düzey toplantılarından birindeki itiraf olmalı: “ARTIK ANLATACAK BİR HİKAYEMİZ YOK!” Sahi ne anlatabilir Erdoğan, AKP’liler? Ne TOGG fayda etti.. Ne de uzay yolu maceramız.. Siyasi islam’ı yayma görevi verilen Diyanet, siyasi İslam’ın cenazesini kaldırıyor. Memur servisleri tasarruf adına kaldırılırken Diyanet İşleri Başkanı’nın “ennn sonnn model” araba sevdası da üzerine bir kürek toprak atıyor. *. *. * Erdoğan’ın hala “tek adam” göründüğüne bakmayın. Ekonomiden eğitime, sanattan diplomasiye iktidar her alanda iflas etti. Neyse ki sırça köşkünde onu, bütün bu olumsuz gelişmelerden, haberlerden koruyanlar var: “Hava güneşli majesteleri! Dolarda bahar meltemi hissediliyor. Enflasyon mazide bir yaradan ibaret. Ve tebanız çok ama çok mesut.” Şaka ya da ironi yapıyorum sanıyorsunuz değil mi! Hayır! Size -medya tarihine geçecek- bir örnek vereceğim. OdaTV’de Soner Yalçın.. Pardon Hürrem Elmasçı şahane bir yazı kaleme almış. Ciddi mi yoksa okuyucunun aklıyla alay mı ediyor.. Kararı siz vereceksiniz, ama bana göre ciddi! Ciddi olduğu için de acınacak düzeyde komik! Anlamını bozmamaya özen göstererek kısaltıyor ve “PES” diyorum! *. *. * “Romanya Başbakanı Marcel Ciolacu Ankara’ya geldi. Cumhurbaşkanı Erdoğan karşıladı.. Olağan resmi karşılama nasıl oluyorsa tüm gerekleri yerine getirildi. Gelin görün ki sosyal medya bu karşılamada Cumhurbaşkanı Erdoğan’ın yürüyüşüne takıldı kaldı. Ne yana baksam bir başka uydurma bilgi, bir başka vesvese… Allah aşkına kimse mi bir durup düşünmez, bir sorgulamaz işin aslını. Yıllardır ne ameliyat dedikodusu bitti, ne bel fıtığı, ne tekerlekli ayakkabı saçmalığı… Şimdi toplanın, ben size anlatayım Erdoğan’ın yürüyüşündeki sırrı. Cumhurbaşkanı Erdoğan, gençlik yıllarından beri II. Abdülhamit’in büyük bir hayranı… Milli Türk Talebe Birliği mensubu pek çok genç gibi o da rol model olarak onu benimsemişti… Onun hakkında yazılan hemen hemen her eseri okuduğu, her fotoğrafını uzun uzun incelediği yakın çevresinde bilinir. Onun için Abdülhamid Ulu Hakan’dır, lider olarak onu örnek alır… II. Abdülhamit’in bir görüntüsü var, Cuma namazına giderken halkı selamladığı kısa bir görüntü… İşte o görüntülerde at arabasındaki oturuşundan, selam veren elinin duruşuna kadar pek çok detay, şimdi Cumhurbaşkanı Erdoğan’a sirayet etmiş durumda… Hatta benim daha önce izlediğim arşiv kaydında ayakta yürürken de görülüyor II.Abdülhamit, ne kadar benzediğini görseniz siz de inanmakta güçlük çekersiniz. Erdoğan’ın ağır ağır yürüyüşü, selamlama şekli… Hepsinde Abdülhamit’ten aldığı ilhamı görmek mümkün…” * * * Meşhur laftır: Şeyh uçmaz müridi uçurur! Doğru.. Doğru da şeyhin pek uçacak hali kalmamış sanki. Ne dersiniz!!!",https://halktv.com.tr/makale/hicbir-sey-olmasa-da-bir-seyler-oluyor-837133
Ayşenur Arslan,Türkiye Yüzyılı Mucizesi: Hıyar 200 TL Eşiğinde,14 Şubat 2024 Çarşamba 05:00,"Başlıkta “hıyar” dediğim için kusura bakmayın. Dün manavdan alışveriş yaparken her zamanki gibi gayet kibar, “salatalık kaça” diye sordum. Manav “175 TL” dedi. Kendimi af buyurun o anda “hıyar” gibi hissettiğim için başlık da böyle geldi. Bu nadide meyve (Google’da baktım meğer sebze değilmiş) Erdoğan Türkiyesi için mükemmel bir kriter. Hıyara bak halini gör! Tam da Sevgililer Günü’nde.. Gül yerine hıyardan söz etmek tuhaf kaçtı, biliyorum. Ama Sevgililer Günü önerilerinden içiniz bayılmıştır diye düşündüm. Üstelik belki “hıyar” metafor mu gerçek mi diye meraklandırıp dikkatinizi çekebilirdim de okurdunuz. Zira tecrübeyle sabittir, her devirde herkes ekonomiden şikayet eder. Ama ekonomi programları en az izlenenler kategorisindedir. Gazetelerin ekonomi sayfaları okunmak değil ilan almak içindir. Siyaset Meydanı programında birkaç kez -üstelik kriz süreçlerinde- “ekonomi konuşalım” demiş.. Sonra dersimizi alıp oturmuştuk. Doğrusu derse, tecrübeye de gerek yok artık. Bir memleketin haline / ekonomisine bakın bir Erdoğan’ın oyuna. Her şey apaçık ortada. Bu ülkenin insanı aklı devreden çıkarmış. Elindeki cep telefonu ile hakkındaki her türlü bilgiye erişilebileceğinin.. Dahası dijital algoritma ile nelerden hoşlandığı anında keşfedilip “önüne yepyeni seçenekler çıkartıldığının” farkında değil. Bill Gates’in beynimize çip yerleştireceğinden korkuyor. Dün Sisi’den nefret ederken kendisini birden “fena adam da değil ya” derken buluyor. Sisi’nin geçen yıl tam da Ankara’ya geleceği gün Rusya’ya neredeyse turistik geziye gittiğini zaten bilmiyor ya da unutuyor. Reis’in onun ayağına gitmesini “diplomatik zafer” diye alkışlıyor. Akıl önemli. Akıl olmayınca Dolar, Euro, enflasyon, akaryakıt rekor üstüne rekor kırıyor. Hıyarın kilosu memleketin en büyük parasıyla alınabilir oluyor. Ahali de dua ve şükür ile yoksulluğun en dibine yürümeye devam ediyor.  *. *. * Yoksullar demişken.. Cehennemin onlar için icat edildiğini söylüyor araştırmacılar. Şöyle: Pagan dönemde “öteki dünya” bu dünyanın biraz karanlık bir versiyonu iken, Hıristiyanlıkla birlikte bir cennet tasavvuru doğdu. Öyle ya, bugün hayal bile edemeyeceğimiz vahşi koşullarda yaşayıp ölen “en alttakilere” ölümden sonrası için umut vermek gerekiyordu. Ne var ki bir süre sonra bu, yoksullara yetmemeye başladı. Zira bu dünyada kendileri cehennemi yaşarken “birileri” cennetin tadını çıkartıyordu. Öteki dünyada adaletin sağlanması için o “birileri” açlığı, soğuk ya da yakıcı sıcağı, derin üzüntüyü.. Yani kendisinin tecrübelerini tatmalıydı. Kendisi için ödül yetmezdi.. “Ötekiler” için de ceza olmalı ki yürekler soğusun. Aradan geçmiş kaç yüzyıl.. Sarıklı sakallı efendilerin yoksullara sunduğu formül aynı. Cennette en güzel köşe onlara ayrılacak. Kötü zenginler de cehennemi boylayacak.  *. *. * Hıyar fiyatından başladık, devam edelim. Yemeyeceksiniz. Et, tavuk, peynir de yemeyeceksiniz. Pek sayın AKP’li hanımların beylerin sandığı gibi artık 3-5 TL olmadığı için simit de yemeyeceksiniz. Tabii yiyemediğiniz için isyan da etmeyeceksiniz. İsyan ederseniz cennete gidemezsiniz. Gidemeyince de yeni büluğa ermiş bakire cariyelerden mahrum kalırsınız.  *. *. * İroniye gerek yok, değil mi! Erdoğan 20 küsur yıldır memleketin başında. Hala tüm sorunların nedeninin CHP olduğunu söylüyor. Aklını nerelere sakladığını merak ettiğim Fuat Uğur, dünkü yazısında “Ekrem İmamoğlu’nun kazanması tamamen seçim hırsızlığı sonucuydu” diyebiliyor. Yargısı, medyası, akademyası, polisi ile memleket avucunun içinde. Ama Erdoğan, CHP’nin Türkiye’yi mahvetmesine engel olamıyor! Yine CHP ve İmamoğlu memleketin en büyük kenti ve Erdoğan’ın gözbebeği İstanbul’u alıyor. Ellerindeki onca imkana rağmen Erdoğan ve adamları bunu ortaya çıkartamıyor. Delilleriyle yargıya taşıyıp sonuç alamıyor! Zavallı hıyar ne yapsın!  *. *. * BİTİRİRKEN BİRKAÇ NOT: * Cehennemin Tarihi’ni merak ettiyseniz, tam da bu isimdeki kitabı okumanızı öneririm. Kırmızı Kedi Yayınları’ndan Georges Minois imzalı yapıt uykunuzu kaçırabilir. Ama aklınıza iyi gelecektir. * Yazıyı noktalayacakken haber geldi. Erzincan İliç’teki altın madeninde toprak kayması meydana geldi. Siyanür ve sülfürik asit dağları işçilerin üzerine çöktü. * Hepimizin vergileriyle yayın yapan, binlerce kişinin çalıştığı TRT’nin 3. Kanalında saat 17.00 bülteninde haberler şu sırayla verildi: Erdoğan Gazze için dedi ki.. Erdoğan Mısır’a gidiyor.. Antalya’da sel felaketi.. Bahçeli CHP’ye verdi veriştirdi.. Gürsel Tekin CHP’den istifa etti.. Muharrem İnce de CHP’nin belediye başkan adaylarını belirleme politikasını eleştirdi. İliç faciası mı? Televizyonların, internet sitelerinin en az bir saattir verdiği haber, Türkiye’nin en yaygın haber alma kaynağına sahip TRT’ye ulaşamamıştı.",https://halktv.com.tr/makale/turkiye-yuzyili-mucizesi-hiyar-200-tl-esiginde-806214
Ayşenur Arslan,TÜRKİYE’NİN HAMAS’INDAN MESAJ: HAREKETE Mİ GEÇİYOR?,29 Kasım 2023 Çarşamba 05:00,"“Devrim” yapacaklarmış! Nerede? Nasıl? Neyi devirip yerine neyi getirmek üzere? Öyle ya, devrim, tanımı gereği mevcut sistemi yıkıp yerine yenisini kurmaktır. Sistem “kaldır ellerini” deyince uslu uslu boyun eğmeyeceğine göre, meselenin doğasında “zor” da vardır. Neden mi söz ediyorum? “Bayram değil seyran değil bu neyin devrimi” mi diyorsunuz? Unuttunuz ya da belki farkında bile değilsiniz. Geçtiğimiz günlerde Sadettin Ustaosmanoğlu adında bir “zat” HAMAS - İSRAİL SAVAŞI vesilesiyle gündemi bombaladı: “Hamas’ın Filistin’de yaptığını biz Türkiye’de yapmak zorundayız. Biz şu an itibariyle eğer vakti zamanı iyi değerlendirebilirsek Türkiye’de bir devrimin olmaması için hiçbir sebep yok.” Bu sözler bir iki haber bülteni.. Çokça internet sitesi.. Elbette sosyal medyada yer buldu. Ertesi gün de unutulup gitti. Oysa…  *. *. * Oysa konu kırmızı bayrak gibi. Tehlike işareti niyetine başımızın üstünde sallanıyor. Neden mi? Anlatmaya kimlik bilgileriyle başlayalım. Ve adım adım geçmişe doğru iz sürelim. Sadettin Ustaosmanoğlu, Mahmut Ustaosmanoğlu’nun yeğeni. Hani İsmailağa Cemaatinin “lideri”.. Hani cenaze törenine Erdoğan’dan bakanlara, tüm sağ partilerin önde gelenlerinden üst düzey bürokratlara “SİSTEMİN” tüm aktörlerinin katıldığı isim.. Mahmut Ustaosmanoğlu böyle etkili bir isimdi. Sadettin Ustaosmanoğlu işte o kadar “derin” bir yerden konuşuyor. Kendi özgül ağırlığı bir yana, “en az 100 bin talebeyi kontrol ettiği” söylenen bir cemaate yaslanıyor. Ve sistemi yıkmaktan söz ediyor. İsrail’in korkunç kıyımı nedeniyle unutulmaya başlayan Hamas saldırısını hatırlatıyor. “Biz de yaparız” diyor. Şimdi DİKKAT! Hemen hiçbir haberde yer verilmediği için, konuşmasını izlemediyseniz anladığınız şu ifadeyle “BİZ” kim, anlatıyor: “Sadece Büyük Doğucular ile biz bu işi hallederiz..”  *. *. * BÜYÜK DOĞU.. Necip Fazıl Kısakürek’in 1943 yılında çıkarmaya başladığı dergi.. Bir bakıma 80 yıllık bir yolculuğun pusulası. Türkiye Atatürk’ünü kaybetmiş. 2. Dünya Savaşı en kanlı sürecinde. Yahudi ve komünist düşmanlığında ortaklaşanlar, neredeyse paralel bir güzergahta yürüyor. Bu Hitler için tüm Avrupa ideallerini yok etmekse, Türkiye’deki Osmanlıcılar için de Atatürk Cumhuriyeti’ni paramparça etmek. Derginin ilk yıllarında bu, fikir düzeyinde kalıyor. Daha doğrusu böyle takdim ediliyor. Ne var ki sonrasında.. Yani sağ / daha sağ / radikal sağ siyasetle beslenerek bambaşka bir yere evriliyor: Silahlı örgütlenmeye. Büyük Doğu fikriyatında -en azından görünüşte- tasavvuf, batı karşıtı ama yine de modernist bir yaklaşım vardı belki. Ama sonra hareketin adı da açılımı da farklılaştı: İBDA C.. Yani İslami Büyük Doğu Akıncılar Cephesi. Yani emniyet kayıtlarına terör ifadesiyle geçen ve pek çok kanlı eylemiyle bu ifadenin hakkını veren örgüt..  *. *. *  Bugün “Hamas’ın yaptığını yapalım, devrimi gerçekleştirmenin vakti geldi” diyen zat, işte o örgütle ilgili davadan yargılanıp hapis yattı. Ahmet Taner Kışlalı suikastini üstlenen.. Madımak katliamını “işgalci laiklere karşı kısas” diye -savunmak da neymiş- övüp göklere çıkartan.. Giderek Türkiye’nin Hamas’ı haline gelen bir örgütten söz ediyoruz. Ve o örgütün kılıcını kuşanıp “devrime çağıran” kişiden! Onun ve hamilerinin yıkmak istediği elbette Erdoğan iktidarı değil. Tam aksine, Erdoğan, Atatürk Cumhuriyetini yıkma hedefinde onlar için bir engel değil. Öyle ya! Erdoğan’ın gençliğinde yazıp yönettiği ve dahi oynadığı MAS-KOM-YAH oyunu da bir şifre gibi durmuyor mu karşımızda! Mason, komünist, yahudi düşmanlığıyla çıkılan yol nereye varır ki!  * . *. *  Diyeceksiniz ki “kolay mı cumhuriyeti yıkmak.. Atatürk’ü yok etmek..” Ben de size, hazır Hitler falan demişken Hannah Arendt’i hatırlatacağım. 2. Dünya Savaşı bitmiş. Ele geçen Nazi kurmayları yargılanmış. Kimileri de özellikle Güney Amerika ülkelerine kaçıp izini kaybettirmiş. Eichmann sonunculardan. Soykırımın mimarlarından. Genç İsrail devletinin kurduğu özel bir ekip tarafından Arjantin’de bulunuyor. İsrail’e kaçırılıp yargılanıyor. Tahmin edeceğiniz üzere dava, küresel çapta bir ilginin odağına yerleşiyor. Hannah Arendt de, davayı New Yorker Dergisi adına izlemek üzere orada, Kudüs’te. Arendt yahudi. Ve Almanya doğumlu. 1933 yılında Fransa’ya, savaş başlayınca da Amerika’ya kaçmış bir felsefeci. Dolayısıyla ondan, Eichmann’ı “şeytanın yeryüzündeki sureti.. kötülüğün cisimleşmiş hali” olarak betimleyen bir yazı bekleniyor. Ama şok! Arendt’in o mahkeme salonunda gördüğü bambaşka bir şey: Milyonlarca Alman’ın paylaştığı “sıradan bir kötülük”.. Ya da makalesinin başlığıyla “KÖTÜLÜĞÜN SIRADANLIĞI”. Diyor ki özetle: “İyi memur, iyi vatandaş olmak için vicdanını ve aklını devre dışı bırakarak iktidar mekanizmasına itaat edenlerin sıradan-banal kötülüğünden söz ediyoruz. Eichmann iktidarın kararlarına itaat ederek insanları öldürdü. Milyonlarca kişi de bunu seyretti. Ve susmayı seçti.”  *. *. *  Anayasa’ya ve Anayasa Mahkemesi’ne rağmen hapisten çıkartılmayan Can Atalay’ı.. Gezi eylemlerini organize ve finanse etmek gibi kanıtı da mantığı da olmayan bir suçlamayla tam 2220 gündür hapis yatan Osman Kavala’yı.. Ve diğer “rehineleri” hatırlayın. Üstüne Atatürk Cumhuriyeti’nin hangi noktaya getirildiğine ve nereye sürüklendiğine dair ipuçlarını ekleyin.. Artık açık açık tehdit edenleri de görün.. Sonra da bu yazıyı siz noktalayın!",https://halktv.com.tr/makale/turkiyenin-hamasindan-mesaj-harekete-mi-geciyor-785529
Ayşenur Arslan,ESKİMEYEN ŞARKI: SEVGİLİNİZİ TERK ETMENİN 50 YOLU,06 Aralık 2023 Çarşamba 07:21,"Grinin 50 Tonu ile karışmasın! Gençliğimde çok popüler bir şarkıydı: Sevgilinizi Terk Etmenin 50 Yolu. Müziğin şahane şarkıcısı / bestecisi Paul Simon imzalı “50 ways to leave your lover”. Öğütler çok basitti: Atlayıver bir otobüse.. Anahtarını fırlatıp atıver.. Dönüp arkana bakma.. Ana fikir de, terk etmenin yolları kadar basitti: İçinden nasıl geliyorsa öyle yap. Sevgiliyi terk etmek, şarkının piyasaya çıktığı 1975 yılında dönemin ruhuna pek uygun gelmişti. Kadınların özgürlüğü keşfettiği.. Dünyanın her köşesinde gençlerin “eski olan her şeyi terk edip tarihin çöplüğüne attığı”.. Politik olanın yalnızca ve tümüyle bize ait, bizim için olduğunu keşfettiğimiz yıllardı. Sevgi adına “öğretilen” ne varsa geride bırakıp gidebilirdiniz. Özgür olabilirdiniz. Sadede geleyim mi!  *. *. *  Benim kuşağım bu dünyadan derin, onarılamaz hayal kırıklıkları ile gidecek. Bambaşka bir gelecek umarken en karanlık geçmişe dönüp orada sıkışıp kaldık. Sadece buralardan söz etmiyorum. Daha geçenlerde Henry Kissinger’ın ölümü vesilesiyle hatırladık. ABD dünyanın pek çok ülkesini orta çağa sürükledi. “Ya benimsin ya kara toprağın” dedi yani. Bakınız Afganistan.. Bakınız İran.. Bakınız Irak.. Ve o ülkelerle kıyaslamak bile istemem ama, bakınız bugün buralar. Rahat rahat, sözünü sakınmadan konuşan bir sarıklı, geçenlerde televizyon kanalını övüyordu: “Bizde kadın görüntüsüne, sesine rastlayamazsınız.” Mesele ciddi. Mesele çok önemli. Mesele hayati. Gelin görün ki, siyasetimizin karar vericileri “UCUBE” dedikleri sistemin devamı için sevgililerini / dostlarını terk edip gidiyor. Aslında terk ettiklerinin “uygarlık adına bildiğimiz her şey” olduğunu bir an bile düşünmeden. Şarkıdaki gibi.. Karar verince; nasıl gittiğinizin, gerekçenizin ne olduğunun önemi kalmıyor. Mesela, İyi Parti yerel seçimde eski ortaklığı terk etme kararı aldı ya! Partinin grup başkanvekili Müsavat Dervişoğlu bunu şöyle izah etti: “Önümüzdeki dönem Türkiye’yi kazanmak adına bazı belediyelerin kaybedilmesini göze aldık.”  *. *. * “Bazı” dediğine bakmayın eski ülkücü Müsavat Bey’in. Onlar da seçimde sıfır çekeceklerini biliyorlar. İyi de o zaman neden ve ne adına bunu göze alıyorlar? Birkaç yazı öncesinde “durun daha neler neler olacak” demiştim. Ve İyi Parti’nin içinin karıştırıldığını söylemiştim. Çok iddialı bir İDDİA olacak ama, bence İyi Parti rehin alınmış gibi. İktidarı zorlayacak bir hamlede başlarına çok zor işler gelebilirmiş gibi. Hatta CHP adaylarına destek verirlerse partinin -mesela- yarısını AKP grup toplantısında rozet takılırken görebilirmişiz gibi. İttifaktan illa boşanacaklar yani, ama gerekçe bulmak şarkıdaki kadar kolay değil. At anahtarı.. Atla otobüse.. Arkana dönüp bakma.. Elbette bunu Türkiye’ye / seçmene “strateji” diye satmak epey zor. “İşler bildiğiniz gibi değil.. Mecburuz” diyecek halleri yok ya! “CHP adaylarını desteklersek parti kimliğimizi kaybedeceğiz. Seçime ayrı girersek fark edilir ve bir sonraki genel seçimden zaferle çıkarız” diyecekler. Yaaa! Tabii paşam! O zamana kadar ortada Türkiye adına bir şey kalırsa…  *. *. *  2017 referandumunu hatırlayın. Hani, ülkeyi artık sistemden kendisinin bile hoşnut olmadığı o tek adama teslim için kılıf hazırlanmıştı. Bugün “milyonlarım gitti” diye içli içli ağlayan Arda Turan, o gün tek adamı desteklemişti. Sadece o mu? Kitlelere ulaşma gücü olan, ulaşsınlar diye de iktidarın her imkanı sağladığı nice ÜNLÜ iktidarın kayığına binmişti. EVET kampanyası için çırpınmıştı. Buna rağmen Erdoğan sandıktan ancak yüzde 51 küsur çıkartabilmişti. İnceleyin son 25 yıldaki seçim ve referandum sonuçlarını.. O sonuçlar, kimi terk ettiğinizde kimin bundan faydalandığını apaçık gösterecek. 1994 yerel seçimleri mesela. En en en çarpıcı derstir! Sol ve merkez partileri 5 adayla, yani paramparça seçime girdiği için Erdoğan aradan sıyrılıp sadece yüzde 25 ile kazanmıştı. O süreçten bir anım, belki de son 30 yılın özeti gibi kazınmıştır zihnimde: Atv yılları. Başkan adayları Siyaset Meydanı’nda buluşacak. Her zamanki gibi konukları ben karşılıyorum. Recep Tayyip Erdoğan’ı da. Kendimi tanıtıp elimi uzatıyorum. Elimi sıkmak yerine elini göğsüne koyup geçiyor.  *. *. * Erdoğan sonraki yıllarda Türkiye’de ya da yurt dışında kadınların elini hep sıktı. Ne olmuştu peki? Değişmiş miydi? Yooo! Sadece “makamı” artık bunu gerektiriyordu. Başbakan / cumhurbaşkanı Erdoğan kadın siyasetçilerin, sanatçıların, gazetecilerin elini sıkıyor artık. Ama Türkiye’nin çocuklarını “kadın sesi ve görüntüsü olmamasıyla öğünen” karanlık odakların eline teslim ediyor. Bu mudur istediğiniz Meral hanım? Seçim öncesi grup konuşmalarınızda “KAHROLSUN İSTİBDAT” diye hançerenizi yırtarken vaat ettiğiniz bu muydu? “Ya tarih yazacağız ya da tarih olacağız” diyordunuz. Bir düşünün; atladığınız otobüs sizi nereye götürüyor olabilir? Tarihin müzesine mi çöplüğüne mi!",https://halktv.com.tr/makale/eskimeyen-sarki-sevgilinizi-terk-etmenin-50-yolu-787235
Ayşenur Arslan,Reis Yine Reyting Peşinde Ama…,11 Mayıs 2024 Cumartesi 05:00,"Şimdiden uyarayım, bu yazı bir hayli uzun olacak. Çünkü aklımda, içimde ne varsa yazmak istiyorum. Saray “ETKİ AJANLIĞI” yasasını çıkarmadan elimi çabuk tutmalıyım! Yasaya ve sevgili Celal Ülgen’in yorumuna daha sonra geleceğim, ama önce reyting meselesine bir bakalım. Elbette reytingin ne olduğunu bilmeyen kalmamıştır. Ya onun uğruna haber merkezlerinde neler yaşanır, bilen duyan var mıdır? Sık sık “Reyting alamayan falan dizi erken final yapıyor” yazıları, yorumları okumuşsunuzdur. Bu medya, ipi daha üçüncü bölümde çekilen diziler bile görmedi mi! Ya haberler? Reytingi iyi değil diye bir bültenin yayından kaldırılması mümkün mü? En fazla sunucusu değiştirilir. Arada haberler içerik ve estetik operasyondan geçirilir. Dışardan göründüğü kadarıyla… Oysa, haber merkezinde bazen kan gövdeyi götürür. Medyanın -geçmişteki- en önemli anchormanleri ile ya beraber çalıştığım ya da herhangi bir programda yolumuz kesiştiği için yakından bilirim. Ali Kırca, Reha Muhtar, Mehmet Ali Birand, Uğur Dündar vs vs.  *. *. * Hem reytingi şahane hem de içeriğiyle övünebileceğim atv Haber günlerinde bir gün, hiç unutmadığım bir örneğe tanık olmuştum. Ana haber sırasında kendi bültenimizi izlediğim monitöre, diğer kanalların bültenlerine ayarlanmış monitörler eşlik ederdi. Birdenbire Show Haber’in haberiyle irkildim. CHP grup toplantısında kamera son hız ve -belli ki kameramanın koşmasından dolayı- sallana sallana kürsüye hamle ediyor. Monitörün sesini açana kadar “haber” bitti. Ben de hemen Ankara temsilcimiz sevgili Baki Şehirlioğlu’nu aradım. Ne olmuştu da atlamıştık!!! Baki anlattı: Salon duruyor.. Kürsü duruyor.. CHP’liler duruyor.. Kameramanlara “siz durmayacaksınız” talimatı vermişler. Maksat “ACTİON”!! Ve elbette “REYTİNG”! Bu iki kavram nedeniyle, mesela Peru’dan trafik kazası haberi izlemişliğiniz vardır herhalde. Ne kazaydı ama! Araba takla atmıştı. İçindekiler yola saçılmıştı vs. Bundan ala haber mi olur!  *. *. * Star Haber’in geçmişte bültene taşıdığı komik karakterler.. Reha Muhtar’ın bu hamleye amansız yanıtı.. Derken, saçma sapan bir dönem yaşamıştık malum. Ben atv Haber’de olmanın konforuyla o dönemi atlattığımı düşünürken, 2005 ile birlikte kendimi içinde buldum. Mehmet Ali Birand’ın sunacağı ana haber için, Kanal D haber direktörü olarak göreve başlamıştım. O sırada Ali Kırca Show Haber’deydi ve tabii izleniyordu. Yolun başında Birand’ı uyarmıştım: “Haber alışkanlık yaratır. Seyirciyi izlediği kanaldan kopartıp çekmek çok zordur. Yapmamız gereken, paniğe kapılmadan, yalpalamadan yolumuza devam etmek. Göreceksin seyirci zaman içinde dürüst gazeteciliği fark edip gelecektir.” Maalesef tam da “yapmamalıyız” dediğimi yapmaya başladık. Reyting için habercilik anlayışımızdan tavizler verdik. Örneğin, bazı arkadaşlarımız rakip bültenlerin haberlerini dakika dakika not alıyor, ertesi gün dakika bazında reytingler o notlarla değerlendiriliyordu. Diyelim ki filan kanalın bülteni bir sağlık haberinde pik mi yapmış. Ertesi gün sağlık haberi avına çıkılıyordu. Birand bir gün “sen reyting mühendisliğine karşısın, ama ben reyting istiyorum” diye beni “açığa” aldı. O gün istifa ettim. Ancak Arzuhan Yalçındağ odama kadar gelerek kalmamı rica etti. “Bu süreç geçecek, lütfen bir yere gitmeyin” dedi. Sürecin noktaladığı nokta, sanırım Seda Sayan ile o zamanki nişanlısı Nihat Doğan’ı canlı yayına çıkartmak oldu. Zira birkaç gün sonra Birand geri çağırdı. Ve sonunda tatmin olacağı etkili ve izlenen bir bültene kavuştu.  *. *. * Buraya kadarı, sözü Reis’in reyting arayışına getirmek için yazıldı. Malum, partilerin reytingi, yani oy oranı haber bültenleriyle dizilerle kıyaslanamayacak kadar önemli. Sonuçta iktidarda olmak ya da olmamak meselesi! Bütün anchormanler, yapımcılar gibi Erdoğan’ın da rakamlara her gün baktığını ve yol haritasını ona göre tespit ettiğini biliyoruz. Bazen -daha ziyade akçeli- bir açıklama yeterken, bazen temelden değişiklik gerekebiliyor. 7 Haziran 2015 seçimlerindeki oy kaybıyla tek başına iktidar şansını da kaybedince -her nasılsa!- bombalar patlayı patlayıvermişti hani! Açılım süreci de bitivermişti! Giden milliyetçi oyları geri alabilmek için de 1 Kasım’da yeniden seçime gidilmişti. Yıl 2024 ve Reis yine kayıpta. Üstelik, en büyük hedefi olan İstanbul’u geri almak şöyle dursun, CHP daha fazla ilçe ve belediye meclisinde çoğunlukla fena sürpriz yaptı. Rüyalarında görseler inanmayacakları illerin gidişi de cabası! Üstelik bu kez “hadi seçimleri yenileyelim” diyecekleri bir durum da söz konusu değil. Eeeeee? Ne yapmalı o zaman? Saray, nasıl yeni bir oyun planı kurar sizce?  *. *. * Dün, bu soruya yanıt için çok sayıda işaretin peşpeşe gündeme düştüğü bir gün oldu: * “MHP camiası hariç, neredeyse tüm Türkiye’nin hassasiyetle izlediği Sinan Ateş dosyasından bir görüntü sızıverdi! Görüntüde tetikçiyi kaçıran ÇAKARLI araç vardı. Sızan bilgiye göre de araç Ülkü Ocakları tarafından kullanılıyordu.” * Derken Erdoğan, Danıştay’da konuşurken yargı ve bürokraside kümelenen bazı gruplardan söz etti. Ankara’da herkesin ülkücüler diye tercüme ettiği o kümelenmeden yakındı. * “Aaaaa! İşe bakın! Tam o sırada, haftalardır kilitlenen Yargıtay başkanlığı seçimi çözülüvermesin mi! Yarıştan çekilerek kilidi açan adayın ülkücü gruplar tarafından desteklendiği konuşulmasın mı!” * Ve yine tam o sırada, aynı günde Erdoğan ve Bahçeli buluşuvermesin mi!  *. *. * Anlayacağınız Can ile Canan arasında bir hadise var. Var ama doğrusu yüzükleri atacaklarını pek sanmıyorum. Zira ikisinin de hala birbirine ihtiyacı var. Ekonominin düzelip bir erken seçim ihtiyacı doğmayacağına emin olsa, Erdoğan belki Bahçeli’yle yolları hiç düşünmeden ayırır. Çünkü, başta Sinan Ateş suikasti olmak üzere, ülkücü etiketli dosyalar, iddialar AKP teşkilatı ve seçmenini de rahatsız ediyor. Bu çerçevede, dünkü zirvede Erdoğan’ın “Bahçeli’nin gazını almak” yerine “ayar verdiğini” düşünüyorum. Özellikle “yeni Anayasa” gündeminde Saray’ın yeni “oylara / ellere” ihtiyacı var. Reis’in uykularını kaçırdığını anladığımız 12 Eylül Anayasası yerine yepisyeni, şıkır şıkır bi anayasa yapmadan rahata eremeyeceğiz. Anlaşıldı değil mi! Biliyorsunuz, 12 Eylül Anayasası’ndan geriye beş - altı maddeden fazla bir şey kalmadı. Ama olsun! Aradan kaç yıl geçti. Tozlanmıştır. Çizilmiştir. Ekonominin epistemolojik halini, yargının Saray’a bakmaktan şehlalaşmış gözlerini mevcut Anayasa ile düzeltemeyiz ki! Ah, bu Anayasa olmasa.. Gidip de yerine yenisi gelse Türkiye nasıl şahlanır.. Demokrasi nasıl yağmur bulutları gibi Balkanlar’dan yurdumuza giriş yapıverir.. Değil mi!  *. *. * Derkeeeen.. Gün bitmeden bir bomba daha patladı. Erdoğan iktidarı “AL SANA DEMOKRASİ” demiş gibi, kucağımızda yeni bir yargı paketi buluverdik. ANKA Ajansı’nın ulaştığı taslak, yeni Anayasa’nın kime benzeyeceğinin habercisi sanki. Vaktiyle akademisyenleri, aydınları bir masanın etrafında oturup demokrasi konuştular diye ajanlıkla itham etmişlerdi hani. Şimdi o konuda çıta yükseltip çağ atlamaya hazırlanıyorlar. Geçmişten hatırlayanlar olacaktır; maalesef kimi sol gruplara da sirayet eden bir suçlama vardı. İnsanlar “subjektif ajanlıkla” suçlanırdı. Yani “tamam, filan grubun ya da devletin ajanı değilsin belki. Ama yaptıklarınla onların amacına hizmet ediyorsun.” Şimdi bu hastalıklı kriteri “ETKİ AJANLIĞI” adı altında getirmeye çalışıyorlar. Hem de son derece muğlak, her yere çekilebilecek ifadelerle. Önümüzdeki günlerde daha çok konuşacağız, ama şimdilik perdeyi deneyimli hukukçu sevgili Celal Ülgen ile açacağım. İşte gönderdiğim taslak notlarına ilk yorumu: “Siyasi İktidar bir yandan yumuşama politikası izlerken diğer yandan bir yasa tasarısı içinde TCK 339. maddeden sonra gelen maddeye ""etki ajanlığı"" niteliğinde bazı fiillere önemli cezalar getiriyor. Bu iki tavır birlikte doğru olamayacağına göre birinin elbette yanlış olması gerekir. Çok aramaya gerek yok. Yeni bir ceza yaptırımı getiren yeni tip casusluk kurumunun yanında olmak mümkün değil.”  *. *. * Vurgulamadan geçemeyeceğim. Onca yıllık deneyimim bana şunu öğretti: Her kanalın, dizinin, partinin reyting peşinde koşması son derece anlaşılır bir durumdur. Amaaaa.. Eğer neden izlenmediğinizi / oy alamadığınızı akılla tahlil edemezseniz.. Günü birlik iç / dış politika hamleleriyle sorunu çözebileceğinizi zannederseniz.. Kendinizi “BUGÜN REYTİNG YARIN ÇÖPLÜK” sarmalında buluverirsiniz. Yine hiç unutamadığım bir örnekle bitireyim. Sağlık haberinin izlendiği tespitinden hareketle “izlenecek sağlık haberi” aradığımız günlerden biri.. Toplantıda yurt haberlerden bir arkadaş öneri getirdi. Bir ajans haberiydi. Adana’da bir adamcağızın dizinde sivilce çıkmış. Önlem alınmadığı için o sivilce -nasıl oluyorsa- yürüyüp yürüyüp adamın beynine gitmiş ve ölümüne neden olmuş. Kaynağı, iddianın sahibini sormuştum. Ölen adamın ailesiymiş. Gülemeyecek kadar sinirlendiğimi hatırlıyorum. Bakalım bu “etki ajanlığı” yasasına ve yeni Anayasa zorlamalarına gülebilecek miyim!",https://halktv.com.tr/makale/reis-yine-reyting-pesinde-ama-832556
Ayşenur Arslan,Plana Sadık Kalacaklar mı?,12 Nisan 2024 Cuma 05:00,"“Politikada hiçbir şey kazayla olmaz. Olmuşsa öyle planlanmıştır. Franklin D. Roosevelt. Plana sadık kal.” Hatırladınız mı bu mesajı? Sinan Oğan, cumhurbaşkanlığı seçimi sonrasında, Erdoğan’dan yana tavır aldı diye öfkelenen seçmenlerine yazmıştı. Söz konusu “plan” neydi,kamuoyuna açıklamamıştı. Olsun! Bizler az çok tahmin ediyorduk. Hepsi yazıldı çizildi de.. Oğan yalanlamadı bildiğim kadarıyla. Olsun! Neticede -bizlere neyin nesi olduğu açıklanmasa da- ortada bir plan olduğunun farkındaydık. Sadece o planda kimin hangi rolde olduğunu pek kestiremiyorduk. Olsun! Günün sonunda Bahçeli Meral Akşener’e “partinin başında dur, bir yere gitme” deyince.. Aytun Çıray da Halk TV’de “Şule Aydın ile Kayda Geçsin” programında konuşunca.. “Akşener Erdoğan ile dirsek temasındaydı” diye ortaya acayip bir iddia atınca.. Üstelik iddiasını “6’lı masadan PLANLI olarak kalktı” diye bitirince.. “Aaaaa” dedik. Demedik mi!  *. *. * Biliyorsunuz; Herkesi bir süreliğine kandırabilirsiniz. Bazılarını hep kandırabilirsiniz. Ama herkesi hep kandıramazsınız. Plan -neyin nesiyse- coslayınca Cumhur İttifakı’nın önde gelen ve ileri gidenleri de “aaaaa” diye kalakaldı. Bu sefer başladı analizler, yorumlar. Çoğunluk “AKP’nin kaybetmesinin nedeni ekonomi” yorumunda birleşti. Elbette Erdoğan’ın ismini cümle içinde kullanmamak kaydıyla. Derken Optimar Araştırma’nın son anketi yayınlandı. Buyurun bir “aaaa” daha! Neden mi?  *. *. * Açın Google’ı, Optimar yazın. Önünüze çıkacak neredeyse tüm notlar “AKP’ye yakınlığıyla bilinen anket şirketi..” diye başlıyor olacak. İşte o şirketin son anketi, başta Saray, AKP cephesinde ciddi bir sarsıntıya yol açtı. Bunda şaşıracak bir şey yok elbette. Ne var ki sonuçlar, Erdoğan’ın en güvendiği kalemlerden birinin, Abdülkadir Selvi’nin köşesinde sansürsüz yayınlanınca.. Buna şaşırmamak elde değildi doğrusu. Görmeyenler için özetleyeyim: * “Türkiye’nin en önemli sorunu olarak, vatandaş yüzde 60.6 oranında “ekonomi” dedi.” * İkinci sırada sadece yüzde 6.1 oranıyla Suriyeliler ve düzensiz göçmenler yer aldı. * “En kritik başlık: “Ekonomide sorunu kim çözer” sorusuna ankete katılanların yüzde 24.3’ü CHP dedi. AKP diyenler yüzde 20.2’de kaldı.” * Kayyum sorusuna verilen yanıt da çok dikkat çekici: Yüzde 53.7 oranında seçmen “belediyelerde kayyuma hayır” dedi. * “Buna yakın bir oran, seçim sonuçlarına dair memnuniyet sorusunda da görüldü. Ankete katılanların yüzde 53’ü “seçim sonucundan çok memnun ve memnun olduğunu” söyledi.”  *. *. * Saray’a yakın -sayıları giderek azalan- bazı kalemler 31 Mart sonucunu hala “yerel” görmekte ısrar ediyor. Erdoğan’ın konuyla ilgisi olmadığını savunuyor. İyi de, “EKONOMİDE SORUNU CHP ÇÖZER” yanıtını ne yapacağız? Erdoğan’ın bir vakitler Baykal için ağzını doldura doldura söylediği gibi “GENEL BUNLAR GENEL..” Zaten bunu görmeyenler sağdan sayın on, soldan sayın bir buçuk kişi falan. Diğerleriyse daha 1 Nisan günü ayılmış gibi! Abdülkadir Selvi mesela, ankete sansürsüz yer vermekle kalmadı. Bir de itirafta bulundu: “Seçim sonuçlarıyla uyumlu. Ancak yıllar sonra ilk kez bu kadar farklı sonuçları olan bir anketle karşılaştım.” Selvi kadar, hatta belki daha da önemli bir örnek de Sabah Gazetesi’nin birkaç gün önceki 1. sayfası oldu: Özgür Özel var, Erdoğan yok!  *. *. * Erdoğan “bu son seçimim” demişti ya.. Vatandaş “tamam, anladık” dedi. Akıbet “sen git CHP gelsin” olur mu? Yanıtı artık Erdoğan’ın değil CHP’nin belirleyip vereceği bir soru bu. İmamoğlu’nun performansı.. Sonrasında Özgür Özel’in bütün kampanya süresince gösterdiği çabaya ek, “Van’daki kumpasa jet hızıyla müdahalesi”.. Kaydedildi. Onaylandı. Tabii şunu da unutmamak gerekiyor. Bu toplum, çoğunluğu itibariyle, Atatürk Cumhuriyeti’ni korumakta kararlı. Sinan Oğan ve bilumum “giller”in planını bilemem. Ama yeni seçmenlerin, gençlerin, şehirli kadınların planına tanık olduk 31 Mart’ta. İktidarın üzerlerine saldığı tele-vaizleri, “dava da dava..” diye yırtınanları püskürttü.  *. *. * Son görüntülerine bakın, “Erdoğan durumu anlamış” dersiniz. Ya Bahçeli? O hala bir planın peşinde gibi. “Türkiye Cumhuriyeti sandık başında kurulmamıştır” diye akla ziyan bir çıkış yaptı. Özgür Özel, “sandık dışını çare göstermek, bugüne kadar önüne gelen herkese darbeci diyenlerin herhalde sürçü lisanıdır” yanıtını verdi. Meğer dil sürçmesi değilmiş!!! MHP -hem de hukuk işlerinden sorumlu- genel başkan yardımcısı Feti Yıldız, Özgür Özel’i adeta tehdit etti: “İnsanlar vardır şafak vaktinde doğar, akşam ezanında ölürler.”  *. *. * Bir “doğalgaz bedava olacak” diye gaza gelen Abdurrahman Uzun.. Bir Akit-severler camiası.. Bir de genel başkanı, asabi yardımcısıyla MHP camiası.. Onlar hala 30 Mart’ı yaşıyor. İlk iki şıkkı boş verin. Ben “Bahçeli’nin ajandasını” çok merak ediyorum. Durup dururken Ecevit hükümetini düşüren.. AKP’ye iktidar yolunu açan.. En kritik noktalarda da Erdoğan’a açık desteğini esirgemeyen Bahçeli bakalım ipleri daha ne kadar gerecek? Türkiye’ye borçlu olduğu onca yıla daha ne kadar ekleyecek? Bana sorarsanız “yanıtını çok yakında alacağız” derim. * Erdoğan iktidarının, Gazze’ye zulümden söz ederken İsrail’e jet yakıtı sattığı belgelendi. * İYİ Parti’nin kurucularından Aytun Çıray, Halk TV’deki programda sevgili Timur Soykan’ın “Erdoğan tarafından içeri bir sızma olduğunu mu düşünüyorsunuz” sorusuna verdiği yanıt siyaset sahnesine bomba gibi düştü. Ancak her nedense Akşener’den bir yanıt gelmedi. * İktidar Van’daki seçim darbesini uygulayamadı. Mazbata seçimi kazanan isme verildi. Daha da neler neler.. Birileri Bahçeli’ye haber versin. 1 Nisan günü ortaya çıkan tablo şaka değildi!",https://halktv.com.tr/makale/plana-sadik-kalacaklar-mi-823790
Ayşenur Arslan,31 Mart’ın Anlattığı: Erdoğan Gençlerden Ve Kentlerden Koptu!,07 Nisan 2024 Pazar 09:59,"31 Mart’ta sevindik, coştuk, umutlandık.. Peki ya sonrası? Gezi Günleri ya da Adalet Yürüyüşü sonrasında olduğu gibi hevesler kursaklarda mı kalacak? Yoksa bu kez tamamına erdirme ihtimali/ şansı var mı? Şu 1 haftada yazılıp söylenenlere bakılırsa evet var! Üstelik bizi bu sonuca götüren, “umutlar yeşerdi” tespitinin çok ötesinde. Şuradan başlayalım: Malum seçimin ardından bütün gözler Mehmet Şimşek’in üstünde. Geçenlerde halktv.com.tr ona dair bir habere “Şimşek’in ajandasında 4 kritik madde” başlığını attı. Haberi açmadan o 4 maddeyi tahmin etmeye çalıştım: ★★★★ Seçimden önce emeklilere verileceğine kesin gözle bakılan paranın verilememesi zaten durumu anlatmıştı. Erdoğan artık açlık sınırında yaşayan emeklilerin affetmeyeceğini herhalde tahmin ediyordu. Ama belki 10 cent’e muhtaç hale gelindiği için, belki IMF iddiası doğru olduğu için.. Nedeni muhtelif. Sonuç net. EMEKLİYE PARA BULUNAMADI. Ancak iktidar partisinin oyunu -yaklaşık olarak 22 yıl önceki orana- yüzde 35.5’e düşüren yalnızca emekliler değil elbette. Liste uzun. Üstelik şimdi okuyacağınız idam fermanı gibi listeyi yazan “içerden” biri, Erdoğan’ın eski metin yazarı Aydın Ünal. Diyor ki: “Erdoğan da Ak Parti kadroları da bugün dile getirilen sorunların tamamını biliyorlardı. Enflasyon, emekliler, Gazze, kibir, troller, kötü vitrin, şahsi ikbal hırsı, gruplaşma, çeteleşme, samimiyetsizlik, sahtecilik, ihanet ve daha nicesi…” ★★★★ Erdoğan’ın eski kalemi, “memleket battı” diyecek ama diyemiyor. “Ben ahvali yazayım siz kararınızı verin” diyor. Peki, madem Erdoğan ve parti kadroları bütün bu sorunları biliyormuş da neden bir şey yapmamış? Hani sorunlara ışık hızında müdahale edilecekti. Hani “tek adam rejiminde uçacaktık”? Aydın Ünal’a göre Erdoğan’ın önünde iki engel var: İnanın şaka, latife falan değil. Memleketin batmanın eşiğine gelmesinin nedeni bu iki engelmiş. Erdoğan tam sorumluyu bulmuş.. Cezalandıracak. “Ya küsüp giderse” diye korkudan bir şey yapamıyormuş. Bir de, Saray’daki yüzlerce danışman, hani bizim paramızla bizlerin bir senede kazanamayacağını ayda alan zevat arasında “uygun adam” bulamıyormuş. Yazık! Düşünsenize; para ve uygun adam bulsa.. Çeteleşmenin önüne de ah bir geçebilse.. Başka? Ha bir de kibir, şahsi ikbal hırsı, troller falan silinip gitse.. Sizi bilmem ama, ben okudukça kuduruyorum. ★★★★ Bakın, dün.. Sadece bir gün içinde önümüze şu iki haber düştü: Seçim sonrasında Saray ile AKP kadrolarının karşı karşıya geldiği, hatta zaman zaman seslerin yükseldiği pek çok kaynak tarafından anlatıldı. Aslında, farkındaysanız, kaynağa gerek yok. Epeydir Saray’dan uzak duranların yazdıklarına, anlattıklarına bakın.. Sonra Erdoğan’ın bakan diye atadığı adamlarının yaptıklarına göz atın. Hiç, Erdoğan’ın sorunları biliyormuş, bir kısmını bilse de çözebilecek hali var mı? Beyefendi Türkiye’nin en pahalı fildişi kulesinde hapis. Kendi kurdu. Şimdi oradan memleketi, halkı göremiyor. Ayda 10 bin lira ile geçinmenin ne demek olduğunu anlamıyor. Gazze için kükreyip sonra Gazze için sokağa çıkan gençlere ters kelepçe taktırmanın faturasını.. Özellikle dilinden düşürmediği “değerlerine ne kadar ters düştüğünü” fark edemiyor. Alın bir örnek daha: Erdoğan’ın eski metin yazarı Aydın Ünal’ın anlattıklarına, yine “içerden” bir katkı geldi. AKP eski milletvekili Şamil Tayyar, iki fotoğrafı yan yana koyarak “farkı bulun” dedi. Soldaki fotoğrafta 1994 yerel seçim kampanyasında Erbakan ve yanında Erdoğan bir pikabın kasasına sığışmışlar. Sağdaki fotoğrafta ise Afyon adayı bu seçimler için kim bilir kaç milyonluk çakarlı lüks arabayla turluyor. ★★★★ AKP’nin kan kaybının nedenlerini bunlarla özetleyebiliriz. Ama yine de gerçeğin tamamını anlatmış sayılmayız. CHP’nin başarısını kayda geçirelim. Ve bir başka yazıda uzun uzun analiz etmek üzere AKP’nin karnesine devam edelim. Başlıkta da belirttim. İktidar gençlerden ve metropollerden kopmuş görünüyor. Bir zamanlar AKP’nin yanında gördüğümüz isimlerin kurduğu Serbestiyet Sitesi’nden bir alıntı: “2023 seçimlerinden bugüne 800 bin yeni seçmen vardı. Yeni seçmen tercihleri incelendiğinde CHP’ye sempati yüzde 50’lere yaklaşırken Ak Parti’ye yaklaşım yüzde 22 civarında seyrediyor.” Analizin sahibi, Datailor Veri Analiz Genel Koordinatörü Ahmet Turan Han. Metropoller meselesine gelince: Seçim sonuç haritası her şeyi anlatıyor. AKP - MHP ittifakı 4 büyükşehir, 14 il ve 201 ilçe belediyesi kaybetti. Nitekim CHP’nin kırmızı rengi Türkiye’yi kucaklıyor. AKP de kimi yorumcuların dediği gibi “taşraya sıkışmış” görünüyor. ★★★★ Analizler hep bir “SONUÇ” ister değil mi? Onu da Tarık Çelenk’in Oksijen’deki yazısından bir alıntıyla yerine getirelim: “Bu seçim sonuçlarıyla göründüğü kadarıyla Erdoğan döneminin kapanmakta olduğuna dair psikolojiyi mahalle artık tartışmasız satın almış. Zayıf olan ihtimal, Erdoğan’ın kendisi ve sonrası için mahalleyi toparlaması.” Ben kendi mahallemde, yani Medya Mahallesi’nde, uzunca bir süre, sloganımın “umuttan değil inattan” olduğunu söylemiştim. Düzeltiyorum: “UMUTLA VE İNATLA”",https://halktv.com.tr/makale/31-martin-anlattigi-erdogan-genclerden-ve-kentlerden-koptu-822471
Ayşenur Arslan,KAMUYU TARİKATLARA TESLİM EDİP ŞEYTAN NİYETİNE NOEL BABA’YI TAŞLATMAK,23 Aralık 2023 Cumartesi 05:00,"Kusura bakmayın! Hakaret etmek istiyorum. Beddua etmek istiyorum. Ne kadar yakası açılmamış kelime varsa yakasını bağrını parçalamamak için kendimi zor tutuyorum. Bu memleketin çivisini çıkaranlardan hesap sorulduğunu görmeden ölmek istemiyorum. Bir değil, üç beş değil.. Acayip / çirkin / yanlış ne varsa üzerimize sağanak sağanak yağıyor. Ekonomiden söz bile etmiyorum. “Ben ekonomistim” diyen Erdoğan’ın ekonomik verilerdeki vahim gidişten ekonomistleri sorumlu tutmasını geçtim. Yargının, eğitimin, toplumsal yapının “verilerini” ne yapacağız! *. *. * Dün saatlerce hop oturup hop kalktık. Can Atalay’ın tahliye kararını bekledik. Öyle ya, Anayasa Mahkemesi emrediyordu bunu. Hem de, yargının geldiği noktayı en net biçimde ortaya koyan bir süreçle; aynı kararı ikinci kez vermek zorunda kalarak.. Düşünün, yüksek mahkeme “tahliye” diyor. Yerel mahkeme ve Yargıtay UYMUYOR. Bunun üzerine AYM aynı kararı bir kez daha veriyor. “Herhalde artık inatlaşma biter, Can Atalay tahliye olur” diye düşünüyorsunuz. Karanlığın içinde bir ışık için umutlanıyorsunuz. Bir de öğreniyorsunuz ki mahkeme başkanı Adliye’ye gitmemiş bile. Neden? Efendim AYM’nin gerekçeli kararı beklenecekmiş. Sanki ilk karardan farklı bir gerekçe olabilirmiş gibi.. Sanki Can Atalay’ın neden tutuklandığı, ceza aldığı ve neden serbest bırakılması gerektiği herkesin malumu değilmiş gibi. *. *. * Rahatsız olmuyorlar. Utanmıyorlar. Türkiye’yi Afganistan’a çevirme hamlelerini artık gizleme ihtiyacı hissetmiyorlar. AYM’yi “yok hükmünde” sayanlar, tarikatları “var etme” gayretinde. Bakınız Milli Eğitim Bakanı. Gerçi ben ona yüklenilmesini çok doğru bulmuyorum. Zira Bilal Erdoğan’ın asıl ya da gizli bakan olduğunu bilmeyen yok. Onun arkasında Erdoğan’ın gölgesini görmeyen de yok! Zaten bunların önemi de yok. Biz kınayalım, suçlayalım.. Nafile! Reis’in yolu belli. Eğitim; kadını yok sayan, eşya mertebesinde gören iki büyük tarikata teslim: Menzil ve İsmailağa. *. *. * Dinci propaganda anaokuluna kadar inmiş. Ortaokul ve liselerde dinci eğitimi bırakın tarikatçı yapılanmalar yeşermiş. Yeter mi! Elbette yetmez. Daha geçenlerde Kara Harp Okulu’nda “Atatürk fotoğrafı takmayı reddeden teğmenlerle” tanıştık. Yazının altında Yeniçağ Gazetesi Haber Müdürü ve yazarı Fatih Ergin’in dünkü yazısını bulacaksınız. Ve o yazıda, bir zamanlar Erdoğan’ın yanından ayrılmayan bazı “tanıdık” isimleri göreceksiniz. Onlardan biri benim için fazlasıyla tanıdık: Mehmet Metiner. *. *. * Metiner ile 1985 yılında Nokta Dergisi’nde çalışırken tanışmıştım. Aralarında Ruşen Çakır’ın da olduğu bir grup genç gazeteciyle, önemli bir konuyu üstlenmiştik. Giderek daha “GÖRÜNÜR HALE GELEN DİNCİ GENÇLİK” gerçeğini araştıracaktık. Çok ses getiren bir kapak konusu oldu. Hemen ardından, o cenahın en yeni ve en sert dergilerinden Girişim, röportaj talebiyle aradı. Bu konuda net bir tavrım vardı: Ben onlarla ilgili bir yazı yazmışsam, onlara benimle konuşma ve soru sorma hakkını vermiş olurum. Doğal olarak kabul ettim. Derginin genel yayın yönetmeni Mehmet Metiner’le Nokta’da buluştuk. Sorularını yanıtladım Ama o da ne! Röportajda soru soran, METİNER olarak geçiyordu. Yanıtlayan da AYŞENUR. Komik olsa da “kendilerinin uygun görmediği bir kadını aşağılamanın yolunu böyle bulmuşlardı” belli ki. O kadar da değil. Bir soru şöyle başlıyordu: “Açık saçık giyinen bir kadın olarak..” Metiner’i aradım, önce soyadı meselesini sordum. “Yazı işlerinde bir karışıklık olmuş” dedi. Kıyafete gelince. Hiçbir kıyafetimi hatırlamam, o gün ne giydiğim bugün bile aklımda: siyah pantolon, nane yeşili sıfır yaka triko kazak. Onu hatırlattım. “Görüşleriniz nedeniyle fotoğrafıma yer vermeyişinizi anlıyorum. Ama gerçek olmayan bir tasvirle beni okuyucularınıza “AÇIK SAÇIK BİR KADIN” olarak tanıtmak ne demek!!! Yine özür, yine yazı işleri yanlışı falan. *. *. * İşte o isimle, Kara Harp Okulu’nda ve kimbilir daha nerelerde yuvalanan bir vakıflar ilgili yazıda karşılaşacaksınız. Yazıda adı geçen bir derginin izini sürdüğünüzde de ilginç yerlere çıkacaksınız. Dergi, İSLAMCI DERGİLER PROJESİ içinde yer alıyor. Proje için de arama motorundaki her başlıkta aynen şu ifadeyle karşılaşıyorsunuz: “İslamcı Dergiler Projesi bir İLEM projesidir, KÜLTÜR BAKANLIĞI TARAFINDAN DESTEKLENMEKTEDİR.” Bakanlığın internet sitesi, 1990’ları hatırlatan, bilgi / estetik fakiri bir site. Dolayısıyla Google’ın önünüze çıkardığı iddiayı doğrulatma ya da yalanlama şansınız yok. Ama zaten bunun bir önemi de yok. Devletin, yani kamunun tüm imkanlarıyla beslenen, semirtilen tarikatlar, cemaatler müsilaj gibi. Her yere yayılıyor, bulaşıyor. Bulaştığı her yerde de önce aklı yok ediyor. Dünden, taptaze bir örnek: Erdoğan bir etkinlikte kadınlarla bir araya geldi. Kalınlardan biri aynen şöyle dedi: “Rabbim çocuklarımızın ömründen alsın size versin..” Dikkat edin “ÇOCUKLARIMIZIN” diyor. Bir anne, inancı ne olursa olsun bunu söyleyebiliyorsa.. Zihninde, batıl inançtan akla yer kalmamış demektir. Bence! *. *. * Baksanıza! Demreli (yani buralı) bir hıristiyandan çocuklar için üretilen Noel Baba figürüne ne yakıştırmalar yapılıyor. Vaktiyle spor yorumcusu Ahmet Çakar “Noel baba madrabazın, sapığın tekidir. Adam olsa bacadan girmez” demişti de pek gülmüştük. Kendisine gazeteci diyen Erem Şentürk dün çıtayı öyle bir yere çıkarttı ki, gülemedik: “Noel Baba pedofildir. Gece evlere girer, çocuklara tecavüz eder. Çocuk tecavüzcüsü bir adamdır Noel Baba.” Atatürk’ten kim bilir hangi akıl ötesi nedenlerle nefret eden insanlar.. Hatta subaylar varken.. Doktora değil cinlere inananlar giderek artarken Noel Baba’yı sövenlere şaşırır mıyız! *. *. * Gerçekten de şaşıracağınız hiçbir şey kalmadı artık. İktidar 20 yıl boyunca Kozmik Oda baskınından FETÖ kumpaslarına, Türk Silahlı Kuvvetleri’ni ÜMMETİN ORDUSU’na çevirmek için çok uğraştı. Aşağıda okuyacağınız yazı, nereye geldiğimizi gösteriyor. Sizler de hakaret ya da beddua etmek isteğiyle dolup taşarsanız bilin ki yalnız değilsiniz! “Hatırlayalım; geçtiğimiz günlerde Atatürk fotoğrafı takmayan teğmenle birlikte hareket eden teğmenlerin Kara Harp Okulu yıllarında alt devrelerini Nurculara bağlı bir cemaate çağırdığına dair görüntüler ortaya çıktı. Bu bilgi sizde kafa karışıklığı yaratmasın. Aldığım bilgi o ki; Atatürk karşıtı teğmenle birlikte hareket eden teğmenler aynı cemaatten. O cemaat, Nurcuların Med-Zehracılar kolu. Med Zehra Vakfı adıyla faaliyet gösteriyorlar. Merkezi Ümraniye’de. “Medrese” dedikleri Ümraniye’deki binalarında yatılı olarak kalan çocuklar, gençler var. Yatılı kalanların dışında da “ders” almaya gelen gençler var. Ağlarına düşürdükleri gençlere “ders” adı altında Risale-i Nur okutuyorlar. Binanın sınıf ortamına dönüştürülmüş en üst katında yine “ders” adı altında, Atatürk ve Cumhuriyete karşı beyin yıkama seansları yapılıyor. Atatürk hakkında iftiralarla gençlerin ve çocukların akıllarını bulandırılıyor. Cumhuriyetin yanlış olduğunu ve ülkenin şeriatla yönetilmesi gerektiğini zihinlere işliyorlar. Bu propagandaya maruz kalan çocuklar ve gençler, düşünmeyi bir kenara bırakarak, sadece beyin yıkama seanslarında kendilerine söylenenlere inanmaya başlıyorlar. Derslerin işlendiği yer sadece Ümraniye’deki bina değil, ev tarzı yerlerinde de aynı faaliyetler gerçekleşiyor. O teğmenler de Harp Okulu yıllarında Ümraniye’de medrese denilen binaya gidip ders alıyorlar. Teğmenlere Harp Okulu yıllarında kanca takıyorlar ve sonra karşımıza 10 Kasım’da Atatürk fotoğrafı takmayan, kendisine tepki gösteren silah arkadaşlarına Atatürk’e “put” diyerek cevap veren teğmenler çıkıyor… “Biz bunları tanıyoruz” diyeceksiniz diye boşuna demedim. Burada resmen “davaları” için hainler yetiştiriliyor. Peki Nurcuların bir kolu olmaktan öte, kim bu Med-Zehracılar? Sıddık Şeyhanzade ve İzzeddin Yıldırım’ın başını çektiği Kürt kökenli bir grup Nurcu, Yeni Asya Grubunun Risale-i Nurlarda “tahrifat” yaptığını, Said-i Nursi’nin Kürt kimliği ve Kürtlerle ilgili söylediklerinin sansürlendiğini iddia ederek, ana akım nurculuktan ayrılıp Med-Zehra Vakfını kurarlar. 2017’de hayatını kaybeden Sıddık Şeyhanzade, on yıl FETÖ elebaşı Fetullah Gülen’le birlikte çalışmış bir isim. Şeyhanzade ve Yıldırım’ın “abilik” ettiği grup “tahrifatsız” risaleleri yayınlamaya başlarlar. Aynı zaman da bu grubun amacı, Said-i Nursi’nin vasiyeti olan, Van’da El Ezher’e denk bir üniversitenin kurulmasını gerçekleştirmektir. Said-i Nursi’nin “Medresetül Zehra” adını verdiği bu üniversitenin kurulmasını gerçekleştirmek için çalışmalarını Med-Zehra Vakfının bünyesinde yürütürler. Bu sebeple kamuoyunda “Med- Zehracılar” olarak biliniyorlar. Med-Zehra grubu, Risale-i Nur Külliyatı’nı basmaya yetkili birkaç Nurcu akımdan biri. 1993 yılında, Fatih’te kurulan Yeni Zemin dergisinin sahibi Osman Tunç da, Zehra Vakfı’nın yöneticilerinden biriydi. Yeni Zemin’in Genel Yayın Yönetmeni ise, AKP’li Mehmet Metiner’di. Yeni Zemin’in yayın kurulunda ise Altan Tan, Abdurrrahman Dilipak, Ali Bulaç gibi isimlerden oluşuyordu… Yeni Zemin dergisinin teknik müdürü ise AKP'li Yalçın Akdoğan’dı! Akdoğan bir müddet sonra derginin Genel Yayın Yönetmen Yardımcısı oldu. Yeni Zemin’de “Genelkurmay nasıl sivilleşir” gibi dosyalar kapak konusu yapılıyordu. Yalçın Akdoğan’ın da Çözüm Süreci’nin mimarlarından biri olduğunu belirtmeme gerek yok sanırım… Zaten Med-Zehra grubu da Kürt-İslamcı bir grup ve cemaatin abisi Sıddık Şeyhanzade çözüm sürecine açık destek vermişti… Sizin anlayacağınız gerçekten de ordu içerisinde bir cunta, hatta cuntalar var.” Fatih Ergin - Yeniçağ",https://halktv.com.tr/makale/kamuyu-tarikatlara-teslim-edip-seytan-niyetine-noel-babayi-taslatmak-791962
Ayşenur Arslan,Mahallemizin Savaşla İmtihanı: Şehit Olmaya Giden Gazeteci,17 Ocak 2024 Çarşamba 05:00,"Genç bir kadın gazeteci, Fulya Öztürk.. Askeri helikopterle cepheye götürülmüş.. “Askerimize geleceğine bana gelsin” diye çırpına çırpına, böğrüne vura vura yayın yapıyor. Neredeyse şehit olmaya ant içmiş, bir yandan kurşunları beklerken bir yandan hisli hisli anlatıyor. Sonrası.. Heyhat! Fulya Öztürk İstanbul’a, Demirören Yayın Grubu’nun konforlu kucağına döndü. Arkasında bıraktığı askerler de, sonu bayrakla kaplı tabutlarda bitebilecek çatışmaya devam etti. Üst üste ağır kayıplar nedeniyle her zamankinden daha çok ve DAHA AÇIK konuşulan “terörle mücadele gündeminden” söz ediyorum. Evet, daha çok ve daha açık konuşuluyor. Ancak bir mesele ya görülmüyor ya da bilerek görmezden geliniyor: Fulya Öztürk’ün, onun gibi cepheye bile gitmeden evinde oturup ahkam kesen gazeteci ve siyasetçilerin şehitlik güzellemesi. Anne babalar, evlatlarının acısıyla başa çıkabilmek için şehitlik kavramına sarılır elbette. Bunu anlamamak, saygı duymamak mümkün mü? Peki ya gençler.. Askere ve özellikle çatışma bölgesine giden gençler... Sosyal medya onların videolarıyla ve o videolardaki “şehitlik özlemi” mesajlarıyla dolu. İzlerken bir anneyle röportaj çıktı karşıma. Oğluyla bir gün önce telefonda konuşurken “sağ salim dön gel inşallah” demiş de.. Oğlu kızmış.. “Neden böyle dua ediyorsun? Ben buraya şehit olmaya geldim” diye çıkışmış. Ve ertesi gün ölüm haberi gelmiş. ★★★ O gençler neden öldüklerini düşünmüşler miydi hiç? Aileleri neden sustuklarının farkında mıydı acaba? Emekli general Haldun Solmaztürk, dün Gazete Pencere’deki köşesinde adeta feryat etmiş: “Milli güvenlik siyaseti ile geleneksel kurum, kurallar ve kültür tümüyle yok edildi. Bilmiyorlar, öğrenmiyorlar, yönetemiyorlar.. Sonra da ‘elbette şehitlerimiz de oluyor’ diyerek yaşananları sıradanlaştırıyorlar. Bunların hiçbiri normal değil, kader de değil, kaçınılmaz da..” Aynı yazıda, milyonlarca kişinin haberdar bile olmadığı, bilenlerin de çoktan unuttuğu bir süreç anlatılıyor. “Dört yıl önce, Suriye Ordusu’nun İdlib’de -Erdoğan’ın ‘birlikte çalıştığımız dost unsurlar’ diye tanımladığı- başta HTŞ olmak üzere ‘Cihatçı’ terörist gruplara yönelik askeri harekatı gelişiyor, gerginlik tırmanıyordu. Erdoğan 5 Şubat 2020 günü ‘dost unsurlara havadan ve karadan yapılan her saldırı, kaynağın aidiyetine bakılmaksızın, uyarı yapılmaksızın misliyle cevaplandırılacaktır’ demişti.” Ne oldu peki, hatırlayan var mı? Haldun Solmaztürk hatırlatmış. 27 Şubat günü Rus ve Suriye jetlerinin bombardımanıyla 36 -OTUZALTI- askerimizi kaybettik. Kaynağına, yani saldırının Rusya ve Suriye’den geldiğine bakıldı mı? HAYIR! Vahim sonuca rağmen bir adım atıldı, bırakın misliyle karşılığı, örneğin Rusya’dan büyükelçimiz çekildi mi? HAYIR! Memleket, HTŞ yani Heyetu Tahriru’ş Şam denilen selefi cihatçı örgüt, yani eli kanlı katiller ordusu uğruna 36 canımızın gittiğinin farkında mıydı? HAYIR! ★★★ Dört yıl öncesini hatırlamayan 33 yıl öncesini hatırlar mı! 33 yıl önce tam da 17 Ocak günü ilk saatlerde dünyanın her köşesinde “son dakika” anonslarıyla canlı yayın başladı. Ve havai fişek niyetine seyredilen bombalamalarla, ABD -yedekte 30’dan fazla ülkenin askeriyle- Kuveyt’i Saddam’ın işgalinden kurtardı!! Harekata, o afili isimlerden birini verdiler: “Çöl Fırtınası Operasyonu..” Aman ne kadar heyecanlıydık o günlerde. Öyle ya! Cumhurbaşkanı Özal’ın unutulmaz ifadesine göre “bir koyup 3 alacaktık”.. Aldık mı? Sorunun yanıtı özetle şöyle: ★★★ Tarihin tekerleğini çevirmeye devam edin. Baba Bush’un Çöl Fırtınası’ndan oğul Bush’un Irak’ı işgaline.. Sonra Arap Baharı gündeminde “Şam’da kahve içme” iddiasına.. Bugüne.. Ne kadarının bugün aramızda yaşadığını bilmediğimiz cihatçı katiller.. Sayısını unuttuğumuz asker sivil kayıplarımız.. Peş peşe sökün eden bayrakla kaplı tabutlar.. Tabutlar.. Tabutlar.. Ve bırakın tarihi, önünü göremeyen bir kadın gazeteciyle propaganda arsızlığı.. Belki şunları da unutmuşsunuzdur: Özal’ın cumhurbaşkanlığı günlerinde patlak veren Çöl Fırtınası “dünyada ilk kez canlı yayınlanan savaş” unvanına sahip. Bunu Türkiye’de, batılı benzerleri gibi şölene çevirense Özal’ın oğlu tarafından kurulan ilk özel televizyona nasip oldu! “Canlı” olduğu 30 saniyede bir tekrarlanan görüntüleri kim unutabilir ki! Ya oğul Bush’un Irak’ı işgal için harekete geçtiği anları! Özel televizyonların sayısı hayli artmıştı malum.. Ama hepsi de aynı görüntüleri veriyordu. Bağdat bombardımanıyla başlayan savaş bizde de reyting savaşına dönmüştü. Ekranda nelere tanık olmuyorduk ki! Çiçeği burnunda özel televizyon Habertürk hele.. Unutulmaz! Stüdyoda emekli bir Amerikalı general, elinde coşkuyla salladığı ABD bayrağı ile sözde danışmanlık yapıyordu. ★★★ Irak işgali sırasında “embedded” yani “iliştirilmiş” gazeteci kavramıyla tanışmıştık. Sonrasında “benzerlerini” değil “aynılarını” bizde de gördük. Uçaklarla sınıra / cepheye götürülüp bütün “İLİŞTİRİLMİŞ GAZETECİLER” gibi iktidar ne söyleyip yazmalarını istiyorsa onu anlatıp yazdılar. Tabii yanı sıra, sizler üzülmeyesiniz diye şehitliği neredeyse kutlanacak bir “son” olarak takdim ettiler. Aralarında “ah neden bana nasip olmadı” diyen de çıktı. “Allah fakirleri sevdiği için onları şehitlik mertebesiyle cennetine alıyor” diye, bayrakların neden hep yoksul evlere asıldığı sorusunu yanıtlayan da… Ama hakkını teslim edelim; hiçbiri Fulya Öztürk kadar akılda kalıcı olmadı! Yazık, göğsünü siper etti de.. Alın size bir tane daha “HEYHAT”!",https://halktv.com.tr/makale/mahallemizin-savasla-imtihani-sehit-olmaya-giden-gazeteci-798381
Ayşenur Arslan,Erdoğan’a Kazandırma İttifakı,27 Ocak 2024 Cumartesi 05:00,"Artık Medya Mahallesi olmasa da her gün medya tarama alışkanlığım sürüyor. Gazeteler.. İnternet siteleri.. Köşe yazarları.. Sosyal medya.. Okuyorum, haberler / yorumlar arasındaki farklara bakıyorum. Kulis notlarında iz sürüyorum. Son günlerin notları pek acayip. İçlerinden biri, Cumhuriyet Gazetesi’nin internet sitesinin X’teki paylaşımı ile karşıma çıktı. Gazete, Barış Türkoğlu, Barış Pehlivan ve Murat Ağırel’in Kılıçdaroğlu ile buluştuklarını yazıyordu. Pehlivan’ı aradım. “Röportajı ne zaman yayınlayacaksınız” diye sordum. Meğer röportaj yokmuş, onun yerine (5 paragraftan ibaret ve iç sayfalara gömülmüş- bir haber yapılmış. Haberin “tek” dikkate değer paragrafı şöyle: “Kılıçdaroğlu, ülkenin geleceğinde ele geçirilmeyen en büyük kurumun CHP olduğunu vurguladı.” Eeeeeee? Yani? Merak edip Pehlivan’a (tek bir soru) sordum. Buluşma teklifi kendilerinden mi gelmişti, yoksa Kılıçdaroğlu’ndan mı? Teklif, yani davet, Kılıçdaroğlu’ndan gelmişti.  *. *. * Gündemi yakından izleyen gazeteciler, yazarlar bir konuda fikir birliğinde: Kılıçdaroğlu gölgede kalmak istemiyor. Her fırsatta kendisini hatırlatıyor. Dahası, kimilerine göre genel başkanlık koltuğuna dönmek için yerel seçim sonrasını bekliyor. Ama… Siyaseti çok iyi okuyan yazarlardan, sevgili arkadaşım Mehmet Tezkan’a göre Kılıçdaroğlu’nun çevresindekiler bırakın beklemeyi, “İmamoğlu’nun kaybetmesi için gece gündüz çalışıyorlar.” Eklemek lazım. O mesaideki isimler yalnız değil. Muharrem İnce de “ekipte”. Özellikle İstanbul seçimleri için önerilen işbirliğine sırt çevirdi. Hatta iddiaya göre Özgür Özel’in telefonuna dönmedi. Söylemeye gerek var mı? Arayan kişi CHP Genel Başkanı. Eğer önerisini beğenmezseniz “hayır” dersiniz. Olur biter. Telefonuna dönmemek ne demek. Bu nasıl bir kibir! Bu nasıl bir hafıza kaybı!  *. *. * Ya Akşener? Tamam, Kılıçdaroğlu’na öfkeli. Ya İmamoğlu.. Mansur Yavaş.. Onlara kaybettirmek için kaybedeceğini bildiği bir seçime girmesi neyle nasıl izah edilir? Ruşen Çakır. Bir İyi Partili ile konuşmasını aktardı. “Biz partiyi CHP kazansın diye mi kurduk..” demiş. Aklınızdan geçenleri tahmin etmek zor değil. İyi Parti CHP kazansın diye kurulmadıysa bile “CHP sayesinde” kuruldu. Ne var ki kardeşlik köprüsü daha ilk sağanakta yıkılıverdi. Son seçimde Meral Akşener’in “masadan kalkma kararı” sonuçları etkilemedi mi sizce? İşte şimdi Mart seçiminde de CHP’nin kazanamaması için gereken yapılıyor. Yapılacak. Bu “Erdoğan’ın kazanması” anlamına gelse de. Hatta belki bunun için!  *. *. * Partisindeki tuhaf ihraç vakasını hatırlayın. En yakınındaki isimlerden, milletvekili Ümit Dikbayır, önce Akşener ve aile bireylerinin hesaplarını inceletmek istediği gerekçesiyle karalandı. Sonra hiçbir delili, tanığı olmayan bir iddia için bir programda söyledikleri bahane edilip Dikbayır ihraç edildi. Bu kadarı bile insanın kaşlarını kaldırıyor değil mi! Dahası var. Akşener’e “ihbar notu MİT’ten” gönderilmişti. Arada kaynadı gitti. Bu konuda en ilginç cümle, Akşener’den Erdoğan’a “kader arkadaşlığı” tadında şu ifadeyle geldi: “Partimiz bu tür operasyonel davranış biçimlerine alıştı. Bu işlemlere ilişkin bendeki tecrübe Sayın Cumhurbaşkanı’nda bile yok.” Hatırlamaya çalıştım. Erdoğan’a yönelik benzeri operasyonel davranışlar ne ola ki! 15 Temmuz darbe girişimi diyeceksiniz. Benim aklımda yanıtlanmamış o kadar soru var ki: Akşener’e bilgi notu gönderecek kadar hassas MİT’in Meclis komisyonuna gelmemesi.. Kilit isim -Cemaat’in Hava Kuvvetleri imamı- Adil Öksüz’ün, neredeyse iş üstünde yakalandığı halde bırakılması ve bugüne kadar bulunamaması.. Vs vs.. Dolayısıyla o sırada kim kime nasıl operasyon yaptı, kestiremiyorum.  *. *. * Kaldı ki, nasıl unuturuz! Erdoğan ve Akşener isimlerini “operasyon” sözcüğüyle aynı cümlede kullanın.. Karşınıza, Rize’de Akşener’in başına gelenler ve Erdoğan’ın “daha neler olacak neler” ifadesi çıkar. Yine koyun iki ismi yan yana.. Akşener’in “kahrolsun istibdat” haykırışı çıkar. Ama anlaşılan bugünlerde iki isim yan yana gelince akla gelen ilk şey “İstanbul ve Ankara’yı CHP’ye bırakmamak” oluyor. Kendi adıma, Mayıs seçimi öncesinde Erdoğan’ı zehir zemberek hedef alan Akşener’in şimdiki tavrını “Kılıçdaroğlu öfkesi” ile açıklayamam.  Neredeyse partisinin yarısını feda edecek kadar neyin öfkesi olabilir? İşin içinde -mesela yine MİT’ten gelen- bir “hatırlatma dosyası” mı var? Hani “şunları şunları unutmadınız değil mi!” Diyen dosyalardan.. Akşener’i “mert cinayetler” ile savunma hattına götüren dosyalardan..  *. *. * Doğrusu, bu tabloda itiraz edebileceğim bir şey yok. Daha çok tıp literatüründe söylenir: Benzerler benzerleriyle iyi olur. Dolayısıyla, bir zamanların -fazlasıyla bilgi sahibi olduğu- faili meçhul cinayetlerini “mert” diye öven bir siyasetçi.. Elbette onun ifadesiyle “müstebit” bir liderin yanına daha çok yakışacaktır. Burada önemli olan “yurttaşlar”.. Umuyorum ki onlar, gerçeği fark edecektir. Umuyorum ki yurttaşlar, bütün bu “operasyonel ataklara rağmen” bu iki büyük şehri iktidara yeniden teslim etmeyecek kadar sağduyuludur. Ancak.. Sonuç ne olursa olsun, emin olun “sebep olanlar” hiç unutulmayacak. Çünkü artık Türkiye’de iki “taraf” var: İYİLER ve KÖTÜLER. Ve Voltaire’in dediği gibi “Her insan yapmadığı iyiliklerden suçludur.”",https://halktv.com.tr/makale/erdogana-kazandirma-ittifaki-801243
Ayşenur Arslan,Kabir Sorgusunda Adalete İnanmak!,06 Ocak 2024 Cumartesi 05:00,"Beş altı yıl kadar önceydi. Sevgili arkadaşım Ayşim’le “ya bişeyler yapalım” diye konuşuyorduk. Yok hayır! Göbek atalım falan demedik! Tunceli’ye gitmeye karar verdik. Elazığ uçağında yanımızdaki genç kadınla malum sohbet muhabbet. Yok hayır! Sohbet ve dehşet. Genç kadın Aleviymiş. Eşi de Sünni. Nasıl olmuşsa aileler beraberliklerini bozmamış. Evlenmişler. Ortada görünür bir sorun da yokmuş. Ama.. Sonrasını onun anlattıklarının bir özetiyle getireceğim: “Önceleri hiç dikkatimi çekmedi. Çünkü her seferinde bir mazereti oluyordu. Midesini üşütmüştü.. Öğle yemeğini çok geç yemişti, acıkmamıştı.. Mesela patlıcan ona dokunuyordu.. Kısacası bizde yemek yemiyordu. Anlamaya başladım ama üstüne gitmedim. Yıllar sonra neredeyse yatalak hale gelince, kızlarının eşleri de istemeyince yanımıza aldık. Beraber yaşamaya başladık. Bir gün banyo yaptırıyorum. Üzerimde ince bir kombinezon var. Baktım belli etmemeye çalışarak inceliyor. Üsteleyince anlattı. O güne kadar ‘Aleviler’in kuyrukları var’ diye biliyormuş. Sadece o değil, ‘Aleviler’in elinden yemek yenmez’ diye de inanıyormuş.”  *. *. *  Koç Üniversitesi yurdunda yaşanan korkunç olay hatırlattı bunu. “Hem Kürt hem Aleviymiş” diye saldırıya uğrayan, ütüyle işkence yapılan genç hatırlattı. Uçaktaki genç kadının kayınvalidesi muhtemelen eğitimsiz, kulaktan dolma saçma hikayeleri gerçek ve daha önemlisi İMANDANDIR diye düşünen bir kadıncağızdı. Ya Koç Üniversitesi öğrencisi? Onun bahanesi nedir acaba? Sorduğuma bakmayın. Bunun bahanesi falan olmaz. Hele 2. Dünya Savaşı’ndan onca yıl sonra, Nazi ideolojisinden derleme iğrenç fikirler saçması ne anlaşılabilir ne de bağışlanabilir. Kürt - Alevi gence diyor ki saldırgan, “Sen UNTERMENSCH’sin. Kader olarak da Yahudilerle birbirinize çok benzeşiyorsunuz.” Untermensch; yani ALT İNSAN. Hitler, bu saçmalıkla milyonlarca kişiyi katletti. Yalnızca Yahudileri de değil. Çingeneleri.. Sırpları.. Siyahları.. Düşünün. Hitler 79 yıl sonra bu topraklarda hortlamış. Ülkenin en seçkin üniversitelerinden birinde bile kendisine yandaş bulmuş. Fena değil.. Çok fena, çok vahim. Elbette Hitler’in vahşeti bir kez daha uygulanamaz. Ama bu topraklarda düşmanlıklar “kutuplaşma” sınırını böyle aşıp, ideolojik / politik olarak Nazi klasmanına yükseliyorsa.. Eyvah ki eyvah!  *. *. * Çözüm sürecinin nasıl -ve kimlerin gayretiyle- berhava edildiğini biliyoruz. Bugün bu konuda iki çift laf edenin terörist damgası yediğini de. Dün Medya Mahallesi’ne 5 program durdurma cezası geldi. Aslında program çoktan durduruldu. Bir gece vakti bir kaşık suda fırtına kopartıldı, troller fazla mesai yaptı. Sabahına Medya Mahallesi tarihe karıştı. Gerekçe? Terör propagandası yapmışım. Bu meslekte, bu hayatta bunu deneyimlenmek de varmış! Arkanızda hep bir siyah gölge.. Üzerinize çullanmayı bekliyor.. Onların size ve topluma dayattığı sözlük dışındaki herhangi bir kelime gölgenin sizi yutmasına yetiyor. Mesela.. Kürtler, Aleviler demişken Selahattin Demirtaş’tan bahsedeceğim. Biliyorum ki yazıya gelecek kimi yorumlarda, sırf bu nedenle “terörist” ilan edileceğim.  *. *. * Selahattin Demirtaş’ın babasıyla vedalaşamaması çok dokundu. Ben gözlerini kapayıp yanaklarını okşayarak uğurlamıştım babamı. Yanındaydım. Yanındaydık. Demirtaş için “Hapse atmak yetmez.. Türkiye’nin öteki ucuna gönderin” diyen kimdi bilmiyorum. Ama bu mevzuda adaletten, yargı sürecinden falan bahsedilemeyeceğini biliyorum. Çocuklarınız, eşiniz.. Ve yaşları nedeniyle onca yoldan gelemeyen anne babanız.. AKP diyenlere kızıp Adalet ve Kalkınma Partisi denmesini isteyenler! Hangi adaletten söz ediyoruz acaba? Can Atalay iki AYM kararına rağmen hala içerde. Osman Kavala, “98 yaşındaki annesini göremeden kaybedeceğini” düşünüyor. 28 Şubat diye içeri atılan emekli generaller yavaş yavaş ölüyor. Adaletmiş!  *. *. * Sadiye Demirtaş.. Selahattin Demirtaş’ın annesi. Eşi, Tahiroğlu Demirtaş’ın mezarı başında şöyle veda etti: “Tahir, bak, Münker Nekir (kabirde sorguya çeken melekler) geliyor. Korkmayasan.. Her şeyini İFADENİ inşallah veresen..” Her müslümanın inandığını tekrarlıyordu Sadiye Hanım. Ama bir sözcük vardı ki, pek az kulağın duyduğunu seslendiriyordu: İFADE! Kabirden önce nerelerde, hangi koşullarda, hangi iddialarla, kimler tarafından kimbilir nasıl alınan ifadeler.. Sadiye Hanım, söylediklerinden anlaşılıyor ki kabirdeki sorguya güveniyor. “Doğruyu söylersen korkacak bir şey yok” diye düşünüyor. Acaba aynı şeyi bu dünya için düşünüyor mu bilmiyorum. Aslında merak da etmiyorum. Başınız sağolsun Sadiye Hanım, Selahattin Bey.",https://halktv.com.tr/makale/kabir-sorgusunda-adalete-inanmak-795562
Ayşenur Arslan,TİKTOK: AŞŞIRI ENTERESAN BİR BULUŞMA NOKTASI,02 Aralık 2023 Cumartesi 08:00,"Yok! Başlıkta yanlışlık yok. Tiktok dilinde biz aşırıya “aşşırı” diyoruz. Öyle daha tatlı ve daha etkili oluyor. Aşşırı güzel bir çanta.. Aşşırı beğendiğim bir hırka.. Aşşırı yakışan bir pantolon.. Aşşırı etkilendiğim bir event.. Her şeyden önce, cümleyi böyle kurarsanız, sizin bir marka için dünyanın her yerine uçabilecek durumda olduğunuzu.. Giderken de tabii business classta şahane yemekler yediğinizi anlıyoruz. “Anlıyoruz” mu dedim? Pardon “görüyoruz”. Hem de hiçbir ayrıntısı atlatılmadan görüyoruz. O yolculuklarda aldıklarınıza da daha sonra “unboxing” ritüeli ile hasetler denizinde boğularak tanık oluyoruz.  *. *. * Alınan aşşırı güzel, moda, şahane şeylerin fiyatları da elbette aşşırı uygun. Mesela, hela terliğinden tek farkı markası olan Hermes terlikleri -Google kaynaklarına göre- 5 bin tl civarında. Öyle hemen ooooo, yoooo demeyin. 5 bin tl ne ki! Yine aynı markanın pazar çantasını andıran desenli modeli mesela, 210 bin tl. Bu fiyatlar elbette Araştırmacı Gazeteci olarak benim araştırıp bulduğum rakamlar. Yoksa onları alabilecek güçte olan.. Alabilmek için de Roma’dan Paris’e, Monaco’dan New York’a uçmaktan çekinmeyenler asla fiyat telaffuz etmiyor. Venedik’te marketten alınan suyun fiyatını paylaşıyorlar.. Ama aşşırı beğendikleri çantaların, çizmelerin, hırkaların, hele hele içinde kayboldukları montların fiyatını asla! Nazar değmesin diye herhalde!  *. *. *  Şu sosyal medya tuhaf bir yer. Karşınıza böyle videolar çıkıyor. Derken almalara ve paylaşmalara doyamayan genç bir kadının babacığının holdinginde sendikalaşma faaliyeti yüzünden 75 işçinin çıkartıldığı haberine tosluyorsunuz. Yanlış anlaşılmasın, “o işçilerin bir yıllık maaşı kaç Prada çanta, kaç Gucci elbise tutar” gibi arkaik bir çıkarımda bulunmayacağım. Rol modeliniz, hadi yine mesela, Emine Erdoğan ise onun çantalarından birine sahip olmak çok, hatta aşşırı normal değil mi!  *. *. *  Ama Tiktok acayip bir mecra. Unboxing ritüeli ile paketleri aç aç bitirince, “bir de şu göz kalemini göstereyim” diyecek kadar yüce gönüllü kadınları.. Ve hatta sayıca az da olsa erkekleri geçince… İşte burası yasak bölge olmalı. Çünkü karşınıza birden ayakkabısı olmayan, evlerinin çatısı yağmuru olduğu gibi akıtan çocuklar çıkıyor. Dijital medyanın “hüneri”; herhangi bir videoyu sonuna kadar izlerseniz, algoritma “aaa bu kadın bunları izliyor” diye benzerlerini üzerinize boca ediyor. Nitekim bir bakıyorsunuz, memleketin ne kadar “YOKSUL ÖTESİ” evi varsa içindesiniz. Hangi birini anlatmalı? Üç çocuğu da görme engelli, kocası kaçıp gitmiş kadını ve ev demeye bin şahit isteyen kondusu mu.. GERÇEK! Babaları ölmüş, anneleri ailesi tarafından başka bir adama “verilmek” üzere çağırılmış çocukların, bayat ekmek üzeri kurumuş salça öğününü mü.. GERÇEK! Tiktok’ta keşfettiğim “Ankara Abisi”nin çocuklara “hayalin ne” diye sorduğunda aldıkları karşılıklar.. İlle de biri: İki erkek kardeş yer yatağında birlikte yatıyormuş ve tek bir battaniyeyi paylaşıyormuş.. “Hayalin ne” diye sorulduğunda, büyük olanı “battaniye” diyor. GERÇEK!  *. *. *  Bir de bu muazzam uçurumda hayatta kalmaya, mümkünse aşşırı mutlu olanların arasına karışmaya çalışanlar var tabii. Onları da “çıktıkları hediye avı” ile tanıyorsunuz. Tiktok terimiyle “yayın açıyorlar”. Ve kamera karşısında ağlıyorlar, kahkaha atıyorlar, azıcık soyunuyorlar, birazcık gösteriyorlar. Bu arada ekrana bazı görsel malzemeler yağıyor. Her biri farklı pahada “hediyeler”.. Yine sizler için araştırdım canlarım. En ucuzu çiçekler. 2023 rayici ile 4.68 tl imiş. Öpücük atarsanız, hediyesi 30 tl. Para yağmuru 105 tl. “Sen benim kim olduğumu biliyor musun” diyecekseniz, ya da “gömlekte birkaç düğmeye taktıysanız” kesenin ağzını açacaksınız. Mesela göndereceksiniz yayına bir jet uçağı.. Hop 1.200 tl hesapta. Sıkıysa açılmasın o düğmeler..  *. *. *  Ne kadar Türkiye değil mi! Ne kadar buraların hayatı! Aradığı çantayı Berlin’de bulup sevinen gençle okul çantası alamayan, zaten okula da gitmeyen / gidemeyen çocuk aynı gökyüzünün altında. Bu ülkeyi yönetenlerin tek derdi de o gökyüzünde belirecek gökkuşağında. Okutamadığı çocukları tarikatların değirmeninde öğütmekte.. Evet, Tiktok’tan çürük kokuları geliyor. Ama kokunun kaynağı, her biri “GERÇEK” insan öyküleri. Programında her türlü çirkinliğin sergilendiği Esra Erol, biliyorsunuz Tiktok’a kafayı takanlardan. En son “pavyon gibi” dedi. Ve bu başlama vuruşunu bekleyen Meclis, “bir dakika önce siz gelip programınızdaki rezaletleri anlatsanız” demedi elbette. Tiktok temsilcisini çağırdı. Dinleyince ne olur? Kısıtlama mı gelir? Bilmiyorum. Ama şunun farkındayım: Aslında sosyal medyaya yolsuzlukları, skandalları yansıttığı için kızanlar bahane arıyorlar. “Aile yapısı” falan diye karartmaya çalışıyorlar. Karartsalar ne olacak ki! Memlekette ne değişecek ki! Hela terliğine 5 bin lira vermek için business uçanlar “vay sendika ha” diye işçileri yine kapının önüne koyacak.. Ankara’da teneke mahallesi benzetmesini hakkeden evdeki çocuk hayalini sorana “battaniye” diyecek..  *. *. *  Hitler’in propaganda bakanı Goebbels’in nutuklarının derlendiği kitap, BÜYÜK YALANLAR’ın kapağında şöyle yazıyor: “Gelecek ya bizim olacak ya da ortada gelecek diye bir şey kalmayacak.” İktidar için ülkenin -ve tabii Cumhuriyet’in- bütün ayarlarıyla oynayanlara aşşırı yakışıyor değil mi!",https://halktv.com.tr/makale/tiktok-assiri-enteresan-bir-bulusma-noktasi-786313
Ayşenur Arslan,Önce TSK’dan Atmış Sonra Uzaya Göndermişiz,20 Ocak 2024 Cumartesi 05:00,"O iddianameyi ancak Kafka yazabilirdi. Onun yokluğunda AKP iktidarı ve FETÖ yazdı! İlk uzay yolcumuz Alper Gezeravcı’nın da aralarında olduğu sanıkları, şüphelileri ile ASKERİ CASUSLUK DAVASI, daha doğrusu kumpasından söz ediyorum. Hadi buyurun!  *. *. * Kimileri “uzay yolculuğu için verilen 55 milyon dolara neler neler yapılırdı..” diye listeler hazırladı. Kimileri, ilk astronotumuzun annesinin başörtülü olmasına dikkat çekip 28 Şubat üzerinden Erdoğan’a bir selam daha gönderdi. Sonuçta kim ne derse desin, Alper Gezeravcı dün en çok konuşulan isim oldu. Nasıl olmasın ki, o artık yaşam öyküsünde “ilk Türk uzay yolcusu” gibi müthiş ve elinden alınamayacak bir ünvanın sahibi. Ama, o -Saray tarafından yazılıp servis edildiği belli- öyküde çok kritik bir paragraf eksik. Onu da 10haber sitesi muhabiri Ersin Eroğlu’nun haberiyle tamamladık: “İlk Türk uzay yolcusu Hava Pilot Albay Alper Gezeravcı’nın 2012 yılında İzmir Askeri Casusluk kumpas davasıyla Türk Silahlı Kuvvetleri’nden ihraç edildiği öğrenildi. Alper Gezeravcı açtığı davayı kazanınca 2020’de TSK’ya geri dönmüş.” Biz de daha sonra 2020’ye ve bugüne döneriz. Ama önce 2010’da soruşturması, hemen ardından da davası başlayan Askeri Casusluk Kumpası “filmine” dönelim.  *. *. * Ben o süreçte CNNTürk ekranlarındaydım. Kumpas olduğu avaz avaz bağıran dosyanın hem İzmir hem de İstanbul ayağı hakkında kaç program yaptım, hatırlamıyorum. Her tarafı dökülen iddialardı. Bir düşünün, casusluk şebekesinin başında iki kadın vardı. Biri iddia edilen süreç başladığında sadece 7 (YEDİ) yaşındaydı. Genç subayları baştan çıkartıp ellerindeki gizli bilgileri almakla görevli fuhuş çetesinin başındaki kadına gelince.. 50 küsur yaşında bekaret testi yaptırıp rapor almaya zorlanmıştı. Kadınlar, onlarla ilgili yani İRTİBATLI VE İLTİSAKLI olduğu iddia edilen askerler, ülkenin en eğitimli subayları… Gerçekten Kafkaesk bir evrende buluverdiler kendilerini. Casusluk faaliyetinde bulundukları söylenenler arasında bir bağlantı, herhangi bir bilgi alışverişi yoktu. Bu yönde hiçbir gerçek / dijital veriye ya da tanığa rastlanamamıştı. Ama ne gam! Cemaat ve iktidar medyası el ele kamuoyunu kandırmayı başarıyordu nasılsa. Hem de nelere!!!  *. *. * O dosyalarda, sabaha kadar yazıp anlatsam bitmeyecek saçmalıklar cirit atıyordu. Ama ben özellikle ikisini hiç unutmadım. CNNTürk günlerindeki Medya Mahallesi’nde bazen öfkeyle, bazen alayla anlattım. Favorim, Marmaris’teki Donanma Üssünde genç bir subayın cebinde bulunmuş bir nottu! İddiaya göre, o notta casus subaya verilen talimat yazıyordu. “Mesela” diyeceksiniz.. Anlatayım. Notta deniyordu ki, üsteki filan üst rütbeli subaylar -yani kıdemli ajanlar- gençlerin izinli çıkmasını sağlayacaktı. Onlarla birlikte karaya çıkan “görevli ajan” genç subayların kadınlarla buluşmasına önayak olacaktı. Peki “ağızlarından gizli bilgi alınması hedeflenen genç subaylarla kadınlar nerede buluşacaktı?” O talimat da gayet net biçimde notta yazıyordu: “GECEKLÜBÜ”. Yanlış yazdığımı zannedebilirsiniz. Hayır! Notta böyle yazıyordu. Talimatlarda ve buluşma sonrası bilgi notlarında nedense hep aynı yanlış yapılmıştı. Bu ayrıntıyı geçin. Ve bir an hayal edin: Denizaltı subaylığı veya jet pilotluğu eğitimi almış, zeki ve donanımlı onca asker, * Neden karaya çıkarken böyle basit birkaç talimatın yazıldığı kağıdı cebinde taşır? * Genç subayları nereye götüreceğini bir türlü hatırlayamayıp.. “Acaba türkü bar mıydı yoksa diskotek mi” diye düşünüp.. “Hay Allah! Türkü barda muhabbet olmaz. Yüksek sesli müzik yüzünden diskotekte de” deyip.. Sonunda kağıda mı başvurur?  *. *. * Aslında dosya böyle maddi delillerle doludur!!! Kime ait olduğu, daha önemlisi nereleri açtığı saptanamayan anahtarlar mı dersiniz! Sperm bulaşığı nedeniyle en kritik delil diye takdim edilen iç çamaşırının iddia edilenlerden başka kişilere ait çıkması mı dersiniz! Uçuş serbest nasılsa.. “Uç uçabildiğin kadar.. Da.. nereye konduğuna bir bak be birader..” Demişlerdir herhalde. Sözünü ettiğim dosya,  yargı ve kriminoloji literatürüne girmiştir herhalde. 2011 yılından NTV’nin bir haberi: “Askeri casusluk soruşturmasında 9 ay hapis yatan Üsteğmen Emrah Küçükakça’nın evinin yanlışlıkla basıldığı ortaya çıktı.” Olmaz mı! Olur! İyi de yanlışlıkla basılan evde nasıl “gerçek delil” bulunur? Anlatayım: Olay 2010 yılında İstanbul Emniyeti’ne gelen bir ihbarla başladı. İhbara göre, casusluk amacıyla bir fuhuş çetesi kurulmuştu. Çetenin “üssü” Kocaeli’de görevli üsteğmen Emrah Karaca’nın eviydi. Polis hemen bir baskın düzenledi. Evde kimse bulunamayınca kapılar kırıldı. Ev didik didik arandı. Ve o da ne! CD’ler, harici diskler, belgeler.. Daha neler neler bulundu! Fark etmiş olmalısınız, NTV’nin haberinde “Emrah Küçükakça’nın evinin yanlışlıkla basıldığı ortaya çıktı” deniyordu. Oysa ihbarda Emrah Karaca’dan söz ediliyordu. Evet! Polis yanlışlıkla aynı kentte başka bir evi basmıştı. Ama yanlış baskında nasıl olduysa “doğru” deliller toplanmıştı.  *. *. * Emrah Küçükakça 9 ay cezaevinde kaldı. Hatırladığım kadarıyla o sırada TSK ile ilişkisi kesildiği için hayatı bambaşka bir yere evrildi. Uzaya çıkan ilk Türk, Alper Gezeravcı da İzmir Askeri Casusluk davası iddianamesinde yer almıştı. Ve o da TSK’dan ihraç edilmişti. O günlere dair bir not düşelim: İzmir ve İstanbul Askeri Casusluk davasının 367 sanığı birkaç yıl içinde tahliye edildi. 2016 Şubat’ında da tümü beraat etti. Gezeravcı neyse ki hapis yatmadı. 8 yıl sonra da Ordu’ya geri dönebildi. Saray’ın, muhtemelen İletişim Başkanlığı’nın, hazırlayıp medyaya servis ettiği yaşam öyküsünde buharlaşan.. Ve genç meslektaşım Ersin Eroğlu’nun haberiyle öğrenebildiğimiz paragraf işte bu! Kimbilir ne zaman.. Ama bir gün mutlaka, bugünün kumpas kurbanlarının öykülerini de öğrenecek Türkiye! Can Atalay’ın, Osman Kavala’nın, Tayfun Kahraman’ın, sevgili kızım Çiğdem Mater’in neden cezaevinde çürütüldüğünü anlayacak. Evet. Anlattıklarım Cemaat kumpaslarıydı. Ama nedense, benim küçücük odamda görüp anladıklarımı iktidar görememiş, anlamamıştı. Tıpkı bugünkü gibi.  *. *. * Çok çok küçükken uzaya gittiğimi hayal ederdim. Yusyuvarlak bir uzay aracı.. Yusyuvarlak pencereleri.. Yıldızlara doğru uçardım. Neil Armstrong aya ayak bastığında da orada olduğumu hayal etmiştim. O an, sanki bozulmasın diye fanusa kapatılmış gibi zihnimde hala capacanlı. Alper Gezeravcı benim ve daha kimbilir kaç milyonun hayalini gerçekleştiriyor. Sağ Salim dönsün. Dönerken bize yıldız tozlarıyla bir avuç adalet getirsin. Uzayı bilmem ama buralarda artık pek bulamıyoruz da…",https://halktv.com.tr/makale/once-tskdan-atmis-sonra-uzaya-gondermisiz-799365
Ayşenur Arslan,Mehdi Bey Gecikecek Sizi Şöyle Menzil’e Alalım!,17 Şubat 2024 Cumartesi 05:00,"Haftada iki yazı.. Bir de önümüzdeki salı başlayacak Halk Akademisi.. 49 yıllık vahşi bir koşturmacadan sonra tatile çıkmış gibiyim. Tatile çıkmışken de Medya Mahallesi günlerinde göremediğim ya da ancak kıyısından köşesinden farkına varabildiğim her türlü saçmalığa dalıyorum. Konu başlığı “MEHDİ SKANDALI” olunca hele.. Gel de dalma. Okuyup izleyip şaşırma. Belki sizler de izlemişsinizdir. Esra Erol’un programına gelen bir anne, “kızının Mehdi olduğunu iddia eden Mustafa Çabuk tarafından kandırıldığını” anlatıp yardım istedi. Bir iki gün içinde anlaşıldı ki, Çanakkale civarında bir tatil sitesini kiralayan Çabuk yüzlerce kişiyi mürit kaydetmiş, kimisinin malına parasına da konmuştu. Stüdyoya gelen başka mağdurlar da iddiaları doğruluyordu. Kısa süre sonra, ilk başvuran annenin kızı tatil sitesinin kapısında ortaya çıktı. Ama sadece “ben kandırılmadım, kaçırılmadım” demek.. Ve ailesini reddettiğini açıklamak için.  *. *. * Aslında söz konusu kişiyi, bu yayınlardan önce, Aralık sonlarında sosyal medyadaki bir anonsla keşfetmiştim: “Mehdi hazretleri bu akşam saat (yanılmıyorsam) 20.00’de canlı yayında konuşacak, gelişini müjdeleyecek..” Stüdyo niyetine orta boy bir salon.. Uzunca bir masa.. Arkada Mehdi’nin bayrağı / sancağı.. Üç ayak üstünde yayına hazır kameralar.. Hani, Mehdi’nin gökyüzünden ışık senfonisi ile yeryüzüne ineceğini zannedenler var idiyse hayal kırıklığına uğramıştır. Olsa olsa AKP’nin bir ilçe belediye başkan adayı tanıtım müsameresi kıvamındaydı. Ama ne gam! Mehdi, kendisinin beklenen Mehdi olduğunu müjdelemek için karşımızdaydı ya! Yetmez mi! Tabii.. Müjde iyi hoş da.. Acaba gerçek mi? Genç adam yıllarca Adnan Oktar’dan benzerlerini duyduğumuz fiziksel özellikleri anlatmaya koyuldu. Sağ yanağında beni vardı.. Sakalı yüzünün (galiba) sağ tarafında daha yoğundu.. Omuzunda bir yaprak işareti vardı.. Vs vs.. İşte bu olağanüstü deliller (!) aralarında siyasal bilgiler mezunu, mühendis, muhasebeci gibi eğitimli insanların olduğu yüzlerce kişiyi ikna etmişti. O kişiler, evlerini arabalarını satıp, ailelerini işlerini arkalarında bırakıp Mustafa Çabuk’un yanına koşmuştu. Bu portföyden mi etkilendi bilmiyorum, stüdyodaki annelerden biri başlığa da aldığım gibi “MEHDİ BEY” deyiverdi, “MEHDİ BEY’İN DİNİMİZİ, GÜZEL AHLAKI ÖĞRETTİĞİNİ SÖYLÜYORLAR AMA…”  *. *. * O “ama” çocuklarının, eşlerinin neden kendilerini reddettiğini anlamadıklarını gösteriyordu. Asıl önemlisi Mehdi Bey’in Mehdi olduğuna inanmadıklarını gösteriyordu. Zaten kısa sürede açıklama geldi! Nihat Hatipoğlu “Mehdi daha gelmedi” buyurdu. Ne zaman gelirdi? Neden gecikmişti? Geldiğini nasıl anlayacaktık? Her yanağında ben olan sakallıyı Mehdi zannetmemek için ölçümüz ne olmalıydı? Mehdi Bey bu soruların yanıtını veremiyor ne yazık ki! Zira kayıplara karıştı. Savcılık, hakkında “zorla ruh ve sinir hastalıkları hastanesine götürülüp muayene edilmesi” kararı çıkartınca.. Ara ki bulasın!! Böyle “butik tarikat” meseleleri genellikle hastanede ya da mahkemede biter, malum. Ama asıl dikkat ve mücadele edilmesi gerekenler, siyasi rant kapıları olarak el üstünde tutulur. Bakınız, Menzil!!  *. *. * BirGün Gazetesi’nin ve tabii mesleğimizin yüzakı ismi, İsmail Arı Menzil üzerine bir araştırma kitabı yayınladı. İki hafta bile olmadı, kitap üçüncü baskıda. Yetmez! 5 milyon, 10 milyon satmalı. Çünkü kadınların -kelimenin gerçek anlamıyla- yerin altında yaşadığı, uyuduğu, oy kullanmadığı.. Erkeklerin de -tabii yoksul olanların- tarlada, atölyelerde karın tokluğuna çalıştığı.. Din adına da, şeyhin ipine sarılarak günahtan arınma seanslarının düzenlendiği.. Böyle bir sistem ile milyarlarca doların ve milyonlarca oyun kontrol edildiği bir yapıdan söz ediyoruz. Menzil -kanser metaforuna başvurursak- vücudun -yani memleketin- en hayati organlarını sarmış durumda. Yani tehlike gerçekten büyük. İsmail Arı’nın kitabındaki sayısız örnekten birini aktarayım mı: “Menzil’in reklam ajansının Menzil’in özel okullar zinciri olan Biltek Okulları’nın reklamlarını yapması anlaşılabilir ama Enerji ve Tabii Kaynaklar Bakanlığı’na bağlı olan ve ülkenin en önemli kurumlarından biri sayılan Türkiye Petrolleri Anonim Ortaklığı’nın (TPAO) reklamlarını yapması tartışma yaratır.” İsmail “tartışma” demiş ama bana sorarsanız kıyamet kopartması lazım. Üstelik yalnızca reklam meselesiyle ilgili değil, okul zinciriyle çocuklarımızın beynine ulaşma imkanı sağlanmasıyla..  *. *. * Kitapta sıralanan örneklere inanamayacaksınız. Kaldı ki, mesele yalnızca ekonomik, seçime yönelik siyasi ranttan ibaret değil. Menzil -tıpkı Gülen Cemaati gibi- devlet aygıtının kılcal damarlarına kadar nüfuz etmiş. İsmail bize o tabloyu da anlatıyor: “Fethullahçıların ardından en büyük cemaat olan Menzil her geçen gün daha da büyük bir tehlike haline geliyor. Kamu kurumlarına, toplumun orta yerine yerleştirilen dinamit gibiler. Daha da kötüsü onları takip eden başka yapılar da var. Süleymancılar, İsmailağacılar, İskenderpaşacılar ve daha onlarca cemaat pıtrak gibi çoğalıyor. Bürokraside en kritik noktaları tutuyorlar, mevzileniyorlar. Milyonlarca ve hatta belki de milyarlarca lirayı yönetiyorlar. Menzil’in yönettiği devasa sermaye her geçen gün daha da büyüyor. Menzil’i yönetenler lüks içinde yaşıyor. Ticarette bu kadar güçlenmelerinin en büyük nedeni ise AKP iktidarı. Devletten iş almadan, teşvik almadan kısa sürede bu kadar büyük bir ticari “başarıya” ulaşmak mümkün değil.”  *. *. * Gelelim kitabın en can alıcı kısmına.. İsmail Arı anlatıyor: “Bu kitabı yazmaya karar vermemi sağlayan biriyle tanıştım. Başıma geleceklerden, yani dinlerken “yok artık” diyeceğimden habersizdim. Özetle, Menzil Cemaati’nin çok önemli bir ismi ile yolum kesişti. Bu kişi yıllardır cemaati yöneten isimlerden biri. İlk başta inanamadım, günlerce araştırdım. Anlattıkları karşısında her an daha da şaşırdım. Ve doğruydu. Menzil Cemaati’nin beyin takımından biriydi. Sofi veya mürit olarak nitelendirilen cemaat mensuplarının önünde saygıyla eğildiği, elini eteğini öptüğü bu isim Menzil’in sırlarını anlattı. Anlatmaya nasıl karar verdiğini de, “Ben muhbir değilim. Ama vicdanım rahat etmiyor, omuzlarımdaki yükün altında artık eziliyorum” sözleriyle ifade etti. Çok önemli yollar açtı, dehşete düşüren, yok artık dedirtecek sırları açıkladı. “Beni bu ülkede yaşatmazlar, başka ülkelerde de barındırmazlar” dedi ve haklıydı. Fakat onu korumak ve can güvenliği için bu kitapta kimliğini yani ismini gizli tutmak zorundayım.”  *. *. * İsmail Arı Menzil’in kozmik sırlarına vakıf o ismi, tehlikeye atmamak adına açıklamıyor. Peki ya kendisi? İsmail? Onu kim nasıl koruyacak? Başına gelebilecekleri o da biliyor elbette. Önemli olan, bizlerin ne yapacağı, İsmail Arı’ya nasıl sahip çıkacağı. O meşalesini yakmış. Bize düşen, hiç değilse yazdıklarını okuyarak, okutarak maruz kalacağı saldırılara karşı kalkan olabilmek. Zaten o da diyor ki: “Bu kitap ile hem benim iğneyle kuyu kazarak ulaştığım bilgileri hem de karanlığın içerisinde, cemaati yıllardır yöneten ismin anlattıklarını okuyacaksınız. Ellerinizde tuttuğunuz bu kitabın, göz göre göre gelen yeni bir felakete karşı uyarı niteliğinde olduğunu düşünüyorum ve artık birilerinin harekete geçeceğini umuyorum. Sizleri bu kitaptaki gerçeklerle buluşturmamı sağlayan Menzil Cemaati’nin yöneticisi dahi “Korkmuyor musun?” dedi hayretle. Korkmuyorum, zifiri karanlığa bir ışık tutuyorum. Şimdi bir meşale yakıp karanlığın içine dalma vakti...”",https://halktv.com.tr/makale/mehdi-bey-gecikecek-sizi-soyle-menzile-alalim-807064
Ayşenur Arslan,İtiraflar - İfşalar: Akşener’in “Abisi” ve Alevi Hesapları,31 Ocak 2024 Çarşamba 05:00,"Anayasal bir kurum olan Anayasa Mahkemesi’ni, doğal olarak da Anayasa’yı çiğneyen.. Seçmen iradesini hiçe sayan.. Ve karşılığında hiçbir şey yapamadığımız o adımı attılar. Can Atalay’ın milletvekilliğini, AKP grup başkanvekili Bekir Bozdağ’ın “içli sesiyle” okuduğu birkaç cümleyle düşürdüler. Gün bittiğinde hukuk devletinin tabutuna bir (hatta belki son) çivi çakılmıştı. Böyle bir günde, böyle bir durumda artık ne yapılabilir, bilmiyorum. Ama en azından gelecek kuşaklara bir mesaj aktarabilmek için yazmak istiyorum. Bilmeyenler bilsin.. Bilenler hatırlasın.. Hatırlayanlar unutmasın diye!  *. *. * Yazının sonunda Can Atalay’a ve iktidarın elinde rehin olanlara döneceğiz. Ama önce “neredeyiz.. nereye gidiyoruz.. ne yapabiliriz..” sorularına yanıt arayacağız. Bir önceki yazımda, malum artık sayılı günler kalan, yerel seçimle ilgili kulis notlarını yazmıştım. “Erdoğan’a kazandırma ittifakı” bileşenlerini analiz etmeye çalışmıştım. Beklemediğim ölçüde geri dönüş aldım. Örneğin sevgili Levent Gültekin aradı. Bu meseleye en erken ve en içerden değinen yazar olarak ilginç bir öngörüde bulundu. “Göreceksin” dedi, “İmamoğlu’na desteği bombalayacaklar. Sonunda kaybederse ‘Aleviler boykot ettiği için kazanamadı’ diyecekler. Böylece seküler kesimin de Alevi karşıtı olmasının yolunu açacaklar..” Bu konuşma yazının yayınlandığı cumartesi günü gerçekleşti. Derken, pazartesi günü karşıma TV100 yazarı Fuat Uğur’un yazısı çıktı. Şu başlıkla: “Sünni İmamoğlu Alevileri tasfiye ederek CHP’yi nereye sürüklüyor?” Bu iddiaya neredeyse tek dayanak da Ataşehir Belediye Başkanı Battal İlgezdi’nin tekrar aday gösterilmeyeceğini öğrenince istifa etmesiydi. Hem de tam Reis’in yüzünü güldürecek bir açıklama ile, “İstanbul’da Kürt-Alevi tasfiyesi yapılıyor” sözleriyle!  *. *. * Cumhur İttifakı ve bileşenlerinin adayı belli. O adayın İmamoğlu karşısındaki şansı da belli. İktidar, işte bu matematiği eğerek, bükerek kendi lehine çevirme derdinde. O yüzden, DEM ayrı aday çıkartsın ya da çıkartmasın, Alevileri, Kürtleri sandıktan ne kadar uzaklaştırırlarsa kar bilecekler. Ya İYİ Parti? Tamam, Meral Akşener Kılıçdaroğlu’na bir kızgın bir kızgın! Partisinin varlığını O’na borçlu olduğunu kaç kez vurgulamışken nedir bu husumet, anlamak zor. Yine de, anlatınca en azından seçmenini ikna edebilecek bir açıklaması var. İyi de, Kılıçdaroğlu gitti. CHP’nin İstanbul adayı da, “kardeşim” dediği İmamoğlu. Eeeeee? Kazanamayacaklarını bile bile neden karşısına aday çıkarttı?  *. *. * Cumartesi günü bir telefon da buna dairdi. İsmi ve “şahidi” bende saklı önemli bir siyasetçi aradı. 14 Mayıs 2023 seçimlerinden bir ay kadar önce Meral Akşener’le yaptığı konuşmayı aktardı. Ankara’da, yanında üst düzey bir İYİ Partili ile Akşener’i makamında ziyaret etmiş. Doğal olarak Kılıçdaroğlu’nun adaylığı konuşulmuş. Akşener 6’lı masada ve kamuoyu önünde -en azından seçime kadar- dışa vurmadığı bir öfkeyle vermiş veriştirmiş. “Seçime çok az kaldı.. Ne yapmayı düşünüyorsunuz” diye sormuşlar. Akşener uzunca bir tirajdın ardından “Abi’yle bir konuşayım bakayım” demiş. Bana bunları anlatan siyasetçi, tepkimin cılızlığından çıkartmış olmalı. “Abi’nin kim olduğunu anladınız herhalde” dedi. “Anlamadım” dedim. “Tayyip Bey’i kastediyor. Zaten o gün de Tayyip Abi diye anmış ve sonra ‘Vallahi biz onunla bu masadakilerden daha yakınız birbirimize’ demişti.”  *. *. * Akşener “ABİ” ile konuştu mu? Geçtiğimiz günlerde “mert cinayetler” dediği yargısız infaz dönemini hatırlatması, CHP ile ipleri tümüyle kopartmak.. Böylece kamuoyu ve tarih önünde Reis’e mesaj vermek için miydi? Kimbilir! Belki bu sorulara “bu iddianın doğru olduğu nereden belli” sorusunu ekleyecekler de vardır. Bana bunu anlatan siyasetçi öncelikle saygın ve güvendiğim bir isim. Dahası “gerekirse” ismini, hatta şahidinin kim olduğunu açıklayabileceğini söyledi. Zaten, yaşananlar, bu iddiayı ve daha nicelerini mantık çerçevesine oturtmuyor mu! Alın size acayip bir başka örnek! Zafer Partisi Genel Başkanı Ümit Özdağ daha geçen hafta Cüneyt Özdemir’in YouTube kanalında Kenan Taş’ın sorularını yanıtlarken bombayı patlattı: “Son seçimde Meral Akşener bir ay kala çalışmalarını durdurdu. Kampanya başladığı zaman oyları yüzde 16’ydı. Yüzde 7’ye kadar düşmesine müsaade etti. Meral Akşener’in siyasal kampanyasını yöneten yönetici, seçimlerden bir ay önce Akşener’in kendisini Ankara’ya çağırıp, genel merkezde dinlenmeyen odaya götürüp ‘ERDOĞAN’I CUMHURBAŞKANI SEÇİYORUZ. BANA GEREKÇESİNİ SORMA’ dediğini anlattı. ‘Bunu açıklarsanız inkar ederim’ dedi. Meral Akşener de ben de bu kişinin kim olduğunu biliyoruz. Akşener’in hiçbir tehdidinden korkma. Çık ve açıkla kardeşim.”  *. *. * Zamanlamaya dikkat etmiş olmalısınız. Dikkat edince de, benim gibi “Akşener Tayyip Abisi ile konuştuktan sonra mı kampanyasını durdurdu” diye merak etmiş olmalısınız. Artık merak etmekten öteye gidemediğimizi de düşünmüş olmalısınız. Can Atalay’ın milletvekilliğinin düşürülmesini “sivil darbe” diye yorumlayanlar haksız mı! Onun ve pek çok mahpusun hayatını çürütenler sizin, bizim hayat alanlarımızı da işgal etmiyor mu! Bir yanda her gün giderek daha görünür olan tarikat / cemaat örgütlenmeleri.. Diğer yanda her gün giderek daha cüretkar çıkışlar yapan ülkücü gruplar.. Biliyorum, Pandora’nın kutusunda UMUT duruyor hala. Ama galiba kutudan başını uzatıp çıkmaya korkuyor!!!",https://halktv.com.tr/makale/itiraflar-ifsalar-aksenerin-abisi-ve-alevi-hesaplari-802332
Ayşenur Arslan,Haberiniz Olsun Fakirler: TÜİK’in Foyası Çıkmış!,24 Ocak 2024 Çarşamba 05:00,"FOYA ne demek biliyor musunuz? Kelimelerin kökenini araştırmaya, öğrenmeye bayılırım. Öyle çok şey anlatırlar ki! Örneğin “ÖG”... Eski Türkçe’de “ANNE” demek. “ÖKSÜZ” de zaten buradan geliyor: “ANNESİZ”. Peki ya “ogul / ögul”? Tahmin edebileceğiniz üzere “anneden olan / doğan” demek. İyi de anneden sadece erkek çocuk mu doğar ki OĞUL sözcüğü sadece onlar için kullanılıyor? Elbette hayır! Belli ki eski Türkler OGUL sözcüğünü kız erkek ayırt etmeden ÇOCUK / EVLAT olarak kullanıyordu. Sonra her nedense (!) kız çocuklar ve tabii genel olarak kadınlar yok sayılmaya başladı.. Sözcük de günümüze “erkek evlat” olarak ulaştı. Nasıl! Tek bir sözcük insanı nerelere götürüyor, tarih kitaplarının görmediği gerçeği ne kadar açık anlatıyor, değil mi! Gelelim “foya” sözcüğüne: “Kuyumculukta elmasın parıltısını artırmak için taşın altına konulan çok ince gümüş yaprak..” İşte o yaprağı çıkartınca altının da “foyası çıkıyor”.  *. *. * Ekonomi Gazetesi’nden Maruf Buzcugil de TÜİK’in foyasını meydana çıkartmış. Üstelik enflasyon gibi en yakıcı, dolayısıyla en çok konuşulan başlıkta. Diyor ki haber; “TÜİK’in hesaplamalarına göre yüzde 64,7 olan 2023 tüketici enflasyonu vatandaşlarca yüzde 129,4 dolayında hissedilebiliyor.” Makas çok açık: TÜİK’İN ÖLÇTÜĞÜ ENFLASYON YÜZDE 64,7 ALGILANAN ENFLASYON İKİ KATI. Vatandaşın “enflasyon olduğundan daha düşük açıklanıyor” yakınması kurumun dikkatini (nihayet) çekmiş. Ve bir anket yapılmış. Ölçülen enflasyon ile algılanan enflasyon arasındaki muazzam fark da öyle ortaya çıkmış. “Algı” dediklerine bakmayın. “Algılanan” yerine “yaşanan” ifadesini koyun. Sonra da FARKI nasıl açıklıyorlar, ona göre okuyun. Ankete ve buna dair çalışmalara göre bunun nedeni, “tüketicilerin gelir seviyelerinin, harcama kalıplarının ve tüketim alışkanlıklarının kişiden kişiye farklılık göstermesi” imiş. Örneğin, bebeğiniz mi oldu? Yeni bir harcama kaleminiz var demektir. Dahası, bebek bezindeki artış sizin algınızı oluşturuyormuş. Ya da diyelim ki, maalesef bir türlü bırakamadığınız -zamsız günü geçmeyen- sigara fiyatları.. Sadece bu kaleme bakınca bile vatandaşı enflasyon oranına inandıramıyormuşsunuz.  *. *. * Ben ekonomiden anlamıyorum. Ama her vatandaş gibi iliğime kadar hissedip yaşıyorum. Yaşadıklarımdan ve okuduğum haberden yola çıkarak şu sonuca vardım: * Özellikle İstanbul, Ankara gibi kentlerde yaşıyorsanız günde 1’den fazla ulaşım aracına binmeyeceksiniz. Bilet fiyatı algınızı coşturmanın manası yok. Ayrıca yürümek iyidir! * Yine büyük kentlerde yaşayanlardansanız kiracı olmayacaksınız. Ev alacak durumunuz mu yok! Bu sizin sorununuz, TÜİK’in değil. * Enflasyon sepetindeki dengeyi bozmayacaksınız. Mesela sepetinize durup dururken çocuk bezi, maması gibi yeni ürünler eklemeyeceksiniz. Eğer sülaleniz Osmanlı Sarayı’na dayanmıyorsa, büyük büyük babanız ibrikçibaşı falan değilse zaten çocuk yapmayacaksınız. Siz kuruyacağınıza, sülalenizi kurumaya bırakacaksınız. * Mümkünse TÜİK bültenlerine abone olacaksınız. Bu sayede hangi maddelerin fiyatının -tabii ki hiç artmaması söz konusu değil ama- az / minnacık / TÜİK ile uyumlu oranda arttığını öğrenecek.. Ve bir sonraki duyuruya kadar onları tüketeceksiniz. Mesela, 2023 enflasyon karnesinde en düşük oran doğalgaz ve ayakkabı mı? Doğalgazı sonuna kadar açıp ayakkabı almaya koşacaksınız. Ama sakın ha hasta olmayacaksınız.. Olsanız da hastaneye gitmeyecek, hele zinhar ilaç almayacaksınız. * Dışarda yemek yemeyi unutacaksınız. Gerçi kadın ve genç iseniz bir erkeğin sizi yemeğe götürüp hesabı ödemesine izin verebilirsiniz. Buket Aydın öyle yapıyormuş mesela. * İçerde, yani evde yediklerinizi de -ayda bir tüketmenizde sakınca olmayan et, tavuk gibi ürünlerden söz ediyorum- “kocam bey neler de neler almış” diye sosyal medyada paylaşacaksınız ki Reis’in içi rahat etsin. * Özetle ey sevgili fakirler, iktidar size yaşanılır bir hayat sunmuyorsa siz ona ve elbette TÜİK’e göre yaşayacaksınız!  *. *. * Ah, “FAKİR” demişken! Özlemişim sizlere seslenmeyi. Medya Mahallesi’nde bir gün söyleyecek oldum ne klipler ne komiklikler ürettiniz. Başta gülüyordunuz belki. Sonra “FASFAKİR” seviyesine ulaştığımızda, baktım ki gülen de yok klip üreten de.. Doğrusu gerçekten de gülecek hal kalmadı kimsede. Hele gençlere bakınca! Sosyal medya iktidarın, özellikle -farklı nedenlerle de- MHP’nin hedefi ya. İzleyince anlıyorsunuz. Türkiye orada akıyor! Bütün gerçekliğiyle! Bir yanda hayal ettikleri her şeye ulaşıp yaşayan gençler.. Diğer yanda sevdiğiyle bir çay içecek kuruşu olmayan fasfakirler.. Uçurum açıldıkça “alttakiler” nasıl savruluyor bir bilseniz! Marka bir çanta ya da son moda tırnaklar uğruna karanlık alemlere karışıp ufalanan genç kadınlar.. Geleceği kimbilir nasıl hayal etmiş ama sonunda “vale” olmaktan başka yol bulamamış delikanlılar.. “Başımı da örttüm, üç de çocuk doğurdum. Ama ben de artık yaşamak istiyorum” diye evden kaçan kadınlar.. En hazini de, “kapılanmak” dışında yol bulamayıp uyuşturucu ticaretine veya “iş bitiren çetelere” yazılan genç adamlar.  *. *. * Yerel seçimler yaklaştıkça.. İstanbul gibi Reis’in en çok önem verdiği kente Murat Kurum’dan başkasını bulamayınca.. Emekliye zam oranı ALGININ AYARINI İYİDEN İYİYE BOZUNCA.. Saray pek hareketlenmiş: Ne yapmalı da küsen seçmeni geri kazanmalı.. Ayasofya kartı çoktan masaya kondu. Hatta geri alınıp, 1000 liraya yakın bilet fiyatıyla müze ünvanına geri döndü. Uzaya adam göndermek pek afili bir projeydi. Ama belli ki aç karnına ilgi çekmemişti. Seçime üç beş kala emekliye bir parça daha para için bütün ceplere hücum edildi. Ama.. Bunun “ama”sı yok. Zira çok büyük bir satış olmazsa cepte para yok. Erdoğan’ın hemen her gün, Mehmet Şimşek’in de hemen her fırsatta tekrarladığı “enflasyon düşecek” masalına gelince.. TÜİK’in araştırması gösteriyor ki, “algı” dedikleri “gerçek” üstü örtülür, saklanır gibi değil. Kanıt mı arıyorsunuz? 49 yıl boyunca onca haberimin, canlı yayın çıkışlarımın yapmadığını / yapamadığını, tek bir sözcüğün viral olarak yapması: NASILSINIZ FAKİRLER!",https://halktv.com.tr/makale/haberiniz-olsun-fakirler-tuikin-foyasi-cikmis-800333
Ayşenur Arslan,Yandaş Kalem Önceden İlan Etmiş,03 Nisan 2024 Çarşamba 05:00,"Ömer Çelik’i tanıdığımda henüz milletvekili değildi. Ankara’da, Ankaralı gazetecilerin -en azından Hande Fırat öncesi- tipolojisine uymayan bir gazeteciydi. Motosikletli.. Deri ceketli.. Afili.. Ağzı iyi laf yapan.. Kalemi de kuvvetli bir gençti. “Çoğulcu toplum” üzerine bakışı ve Star gazetesindeki buna dair yazıları ile dikkat çekmişti. Erdoğan’ın yola çıkışındaki ekibe de çok uyuyordu yani: Liberal, entelektüel, hırslı. 2002’de AKP Adana milletvekili olarak Meclis’e girdi. Giriş o giriş. Bakanlık falan da yaptı ama asıl kariyeri AKP içinde biçimlendi. Partinin sözcülüğüne kadar yükseldi. Düşünün, Erdoğan adına konuştu, değerlendirmeler yaptı. Peki ertesinde nereden çıktı Ömer Çelik portresi?! *. *. * Dün.. Tek bir günde neler yaşandı! En can alıcısı da İstanbul’daki korkunç yangın.. Ve elbette Van’ı yakan siyasi darbe oldu. Oysa, seçim ertesinde yandaş köşelerde nelerin yazılıp çizildiğine bakacaktım. Kalemşörleri Erdoğan’ı teselli makamındaki yazıları.. Ya da hınzır mesajları paylaşıp sizi azıcık güldürecektim. Mesela, içi güzel dışı güzel Didem Soydan’ın Murat Kurum’a ithaf ettiği X mesajını: “Bu kadar mı karşı tarafa hizmet edersin ey yüce insan. Gönlümde apayrı bir yerde olacaksın. Ayrıca bıyığın gerçekten sağ olsun.” Ne kadar nazik bir tavır değil mi! AKP’lilerin “yanlış aday” olduğunu ancak 31 Mart akşamı anladığı.. Türkiye’nin de seçimin üstünden 12 saat bile geçmeden unuttuğu Murat Kurum.. En azından bıyığı ile haklı olarak gururlanabilir. Bir de elbette, sıcak gündemle dikkatlerin üzerinden uzaklaşmasına duacı olabilir. *. *. * İşte o sıcak gündem bizi Ömer Çelik ile buluşturacak. Çelik AKP sözcüsü olarak değerlendirmeler yaparken Van’daki siyasi darbeye de değindi. Mazbatanın seçimi kazanan DEM adayı Abdullah Zeydan’ın elinden alınıp yarısı kadar oy alabilen AKP’li adaya verilmesini yorumladı: “Gereken şartların yerine gelmemesi sebebiyle İl Seçim Kurulu böyle bir karar almış. Burada İl Seçim Kurulu yetkili. Konu hukuki bir konu.” Ömer Çelik şunu söyle-ye-miyor: İl Seçim Kurulu Zeydan’ın başvurusunu almış. Belli ki araştırmış, incelemiş. Adaylığına bir engel olmadığına karar vermiş. Bunu da açıklamış. Derken, 29 Mart Cuma günü, mesai saatinin bitişine beş, sadece BEŞ dakika kala Adalet Bakanlığı adaylığına itiraz etmiş. Aaaaa bir de ne görsünler!!!! Adaylığı uygun değilmiş. Ömer Çelik söyle-ye-miyor. Siyasi darbeye değil, bunu protesto için sokağa çıkanlara verip veriştiriyor. Entelektüel birikimi nedeniyle tek kelimesine inanmadığını tahmin güç değil. Bu durumun hiç mi hiç umurunda olmadığını söylemek de.. Ancak o söyleyemese de söyleyen biri çıktı. Hem de önceden! *. *. * Rasim Ozan Kütahyalı epeydir “dışlanmış” durumda. Ama belli ki eski ilişkileri sayesinde Saray’ın hareket planı hakkında duyum alabiliyor. Bulunduğu yer itibariyle kimse ona tam olarak “neyi nasıl söylemesi gerektiğini” anlatmadığı için de bodoslama konuşuyor / yazıyor. Bakınız 26 Mart tarihli, yani seçime beş, sadece BEŞ gün kala X’teki paylaşımı: “Kürtler sadece kendileri için değil, CHP’nin özgürlüğü için de külliyen DEM’e oy vermeli. Çok ciddiyim. Kürtler CHP’ye oy verirse DEVLET çok büyük bir operasyon planlıyor. CHP-DEM ittifakı olan her yere kayyum atayacaklar. PLAN bu.” *. *. * Burada dur, bir nefes al ey okuyucu. Bir hafta önce yazılmış.. Yalanlanmamış.. Ve zaten uygulanmasına başlanmış bir planın ifşasından söz ediyoruz. Sindirmeye çalış. Tekrar oku istersen. Nasıl bu kadar edepsizce bir cüretle böyle bir “OPERASYON” hazırlanır! Nasıl hukuk / yargı / demokrasi adına elde kalan son kırıntılar da utanmadan çiğnenir! “Kürtler CHP’ye oy verirse DEVLET çok büyük bir operasyon planlıyor”muş. Büyük harfler mesajın orijinalindeki gibi. “Devlet” sözcüğü belli ki etkisi artsın diye büyük harfle yazılmış. Rasim Ozan da “hangi devlet” diye sormamış. Herhalde yıllardır adım adım kimin devleti ele geçirdiğini bildiği için ayrıntıya girmemiş! Bunları yazarken aklıma geldi. 15 Temmuz 2016 darbe girişiminden birkaç ay önce Fuat Uğur, köşesinden Fetöcüleri “aklınızı başınıza alın” diye uyarmıştı. “Devlet ensenizde. Hamle yapmanızı bekliyor. Darbeye kalkışırsanız hepinizi tardaki tavuklar gibi toplayacak” minvalinde net cümlelerle sinyal vermişti. O yazıyı başta ben, bir avuç gazeteci defalarca anlattık. Ama bir avuç insan ilgilendi ve belki onlar da unuttu gitti. Bu yüzden ERDOĞAN DEVLETİ fütursuzca plan yapıyor, uyguluyor. Sadece böyle faşizan ataklardan söz etmiyorum. Hepsi her zaman her şeyin farkında. *. *. * Bakın aşağıdaki satırlar aynı gazeteciye, Fuat Uğur’a ait. Erdoğan’ı yıllardır ve elbette bu son seçimin sonrasında da övmelere doyamayan Uğur, “kaybın analizini” yaptı. Ve sadece kendisinin değil Erdoğan’ın da gerçeğin farkında olduğunu yazdı. “ Erdoğan milletin kendisine ve hükümetine böyle bir bedel ödeteceğinin farkındaydı. Bu bedeli ödeteceklerin hangi kesimler olduğunun da… - Ayda 10 bin lira maaşa mahkûm edilen SGK emeklileri başta olmak üzere tüm dezavantajlı kesimler. Özellikle de memurlara bir yıl içinde yüzde 174 zam ve seyyanen 8000 lira zam yapıldıktan sonra. -Yüksek faizden dolayı bankalardan kredi alamayan KOBİ’ler -Başıboş köpek sorunundan mustarip olanlar -Büyük hastanelerin açılması, mahallelerdeki küçük hastanelerin, dispanserlerin kapanmasıyla birlikte koruyucu ve tedavi edici sağlık hizmeti alması eziyete dönüşen vatandaşlar -Tarım ve hayvancılıkta mağdur olanlar -Market raflarında kendiliğinden fiyatlanan ürünlere karşı gerekli müdahale yapılmadığı için sofrasından her ay yeni bir ürünüeksiltenler…” * * * Hepsi bir yana.. “Sağlıkta devrim” diye reklamını yaptıkları şehir hastanelerinin eziyete dönüştüğünü fark etmeleri takdire değer! Ah bir de o hastaneleri ne yapacaklarını söyleseler.. Ya da Erdoğan’ın fantezileri uğruna memleketi nereye getirdiklerini itiraf edebilseler.. Elbette sorun sadece ekonomik değil. Hukukun katledildiği, hani şu karanlık Menzillere kadar düştüğü bir memlekette akıbeti Fuat Uğur da iyi bilir. O da Ömer Çelik gibi, AKP çevrelerinin vasatını çok aşan bir entelektüel kapasiteye sahiptir. Gelin görün ki o kapasiteyi iki üniversite bitirip Amerikalarda doktora falan yapıp sonra ev hanımısı olmaya karar veren.. Ve hayatını kocişine sunumlar hazırlamaya adayan “giller” gibi kullanınca… Ne bileyim! Hukukunuz da demokrasiniz de.. Didem Soydan’ın dediği gibi bıyıklarınız da..",https://halktv.com.tr/makale/vandaki-intikam-operasyonu-yandas-kalem-onceden-ilan-etmis-821186
Ayşenur Arslan,Bahçeli’nin Telaşı.. Fidan’ın İfşası…,27 Haziran 2024 Perşembe 05:00,,https://halktv.com.tr/makale/bahcelinin-telasi-fidanin-ifsasi-846985
Ayşenur Arslan,Soru Geliyor Sayın Seçmen: İmamoğlu mu Diyeceksiniz Yoksa Sisi mi?,22 Şubat 2024 Perşembe 05:00,"Aslında, biliyorsunuz, soru 5 yıl önce başka bir kıyaslama ile sorulmuştu. AKP’li Cumhurbaşkanı Erdoğan aynen şunları söylemişti: “Rahmetli Muhammed Mursi’nin darbeyle devrilmesiyle söylenen sözleri hatırlayınız. Bilhassa muhalefete yakın sosyal medya hesaplarından paylaşılan mesajları biliyoruz. Erdoğan’ın akıbetini Mursi’nin akıbetine benzetenler Sisi zihniyetidir. Biz kefenimizi giyerek zaten bu yola çıktık. Pazar günü Sisi mi diyeceğiz, Binali Yıldırım mı diyeceğiz.” Kefen meselesini geçelim. Zira Erdoğan her fırsatta kefenden söz eder ama bir bakarsınız U DÖNÜŞÜ yapıvermiş. Kefen de muhtemelen naftalinlenip dolaba kaldırılmış. Merakımız başka! Erdoğan bu konuşmayı 2019 yerel seçimleri öncesinde yapmıştı. Kitlesine İmamoğlu’na oy vermenin darbecilik / vatan hainliği falan anlamına geleceğini hatırlatmıştı. Şimdi sıra muhalefetin sorusunda: Bu seçimde İmamoğlu mu diyeceksiniz Sisi mi?  *. *. * Her şeye rağmen “Reis neylerse güzel eyler” diyecek olanlara sözümüz yok. Onlar “New Age Hegemonyanın Gönüllü Denekleri”. Ya köşelerini, örneğin Ebru Gündeş’in müstakbel eşi konusundaki merak ve itiraza (bile) ayıranların sözü yok mu? Erdoğan’ın 1 numaralı düşman Sisi’nin ayağına gitmesinden geçtik.. Ondan “değerli kardeşim” diye bahsetmek de neyin nesi!!!! Bir de.. Rica edeceğim.. Şu son birkaç ayın işaretlerini bir araya getirip büyük resmi görmemek nasıl mümkün olabiliyor! * İsveç’e NATO üyeliği Meclis’ten, tereyağından kıl çeker gibi geçiverdi. (Umarım yazıyı kahvaltı ederken okumuyorsunuzdur.) * 35 mi daha büyük 16 mı? Boşverin hesabı. ABD F 16’ya OK dedi ya, siz ona bakın. * Beşar Esad kabinesinde Müslüman Kardeşler’e kontenjan ayırmadı diye köprüleri atan.. Mısır’dan, daha sonra da Katar’dan kovulan Müslüman Kardeşler’e kucak açan.. İstanbul’da konuşlanmalarına, kurdukları televizyon ile dünya ölçeğinde propaganda yapmalarına izin veren Reis, şu sıra ne oldu da örgütün liderini vatandaşlıktan çıkarıverdi.. Bu vesileyle öğrendiğimiz üzere üniversitelerimize “akademisyen” olarak yerleştirilmiş örgüt üyeleri de Türkiye’yi terk etmeye başladı.. * Tam da bu sırada DEM sahneye çıkmaz mı! İstanbul’daki adaylarını Özgür Özel şöyle yorumladı: “DEM partinin stratejisi bize kaybettirmek.” Bize de sormak kaldı: Ne oldu da gerçekten AKP’nin stratejisine cuk oturan böyle bir adım atıldı. “Ben demiştim, yazmıştım” desem ayıp olur mu! Daha aylar önceden, Medya Mahallesi programı henüz ekranda iken “başta kayyum konusu konuşulup bir noktada buluşabilirler” demedim mi! Fotoğraf tamamlanmıyor mu sizce!  *. *. * Bu büyük resimde küçücük fıçıcık bir ayrıntı gibi.. Ama yazmazsam içimde kalacak! Kendisine astrolog ya da medyum diyen kim varsa bugünlerde ekran ekran dolaşıyor. “İstanbul’u Murat Kurum alacak” demek için.. Yok! Onlar DEM’in stratejisi.. Reis’in hazinenin ve banknot matbaasının kapılarını Murat Kurum için açması falan demiyor. Merkür bir şey yapıyormuş. Mars ellerinizden öper şu sıra pek heyecanlıymış.. Gökyüzünden alıyorlar müjdeleri! Müjde demişken.. Hani şu Çanakkale’de kamp kuran Mehdi vardı ya.. İşte o Mehdi Bey de “oyunuzu Erdoğan’a verin” diye çıktı ortaya. “Erdoğan aday mı” diye sormuyorsunuz umarım. Hepimiz artık birer Erdoğanız nasılsa. ABD yönetimi bunun -sizden benden fazla- farkında. Reis’in bir vakitler Fethullah Gülen’e “ne istediniz de vermedik” sözlerini de bir kenara not etmişler.. Kimbilir bize söylenmeyen daha başka nasıl sözleri de.. Beyaz Saray “Vermeyi seveni severiz” diyorsa şaşırır mısınız? Büyük Orta Doğu Projesi’nin gündeme gelip tartışıldığı sırada Türkiye’ye / Erdoğan’a biçilen rol için söylenenler peki.. Hafızanızı tazelemez misiniz?  *. *. * “Merkür orta yerde fink atarken CHP ne yapıyor” diyeceksiniz.. Demeseniz iyiydi ya.. Neyse! Benim beynim metafora, benzetmeye çok açık. Mesela, Hatay: “Adayımız Lütfü Savaş.. Yok yok! Bakıyoruz daha. Acaba Haluk Levent olur mu? Hay Allah, olmuyor mu.. Aylin Kotil’e de bir sorsak. O da mı istemedi. Canım zaten adayımız Lütfü Savaş.” Ben bu notlara baktıkça zihnimde canlanan sahne de şu: “Hastanın nabzı düşüyor doktor. Bacakları seğiriyor. Elektrikler.. Elektrikler mi gitti. Yok, maske kaymış. Peki neşteri nereye koydum ben! Nereye koyduysanız oradadır diye espri yapacağım doktor.. Ama yakışık almaz. Çünkü hasta ex!” CHP’li dostlar kızmasın. İşi şakaya vuruyorum. Yoksa Özgür Özel’in parlamento muhabirlerine söylediklerini nasıl yorumlamalı, bilmiyorum: “Ben 1 Nisan günü Hatay’ı Ak Parti’ye emanet edeceğime Lütfü Savaş’a emanet etmeyi tercih ederim.” Nasıl yani! *. * . * Bülent Ecevit espri yapmazdı. Her sözcüğü imbikten geçmiş, tasarlanmış ve estetize edilmiş bir ciddiyetle çıkardı ağzından. Süleyman Demirel ise espri yapmayı pek severdi. Ve öyle bir şey söylerdi ki o espri manşet olur, hatta siyasi literatüre girerdi. Gördüğüm kadarıyla Erdoğan da Özel de espri kabiliyeti ile doğmamış. Şaka ya da ciddi, sözlerini sık sık düzeltmek ya da açıklamak zorunda kalmaları bundan. (Bahçeli’nin ‘her ceviz yuvarlaktır ama her yuvarlak ceviz değildir’ sözleriyle zirveye taşıdığı kabiliyeti başka bir yazı konusu. Geçelim.)  *. *. * Demek istediğim, ey okuyucu; Erdoğan NATO’nun en efendi çocuğu olma yolunda ilerleyip “değerli kardeşi” Sisi’nin ayağına gidecek kadar mesafe almışken.. Bu hedefte Müslüman Kardeşler örgütüne de ideolojisine de kapıyı göstermişken.. Öte yandan, içerde şeriat meraklılarını seçime kadar ahaliyi oyalasın diye teşvik ederken.. Dolar 30 TL’yi bile güle oynaya geçmiş ama memlekette “tık” yokken.. Yoksullar, hele de emekliler feryat ederken.. Muhalefet ne yapıyor? Nerede? Orta sahada top çevirerek 90 dakika doldurulur mu!!!  *. *. * Dün sevgili dostum Hüsnü Mahalli’nin eşi Jale’yi son yolculuğuna uğurladık. Sevmesi en kolay insanlardan biriydi Jale. Neşeli, tatlı, akıllı.. İktidar gerçekleri söylediği için Hüsnü’ye cephe aldığında “bu yaşta Silivriler’e gidemem canım” derdi. Hüsnü tutuklandı ve elbette Jale Silivri’ye gitti. Hüsnü eşinin ardından şunu yazdı: “50 yıllık mücadele yoldaşım, hayat arkadaşım, dostum ve ortağımı kaybettim.” Hüsnü, Suriye’den ülkesinin bir gün Atatürk Türkiyesi gibi olabileceği hayaliyle gelmişti. Yıllarca yıllarca sevgilisi / eşi / (birinin adı Arapça karşılığı Devrim olan) iki kızının annesi ile bunun için mücadele verdi. Ne yazık ki bu ülke onun hayallerini paramparça etti. Televizyonlar artık konuk almamaya, gazeteler köşesini kaldırmaya başladı. Yılmadı Hüsnü. Her platformu değerlendirdi. Erdoğan’ın memleketi sürüklediği karanlığa dikkat çekti, uyardı. Ama Hüsnü ve Zincirlikuyu Mezarlığındaki bir avuç dost, Jale’yi ışıklara yolculadı. Hep söylerim ya: UMUTTAN DEĞİL İNATTAN! Sırf bunun için bile olsa susamıyoruz! Jale gibi güzel kadınlar için susmayacağız.",https://halktv.com.tr/makale/soru-geliyor-sayin-secmen-imamoglu-mu-diyeceksiniz-yoksa-sisi-mi-808510
Ayşenur Arslan,29 EKİM: BERABER VE SOLO SUSANLAR!,28 Ekim 2023 Cumartesi 09:17,"Yıllar öncesinden bir yarışma programını hatırlıyorum. Soru şuydu: “Osmanlı’da uçak var mıydı?” Karadenizli bir baba yarışıyor. Oğlu ve gelini -ya da kızı ve damadı- hemen arkasında koçluk yapıyor. Konu hakkında hiçbirinin fikri yok. O nedenle akıl yürüterek yanıtı bulmaya çalışıyorlar. Uzun müzakerelerden sonra şu noktaya varıyorlar: Atatürk devrinde -belli ki zihinlerinin bir köşesinde uçakla bir fotoğrafı kalmış- uçak vardı. Tamam! Peki Atatürk Osmanlı’dan önce miydi sonra mı? Derken zihinlerinin o köşesinden bir “ipucu” daha çıkıyor: Vahdettin -tesadüfe bakın babanın adı da Vahdettin- Osmanlı. O kadarından eminler. Geriye, Atatürk ondan önce mi yaşamıştı sonra mı, bunu bulmak kalıyor. Şaka gibi ama değil. Sonuçta, Atatürk’ten yola çıkarak “Osmanlı’da uçak vardı” HİSSİNE kapılıp soruyu biliyorlar. O anların aklımda bu kadar net biçimde yer etmesinin nedeni, duyduğum utanç. O insanlar adına. Kendi adıma. Ülkem adına. Ve elbette İLİM - İRFAN demek olan Cumhuriyet adına!  *. *. *  100. Yılı nedeniyle haftalardır cumhuriyeti konuşuyoruz. Erdoğan’ın bakış ve tutumunu tartışıyoruz. Sanırsınız sürpriz! Hatta şok! Sanki yıllardır, giderek daha net ve cüretkar bir politikayla Atatürk Cumhuriyeti’ni didikleyip parçalayan.. Mezarına kürek kürek toprak atan.. Atatürk adını her yerden silmeye çalışan kayınçomuz! Bir şaşırma bir şaşırma! En -güleyim mi utanayım mı karar veremediğim- ilginç tutum da teselli makamında söylenenler: “İktidar varsın kutlamasın. Halk cumhuriyetine sahip çıkar, kutlar..” Farkında değiller mi, değil misiniz? İktidar devlet aygıtını ele geçirdi. Toplumu, kendi paradigmasına göre yoğurmak için tüm imkanları seferber etti. Hangi halk? Bugün, başta iç ve doğu Anadolu olmak üzere memleketin dört bir köşesi tarikatlara teslim. Çocuklar okul yerine -ya da yanı sıra- medreselere gönderiliyor. Çünkü..  *. *. * Çünkü karşı devrim neredeyse 75 yıldır cumhuriyeti içerden kemiriyor. Kırılma noktalarını hatırlarsınız elbette. * Köy enstitülerinin CHP döneminde iğdiş edilip Demokrat Parti döneminde katledilmesi.. Eğitimin, bilimin Anadolu’dan çekilmesi.. * “BOŞLUĞUN” iktidarlar tarafından beslenip büyütülen aşiretler ve cemaatlerle doldurulması.. * Derken çok önemli bir adım daha: 12 Eylül ile Türkiye’ye siyasal İslam gömleği giydirilmesi.. Dahası, özelleştirme hamlesi ile, aynı zamanda birer toplumsal proje olan fabrikaların, sanayi komplekslerinin yok edilmesi.. * Aydınlanma / akıl karşıtı politikanın, cumhuriyete yönelik bir NEFRET AKIMI haline gelmesi.. Getirilmesi.. * Kadınla erkeğin ayrılması… Ayrıştırılması.. Bilumum siyaset erbabının, halkın inançlarına saygı adına ve elbette oy kaygısıyla bunu görmezden gelmesi..  *. * . *  Yazının başındaki Vahdettin anısı durup dururken gelmiş değil aklıma. Erdoğan’ın apaçık bir meydan okuma diye yorumlayabileceğimiz 29 Ekim programıyla verilen mesaj hayati önemde. 29 Ekim günü Cumhuriyet’in 100. Yılı kutlamalarında öne çıkan, 100 askeri gemi ve onlarca savaş jetinin Cumhurbaşkanı sıfatıyla Erdoğan’ı selamlayacak olması. Peki, Erdoğan o selamı nerede alacak? Bildiniz! Vahdettin Köşkü’nde. İktidar adım adım, ilmek ilmek ördü politikasını. Yokladı.. Hamle yaptı.. Kimi zaman geri adım attı... Kimi zaman hamlesini bir adım ileri götürdü.. Ve Türkiye’yi bugüne getirdi. Ağzından Atatürk’ü düşürmeyenler ne yaptı peki? Kim, nerede, nasıl diye sormayın. Biliyorsunuz işte! BİZ, SİZ, ONLAR.. BERABER VE SOLO SUSANLAR.. Köşede kenarda bir fikir kırıntısı kaldıysa da onu es geçip, haydi eller havaya 100. Yılı konserler, klipler ile kutlayanlar. Aaa tabii bir de, iktidarı Atatürk’ün adını anmadı, şunu bunu yapmadı diye kınım kınım kınayıp ayıplayanlar!",https://halktv.com.tr/makale/29-ekim-beraber-ve-solo-susanlar-779141
Ayşenur Arslan,RUŞEN Mİ ÇIPLAK YOKSA KRAL MI?,25 Temmuz 2021 Pazar 21:22,"Seçime ayarlı saatli bomba tik tak tik tak geri sayımda. Erkeni 2022, normali 2023. Yani iktidarın önünde çok zaman kalmadı. Seçim yasası değişecek, sistem AKP'ye baraj MHP'ye göre düzenlenecek. Şapka iyice bir kontrol edilip yeni tavşanlar aranacak. Kısmetimize artık yeni doğalgaz / petrol müjdesi mi çıkar yoksa OHAL'i meşru kılacak yeni bir savaş mı, bakılacak! Bu arada mutlaka ve mutlaka medya ayıklanacak / temizlenecek / hizaya getirilecek. Ayıptır söylemesi, Halk TV uzun süredir yandaş haber kanallarını toz yutturuyor. Başta medyanın en parlak, en cesur gençleri, programlarıyla reytingi her gün biraz daha yukarıya taşıyor. Daha -ne demekse- yargılaması bile devam eden bir türkü yüzünden gelen ağır cezanın gerekçesi ne sanıyorsunuz! Ağzımızdan çıkan her kelimenin Saray ve yandaş medya tarafından anında ""cezalandırılması"" boşuna mı! Seçim yaklaştıkça hiç kuşkusuz tehdit / baskı / ceza daha da artacak. Hepimizin malumu! Ne var ki, iktidar ""mutlak bir iktidar"" peşinde. Muhalif / sosyal, adına ne derseniz, karşısındaki televizyonları, gazeteleri, platformları tümden susturabilmenin yolunu arıyor. ""Batıdan fonlanan gazeteciler"" tartışması işte tam da bu sırada patladı. Ya da patlatıldı! Bir zamanlar Gülen tarafından, her daim Saray tarafından fonlanan ""gazetecimsiler"" de atağa kalktı. Meğer kimi internet siteleri, platformları vs. yabancı fonlardan para alıyormuş. Alınca da yabancı / batı / elbette amerikancı yayınlar yapıyormuş. Ya da yapsa yeriymiş! Bu son saldırı kampanyasında Ruşen Çakır ve kurucusu olduğu Medyascope öne çıktı. Fonlar ve kaynakları, elbette konuşulmaya, tartışılmaya değer bir konu. Örneğin Sözcü'den Necati Doğru, YeniÇağ'dan Murat Ağırel gibi yazarlar ""ne yandaş ne fondaş"" diye tavırlarını açıkladılar. Sırası mı? Bana göre hayır! Herhangi bir fondan yararlanmakta bir sakınca var mı? Bana göre, kaynak açıklandığı ve gazetecilik faaliyeti de ""bağımsız"" yürüdüğü takdirde hayır! Yine de dediğim gibi, konuşulup tartışılabilir. Ama gazetecimsiler, konuşmaktan / tartışmaktan anlamadığı için doğrudan nükleer silah düğmesine bastı. Bombalarını başta Ruşen, bu çerçevede adı anılan gazetecilerin üzerine yolladı. Hele içlerinde biri var ki... Sadece mesleki sınırları değil, haddini aştı. Ruşen'i belden aşağı vurmaya kalktı. Sabah'ın, neye saldırdığından bihaber yeniyetme köşe yazarı Melih Altınok'tan söz ediyorum. Ruşen'i vurmak için şöyle bir cümle kurdu: ""YÖK'ün dördüncü kuruluş yıldönümünde NOKTA dergisinin o efsane kapağı için soyunmuşluğu bile vardır."" Kusura bakmasın ama, insana sorarlar: ""O kapağa baktığın zaman gördüğün şey sahiden bu mu! 12 Eylül ürünü YÖK'e ve kurucusu Prof. İhsan Doğramacı'ya 'ARTIK YETER' denmesinin bir anlamı yok mu!"" Soru bile abes. Evren'i ölüm döşeğinde mahkum etmeyi ""kahramanlık destanı"" diye alkışlayan elbette anlayamaz. NOKTA Dergisi'nin, darbecilerin henüz iş başında olduğu o zor günlerde -Melih Altınok'un da itiraf ettiği üzere- o EFSANE kapağı hazırlamasına akılları ermez. Neredeyse 35 yıl önceden ""bugünlerin"" öngörüldüğünü anlayamaz. *   *   * Sadece o kapak mı? Aralarında Ruşen'in de olduğu bir ekiple hazırladığımız, yine 35 yıl önce bugünlere ışık tutan DİNCİ GENÇLİK kapağı.. 12 Eylül'ün kudretli komutanlarından Tahsin Şahinkaya'nın ""rüşvet alıp almadığını"" soran / sorgulayan özel dosya.. Özal ailesini Lale Devri'nde tasvir eden o unutulmaz kapak.. Ve o günlerde Türkiye'yi ayağa kaldıran İŞKENCECİ POLİS itirafları! Daha neler neler neler.. Ama İŞKENCECİ POLİS kapağından söz etmişken altını çizmeden olmaz O kapakta da bir gencin çıplak bedeni yer alıyordu. Hadi, adını ben vermeyeyim.. O sırada NOKTA kadrosunda olan, köşedaşınız Haşmet Babaoğlu'na sorun. Hatırlamazsa, o ismin uzunca süre -bilmiyorum belki hala- SABAH grubunda görev yaptığını söyleyin. Sonra bir de, Salih Memecan'ı hatırlatın. Hani yine SABAH grubunun bir zamanlarki kıymetlisi, baş karikatüristi Salih'i.. Neden mi? Sadece YÖK kapağı değil, NOKTA'nın bütün kapakları Salih'ten sorulurdu, kapak kompozisyonları baştan sona ona aitti de ondan! *   *   * NOKTA Dergisi, 12 Eylül sonrasının o puslu yıllarında sadece ""çılgın"" bir patronun, sevgili Ercan Arıklı'nın ve bizlerin değil medyanın en özel tarihini yazdı! İşlevi Saray'ı eleştirenleri eleştirmekten ibaret birbirinin kopyası yazılar da gün gelince medya tarihinde yerini alacak elbette. Ancak utanç vesikası olarak. Rüyalarında peygamber ile konuştuğunu iddia edip, küçücük aklıyla milyonları kandıran.. Medyası, siyasetçisiyle akla ziyan yalanları / masalları o milyonlara yutturan Fethullah Gülen'i hatırlarız da.. O yalanları milyonlara yayan, bir emekli vaizden efsane yaratan.. Bugün  de Erdoğan'ı ""dünya lideri"" yapan  kalemleri es geçeriz. *   *   * İktidarların, özellikle otokratların en büyük güvencesi ""hafızasızlık"" değil midir zaten! Japonya'daki tüm edebiyat ödüllerini alan, dünyada da büyük ilgi toplayan ""HAFIZA POLİSİ"" bize unutmanın ne kadar tehlikeli olduğunu anlatıyor. Yazarı Yoko Ogawa, hayali bir adada yasaklanan / unutulan / unutturulan nesneleri.. Onların anılarını.. Ve ada sakinlerinin, HAFIZA POLİSİ korkusuyla unutmayı seçmesini anlatıyor. Ancak roman distopyadan çok bir umut kaynağı gibi.. Zira, o adada unutmaya direnenler de var. Yoko Ogawa hareket noktasını anlatırken, o direnişin ""ruhunu"" tasvir ediyor: ""Eğer bir insanın mal varlığı, mesleği ve onuru değil de, aslında o kişinin ayrılmaz parçası olan anıları elinden alınırsa ne olur... Bu düşünceyle başladım."" (*) *   *   * Bugün bu topraklarda yapılan da bu. Geçmişi unutturmak ve ""yeniden yazmak"" istiyorlar. Gülen'le nasıl elele yürüdüklerini.. Bu ülkenin Cumhuriyet tarihi boyunca var ettiği değerlerinin nasıl birer birer satıldığını.. Zenginle yoksul arasındaki farkın nasıl aşılmaz bir uçuruma dönüştürüldüğünü unutturmak istiyorlar. 128 milyar doların, Ruhsar Pekcan'ın, Suriye batağının, İkizdere'lerin hesabı sorulmasın istiyorlar. Yanı sıra, gerçeği pekala bildikleri halde, kendilerinden yıllar yıllar önce yapılmış havalimanlarını, üniversiteleri, hastaneleri kendileri yapmış gibi.. Kendilerinden önce buzdolabı, fırın ve hatta ""bardak"" yokmuş gibi konuşabiliyorlar. Sevgili Mustafa Hoş, kitaplarından birine boşuna ""NeoTürkiye'nin panzehiri hafızadır"" adını koymadı! Hafızanızı silerlerse gerçekte Kurtuluş Savaşı'nın olmadığına da inandırırlar sizi, son 20 yılda ülkenin uçuşa geçtiğine de.. Medyanın, bizlerin giderek artan bir tehditle karşı karşıya olmamız bu yüzden. Bizi bu yüzden susturmak istiyorlar. Biz HAFIZA BEKÇİLERİYİZ zira. Hatırlarız, hatırlatırız. Hatırlamak ve hatırlatmak için de bakacağımız yer Ruşen'in çıplak bedeni değil ÇIPLAK KRAL olur. (*) Oksijen Gazetesi: 16-22 Temmuz - Nazlı Berivan Ak",https://halktv.com.tr/makale/rusen-mi-ciplak-yoksa-kral-mi-650510
Ayşenur Arslan,“NE OLACAK BU MEMLEKETİN HALİ”,11 Kasım 2023 Cumartesi 05:00,"Eğer okuyacaklarınızı yıllar içinde pek çok kez ekranda, canlı yayında söylemiş ya da yazmış olmasaydım “Kılıçdaroğlu gitti, arkasından konuşuyorsun” derdiniz. Haklı da olurdunuz. Ama söyledim. Yazdım. Hatırlayın, 7 Haziran 2015 seçimlerinde AKP tek başına iktidar olma şansını kaybedince eşi benzeri olmayan bir “oyun” sergilenmişti. AKP güya hükümet kurabilmek için Meclis’te tura çıkıp partilerin kapısını çalmıştı. İSTİKŞAFİ GÖRÜŞME kavramını da ilk kez orada duymuştuk. İki büyük parti, AKP ile CHP bir görüştü bir görüştü.. Müzakereciler bir konuştu bir konuştu.. Mümkün olsa daha haftalarca konuşulurdu belki. Ama yasaya göre hükümetin 23 Ağustos 2015 gününe kadar kurulması gerekiyordu. Tam da bu “son tarih” gelirken ağustos ortasında görüşmeler kesildi. Adını ve tarihini Bahçeli’nin koyduğu “YENİDEN SEÇİM” kararı alındı. Siyaset gerildi, Meclis karıştı.. Derken, CHP parti sözcüsü Haluk Koç -o sırada yine HALK TV’deydim malum- telefon bağlantısıyla programa katıldı. Gelinen noktada partisinin ne yapacağını sordum. Haluk Koç yapılabilecekleri değil yaptıklarını anlattı: “Daha ne yapabiliriz ki! İstikşafi görüşmelerden MHP ile temasa kadar her fırsatı değerlendirdik. Arkadaşlarımız Meclis’te bu süreçte dayak bile yedi.” Sorumu tekrarladım. Yaşananları gün gün ekrana getirdiğimi.. Asıl sorumun “sonrasına” dair tutumları olduğunu söyledim. Koç, çok da saygı duyduğum sakin bir siyasetçidir, bizzat içinde olduğu o sürecin geriliminden olsa gerek sinirlendi: “Ne yapabiliriz ki!”  *. *. * “Mesela” diye aklımdan geçen öneriyi dile getirdim: “Yasal sürenin bitmesine daha birkaç gün var. Ancak Erdoğan ikinci büyük partiye (CHP’ye) de hükümeti kurma görevi verebilecekken vermedi. Acaba tüm milletvekillerinizle Saray’ın kapısına dayanıp anayasal / yasal hakkınızı talep edemez misiniz? Elbette Meclis aritmetiği değişecek değil. Ama azınlık hükümeti olarak güvenoyuna talip olunabilir.. En azından ne yapılıp ne yapılmadığı gözler önüne serilebilir..” Sorum yanıtsız kaldı elbette. Sonra olanlar da ortada. Oy uğruna giden canlar.. Çöpe atılıveren çözüm süreci.. 1 Kasım’da AKP çoğunluğuna yeniden kavuştu. Meclis yeni vekilleriyle yeni yasama yılına başlarken yine olanlar oldu. Erdoğan konuşma yapmak üzere genel kurul salonuna gelirken bir baktık Kılıçdaroğlu ayakta, alkışlamakta. Dilimi tutamama huyumu bilirsiniz! “Biz ‘CHP ayağa kalkmalı’ demişken bunu kastetmemiştik” deyiverdim. Program konuğum Hüsnü Mahalli ile birbirimize bakakaldık!  *. *. * Neyse ki Kılıçdaroğlu ADALET YÜRÜYÜŞÜ ile yollara düştü de beni / benim gibi düşünenleri utandırdı. Unutuyoruz aslında. Adalet Yürüyüşü, kan dökülmesi pahasına sahnelenen oyunun kapanış perdesine… Ve yargı konusundaki en büyük krizlerden birinin sonrasına denk düşer. Malum; CHP milletvekili Enis Berberoğlu MİT tırlarının durdurulması haberi yüzünden tutuklandı, cezaevine gönderildi. Bunun üzerine, önde Kılıçdaroğlu ardında biz.. Milyonlar yürüdük. Yıl 2017 idi. Yani gök gürültüsünün sesinin giderek daha yakından duyulmaya başladığı sıralar..  *. * . * Şu bildik, içimizi acıtan sloganı tersine çevirirsek “EVET AMA YETMEZ” dediğimiz günlerdi. Yürümüştük ama sonra evlerimize dönüp hayıflanmaya devam etmiştik. Oysa karanlığın gün gün üzerimize çöktüğünü adeta fiziki olarak hisseder olmuştuk. Yolda, metroda, avmlerde kimi görsem “ne olacak bu memleketin hali” diyordu. Sorudan çok tepkiyi / yakınmayı dile getirenlerden biri, Selvi Kılıçdaroğlu idi. Müjdat Gezen’in İlker Başbuğ’un bir kitabından uyarlayarak sahneye koyduğu oyunun galasındaydım. Kılıçdaroğlu çifti onur konuğu olarak izliyorlardı. Oyunda birinci perdeden sonra bir ara verildi. Kılıçdaroğlu çifti fuayeye geçmek üzere kalktı. Tabii bizler de.. Derken aklıma bile gelmeyecek bir şey oldu. Selvi Kılıçdaroğlu önümden geçerken elini uzatıp elimi tuttu. Bütün içtenliğiyle “ne olacak bu memleketin hali Ayşenur hanım” dedi. Ne diyeceğimi bilemedim. Gülümsemeye çalışmakta yetindim.  *. *. * Bunları yazmamın nedeni Kılıçdaroğlu ve -özellikle- eşini çekiştirmek.. Hadi eski dille söyleyeyim, zemmetmek değil. Bugün tanık olduğumuz mücadele bundan yıllar öncesinde mümkün olsaydı.. Özellikle en kritik, en hassas başlıklarda CHP TÜRKİYE’NİN ELİNİ TUTUP BIRAKMASAYDI.. MESELA.. MÜHÜRSÜZ PUSULALAR asla kabul edilmeyip AVAZ AVAZ karşı çıkılsaydı! Sağa göz kırpıp Ekmeleddin İhsanoğlu, Abdullah Gül, Abdüllatif Şener gibi isimlerle yola çıkılmayacağını bilseydi.. Kimbilir kaç kez yaşadığımız Anayasa krizlerinde, bugünkü gibi HATTI MÜDAFAA YOKTUR SATHI MÜDAFAA VARDIR denseydi. O sathın BÜTÜN VATAN olduğu bilinseydi! Bugün buralara gelir miydik, bilmem.  *. *. * Selvi Kılıçdaroğlu’nun bu ülke için, bu ülkenin kadın ve çocukları için nasıl dertlendiğini biliyorum. Şimdi ben ona “ne olacak bu memleketin hali” diye sormak ve hatta mücadelede ön saflara çağırmak istiyorum. Biliyorsunuz: Ya hep beraber ya hiç birimiz!",https://halktv.com.tr/makale/ne-olacak-bu-memleketin-hali-781845
Ayşenur Arslan,Hamas Dolgulu Bir Türkiye Masalı,10 Ekim 2023 Salı 05:00,"Biz soru soranı sevmeyiz. Atasözü / deyişler dağarcığı buna dair sayısız örnekle doludur. En beğendiğim ise tam da bugünün mottosu gibidir: “Üzümünü ye bağını sorma!” Gerçekten de sana ne kardeşim, bağ kiminmiş, neredeymiş! Kim girmiş ne yapmış! Sen de payını al otur! Sormak yerine üzüm salkımlarına hamle etmek sizce de mantıklı değil mi! Bak soranların sonuna: Kimisi bin pişman edildi.. Kimisi pişman “edilmediğine” bin şükür oturdu oturduğu yerde.. Bunlar tabii buralar için kılavuz. Yoksa bakıyorum da İsrail ve Hamas için soran sorana: Hamas’ın arkasında MOSSAD ve hatta CİA mi var? Dünyanın en güçlü istihbarat örgütlenmelerinden birine sahip olmakla övünen İsrail saldırıya nasıl böyle hazırlıksız yakalanmıştı? Netanyahu siyasetin sıkıştırdığı yerde, Hamas’ın saldırısını “milli mutabakat” fırsatına mı çeviriyordu? *. *. * Milli mutabakat demişken.. Hayır! Programımın sonlandırılmasına neden olan İKLİMDEN söz etmeyeceğim. Bugün 10 Ekim. Kahramanmaraş’tan sonra en büyük katliamın gerçekleştiği gün. Ankara’da.. Başkentte.. AKP’nin tek başına iktidar olma fırsatını kaybettiği 7 Haziran 2015 seçimlerinden sonra.. “Bu seçimi saymam! Bi daha bi daha..” diye şahlanan Bolu ya da Bişey beyinin öncülüğünde gidilen 1 Kasım seçimlerinden de hemen önce.. Davanın avukat komisyonu üyesi İlke Işık, o tarihte olup biteni -kayıtlara göre- anlatıp sorusunu soruyor: “Canlı bombalar Ankara’ya Halil İbrahim Durgun’un kullandığı araba ile geliyor. Yakup Şahin’in kullandığı araç ise önden gidip eskortluk yapıyor. Halil İbrahim Durgun’un arabasında iki canlı bomba var; biri Suriyeli, diğeri ise Suruç bombacısının kardeşi Yunus Emre Alagöz. Bu kişi terör nitelikli kayıp şahıs olarak aranmakta ve kardeşi Suruç’ta kendisini patlatmış. Üstelik Ankara Emniyeti’ne gelmiş bir istihbarat var, Yunus Emre Alagöz’ün de canlı bomba olabileceğine dair. Arabaları kullananlar, yani Halil İbrahim Durgun ve Yakup Şahin çok büyük olasılıkla teknik takipteler. İlaveten Yakup Şahin, yola çıktıktan sonra iki kez polis çevirmesine yakalanıyor. Arabasında uyuşturucu var. Buna rağmen gözaltı yapılmıyor. Halil İbrahim Durgun’un arabasının camları ise -yasak olmasına rağmen- siyah filmle kaplı. O da durdurulmuyor. Bu iki araç hiçbir engelle karşılaşmadan Ankara’ya geliyor. Bombacılar önce bir taksiye, sonra ondan inip bir başkasına binerek Gar’a geliyor. Hiç mi bir MOBESE görüntüsü yok bütün bu olan bitene dair?” *. *. * Fotoğraf bu kadar netti ama gören kim! O günün başbakanı DAVUTOĞLU, bırakın bunun hesabını vermeyi, belli ki yüzü falan kızarmadan “Ankara’daki terör saldırısından sonra oylarımızdaki yükselme trendi devam ediyor” demişti. Nitekim oylar 100’den fazla insanımızın kanı üstünden yükselip AKP’ye tekrar tek başına iktidar “şansı” vermişti. Allah’ın lütfu işte. 15 Temmuz darbe girişimi sonrası memleketi OHAL CENNETİNE (ya da CEHENNEMİNE) çeviren Erdoğan’ın da buyurduğu üzere; Allah’ın lütfu! Soru sorulamayan, soranların doğrudan vatan haini / kafir falan ilan edildiği bu kutlu günlere böyle böyle gelmedik mi! Bakıp içi çekmiş, kıskanmış herhalde; Netanyahu da bir yargı paketiyle bizi taklit etmeye kalkmasın mı! Ama, İsrailliler de, GEZİ’yi kıskanmış olmalı, sokağa dökülmesin mi! İsrail’in gördüğü en en en sağcı lider Netanyahu da köşeye sıkışmasın mı! Tam da bu sırada Hamas sahneye çıkıp, İsrail’de SAVAŞ HALİ ile Netanyahu’nun elini güçlendirmesin mi! *. *. * Eeeeeeee! E’si bu! Bize ne masallar anlatıldı. Kurdun kırmızı başlıklı kızları yediği.. Ama sormayı, görmeyi başarırsanız fark edersiniz: İsrail Komünist Partisi Netanyahu’nun Filistin / Gazze politikasını yerden yere vurdu. Ülkenin en eski gazetelerinden HAARETZ son saldırı sonrasında açık açık yazdı: “İsrail’in başına gelen felaketin tek sorumlusu tek bir kişidir; Netanyahu.” Diyeceğim şu, dostlar: Sormaya -nasılsa oralarda mümkün diye- İsrail, ABD falan diye başlayın.. Dozu yavaş yavaş artırın.. Memlekete gelin.. Yoksa.. vallahi yoksa!!!!",https://halktv.com.tr/makale/hamas-dolgulu-bir-turkiye-masali-775258
Ayşenur Arslan,Ya benimsin ya toprağın,03 Mayıs 2020 Pazar 08:34,"Hibrit… Yani melez… Yani demokrasiyle otokrasi arasında bir yerlerde... Türkiye, uzun yıllar bu iki ucun arasında, ama adım adım otokrasiye doğru ilerleyerek yol aldı. Ve artık, küresel listelerde adını, kimilerinin (Türkiye özelinde) DE FACTO FAŞİZMİ diye tercüme ettiği OTOKRASİ kategorisine yazdırdı. Tek adam rejiminden söz ettiğimizi söylemeye gerek yok. Bunun, tek adam etrafında kümelenenler tarafından açıkça dile getirildiğini hatırlatmaya da gerek yok. Her şey herkesin malumu! Burayı geçtik! De Facto, yani “fiili” faşizm… Yani, anayasasına ve yasalarına göre demokratik görünümlü, ancak uygulamada faşizmin tüm özelliğini taşıyan bir sistemden söz ediyoruz. Gözlerimizi bu gerçeğe kapatıp, “mış gibi” yapmaya devam edemeyiz artık. Bu tarihi kavşakta önemli olan, rejimin niteliği / karakteri ve buna dair tartışmalar değil. Başta muhalefet olmak üzere, ülkenin bunun ne anlama geldiğini kavraması... Ve “ne yapması gerektiğini” daha da geç olmadan konuşmaya başlaması… *** Geçtiğimiz günlerde başlatılan kampanya ile, eşcinsellerin, feministlerin, evlilik dışı ilişki yaşayanların hedef alınması şaşırtıcı olmamalı. Faşizan rejimlerde çember, çeperlerden başlayarak sıkılmaya başlanır. Azınlıklar, bir bakıma toplumun çoğunluğu tarafından “dışlananlar” işe koyulmak için en kolay hedeftir. Topluma, getirilen ağır yasakların / cezaların / yaptırımların “onlar yüzünden ve onlar için” olduğu söylenir. Çeperlerden içeri doğru ilerlenirken de yeni düşmanlar ve yeni hedeflerle yol alınır. “Hep öyle değil miydi” diyeceksiniz! Değildi. Evet, aydınlar hep hedefti. Gazetecilerin yolu hep cezaevine düşüyordu. Muhalifler hep şeytanlaştırılıyordu. AMA ARTIK YENİ BİR YOLA GİRDİK. Düne kadar, dosta düşmana / yurda dünyaya “azıcık demokrasi” fotoğrafı vermek için “KATLANDIKLARININ” sonuna geldiler. Sorumlu muhalefeti takdir ediyorlar-mış... Hakaret etmeden eleştiren medyaya lafları yok-muş… Eşcinsellerin haklarını (bizzat Erdoğan’ın ifadesiyle) yasal güvence altına alacaklar-mış… “Açız” diyen Roman’a “geber” demeyecek kadar yaratılanı yaradandan ötürü seviyorlar-mış... Gibi gibi yapmıyorlar, yapmayacaklar. Zira, faşizm monolitik bir ideolojidir. TEKTİP üzerine kuruludur. Ve o tektip, Reis’in ilkelerine göre biçimlenmektedir. Üstelik, bu ideoloji, KUTSAL... Yani, zaten tartışılamaz / eleştirilemez / üstüne söz söylenemez bir inanç sistemi ile besleniyorsa her pürüz törpülenir, yok edilir. Yani, sınırlı demokrasilerde ya da kısaca “baskıcı” diye kategorize edeceğimiz rejimlerde hoş görülenler, böyle bir rejimde hor görülür. Varlıklarına izin verilmez. O nedenle başlıkta “ya benimsin ya da toprağı” dedim. Faşizm, itaat ister. Boyun eğilmesini emreder. Hizadan çıkanı, karşı koyanı yaşatmaz. *** Birkaç yıl öncesinde medyaya açık baskı dönemi başladığında “sıra Halk Tv’ye gelir mi” diye soranlara hep aynı yanıt verilirdi: “Ülkede demokrasi varmış görüntüsü vermek için Halk TV gibi kimi kuruluşlara dokunmazlar.” Bugün aynı şeyi söyleyebiliyor muyuz? RTÜK’ün bahanelerden bahane üretip Medya Mahallesi’ne 5 gün yayın durdurma artı para cezası gibi ağır bir yaptırım getirmesi tesadüf mü sizce? “Başınıza geldi diye işi abartmayın” diyenler olacaktır. Barışlar’ın sadece ve sadece haber yüzünden cezaevine atılıp 19 yılla yargılanacak olmaları… Osman Kavala’nın tutuklulukta bir rekora koşup 915 günü geride bırakması… Diyanet İşleri Başkanı’nı eleştirmekten öteye gitmeyen Ankara Baro Başkanı’nın uğradığı saldırılar... Ve daha nice vaka! Onlar da mı bir şey anlatmıyor!! *** Şimdilik tablonun küçük birer parçası gibi görünüyor belki. Oysa Barolar Birliği Başkanı Metin Feyzioğlu’nun ve Vatan Partisi Genel Başkanı Doğu Perinçek’in vardıkları son nokta, büyük resmi anlatıyor. Her ikisi de son tartışmada Diyanet’e sahip çıkıyor. Neredeyse hazırola geçip, “Diyanet’e saldırtmayız” diye ayrımcı politikayı, nefret söylemini besliyor. Neden? Çünkü faşizm, kendisinden olmayana tahammül etmez. Ve her kurumun, her bireyin bunu “beyan etmesini” ister. Otokraside kimse gölgede durma, sesini çıkarmadan suya sabuna dokunmadan yaşayıp gitme şansına sahip değildir. Ya öne çıkıp alkışlayacak, taraf olacaksınız, ya da bertaraf edileceksiniz! Bugün itibariyle, Türkiye’de olduğu gibi. Büyük kentlerin her köşesinde... Anadolu’nun her ilçesi, her köyünde “birileri” listeler yapıyor. Çetele tutuyor. Merkeze raporlar yolluyor. “Kim kimdir, Reis’in yanında mıdır değil midir, şu ya da bu yolla derdest edilmesi vacip sayılır mı sayılmaz mı” Saray’ın görüş ve emirlerine arz ediyor! *** Eğer arkanızda ekonomik, siyasi ve askeri güç varsa.. Elinizde de, size bu gücü kullanma hakkını veriyor diye iddia ettiğiniz bir “kitap” tutuyorsanız... Dolar 7 lirayı geçti… İşsizlik sel gibi... Korona günlerinde maskeyi bile beceremediler... Ve daha yüzlerce gerekçe ile bu iktidarın gidici olduğunu zannetmeyin. Artık söz konusu olan “iktidar” falan değil zaten. YEPYENİ BİR REJİM. Ondan yana değilseniz, sizi kara toprağa gömmeye hazır bir sistem. “Ne yapmalı” derseniz... DEMEYİN! Bilenler nasılsa biliyor. Bilmek istemeyenlere de ne kadar anlatılsa boş!",https://halktv.com.tr/makale/ya-benimsin-ya-topragin-650443
Ayşenur Arslan,Ey muhalefet! görev başına!,17 Mayıs 2020 Pazar 19:57,"Düşünün! Bir televizyonda başta Canan Kaftancıoğlu olmak üzere, “muhalif” siyasetçiler, yazarlar, gazeteciler alenen düşman ilan ediliyor. Günün birinde “icaplarına bakılması” için listeler/silah yığınağı yapıldığı söyleniyor. “RTÜK, bu vahim tabloya nasıl bir ceza uygun görür” diye beklerken... Başkanı Ebubekir Şahin çıkıyor ve neredeyse “çok beklersiniz” diyor: “Darbeyi övenlerin karşısında söylenenleri biz cezalandırmak gibi bir pozisyonda değiliz. Çok büyütülecek bir konu değil.” Artık örnekleri takip etmekte zorlanıyoruz. Her an birileri başını çıkartıp, Türkiye’nin nereye götürüldüğüne dair bir işaret fişeği patlatıyor. Akit TV’de 12 yaşındaki kız çocuklarının evlenmek ve çocuk doğurmak için “ideal” olduğu söyleniyor örneğin... İbrahim Gökçek›in mezarından çıkartılıp yakılmasını önleyenlere karşı, maskeli ağır silahlı bir grup çıkıyor. IŞİD’i aratmayan bir arka fon ve söylemle “günü geldiğinde hepimizin hesabının görüleceği” tehdidini savuruyor. Bu arada, İbrahim Gökçek için “yaşamasını sağlayın” dediği için... Yani, sadece ve sadece yaşamı savunduğu için bir hâkim üç aylığına görevden uzaklaştırılıyor. Ölüm orucundaki genç avukatları ekleyin… Hapisteki gazetecileri ekleyin.. Sosyal medyadaki, daha çok kadınlara yönelik iğrenç hakaretleri, dahası o kadınlara günün birinde “yapılacaklara” dair tasvirleri atlamayın… Dahası... Dahası... Dahası... Ekonomiden siyasete kuşatmayı düşünün. Karanlığın nasıl koyulaştığını görün. Sizin oralara daha “gece” gelmedi mi! Kadri kıymeti bilinmemiş şair, Özdemir Asaf diyor ki oysa: “Bir ülke karanlıktır, bir sokağı sönükse.” *** Ne bir sokağı! Bu ülkede, kentler, mahalleler, hayatlar karartılıyor. Gencecik hayatlar, REİS GİBİ DÜŞÜNMEDİĞİ için... Sadece bu gerekçeyle sonlandırılıyor, hapislerde çürütülüyor. Ve gece çökerken BİZLER ne yapıyoruz? Gazeteciler, yazarlar, aydınlar, sanatçılar ellerinden geldiğince yazıp çiziyor. Konuşuyor. Anlatıyor. Karanlıktaki ateş böcekleri gibi. Çoklar belki. Ama geceyi gündüze çevirmeye güçleri yok. Olamaz. Tüm yapabildikleri, cılız ışıklarıyla karanlığın ne kadar koyu olduğunu gösterebilmek. Peki, ülkeyi karanlıktan çıkarma görevinin asli sahipleri... Yani siyaset erbabı... Yani muhalefet partileri... CHP’si, İYİ Partisi, Gelecek’i, DEVA’sı ve son zamanlarda son derece karışık bir görüntü sergileyen HDP’si... Onlar ne yapıyor? Söyleyeyim: Hemen her gün gazetelerin, televizyonların haber merkezlerine birer duyuru gönderiyorlar. Filan partinin sözcüsü… Falan partinin TBMM Grup Başkanvekili... Zaman zaman da lütfedip genel başkanları... Konuşacaklar... Konuşmaları, şu link üzerinden canlı yayınlanabilecek... Sert olduğu zannedilen sözcükleri, “mücadele ediyor-muş” tadında ses tonuyla ekrandan üzerimize boca edecek... Evet! Konuşuyorlar. Konuşmalara doyamıyorlar. Benim, konuklarımın, pek çok meslektaşımın ve uzmanın hemen her gün söylediklerini, üstelik bir zahmet güncelleyemedikleri bir metinle, tekrar ediyorlar. Ve görevlerini yapmanın “huzuruyla” sakin hayatlarına geri dönüyorlar. *** Bu ülkenin en değerli aydınlarından, Prof. Korkut Boratav, geçenlerde “CHP ISRARLA GÖREVE DAVET EDİLMELİ” demişti. Neden özellikle CHP? Prof. Boratav, CHP tabanının “SOLCU” olduğunu, oysa parti yönetiminin “ısrarla” merkezde yer almaya çalıştığını söylüyor. Ve CHP’nin “solcu olduğu için iktidara gelemediği” önyargısının tamamen yanlış olduğunu... Gerçekte CHP’nin “tabanı kadar solcu olmadığı için iktidara gelemediğini” savunuyor. Bu tespit, tam da böyle bir dönemde hayati önem taşıyor. Karanlığın üstesinden gelmek, siyasal islam temelinde otoriter/faşizan bir rejimi engellemek için sol değerlerin öne çıkartılması şart. Mücadele şart. Ve en önemlisi, çağın/toplumun ruhunu anlamak şart. Türkiye’nin sosyoekonomik açıdan geldiği noktada, aslında AKP, İYİ Parti tabanı bile “solcu” değil mi zaten! Onlar da, daha iyi bir yaşam, özgürlük, eşitlik gibi temel değerlerde buluşmuyor mu! Bunu görmezden gelip, “mekanın sahibi” AKP’nin değerleriyle AKP’ye karşı ne yapabileceksiniz? Özdemir Asaf fazla geldiyse, Aşk-ı Memnu’dan, Bihter’den bir replik verelim: “Ölüyorum (ölüyoruz) anlasana (anlasanıza)!”",https://halktv.com.tr/makale/ey-muhalefet-gorev-basina-650447
Ayşenur Arslan,Zihinler enfekte olmuşsa!,29 Mart 2020 Pazar 07:44,"Türkiye’nin her yerinden haber/görüntü/iddia yağıyor. Çığ gibi üzerimize akıyor. İktidar ve medyası onlar ‘yokmuş’ gibi davranıyor. Bizlerse bir yandan hepsine yetişmeye, öte yandan okuyucularımıza/seyircilerimize ‘gerçek olanı’ aktarabilmek için filtreden geçirmeye... Seçmeye çalışıyoruz.  İleride... Bir gün... Umarım yakında... Bu kabus sona erip de bugünleri düşündüğümüzde... Benim aklımda, en başta ‘bilime direnenler’ kalacak.  Dua ile virüsten kurtulacağına inananlar, hele bunu Reis söylüyorsa ‘kesin bilgi’ sayanlar, ülkeyi yakıyor. Yakacak.  Mutlaka okumuş, duymuşsunuzdur; Peygamber Cizre’de bir kadının rüyasına girmiş ve ‘sumağı suya karıştırıp için, yeter’ demiş. Buna inanıp sumağa saldıran ve hiçbir önlemi ciddiye alıp uygulamayanları ne yapacaksınız? Ne yapabilirsiniz?  “Corona’ya şu dua iyi geliyor”... ya da “Filan duayı günde 100 kere okursanız virüs eve uğramıyor” diyenler ve körü körüne onların peşinden gidenlerle toplum sağlığı nasıl güvende olur?  Düşünün! Bizi yönetenlerin ‘en aklı başında’ ismi olduğu iddia edilen Sağlık Bakanı Koca son basın toplantılarından birinde,  “EN BÜYÜK KOZUMUZ YAKALANMAMAK”  dedi de, sosyal medyanın eline/diline düşüverdi.  Başta Reis, ülkeyi yönetenler... Daha doğrusu yönettiklerini iddia edenler sorular çalışmadıkları yerden gelince şaşırıp kaldı.  Erdoğan, önce SABIR VE DUA tavsiyesi ile yetindi. Sonra baktı ki bunlar Covid-19’un umurunda değil, sıkı önlemler açıklamaya başladı.  Tabii, yandan yandan kitlesine eski bildik İHVAN mesajları vermeye devam ederek.  Örnek mi? ★ ★ ★  Camiler cuma namazına bile kapandı, malum. Ama son cuma bir baktık ki Saray’daki Millet Camii’nde namaz kılınıyor. Üstelik şan olsun diye mi, inadım inat der gibi mi kimbilir, hutbeyi de bizzat Diyanet İşleri Başkanı okuyor.  Okuyor da, nasıl!  İmam Hatip’ten Marmara Üniversitesi İlahiyat Fakültesi’ne, hayatı İslam üzerine eğitim ve araştırmayla geçmiş bir isim, Cemil Kılıç kralın çıplak olduğunu fark etmiş... Twitter’da bir mesajla ‘ne olduğunu’ anlattı:  “Beştepe Camii’nde kılınan VIP Cuma namazında, hutbede Diyanet İşleri Başkanı kimi Arapça dua ve ayetleri hem yanlış hem de eksik okudu. Çok şaşırdım doğrusu. Göstermelik olunca rabbim mi şaşırtıyor yoksa?”  ★ ★ ★  Rota, akıl ve bilimi saf dışı edince gerçekten de şaşıyor.  Böyle bir dönemde Kanal İstanbul ihalesine çıkmak... Hemen sonrasında da Ulaştırma Bakanı’nı görevden almak... AKP’ye oy verenlerin bile ağzını şaşkınlıktan açık bırakmak... “Millet can derdinde, kasap et derdinde” dedirtmek... Şaşkınlıktan başka nedir ki!?  Bir de SANCAK meselesi var, biliyorsunuz.  Cuma günü, henüz o malum video yayınlanmadan önce, Medya Mahallesi’nde konuğum Emin Çapa ‘duyumunu’, sözlerini itinayla seçerek aktarmıştı. Yerli tanı kitlerinde doğru tespit oranı yüzde 95 iken, doğruluk payı yüzde 30’u geçemeyen Çin malı kitlerin alımındaki ısrara dikkat çekmiş... Çin’den 2 milyon adet kitin neden ve daha önemlisi KİMLER TARAFINDAN ithal edildiğini sorgulamıştı.  Emin Çapa, elinde belge olmadığı için isim vermemişti. Ancak adresi, ‘savunma sanayiinde Erdoğan’a yakınlığı ile bilinen önemli bir kişi, grup’ diye işaret etmişti.  Video bu yayından saatler sonra patladı.  Erdoğan’a aşkıyla bilinen ve bu aşkın karşılığını savunma sanayiinde aldığı devasa işlerle gören Ethem Sancak’ın yeğeni Murat Sancak ‘tanı partisi’ görüntülerini paylaştı.  Parmağında Cumhurbaşkanlığı forsu işlenmiş yüzüğüyle, tanı kitlerini masaya yaymış... Dostlarıyla ‘sende ne var bende ne var’ oyunu oynuyordu. Konu ertesi gün Sağlık Bakanı Koca’ya soruldu. O da “Olmaz öyle şey, kişiler tanı kiti alıp kendisi uygulayamaz” mealinde bir şeyler söyledi. Söylerken de, bakın işe, TRT yayını kesiverdi!  ★ ★ ★  Bugünler daha iyi nasıl anlatılır, anlaşılır ki?  Yoksullara dua, dogma, masal...  Bir avuç zengine ‘teşvik paketi’, yeni fırsatlar, yeni kâr kapıları...  Eğer zihinler enfekte olmuşsa hiçbir ilaç, hiçbir aşı fayda etmez.  Bu ülkenin gerçek sorunu işte budur.  Elbette Korona salgını er ya da geç bitecek. Ama Türkiye -ve aynı kategorideki ülkeler- için aslolan işte bu zihniyetin bitmesi, bitirilmesidir.",https://halktv.com.tr/makale/zihinler-enfekte-olmussa-650428
Ayşenur Arslan,"Erdoğan'ın ve muhalefetin ""tercihi""",24 Ekim 2021 Pazar 23:50,"Filmin adı Türkçe'ye ""SEÇİM"" diye çevrildi. Ancak, sözlüklere bakarsanız ""TERCİH"" diye çevrilebileceğini görürsünüz. Alan J. Pakula'nın olağanüstü filminden söz ediyorum: Sophie's Choice. Yani Sophie'nin Seçimi. Çok kısaca: İkinci Dünya Savaşı günleri.. Polonyalı katolik Sophie iki çocuğuyla birlikte toplama kampına gönderileceklerin bulunduğu kuyrukta beklemektedir. Bir SS subayı güzelliğini fark edip yanına yaklaşır. Birlikte olmak istediğini söyler. Sophie cevap ver-e-meyince yürür gider. Ama Sophie bunun bir fırsat olduğunu düşünüp arkasından seslenir. Katolik olduğunu, toplama kampına gönderilmemesi gerektiğini söyler. SS subayı döner. Ve ""katolik olduğu için"" ona bir ""şans"" tanıyacağını söyler. İki çocuğundan birinin hayatını kurtaracaktır. Ama ""hangi"" çocuğun kurtulacağına Sophie karar verecektir. Olağanüstü dramatik anların sonunda Sophie oğlunu seçer. Subay küçük kızı kampa götürmek üzere kucağından çekip alır. Onunla uzaklaşır. Nazi vahşetine dair sayısız film izledik, kitap okuduk. Bu filmi diğerlerinden ayıran, vahşetin ""verilen emrin yerine getirilmesinden ibaret, neredeyse teknik bir mesele olmadığını"" göstermesi. O Nazi subayı, çocuklardan birini almakla kalmadı. Dramı trajediye dönüştürdü. Tercihi anneye yaptırdı. Hangisi ölecek.. Hangisi kalacak.. Anne hangi çocuğunu seçecek.. *   *   * Bugünlerde en çok duyduğumuz sözcük TERCİH oldu! Özellikle Merkez'in faiz indirimi sonrasında hep aynı soru soruldu: Faizde, üstelik beklenmedik şok bir puanla indirim HATA MIYDI YOKSA TERCİH Mİ? Hemen herkes, bunun bir tercih olduğunda birleşti. Hatta, Sabah yazarı Dilek Güngör, yazısının başlığını bu sözcükle attı. ""Bu kararın akılsızlıkla yapılmış bir hata değil tercih olduğunu düşünüyorum"" dedi. Özetle söylediği şuydu: Erdoğan ihracatçı, inşaatçı ve (bir kısım) sermayedar ile halk arasında bir tercih yapmıştı. Faiz inince döviz kurunun delireceği.. Bunun da fiyatlara, yani enflasyona yansıyacağı açık. Nitekim, Dilek Güngör, kimilerine göre Berat Albayrak'ın mesajı niyetine- gerçeği itiraf etti. Olacakları açık açık yazdı: ""TL değersizleştikçe fakirleşiyoruz. Kurun enflasyona yansıması da elbette olacak. Sadece enflasyona da değil birçok ürüne anında zam gelecek. Hayat pahalılığı asgari ücret başta olmak üzere emekli ve dar gelirlilerin belini daha da bükecek."" Doğrusu, Dilek Güngör ile aynı görüşlerde ve hatta ""mevzide"" buluşmak tuhaf bir his veriyor. Mehmet Metiner'den Nagehan Alçı'ya kadar pek çok isimle buluşmak da!! *   *   * Peki nasıl oldu da oldu! Gözleri mi açıldı? Bir gün uyanıp artık bir tercihte bulunmak gerektiğini mi anladılar? ""Halkımız.. halkımız.. onların yanında yer almalıyız"" diye hidayete mi erdiler? Dava uğruna yıllarını verdikleri ""canlarından aziz"" Reis ile, son dönemde keşfettikleri HALK arasında tercih yapma ihtiyacı mı hissettiler? Yanıtını onlar verecektir elbette. Ancak şurası açık: Artık Erdoğan ile halkın karşı karşıya geldiğini ve ""ikisini birden seçmenin imkansız olduğunu"" biliyorlar. Farkındalar. Sophie'den farklı olarak, yapacakları seçim elbette ""duygusal"" değil. Erdoğan'ın sonuna eşlik etmemek için.. Köprüden önceki son çıkışta paçayı kurtarabilmek için ""rasyonel"" bir tercih. *  *   * Ya Erdoğan'ın ve muhalefetin tercihleri? Onlar ne anlatıyor dersiniz? Erdoğan, iki başlıkla işaretini verdi, değil mi! 1) Sanki faizde indirim kararı, bizzat Sabah yazarının ifade ettiği ve tüm uzmanların da üzerinde birleştiği gibi ihracatçılar, inşaatçılar ve bir grup sermaye için alınmamış.. Ekonomik krizde gelinen ve gelinecek nokta ""dış güçlerin oyunuymuş"" gibi... 10 Büyükelçiyi sınır dışı etme tehdidiyle Batı'yı şeytanlaştırıyor. İç işlerimize karışan, yargımıza ayar vermeye kalkan bir DÜŞMAN yaratıyor. Ekonomik çöküntünün sorumlusunu şimdiden ilan ediyor! 2) Yetmez mi? Terör bahanesiyle sınır ötesi operasyonu koz olarak kenarda tutuyor. Her an savaşabilirmişiz gibi bir algıyla, gerekirse,  herkesi bayrağın altında toplamaya hazırlanıyor. Tekrar etmek bile insanı yoruyor; bütün bunlar Türkiye'nin değil Erdoğan ve yakın çevresinin bekası için. Artık sokaktaki çocuklar bile biliyor bunu. Peki, muhalefet bu oyuna nasıl dahil oluyor? Geçmeden, CHP lideri Kılıçdaroğlu'nun tepkisini hatırlamak gerekiyor: ""Ülkeyi hızla uçuruma sürekleyen şahıs, bu sefer de '10 büyükelçinin 'istenmeyen adam' ilan edilmesi emrini' vermiş. Açıkça söylüyorum; bu hareketlerinin sebebi milli çıkarları korumak değil, mahvettiği ekonomiye suni gerekçeler yaratma çabasıdır"" 1) Evet, Kılıçdaroğlu, doğru bir yerden yaklaştı meseleye. Ne var ki, birkaç CHP milletvekilinin, 10 Büyükelçi krizinde söyledikleri, en hafif deyişle hayal kırıklığı yarattı: Kavala meselesinde söylenenler doğru olabilirdi, ancak Batılı ülkeler iç işlerimize ve yargımıza karışmamalıydı. Şunu bilin lütfen, Kavala meselesi artık yargı konusu olmanın ötesinde. Zira; Türkiye'nin de ""en üst hukuk mercii"" olarak kabul ettiği Avrupa İnsan Mahkemesi'nin kararıyla işin hukuk boyutu noktalandı. Bitti. Sona erdi. Bundan sonrası, AİHM hükmünün uygulanması.. Yani, mesele artık siyasi boyuta taşındı. Zaten bizzat Erdoğan son tartışmada, ""Selo'yu çıkartamayacaksınız"" diyerek konunun yargı çerçevesinin çok dışında olduğunu itiraf etti. Meselenin özeti böyleyken..  AİHM'in ""TÜRKİYE'NİN İÇ HUKUKUNA YANİ İÇ İŞLERİMİZE DAİR KARAR VERME HAKKI VARKEN"".. Büyükelçilerin de, bağlı oldukları ülkeler adına bunun uygulanmasını talep etmeleri kadar doğal bir süreç yaşanıyorken... Bari muhalefet bunu görsün ve çok açık bir tutum alsın demez misiniz? Kimi milletvekilleri ""iç işlerimize karışmasınlar"" dediklerinde şaşırmaz mısınız? 2) Ya sınır ötesi operasyon? Savaş olmasa da adı savaş konacak bir harekat? Ben bu yazıyı pazar gecesi yazıyorum. Salı günü sınır ötesi operasyon tezkeresi Meclis'e gelecek. Ve muhtemelen muhalefetin desteğiyle onaylanacak. Erdoğan'ın eline bir koz daha verilecek! Biliyorum, bu cümleler buz üstüne yazmak gibi. İki günlük ömrü var. Yine de, muhalefete bir çağrıda bulunmak ve duysunlar ya da duymasınlar, hiç değilse kayda geçirmek istedim. Benim fikrimin, çağrımın bir önemi yok belki. Ama muhalefetin tutumu en kritik dönemeçte, son derece kritik önemde. Asıl onların atacağı adım kayda geçecek. Ve tarih, onların tercihleriyle sonuçlarını da yazacak.",https://halktv.com.tr/makale/erdoganin-ve-muhalefetin-tercihi-650680
Ayşenur Arslan,“ORTADA CUMHURİYET Mİ KALDI?”,17 Ekim 2023 Salı 05:00,"Aslında ben soruma hiç böyle bir yanıt beklemiyordum. Hani, cumhuriyetin yıllardır kurum ve ilkeleriyle tarumar edildiğinden başlayıp karamsarlık dozuna göre el artırırız.. Sonunda sözü “ne kadar kritik bir dönemeçte olduğumuz” hatırlatmasıyla bağlarız ya! Ben de -hazır iki hafta sonra 100. yılını kutlayacağız diye- Hüsamettin Cindoruk’a “ne olacak bu cumhuriyetin hali” kabilinden bir soru sordum. Gerçekten hiç beklemediğim “keskinlikte” bir yanıt aldım: “Ortada cumhuriyet mi kaldı?” *. *. * Gazeteci arkadaşım Fazilet Zafer’le ziyaretine gitmiştik. Benim şu malum polis eşliğinde savcılığa götürülme serüvenim bahanemiz olmuştu. Hüsamettin Bey, durumu elverseydi Çağlayan’a gelip yanımda olmak istediği mesajını iletmişti. Ben de bugün teşekkür ve tabii -bilenler bilir- müthiş sohbeti için yanındaydım. Onun komünizm düşmanlığı, benim sağ alerjime bakmayın! Sohbetine doyum olmaz. Bir de cumhuriyet mi dediniz.. Cumhuriyetin çocukluğundan bugüne her devrine tanık olmuş bir siyasetçi / hukuk adamı olarak zaman tüneline dalarsınız. Örnek mi? Celal Bayar’ı anlattı. Konuşmayı pek sevmeyen, ketum Bayar, bir gün Atatürk’ü anarken adeta kendisini aşmış: “Hepimizin etkilendiği bir insandı elbette. Ama yakından tanıyınca.. Dehasına, zekasına, uzak görüşlülüğüne hayran olmamak elde değildi. Hele cumhuriyet projesi.. “ Cindoruk hem tanıdığı Bayar’ın hem de kendisinin duygusuyla cümleyi şöyle tamamladı: “Cumhuriyet mukaddes bir şeydi.” *. *. * Haberi, notlarımı temize çekmek için masaya oturduğumda gördüm. TRT Cumhuriyet’in 100. Yılı özel etkinlikleri / programları Gazze Savaşı nedeniyle ertelemiş!!!! Nasıl yani! Dansöz oynatıp şen şatır şarkılarla mı kutlayacakmış da ayıp olur diye vaz geçivermiş! Bildiğim kadarıyla yas falan da ilan edilmedi. Öyle olsa Seda Sayan bacım da siyahlara bürünüp şarkılarını ertelerdi. İşin bu noktaya geleceğini, bir vakitler Abdullah Gül’ün 29 Ekim’de aniden uf olmasından anlamamış mıydık zaten! Beyefendiyi cumhurbaşkanı adayı yapmak, olmadı fikirlerinden istifade etmek isteyen Kılıçdaroğlu da, nereye sürüklendiğimizi göstermemiş miydi! *. *. * Varsın muhalif olduğunu zanneden / iddia eden sanatçılar, gazeteciler “Hamas hassasiyetiyle ABD çıkarları arasında sıkışmış” Erdoğan’a barış havarisi alkışı tutsun. Tam da onlar; içimizdeki Hamas ve ABD cumhuriyetin tabutuna son çivileri çakıyor. Memleketin dört bir köşesinde çoluk çocuk gözyaşları içinde -ilahi olduğunu zannettikleri- BİR ŞARKIYLA YA MEHDİ korosuna katılıyor: YA MEHDİ SEVDAN DÜŞMÜŞ KALPLERE YA MEHDİ CİSMİN GİRMİŞ DÜŞLERE YA MEHDİ BEKLER CANLAR BİR YERDE NURLU GÜNDE SİYAH SANCAK ELİNDE",https://halktv.com.tr/makale/ortada-cumhuriyet-mi-kaldi-776852
Ayşenur Arslan,REİSİN SEYİR DEFTERİ: 100 YIL + 1. GÜN,01 Kasım 2023 Çarşamba 05:00,"“Kendini yaşadığı topraklara ait hisseden ama pek çok konuda ayrışmış ve siyasete müdahil olmayan bir toplum manzarası var.” Bu tespit İstanbul Ekonomi Araştırma genel müdürü Can Selçuki’ye ait. “100 yılın sonunda Cumhuriyet devrimleri halk için ne anlama geliyor” sorusuna yanıt arayan bir araştırmanın tespiti! Araştırma çok hassas -neredeyse mayınlı diyebileceğimiz- bir alanda dolaşmış. Onlardan yalnızca ikisini paylaşacağım. Araştırma TÜRK KİMLİĞİ açısından en önemli kriterin ne olduğunu soruyor. Yanıtlarda en yüksek puanı alanlar; yüzde 91 ile Türkiye’nin tarihini benimsemek ve yüzde 87 ile TC vatandaşlığı kriterleri olmuş. Özellikle Cumhur İttifakı liderlerinin her fırsatta köpürttüğü iki konu başlığı ise son sırada yer almış. Müslüman ve Türk soyundan olmak en az önem atfedilen iki unsur olmuş. *. *. * Gelelim ikinci soruya: Bu kez konu, dinin siyasetteki / kamudaki yeri. Mesela, “Türkiye’de yönetimde dini bütün siyasetçilerin olması çok önemlidir” önermesine EVET diyenler 2.72 ortalama puanla sonuncu olmuş. Bu soruya yanıtta çoğunluk HİÇ KATILMIYORUM demiş. Can Selçuki’nin özetiyle toparlayalım, “Toplumun yüzde 53 oranındaki ÇOĞUNLUĞUNA GÖRE SİYASETÇİNİN DİNİ BÜTÜN OLMASI ŞART DEĞİL.” *. *. * Aşağıda -araştırmaya göre- durum bu merkezde. Nitekim Cumhuriyet’in 100. Yılı kutlamalarında, her yaştan ve inançtan insanın muazzam buluşmasıyla bunu gördük. Peki ya yukarıda? Yani siyasi mahfillerde.. Karar vericilerin karargahında.. Algı operasyon merkezlerinde.. Oralarda hava fena halde sisli puslu! Erdoğan 29 Ekim’i Vahdettin Köşkü’nde kutlayarak zaten çoktandır gördüğümüz eli açtı. Hem de REST çekerek. Halkın / vatandaşın bu durumda ne yapacağına, yapabileceğine gelince: Araştırmaya göre toplum siyasete müdahil değil. Daha doğrusu “nasıl müdahil olacağını” bilemiyor. Yüzde 60 “söz sahibi olmamız için imkan yok” diyor.  *. *. * Oranları, hatta araştırmanın bütününü bir kenara koyun. Son yıllarda ortaya çıkan tablo tam da bunu göstermiyor mu! Siyasete müdahil olmanın yolları bizzat siyaset tarafından kapatılmış ya da daraltılmışsa Cumhuriyet daha kaç yıl dayanır sizce? İkinci yüzyılın daha ilk gününde BİR BAŞKA RESTLE, Anayasa Mahkemesi’ne, yani Anayasa’ya rağmen Can Atalay içerde tutulabilir miydi? Hukukun katledilmesine böyle seyirci kalınabilir miydi? Açık açık konuşalım lütfen! REİS’İN SEYİR DEFTERİNDE YÜZYIL ARTI BİRİNCİ GÜN bu başlıkla kayıt düşülmüşse sonraki günler ne vaat edebilir? İktidar yargıyı / hukuku kuşatmışsa.. Ve adalet için artık Anayasa Mahkemesi’nin bile hükmü kalmamışsa.. Vatandaşa siyasete dahil olup değerlerine sahip çıkma yolu / fırsatı yaratılmalı.  *. *. * Bu çağrım özellikle Atatürk’ün kurucusu ve ilk genel başkanı olduğu CHP’ye. Hafta sonunda yapacağınız kurultayda kimin kazanacağı, inanın sokaktaki vatandaşın, hatta en kıdemli seçmenlerinizin umurunda değil. Cumhuriyet’e GERÇEKTEN VE CESARETLE sahip çıkmazsanız yarın öbür gün sandıkta size sahip çıkacak kimseyi bulamayacaksınız.",https://halktv.com.tr/makale/reisin-seyir-defteri-100-yil-1-gun-779875
Ayşenur Arslan,VAHDETTİN KÖŞKÜ’NDE KILIÇLAR KİMLER İÇİN ÇEKİLDİ?,04 Kasım 2023 Cumartesi 05:00,"“Anne buradayım.. ARKANDAYIM..” Hani bazı anlar vardır. “Bunu da yaşadım ya, gözlerim açık gitmeyeceğim” dersiniz. Oğlumun, Sinan’ın o seslenişi öyle bir andı. Şu son günlerde gazeteciler peşpeşe gözaltına alınırken yeniden hatırladım. Onların çocukları, eşleri, meslektaşları da tıpkı Sinan gibi sesleniyordu. O seslenişin sıcaklığı ile sarıp sarmalıyordu. Ama sonra herkes sağına soluna, önüne arkasına bakıp soruyordu: “Neredesiniz? Neredeler?” Bu kez aranan; bu ülkenin siyasi elitleri, muhalefet liderleri, meşhuuur kanaat önderleriydi. Arandılar. Ancak bulunamadılar. Elbette birkaç kınama mesajı, üç beş yüksek perdeden tepki dışında. Bir mesaj da ben vereyim dedim. X’te sordum: “Sayın Kılıçdaroğlu, her gazeteciye gözaltı haberinde mesaj yayınlıyorsunuz. Sayın Akşener, her grup konuşmanızda ‘istibdat’ diyorsunuz. Sayın muhalif liderler, konuşurken mangalda kül bırakmıyorsunuz. Bu mudur? Bu kadar mıdır?”  *. *. * O kadar çok paylaşıldı, beğeni aldı ki mesaj, şaşırdım. Belli ki soru.. Daha doğrusu gazetecilere yönelik operasyonlar insanların yüreğine dokunmuştu. Ne var ki, altındaki yorumlarda eleştirenler de vardı. Kimisi “Kılıçdaroğlu daha ne yapsın ki” diyordu.. Kimisi “oturduğun yerden ahkam kesme, varsa önerin anlat” diye çıkışıyordu. Var! Anlatacağım. Ama önce bir fotoğrafa bakmanızı isteyeceğim. Bu kare 29 Ekim günü Vahdettin Köşkü’den. Yani, askeri uçakların ve savaş gemilerinin geçit törenini izlemek için özellikle seçilen mekandan. Bu seçimin ve verilen mesajın anlamını ilk duyuranlardan biriyim. Ama, itiraf etmeliyim, karedeki diğer mesajları atlamışım. Askerliğimi henüz yapmadığım için (!) atlamam mazur görülebilir. Neyse ki, bir arkadaşımın uyarısı üzerine kısa bir arama yaptım. Karşıma çıkan birkaç yazıyla da mesajların anlam ve önemine eriştim! Aşağıdaki alıntının sahibi Neşat Sazoğlu. Yazısında, arkadaşımın söylediklerini -fazlasıyla- doğruluyor. Ve yorumluyor: “İlk kez, boğazdan geçen askeri birlikleri kılıçlar kınından çıkmış vaziyette (beyaz eldivenler takılı değildi) izlediler… Bu ne demektir biliyor musunuz? Bizim şakamız yok.. Bir şey söylemişsek yaparız..” Peki kınından çıkmış kılıç kime mesaj? Yazar bundan söz etmiyor. Ama arkadaşımın da dikkat çektiği arkadaki bir başka ayrıntı bize ipucu veriyor: SİYAH SANCAK. Siyasi İslamın bir paradigma olarak adım adım yükselişe geçtiği.. Beraberinde radikal dinci örgütlerin dünya sahnesine çıktığı bir sürecin simgesi.. Akla doğrudan doğruya “cihatçılığı” getiren bir işaret! Afganistan’da Taliban saflarında gördük. IŞİD konvoyları, hem de bu ülkenin topraklarında zafer turları attığında fark ettik. En son, Hamas - İsrail savaşı sırasında İran’da, Meşhed’deki bir türbeye çekildiğine tanık olduk. *. *. * Niyet mi okuyorum? Hayır! Öyle ya, bu fotoğraftan sadece üç gün sonra “TSK Gazze için hazır” açıklaması gelmedi mi! Diyeceksiniz ki, o açıklama yardım ve tahliye içindi. Doğrudur. Ama 29 Ekim’deki görüntüler, Vahdettin mesajı.. Üstüne Gazze mitingi.. Milyonlar sizce bundan ne anladı, ne sonuç çıkardı? Filan şeyhin elini tutarsa cennete gideceğine.. Falan hocanın sözünden çıkarsa çarpılacağım.. Ve hatta Erdoğan’ın MEHDİ olduğuna inanan onca insan neye inandı sizce? Tarikat yuvalarında neye inandırıldı ve ne düşündü? Askerin, Gazze’ye İsrail’e karşı savaşmak için gideceğini düşünmüş olabilir mi! Biliyorum. Siz de elbette biliyorsunuz. Erdoğan zaman zaman el yükseltir. “Bir gece ansızın geliriz” der.. Hemen ardından tansiyonu düşürür. Gazze meselesinde de böyle oldu. Önce esti savurdu. Sonra “önceliğimiz barış” deyiverdi. Hatta ortaya bir barış konferansı formülü bile attı.  *. *. * Doğusu batısı ile dünya buna inandı mı? Haberlere, yorumlara, bıçak gibi analizlere bakılırsa hayır. Erdoğan’ın propagandası ancak bu topraklarda, Erdoğancılara ve bir de kafası karışık muhalifmişler gibilerine işliyor. Bakın, yüzyıllar boyunca kanıtlanmıştır ki, bir iktidar sıkıştığında vatan millet nutukları atılır. Savaş trampetleri çalınır. Elbette sonuç / seçenek her zaman savaş değildir. Savaşılacak GİBİ yapmak bile yeter. Nasılsa sloganın alıcısı çoktur. Din soslu milliyetçilik.. Eski / yeni birkaç düşman.. Her an kıyamet kopacakmış hissi veren propaganda.. Gördüğü filmi ertesi gün unutan muhalifgillerin onaylayan alkışları.. Enflasyonmuş, doların altının panik atağıymış, Mehmet Şimşek’in kapı kapı para aradığı ülkelerin sırtını dönmesiymiş.. MIŞ GİBİ yapmanın tam zamanı yani. Öyle ya!  “İktidar sıkıştı” mı demişim! İktidar vahim bir noktada.  *. *. * Gazeteciler size işte bunları anlatır. Ekonominin halini, hukukun nasıl Saray yörüngesine girdiğini anlatır. O yüzden de, artık yandaşlarının bile mızırdanmaya başladığı bir süreçte iktidarın en bilindik yönteme başvurması şaşırtıcı değil: İçerde ve dışarda düşman yarat! Şaşırtıcı olan, başta kulaklarını çınlattığım liderlerin aymazlıkta geldikleri master seviyesi. Anayasa Mahkemesinin kararı uygulanmayacak.. Gazeteciler -PEK SAYIN LİDERLER GAZETECİLER DİYORUM.. HUUUU! GAZETECİLER- gözaltına alınacak, tutuklanacak.. Esip gürlemeniz için Meclis’teki grup konuşmalarınızı bekleyeceğiz. İktidarın YURTTA CİHAT - DÜNYADA CİHAT doktrinini göremediğinize inanacağız. Bir dahaki seçime kadar uyanıp görebilmeniz için dua edeceğiz. Öyle mi!  *. *. * Buyurun size bir öneri. Meclis’i haftalık terapi seansı olarak görmekten vazgeçin. Bütün muhalefet partileri bir araya gelip, Meclis’i, sonuç alana kadar vaz geçmeyeceğiniz bir aksiyonla değerlendirin. Mesela: Öneriler, önergeler, konuşmalar, genel kurul salonundan ayrılmamalar… Ve çok somut talepler: * CAN ATALAY ÇIKACAK * Sanki iktidar rahat rahat çıkarsın diye Meclis’e gelmeye bile gerek görmediğiniz DEZENFORMASYON YASASI GERİ ÇEKİLECEK  *. *. * Oğullarımız, kızlarımız, eşimiz dostumuz, gerçekten gazeteci olduğunu bildiğimiz meslektaşlarımız.. Birbirimizin yanındayız. Ya siz? SİZ NEREDESİNİZ?",https://halktv.com.tr/makale/vahdettin-koskunde-kiliclar-kimler-icin-cekildi-780551
Ayşenur Arslan,İktidarın en uzun günü!,21 Haziran 2020 Pazar 12:26,"Bugün 21 Haziran. Yılın en uzun günü. Denk düştü! Tam da bugün için iktidarın en uzun gününü yazmaya niyet etmiştim. Kimilerine -örneğin yaptığı belgesele tam da bu adı veren Can Dündar'a- göre iktidarın en uzun günü şu malum / meşhur 17 Aralık günü. Sonunda üstü kapatılsa da yaldızların dökülmesine neden olan benzersiz gün! Ama, uzun yıllar o iktidarın içinde yer alan, üstelik ekonominin teslim edildiği Ali Babacan'a sorulduğunda, o bambaşka bir gün hatırlıyor. Soruyu soran; her işinde iz bırakmış, bugünlerde de Youtube kanalı ile ses getiren Armağan Çağlayan: “13 yıl boyunca, 'işte bu, benim bakanlık yaptığım sürecin en kötü günü' dediğiniz gün hangi gündü?” Ali Babacan'ın, 13 yıllık bir süreçte yaşanmış onca olay / skandal / katliam arasından seçtiği gün ve yanıtı çok anlamlı: “2013 yılı. Tek bir olay değil belki ama Gezi olayları ile beraber de tetiklenen ve o olaylardan sonra başlayan bir süreç ve Türkiye'nin otoriterleşmesi. (...) Zaten ondan (Gezi'den) sonra dikiş tutmadı.” Doğru! Gezi'den sonra dikiş tutmadı. İktidar, “üç beş çapulcu” diye küçümser göründüğü yurttaşlardan ne kadar korktuğunu saklayamadı. Türkiye'nin hemen her ilinde milyonları sokağa döken Gezi günlerinden terör bağlantısı çıkartamayınca daha da sinirlendi, öfkelendi. Deyim yerindeyse “hırs yaptı!” Üstüne gittikçe gitti. Bu yüzden de toplum tam unutacakken (!) dönüp dönüp hatırladı, hatırlattı. Uzun lafın kısası, tıpkı Ali Babacan gibi Erdoğan da bugünkü yandaşları da Gezi'yi unutmadı. Unutamadı! *** Neden? Nedeni açık: Tek tek hiçbir gücü olmayan milyonlarca insan.... Cebinde beş lirası bile olmayan üniversite öğrencileri.. Hem işsiz hem okulsuz gençler... Ev kadınları... Anneler... İktidara “insan olduklarını” hatırlatmak isteyen yurttaşlar... Bir araya gelince güçlerini keşfettiler. Dahası, gücün aslında “yarattığı etkide” olduğunu fark ettiler / ettirdiler. Uzun yıllar önce bir televizyon kanalının sloganıydı diye hatırlıyorum: GÜCÜMÜZ ETKİMİZDE! Öyle ya! ► Şu son günlerde yeniden karşımıza çıkan Binali Yıldırım'a bakın örneğin. Upuzuun yıllar (ne kadar bereketli olduğunu bildiğimiz) ulaştırma bakanlığı koltuğunda oturdu. Sonra, kendi ifadesiyle “son başbakan” unvanıyla terfi etti!! O koltuktan gidince, istemeye istemeye İstanbul yarışına girdi. Kaybetti. Ve ortadan kayboldu. Hâlâ milletvekili. Hâlâ Erdoğan'ın yanı başında, yani gücün parçası. Peki ya etkisi??? (Başımız bir belaya daha girmesin diye burada gönlümüzün çektiği bir müziği seçip sesini açalım... ) ► Bir de “tersine” örnek. Yani, Halk TV'den BirGün'e... Evrensel'den sevgili Barışlar'a... Baktığınızda hiç gücü olmayan medyanın maruz kaldığı baskı. Son günlerde ben de Halk TV de masaya yatırıldık. Parça pinçik ediliyoruz!!! Hem de nasıl ucuz / sefil yöntemlerle. Ben, ava giderken avlanmışım da... Eeee? Eleştirdiklerim gibi “19 Mayıs'a Cumhuriyet Bayramı” demişim de… Yoooo! Cümlenin devamını dinleseler veya deşifresinden okusalar demediğimi anlayacaklar. Olsuuun! Maksat dövmek, itibarsızlaştırmak. SABAH Gazetesi'nin şu son Halk TV manşeti gibi. Okuduğunuz zaman görüyorsunuz ki, iddia edilen şey “kanalın sahibinin onların zannettiği kişi olmaması.” Şok şok! Meğer kanalın sahibi filanca değilmiş de, yakınları olan falancalarmış. Aman ne kadar yer yandı! Ne büyük skandal! Her şey bir yana... SABAH Gazetesi'nin nasıl el değiştirdiğini bilmesek... Dinlemelere, tapelere falan yansıyan ve sonuçta “havuz” sözcüğünü medya literatürünü kazandıran konuları öğrenmesek... Neyse de! Biliyoruz ve hatırlıyoruz. *** Halk TV'den, -davalarla, para cezalarıyla, BİK sopalarıyla bir türlü dize getiremedikleri- BirGün'den... Gücü kendine bile yetmez görünen medyadan ne kadar korktuklarını, bütün bu baskılardan anlıyoruz. Zira, dediğim gibi, bizim gücümüz ETKİMİZDEN! BirGün'ün kaç sattığının önemi var mı!? Haberleri, manşetleri, iki kuruş para almadan yazanları -ve son günlerde onların arasına katılan yeni şahane isimleri- ile BirGün o kadar etkili ki! Konuşuluyor, kulaktan kulağa anlatılıyor. Gençlerin ufkunu / gözlerini açıyor. Halk TV, izlenme oranlarında, kamu bankalarından reklamlarla kasaları doldurulan nice televizyon kanalını geçti. Yükselişini sürdürüyor. Sadece belli bir kesimin / görüşün sesi değil, tüm renklerin “referansı” haline geliyor. İktidar, yani Erdoğan farkında mı acaba? Bizleri tek tek haklayabilirler. Hapse atabilirler. Susturabilirler. Ama tıpkı Gezi'de olduğu gibi, gerçeği yazan medyayı ezmeye çalışırlarken gerçekleri, yani bütünü daha da görünür hale getiriyorlar. GÜCÜMÜZÜ yok etmek isterlerken ETKİMİZİ artırıyorlar.",https://halktv.com.tr/makale/iktidarin-en-uzun-gunu-650458
Ayşenur Arslan,"ISTAKA ERDOĞAN'DA AMA ""TOP"" YANLIŞ!",06 Eylül 2021 Pazartesi 07:00,"Aşağıdaki fotoğraf, on üniversite tezine, bir alay köşe yazısına bedel. Erdoğan Türkiyesi'ni dünü bugünüyle anlatan, hatta başlı başına bir ""metafor"" sayılabilecek fotoğraf az bulunur. Bilardo bilenler ne kastettiğimi hemen anladı. Bilmeyenler içinse, internette hemen karşılarına çıkacak bir bilardo kuralını yazayım: ""Bilardo iki kişi ya da iki takım olarak oynanır. Kural olarak rakiplerden biri beyaz topa diğeri ise sarı topa vurur bu iki oyunda da kırmızı topa vurulmaz."" Evet, KIRMIZI TOPA VURULMAZ! Fotoğraf bu durumda ne anlatıyor bize? Erdoğan -en azından o sıralarda- bilardo bilmiyormuş. Bilmiyormuş ama, ıstakayı nasıl da fiyakalı tuttuğuna bakılırsa ""KİTABINI YAZMIŞ"" gibi bir izlenim veriyormuş. Şimdi Reisseverler, cehaletime ve cehaletten gelen hadsizliğime vereceklerdir. Şu kadarını söyleyeyim, ben gerçekten bilardo bilmiyorum. Hiç oynamadım. Ne var ki, bu fotoğraf ve ""hatırlattıkları"" konusunda sayfalarca yazı / karikatür / paylaşım okudum. Hepsi de diyor ki, KIRMIZI TOPA VURULMAZ! Ama mış gibi yapılır!! Kastettiğim; Erdoğan'ın ekonomi uzmanı, askeri deha ve stratejist, toplumun her hücresine erişim imkanına sahip ENNNN-SOSYOLOG gibi davranması.. Dahası, çevresindekilerin de buna inanıyormuş gibi görünmesi.. Hem kendisi hem de kurmayları ve Saray yazarları daha ne kadar bu rolü ciddiye alırlar, bilmiyorum. Acaba, Erdoğan'ın tüm yetkileri üzerinde toplayıp sürekli ""yanlış topa vurduğunu"" görmüyorlar mı? FETÖ'de yanıldı. Hem de yüzlerce insanın hayatı, milyonlarcasının da geleceği pahasına. Ekonomide yanıldı. ""Faiz sebep enflasyon sonuçtur"" teorisi, dünyanın herhangi bir köşesindeki herhangi bir uzman tarafından onaylanmadığı gibi.. Faizi de ikna edip ""düşmeye"" razı edemedi! Göçmen politikasında yanıldı. Şimdi ""bu  kadar insana bakamayız"" diye yan çizdiğine bakmayın.. Daha düne kadar Suriyeli sığınmacıları neredeyse bu ülkenin has evlatları ilan etti. Suriye politikasının iflas ettiğini itiraf etmemek için sığınmacılara laf ettirmedi. Sonra baktı ki kendi seçmeni bile isyanlarda... Yeni yeni, ""yanıldım"" demese de, söylem değiştirdi. Bölge politikasında yanıldı. Dünün düşmanları bugünlerde ""kardeş"" muamelesi görüyor. Daha düne kadar ""ajanlarını"" hapse attığımız Birleşik Arap Emirlikleri ile masaya oturuluyor. *    *   * Bu son madde, daha önceki yazılarımda altını çize çize vurguladığım U DÖNÜŞLERİ bahsinde en önemli başlıklardan. Bir zamanlar AKP'ye hayli yakın bir isim, Nevzat Çiçek, geçenlerde Halk TV'de, Özlem Gürses'in programında bunu çok net anlattı: ""Irak'ta düzenlenen Komşu Ülkeler Zirvesi'nde Katar Emiri ile Mısır Cumhurbaşkanı Sisi uzun süre sonra ilk defa görüştüler. Aynı zamanda Katar Emiri ile Birleşik Arap Emirlikleri Devlet Başkanı görüştü. Bu önemli bir görüşmeydi. Çünkü bunlar Suriye ve İhvan meselesinde ayrılardı. O görüşme sonrası Katar Emiri İstanbul'a geldi. Yakın zaman içerisinde de büyük ihtimalle biz, Türkiye ve Suriye İstihbarat başkanlarının görüşmelerine şahit olacağız"" Neredeyse aynı sırada, Fatih Altaylı, HaberTürk'teki köşesinde, Erdoğan'ın bölge politikasına dair belki de en çarpıcı sayfayı açıverdi: “Detayını elbette hatırlamıyor olabilirsiniz ama geçtiğimiz yıllarda Türkiye'de önce 2 ardından 1 Birleşik Arap Emirlikleri casusunun yakalandığı haberleri hafızanızın bir köşesinde kalmıştır. Bunlardan ilk ikisi 2019 yılı Nisan ayının ortalarında Milli İstihbarat Teşkilatı'nın ve İstanbul Emniyeti'nin ortak bir çalışması ile yakalanmış, 19 Nisan günü çıkarıldıkları mahkeme tarafından tutuklanmışlardı. Tutuklandıktan sonra Silivri Cezaevi'ne koyulan iki BAE ajanından Zeki Yusuf Mübarek, 10 gün sonra, 29 Nisan günü öldü. Rapora göre cezaevindeki hücresinde kendisini havlu ile tuvalet kapısına asmıştı. 2020 yılında da bir başka Birleşik Arap Emirlikleri ajanı yakalandı. Ahmet Mahmud Ayesh Al Astal, ifadesinde gazeteci olduğunu, Birleşik Arap Emirlikleri'nin kendisini maaşa bağladığını söylemiş “Ben gazetecilik faaliyetinde bulundum. Ajanlık yapmadım. BAE'nin bana maaş vermesi benim ajanlık faaliyeti yaptığımı göstermez” diye kendini savunmuş ancak o da tutuklanıp cezaevine koyulmuştu."" Türkiye'nin oradan oraya savrulan gündeminde küçücük haberlerdi bunlar. Ya görülmedi.. Ya da unutuldu gitti.. Şimdi yeniden gündemde. Peki neden? Fatih Altaylı'ya göre, çok yakın geçmişte düşman sayılan iki ülke, şimdi barışa yürüyor: ""İktidara yakın ve kamu geçmişi bulunan bir isim aradı. Birleşik Arap Emirlikleri ile Türkiye'nin yeniden başlayan ve hızla samimileşen ilişkilerinden söz etti ve şunu söyledi: 'Türkiye Sedat Peker'i Emirliklerden getirmek için uğraşıyor. Bunun için de geçmişte Türkiye'de yakalanan Birleşik Arap Emirlikleri ajanlarını koz olarak kullanmak istiyor. İki ajanın Emirliklere iadesi karşılığında Sedat Peker'in Türkiye'ye verilmesi teklifinde bulundular.'"" Fatih Altaylı, Birleşik Arap Emirlikleri'nin Sedat Peker'i vermeyeceğini düşünüyor. Ben de aynı kanıdayım. Zaten geçenlerde Medya Mahallesi programında da dile getirdiğim gibi, Sedat Peker, iktidarın hesaplarında çok küçük bir mesele. İktidarın, yani Erdoğan'ın asıl hesabı / sıkıntısı / dönüşü çok daha büyük bir mesele: MÜSLÜMAN KARDEŞLER MESELESİ! *   *   * Fatih Altaylı'nın yazısında kaybolup gitmiş olabilir. Oysa, Birleşik Arap Emirlikleri ve genel olarak Arap Dünyası ile asıl sıkıntı MÜSLÜMAN KARDEŞLER bahsinde yaşandı. Hatırlayın, Müslüman Kardeşler Sisi'nin iktidarı gelmesiyle Mısır'dan sürüldü, hatta ""temizlendi"". Müslüman Kardeşler, bunun üzerine karargahı Katar'a taşıdı. Ne var ki, Katar da Arap dünyasının ve ABD'nin baskısına dayanamadı. Ve Müslüman Kardeşler Türkiye'ye gelip İstanbul'a yerleşti. Fatih Altaylı'nın yazısındaki bilgiler, Erdoğan'ın bu ""örgüte"" nasıl cansiperane sahip çıktığını teyid ediyor: ""Al Astal'a yöneltilen suçlamalar arasında “Türkiye'deki muhalif Arapları izleyerek hakkında bilgi toplamak ve rapor hazırlamak, Müslüman Kardeşler'in Türkiye'deki faaliyetlerine gazeteci kimliği ile sızmak ve bağlantılarını ortaya çıkarmak"" vardı."" *    *   * Müslüman Kardeşler'in Türkiye'deki faaliyetlerini araştırmak ""casusluk"", dolayısıyla ağır suç olmuş! Sevgili dostum Hüsnü Mahalli, yıllardır yazıyor. Müslüman Kardeşler'in İstanbul'da ekonomiden medyaya nasıl örgütlenip büyüdüğünü... İstanbul'un büyük otellerinde, uluorta konferanslar düzenleyip sesini duyurmaya çalıştığını... Arap Dünyası ile Türkiye'nin arasının, en çok da bu nedenle bozulduğunu anlatıp duruyor. Aslında ""di'li geçmiş"" ile kurmam gerekiyordu bu cümleleri. Zira, Hüsnü SUSTURULDU. Saçma sapan davalarla, Silivri yollarıyla, ekran yasaklarıyla susturuldu! Yeni Şafak'tan Türkiye Gazetesi'ne, ne kadar doğru olduğu kanıtlanan yazıları için ne suçlamalar getirilmedi.. Neler yazılmadı ki! Elbette en ağırı, ya da en komiği, Hüsnü'nün önce Gezi sonra da 15 Temmuz'u planlayıp organize ettiği (iddia diyemeyeceğim) ""saçmalığıydı"". Onlardan sadece birini paylaşsam ne demek istediğimi anlayacaksınız: ""Hüsnü Mahalli kapsamlı planını hazırlıyor.. Siyasi Parti mensupları ve eski milletvekillerinin isimlerini BAE'ye bildiriyor ve irtibata geçtiğini/geçeceğini söylüyor. (Bu isimler elimizde) Hızını alamayan Hüsnü Mahalli, İstanbul'da Stratejik Araştırma Merkezi kurmayı da teklif ediyor. Planı kabul gören Hüsnü Mahalli'ye hemen 15 bin dolarlık ön ödeme yapılıyor. Ön ödemeden para transferinin devam edeceği anlaşılıyor."" Yazık! Kulağına fısıldananlarla bunu kaleme alan şahsın parayla ilişkisi benden bile kötüymüş. 15 bin doları para zannediyor! Karşılığında, Google'daki herhangi bir aramada önünüze onbinlerce sayfanın döküleceği eski milletvekili isimlerinin de casusluk malzemesi olduğuna inanıyor! *   *   * ABD, bölgede ""yenilenmiş"" planını uygulamaya koyuyor. Birleşik Arap Emirlikleri, Mısır, Suudi Arabistan... Hepsiyle barışacağız. Muhtemelen, SİYASAL İSLAM'IN İFLASIYLA ZATEN İŞLEVİ KALMAYAN MÜSLÜMAN KARDEŞLER'İ BİZ DE KAPININ ÖNÜNE KOYACAĞIZ. Erdoğan çoktan ilk adımı attı. BAE Güvenlik Konseyi danışmanını Saray'da ağırladı. Her açıklamasının satır aralarına da ""dahası var"" işaretlerini yerleştirmeye başladı. ""KURALLARI YENİDEN YAZARIM.. DÜNÜN DÜŞMANIYLA KOLKOLA GİRERİM.. EYY DİYE KÜKRER SONRA GEREKENİ YAPARIM.."" diye düşünüyor herhalde. Istaka kendisinde diye her şeyi bildiğine, her şeyi yapabildiğine, her şeye gücünün yettiğine inanıyor olmalı. Heyhat! Top yine yanlış!!!",https://halktv.com.tr/makale/istaka-erdoganda-ama-top-yanlis-650549
Ayşenur Arslan,"YANGINLARIN ARDINDAKİ ""DİNCİ"" ÖRGÜTLENME",01 Ağustos 2021 Pazar 22:10,"Dinci yani siyasal İslamcı örgütlenme.. Yangınların ardında, unutturulmaya çalışılan bu gerçek var. Hatırlatalım. Ama önce, Marmaris'teki ‘hatırlanması / hatırlatılması’ şart o görüntüye dair birkaç şey söylemek istiyorum. Hani şu, Erdoğan'ın havada yangını izleyip, sonra karada konvoyu ile çıkarma yaptığı Marmaris turu! O tur sonunda konuştu da konuştu. Ardından tıpkı Rize'de yaptığı gibi kendisini dinlemeye gelen bir avuç insanın kafasına çay paketleri attı. Görüntüleri izleyinceye kadar gerçek olduğuna inanamadım. Zaytung haberi gibi, şaka gibi ama Türkiye adına çok vahim bir durumdu. Başkası adına utandığınız anlar vardır ya, onlardan birisiydi. Gözlerinizi kaçırmak istiyordunuz. Nitekim, -geçtiğimiz günlerde Erdoğan'ın konuşurken uyukladığı anları milyonlara ileten- Anadolu Ajansı (bile) o bölümü servis etmemişti. Neydi peki bu ""acıklı"" şovun nedeni? Sel gibi yangın gibi faciaların ardından insanların kafasına kafasına çay paketi atmak acaba kimin fikriydi? Yoksa Erdoğan akıl etmişti de etrafından ""Doğru olmaz"" diyen tek bir kişi bile çıkmamış mıydı? ""Derin"" kaynaklara sahip olmak gerekmiyor. Gerçeğin farkındayız. İktidar çözülüyor. Çözülmede ilk firar eden de ""akıl"" oluyor! Baksanıza, Saray'ın elinde kala kala akla ziyan propaganda yöntemleriyle, karşılığı olmayan projeler ve bütün o saçmalıkları alkışlayacak bir avuç adam kaldı. Gerçekten de -trajik anların dışında- bu yangın fırtınasından ne kalacak aklımızda? Erdoğan'ın çay atması.. Cübbeli'nin ""Allahuekber deyin yangın söner"" sözleri... Dışişleri Bakanı Çavuşoğlu'nun ""yangın uçakları nerede"" diye soran Manavgatlılara ""Şimdi konu o değil"" demesi, diyebilmesi... Hayır! Konu tam da bu! Cübbeli, sarıklı, cemaatçi gruplar için Türk Hava Kurumu'nun ve uçaklarının nasıl FEDA EDİLDİĞİNİ anlatmanın tam zamanı, yeri! *  *   * Kısaca: THK Atatürk'ün emriyle 1925'te, Cumhuriyet'in ilanından sadece 16 ay sonra kuruldu. Amaç askeri ve sivil havacılığın geliştirilmesiydi. Kurumun en büyük geliri kurban derileriydi. O paraya göz diken İslamcı örgütlenmeler, ilk müjdeyi, özelleştirmeler kralı Turgut Özal zamanında aldı. 1986 yılında, kurban derilerini toplama yetkisi THK'dan alınıp Sosyal Yardımlaşma Vakfı'na verildi. Elbette, bu görünürde böyleydi. Gerçekte, dinci örgütler sıraya girmişti. Ahmet Hakan'ın 2009 yılından bir yazısı, ""GEÇMİŞİ"" çok net ve ""İÇERDEN"" anlatıyor: ""80’lerde yarış daha da hızlandı. Süleymancılar, Refahçılar, Nurcular, Nakşibendiler, Kuran kursları, radikaller, Milli Gençlik Vakfı şubeleri, “Fethullahçılar”, Haydar Baş’çılar... Hepsi ama hepsi kurban derisi toplamaya adadılar kendilerini... Kurban derisi kavgası, bu memlekette hep çok zorlu geçmiştir. Her cemaatin gözü, bir başka cemaatin topladığı kurban derisindeydi. En fazla deriyi “Fethullahçılar” toplar, “Milli Görüşçüler” buna sinir olurdu. Bazen “el koyma” olayları falan da yaşanırdı. Radikaller, Milli Gençlik Vakfı için toplanan derilere el koyardı... Dernekler, vakıflar, cemiyetler, cemaatler, tarikatlar, hepsi ama hepsi, “Şu Kurban Bayramı gelse de finansal sıkıntılarımız bir bitse” derlerdi..."" Rant, dolayısıyla yarış büyüktü, ancak dinci örgütler kendi aralarında didişmekten organize olamıyorlardı. Dahası kamuoyundan büyük tepki vardı. Bu nedenle yetki 1992'de yeniden THK'na döndü. Ne var ki, bu iki tarih arasında, yani sadece 6 yılda dinci örgütler-o zamanın parasıyla- yaklaşık 3.5 trilyon gelir elde etmişti. Dolayısıyla, kurban derisi imtiyazını ve gelirini geri almak için mücadeleden vazgeçmediler. Kara propagandadan geri durmadılar. AKP iktidarıyla birlikte, -2015 yılında yasaklanıncaya kadar- Fethullah Gülen cemaatiyle, çok sayıda dinci örgüt de gayrı resmi faaliyetini artırarak sürdürdü. Ve 2013 yılında kurban derisi toplama yetkisi ""resmen"" THK'dan alındı. *   *    * Hani bugün, 13 uçaklık filonun ""sahibi"", THK uçaklarının döküldüğünden söz ediyor ya! Gelirini elinden alırsanız sonuç ne olabilir ki! Üstelik, THK'nın sorunu bu kadarla kalmadı. Yetkinin kimde olduğuna bakmadan, milyonlarca kişi kurban derilerini yine kuruma bağışlamaya devam etti. İktidar da baktı ki, bunu engelleyemiyor, doğrudan kurumu engelleme yoluna gitti. 2019 yılında THK'na kayyum heyeti atandı. Bu yöntemin bir ""artısı"" daha vardı: Kurumun aralarında Etimesgut havaalanından Laleli'de çok değerli bir otele kadar, gelir getiren mal varlığı da artık KAYYUM kontrolündeydi. *  *   * Sadece THK değil, Türkiye'nin / Cumhuriyet'in değerleri ""iktidarın devamı için"" siyasal İslamcı örgütlere peşkeş çekilmedi mi! Felaketin büyüklüğüne rağmen hangarlarda çürümeye bırakılan yangın uçakları; siyasal / toplumsal / ekonomik çürümeyi yüzümüze vurmuyor mu!",https://halktv.com.tr/makale/yanginlarin-ardindaki-dinci-orgutlenme-650513
Ayşenur Arslan,O BUNU HEP YAPIYOR: KULLAN AT!,25 Kasım 2023 Cumartesi 05:00,"Sadece iki gün önce yazdım. “Bir hadise var can ile canan arasında” dedim. Ankara semalarında haberler havai fişekler gibi patlamaya başladı. Özellikle bu başlıkta çok ama çok kritik iki konu öne çıktı: * Ülkü Ocakları Genel Başkan Yardımcısı gözaltına alındı. Hem de Sinan Ateş suikastinin izini süren Ankara Başsavcısı ve soruşturma savcısının tehdit edilmesi yüzünden. Bu arada, sürpriz gelişmeye, bir başka sürpriz iddia eklendi: Dosyadaki şüphelilerden Tolgahan Demirbaş -o dönem milletvekili olan- MHP’li Olcay Kılavuz’u cinayetten sonra aramıştı. Dosyayı yakından izleyen meslektaşlarım da bütün bu gelişmeler sonrasında başlığı da şöyle atmıştı: “ÇEMBER DARALIYOR”. * Derken, çemberin nerede ve kimin / kimlerin etrafında daraldığına dair iddia netleşti. Erdoğan ile Bahçeli arasındaki “planlanmış bir görüşme iptal edildi”. Saray kaynaklarına göre gerekçe, Erdoğan’ın programının yoğun olmasıydı.  *. *. * Başlıkta özetlemeye çalıştım. Erdoğan bunu hep yapıyor. Kullanıyor.. Atıyor.. Erbakan’ın kanatları altında büyüdü, serpildi. Ne zaman ki “vakt erişti”.. İşte o vakit kurmaylarına, uzmanlarına, sponsorlarına göre “gün tamam oldu”. Erbakan’la yollar ayrıldı. Hem de ne ayrılmak! Sonra, herkesin malumu, sıra o yol ayrımı sırasında yanında olanlara geldi. Eski dostlar fotoğraflardan birer birer silindi. (Damadı hatırlayan var mı!!) Benzeri süreçleri, hem Gülen Cemaati hem de Kürt siyaseti ile gördük. Kullanıldılar.. Elbette aynı zamanda kullandılar.. Yine vakit gelince yollar ayrıldı. Modern evliliklerdeki gibi dost da kalınmadı. Dün aynı masada oturdukları ertesi gün düşman ilan edildi. Hapislere tıkıldı. Sıra “tek bayrak.. tek millet.. tek reis” sloganıyla Erdoğan’a Türkiye’yi sunan MHP’de mi? Bahse girmeyi sevmem ama bahse varım öyle!  *. *. * Hani Cumhur İttifakı sonsuza kadar yaşayacaktı! Hani Erdoğan Bahçeli olmadan yapamazdı! Hayır, bunları ben söylemiyorum. Söyleyenlere / söyleyeceklere şimdiden bir hatırlatmada bulunmak istiyorum. Bu gözler “eşim duş perdesini takmama yardım etmedi” diye boşanmaya kalkan kadının haberini gördü, okudu. Cumhurcular mı boşanmayacak! Gerekçeyi falan geçin. Gülen Cemaati ile aralarının -onca vahim ötesi kumpasları görmezden gelip- dersaneler bahanesiyle bozulduğunu hatırlasanıza. İstenirse bahane çok. MHP ile yolları ayırmanın yolu da sanki çoktan bulunmuş: Aslında cinayetin hemen sonrasında her şey -tüm bağlantılarla, isimlerle- ortaya çıktığı halde “zamanı gelinceye kadar bekletilen Sinan Ateş” dosyası.  *. *. *  Her şey gerçekten de ortada. Elbette bakmakla kalmayıp görenlerdenseniz! Bugün okuduğum bir haberi paylaşmanın tam sırası.. Cambridge Sözlüğü her yıl olduğu gibi yine yılın kelimesini seçti: “HALÜSİNASYON”. Tansu Çiller’in kulakları çınlasın. Bir gün kürsüde en az beş denemeye rağmen halüsinasyon diyememişti de medyayı birkaç günlüğüne neşelendirmişti. Ama hakkını vermek lazım; kelimenin tam karşılığıyla kamuoyunu -elbette ve neyse ki kısa süreliğine- nelere nelere inandırmıştı. Erdoğan da bu konuda hatırı sayılır bir skor elde etti. Dolar, faiz, enflasyon.. Ve hepsinin sonucu olarak içine düştüğümüz çukur ortada. Yüzde 50 + 1 sisteminden dönme işaretleri, oylarının da oralara düşmesinden!  *. *. *  Peki yeni “yol arkadaşı kim / kimler” olacak? Hiçbiri MHP’nin ya da geçmişteki Gülen Cemaati’nin yerini tutmaz belki ama hesapta üç beş seçenek vardır. Aralarında, yemin edebilirim ama ispatlayamam, Gülen Cemaati’nden kopan bir kesim bile olabilir. Bize onları bambaşka bir isimle takdim edecekleri için gerçeği anlayamayabiliriz. Ama zaten gerçek kimin umurunda, değil mi! Batı (kendi vatandaşının) refah düzeyinden teknolojiye, bir sonraki yüzyıla yatay geçiş yapmış.. Biz hala onların bizi kıskandığını zannediyoruz ya! Erdoğan’ın Almanya’da çocuklara dağıttığı 200 liranın yaklaşık 6 buçuk Euro ettiğini görmüyor, göstermiyoruz ya! Din simsarlarının aklıyla “cennete kavuşabilmek uğruna daha büyük bela, daha çok dert için dua” ediyoruz ya! Her bahane, her yol, her yoldaş uyar bize. Türkiye’yi açıktan tehdit eden Büyük Doğu’cular bile!  NOT: İSMAİLAĞA CEMAATİ İÇİNDEN, AMA ASIL OLARAK BÜYÜK DOĞU CEPHESİNDEN GELEN SALVOYU GÜNCEL GELİŞMELER NEDENİYLE ERTELEDİM. ÇARŞAMBA GÜNÜNE SAKLIYORUM. ŞU KADARINI SÖYLEYEYİM, NECİP FAZIL’DAN KIŞLALI’YA.. İBDÂ-C DİYE BİLİNEN ÖRGÜTTEN HAMAS’A.. İNANILMAZ BİR TÜRKİYE HİKAYESİ.. AĞZINDAN ÇIKANI KULAĞI DUYMAYAN HOCA TAKIMINDAN BİR CİSMİN PALAVRASI OLMAKTAN ÇOK ÖTE BİR FOTOĞRAF",https://halktv.com.tr/makale/o-bunu-hep-yapiyor-kullan-at-784616
Ayşenur Arslan,Gezi… Kehanetler… Vs…,31 Mayıs 2020 Pazar 14:05,"Geçen hafta yazım yoktu. Zira, tam bilgisayarın başına geçeceğim, elektrik, dolayısıyla internet bağlantısı gitti. Yazamadım. Hoş, yazsaydım ne fark edecekti ki! Arada sırada yakınıyorum ya, “yaz yaz nereye kadar” diye... Sahiden, nereye kadar?! Daha ne anlatacağız. Dolap beygiri gibiyiz. Hayatı / hayatları / umutları / gençlerin geleceğini öğüten değirmenin taşını çevirip duruyoruz. Bir umut... Bir adım daha... Dönüp dolaşıp aynı yere geliyoruz. Arada bir kuşak ezilip öğütülüp harcanmış. Değirmen taşı eskimiş. Eskimiş de yerine daha serti getirilmiş falan... Ne yazılsa ne söylense faydası olur acaba? Örneğin, pandemi döneminde onca aradan sonra ilk cuma namazı kılındı. Caddeler, meydanlar, alanlar kapatıldı. Haberlere bakarsanız, herkes kendi seccadesini getirdi. Ama ne rastlantıdır ki, o seccadeler milimi milimine aynı büyüklükteydi. Arka arkaya, yan yana dizilmişlerdi. Ve yine ne rastlantıdır ki, yine mili milimine cetvelle çizilmiş kadar düzgün sıralarla hizalanmışlardı. Birileri o fotoğraflara bakınca, “arkasında siyasetin olduğu bir organizasyon” der belki. O karelerde, “dinin siyaset için kullanıldığı bir şov” görür belki. Velev ki dedi, velev ki gördü! Ne fark edecek? Yer kulağını açıp duyacak da sarsıntılar mı geçirecek? Milletin gözü mü açılacak? Yoksa “o siyasiler” kendine gelip “eyvah fark edildik, dağılalım arkadaşlar” mı diyecek? Mesela yani! *** Mayıs sonu… Derken, artık bambaşka anlamlar yüklenmiş Haziran... Yani Gezi günleri... Bu yıl, birkaç gazetenin ön yüzünde küçücük notlarla, birkaç televizyonun “hatırlamasak olmaz” programlarıyla andık. Gezi’nin hatırası solmuş gibi! Oysa iktidar unutmadı, unutmayacak. Gezi adına savunulan ne varsa yok edecek. O değerleri savunan kim varsa “medeni ölü” haline getirecek. Osman Kavala Gezi’nin sembolü değildi. Ama 1000 güne yaklaşan tutuklulukla “Gezi’yi savunanların başına neler geleceğini kanıtlayan bir sembol” oldu. Ne Türkiye’de Anayasa Mahkemesi’nin ne de Avrupa İnsan Hakları Mahkemesi’nin kararları fayda ediyor. Erdoğan’ın “dostum” dediği kimi dünya liderlerinin uyarıları ya da içerde muhalefetin mızırdanmaları da duyulmuyor. Osman Kavala Silivri’de yatmaya devam ediyor. Gezi’nin yıldönümünde ne yazılır ki başka? Belki, iki yıl önce, 2018’de BirGün’deki köşemde yazdıklarımdan bir bölüm tekrarlanır. Yeniden okuyup yine unutmak üzere! *** “Tarih Nisan 2013. Yani Gezi Günleri’nin arifesi. AKP’nin o zamanki İstanbul İl Başkanı Aziz Babuşçu, bir toplantıda konuşuyor: “10 yıllık iktidar dönemimizde şu ya da bu şekilde bizimle paydaş olanlar, gelecek 10 yılda bizimle paydaş olmayacaklar. Diyelim ki liberal kesimler, şu ya da bu şekilde bu süreçte bir şekilde paydaş oldular, ancak gelecek inşa dönemidir. İnşa dönemi onların arzu ettiği gibi olmayacak.” Aziz Babuşçu, malumu böyle ilam etmiş, onca destek gördükleri liberallere kapıyı gösterivermişti? Sıra ikinci 10 yılda. Yani, başta Erdoğan olmak üzere iktidar “paydaşlarının” her fırsatta altını çizdiği 2023 hedefinde. O hedefin işaretlerini de yine Babuşçu’nun o konuşmasında buluyoruz. Diyor ki: “AKP iktidarı 10 yılda çok şey yaptı. Ancak bunlar devletin kurumsal hafızasına yazılmazsa (kazınmazsa) çok kolay bertaraf olur.” İlk 10 yılda gerçekten de çok şey yapılmıştı! Ergenekon / Balyoz / OdaTV / Askeri Casusluk gibi davalarla devletin kurumsal hafızasına saldırmışlardı. Askeri vesayeti bitirme masalıyla liberalleri yanlarına almış, Cumhuriyet’i tasfiyeye koyulmuşlardı. Ancak artık liberallere ihtiyaçları kalmamıştı. Onların görevi bitmişti. Yeni aşamada artık demokrat-mış gibi, liberallerle birlikte yürüyorlar-mış gibi, insan haklarına falan saygı duyuyorlar-mış gibi yapmalarına gerek yoktu. İkinci ve nihai aşama başlamıştı. Elbette bu “karşı devrim” hareketine direniş olacaktı. Ama buna da hazırlardı, hiç tereddüt etmeden abaların altından sopaları çıkartacaklardı. Gezi Direnişi, tam da böyle bir kırılma noktasında çıktı karşılarına. Tam da kendilerine güvenmeye başladıkları bir noktada patlak verdi. Ve ödlerini patlattı! Bu yüzden küçücük çocukları öldürecek, gencecik insanların gözlerini çıkartacak, hayatları söndürecek kadar büyük bir şiddet sergilediler. Bir kez geri adım atmaya başlarlarsa nereye kadar “çekilmek” zorunda kalacaklarını.. İlk 10 yıldaki kazanımlarının ne kadarını “feda etmek” zorunda olacaklarını bilemezlerdi. Yani, kaybedemezlerdi. Bugün de korkuyorlar. Ekonomiyi, hukuku / adaleti / eğitimi getirdikleri yerin kendi seçmeninde bile tepki yarattığını görüyorlar. Gezi Günleri’nin yerini Kriz Günleri almaya başlayınca korku büyüyor. (Ama geri dönemezler) AKP menziline doğru adım adım yürüyor. Yeni davalarla, yeni kurbanlarla... *** Başlıkta “KEHANET” demiştim ya. O niyete alıntıladım bu eski yazıyı. Kahin falan değilim elbette. Ama varmak istedikleri köy, yıllardır belliydi. Hele o yazının yazıldığı sırada artık gözle seçilecek kadar net görünür olmuştu. Ben de (kimbilir kaçıncı kez) görüp yazmıştım. Birkaç yıl sonra da bu yazıyı çıkartırım çekmeceden. Bakarım ki hala “taptaze”. Başına iki paragraf.. Sonuna iki paragraf.. Olur biter. İstediğiniz “kehanet” ise, alın işte bu sahiden “kehanet”!",https://halktv.com.tr/makale/gezi-kehanetler-vs-650451
Ayşenur Arslan,SUÇ DUYURUSU Niyetine Bir Yazı!,18 Kasım 2023 Cumartesi 05:00,"Barış serbest.. İnsan sevinemiyor. Çünkü Metin gitmiş. Hem de taburcu edileceği gün. Ansızın. Zamansız. O kadar çok yakınımı, dostumu kaybettim ki.. Kimisi daha 20’lerinde, 30’larındaydı. Gençliğimizin, hayatımızın orta yerinde çekip gitmişlerdi. Bazılarının ölümünü zihnim kaydetmedi. Kabullenemedi. Feyzi mesela. Siyaset Meydanı’nın koordinatörü Feyzi Öktem. Ama aslında.. Hepimizin, en çok da kendisinin benimsediği tanımla Deli Feyzi. Biliyor musunuz, ben Feyzi’yi en az 5 kez öldürdüm. Yakınlarına, ortak dostlarımıza her “selam söyleyin” dediğimde yüzlerindeki ifadeden anladım ki, yine unutmuşum. Yine hatırlamak istememişim. Metin’in haberini aldığımda da aynı şeyleri hissettim. O da, telefon numarasını silemeyeceğim, öldüğünü hatırlamayacağım dostlardan.  *. *. *  Metin Uca, hepiniz tanıyorsunuz elbette, ekrana en yakışan isimlerden biriydi. Gülümsemesi, enerjisi, az önce eline tutuşturulan kağıttan okumadığı besbelli bilgisi ve o müthiş mizahı.. Ekrandan çıkıp sarmalardı insanı. İşte bütün bu özellikleri Metin’i aynı zamanda Saray açısından “istenmeyen adam” yapıyordu. Ne demek mizah.. Ne demek eleştiri.. Hele bir de üstüne kahkaha, öyle mi! Giderek daha karanlık, daha korkunç hale gelen yeni medya düzeni en önce onu sildi. CNN Türk’te çok kısa süren bir “yetkili” olma halinde ilk arayıp “hadi gel” dediğim isim oydu. En çok da o yüzden “linç” yemiştim. “Kanalı çökertme operasyonumun bir adımı” diye…  *. *. *  O karanlık kafalar giderek çoğaldı. Ekranları, mikrofonları, gazete köşelerini.. Ve son yıllarda bunlara eklenen yeni mecrada internet sitelerini işgal etti. Dün mesela, bir yandan Metin’in, ölümünden sonra bile nefret suçunun hedefi olduğunu gördük.. Bir yandan da RTÜK eliyle “saçılan” cezalara ve gerekçelerine tanık olduk. Aksi olsa şaşırırdım, kurumun ceza listesindeki 7 kanaldan biri Halk TV oldu. Bu, neredeyse yeni medyanın rutini. Dediğim gibi, aksi olsa şaşırırdık. Ancak.. A Haber’in internet sitesinde bu konudaki haberi veriş biçimi -şaşırtmasa bile- “yok artık, bu kadar mı” dedirtti. Anlatayım: Haberde, genel bir takdimden sonra bazı kanallara özel ilgi sergileniyor. Halk TV de hiç kuşkusuz bu ilgiden fazlasıyla nasipleniyor. Önce başlığı görüyorsunuz: TERÖR SEVİCİ HALK TV’YE YAPTIRIM. Aynı anda haberin o bölümü için seçilen fotoğrafı fark ediyorsunuz.. BENİM FOTOĞRAFIM! Yakın geçmişteki bir programdan alınmış bir kare. Hani 30-35 yaş daha genç olsam, haberi renklendirmek için “konu mankeni” seçmişler diyeceğim. Tabii demiyorum. Amaç başka. Okuyucu cezalardan birinin benim yüzümden alındığını zannetsin.. Daha önemlisi, birilerinin benim hakkımda oluşturmaya çalıştığı “terör sevici” algısına hizmet etsin. *. *. *  Şimdi dönüp hatırlatsam: “2013 Nevruzu.. Diyarbakır’daki mitingde Öcalan’ın mektubu okundu. Hem Türkçe hem de Kürtçe” diye hafızanızı tazelesem.. Erdoğan’ın o süreçte başbakan olarak söylediklerinden dem vursam.. Ne kadar manasız olur değil mi!!! Oysa birileri Halk TV hakkında yalan söyleyip beni de hedef gösterme cesaretini buluyor. Söylemeye bile gerek yok, bu yüzden ceza falan almayacaklar. Tam aksine görevlerini yerine getirdikleri için alkışlanacaklar. Ne mi görevleri? “BİZLERİ.. YANİ GAZETECİLİKTEN VAZGEÇMEYEN, KORKMAYAN, HALKA GERÇEKLERİ ANLATMAYA HER KOŞULDA DEVAM EDENLERİ” son ferdine kadar silmek, yok etmek. Canım Metin.. Mizahına bile dayanamadılar. Ama milyonların seni sevmesine, bağrına basmasına engel de olamadılar. Güle güle canım.",https://halktv.com.tr/makale/suc-duyurusu-niyetine-bir-yazi-783114
Ayşenur Arslan,Bu hep böyledir: Gelmekte olan gelir!,27 Eylül 2021 Pazartesi 00:15,"Yıl 1983. Ankara'daki TRT günleri 12 Eylül sonrasında ""mecburen"" sona ermiş.. Artık İstanbul'da ve Güneş Gazetesi'ndeyim. Malum, fırtınalı günler yaşanıyor. Milli Güvenlik Konseyi adını almış olan darbeciler, seçim yapılmasına izin vermiş.. Türkiye sandığa gitmeye hazırlanıyor. Elbette, darbecilerin onay verdiği partiler ve siyasetçilerle! Seçimde onay alın üç parti yarışacak: eski bir subaya kurdurulan Milliyetçi Demokrasi Partisi, CHP'nin mirasının kanalize edileceği varsayılan Halkçı Parti ve 12 Eylül doktrininin vitrindeki ismi Özal'ın Anavatan Partisi. Hakim kanaat, darbecilerin açıktan desteklediği MDP'nin kazanacağı. Sanayicilerden medyaya, ticaret erbabından (güya) kanaat önderlerine her kesim bu görüşte.. Oysa, sokaktan yansıyan ses farklı! Seçime üç dört hafta kala, gazetedeki günlük toplantının ardından genel yayın yönetmeni Güneri Cıvaoğlu ile özel olarak görüşebilmek için odasında kaldım. Ve aklımdakini paylaştım: ""Güneri Bey, her gün aşağıda (yazı işleri katında) doğru dürüst bir mesajı ya da fotoğrafı olmasa da (MDP Genel Başkanı) Turgut Sunalp manşeti yapmak için uğraşıp duruyoruz. Ama bir gazeteci olarak uyarmak boynumun borcu: Hemen hiç görmediğimiz Turgut Özal gümbür gümbür geliyor.."" Güneri Cıvaoğlu beni şöyle bir süzdü. Odanın bir ucundaki danışmanı Sencer Güneşsoy'a, ""bak kız ne söylüyor"" diye seslendi. Söylediklerimi tekrarladı. Sencer Güneşsoy güldü. ""Kızım o iş çoktan bitti, bağlandı. Sunalp'in bakanlar kurulu listesi bile hazır."" Her ikisinin de ""kızım"" dediğinden anlamışsınızdır. Çok genç, henüz 33 yaşındaydım. Dahası, İstanbul'da ve yazılı medyada çok yeniydim. Yine de görüşlerimde ısrarlıydım. Hatta Sencer Güneşsoy'a ""bahse girmeyi"" bile teklif ettim. Yine gülerek ""peki"" dedi. Sonrası malum: Özal yüzde 45 küsur oyla seçimi kazandı. Darbecilerin partisi MDP yüzde 23 ile üçüncü / sonuncu parti oldu. Bahis mi? Rotayı Özal'a çevirme telaşı arasında hatırlayan yoktu elbette!     *   *   * Bir başka ""tarihi"" kavşak: 1999 seçimleri. O sırada atv Haber'deyim. 12 Eylül sonrasının Özallı, sonra Demirelli, Çiller ve Yılmazlı yılları geçmiş.. Ecevit, başbakan. Öcalan'ın Türkiye topraklarında olduğunu açıklayalı birkaç ay olmuş. Dolayısıyla, seçimin açık ara favorisi.. Peki ya arkasındakiler? Medya yine müstakbel iktidar ve iktidar ortağı için fal açmakta. Öyle ya, artık Ankara deyince akla ilk gelen ihaleler, banka izinleri falan.. Seçim sonrasına yönelik hesaplar da şöyle: Ecevit'in DSP'si kazanır ama tek başına iktidar çıkaramaz. Koalisyon için yanına ""bizim tuttuğumuz"" parti gelmeli. Peki o parti hangisi olacak? Hürriyet Grubu Mesut Yılmaz, atv'nin de dahil olduğu Sabah Grubu Çillerci. Dolayısıyla manşetler buna göre atılıyor, televizyonlarda haberler buna göre seçiliyor. Oysa sokaklardan ""yine"" farklı sesler geliyor. Yine seçimlere üç beş hafta kalmışken ben bu kez atv Haber'in akış toplantısında alarm zilini çalıyorum: ""Bültende hiç yer vermiyoruz ama MHP'de çok ciddi bir yükseliş var. Kısa da olsa mitinglerini görmeliyiz. Çıkışlarını yok saymamalıyız.."" Ali Kırca itiraz ediyor. Ona göre MHP, efsane lideri Türkeş'i ve Öcalan'ın yakalanıp Türkiye'ye getirilmesiyle varlık nedenini kaybetmiş bir parti. Nokta! Sonraki günlerde birkaç kez daha tekrarlıyorum ""sezgilerimi"" ve hep aynı yanıtı alıyorum. Sadece atv Haber değil, Sabah Gazetesi'nden medyanın neredeyse bütün yazılı- görsel isimleri aynı havada. Ben (söylemeye bile gerek yok herhalde) MHP'li değilim. Asla olmadım. Ne var ki, fotoğraf çok net. Çok açık. Yine de seçim akşamına kadar o fotoğraf görülmedi. O kadar ki, ilk sonuçlar gelip de yayına geçtiğimizde üst yönetim ""MHP'nin oylarını yüksek gösteriyorsunuz"" diye kıyameti koparttı. Onlara göre ilk sonuçlar sonra değişirmiş ve sonuç çok farklı olurmuş! Biz bunu bilmiyor muymuşuz! Ne yapmaya çalışıyormuşuz! Gergin, saçma bir seçim yayınının ardından saatler 22.00'ye gelirken onlar da gerçeği kabul etmek zorunda kaldı. Evet, MHP patlama yapmıştı. DSP, yüzde 22 küsur ile birinci parti olurken, MHP yüzde 18 ile ikinciliğe oturmuştu. ANAP ve DYP ise baraj altında kalmaktan zor kurtulmuştu. Elbette bir sonraki seçime kadar!     *   *  * Bir sonraki seçimi de Star Haber'de yaşadım. Üstelik bu kez, televizyonun sahibi, Genç Parti ile siyasete atılan Cem Uzan'dı. Ali Taran'lı, İbrahim Tatlıses'li, bembeyaz gömlekli, aşırı ateşli kampanya Cem Uzan'ı ""en çok konuşulan lider"" haline getirmişti. Cem Uzan da, siyasetin magazini ile gerçeğini karıştırıp büyük hayallere dalmıştı. Seçimlerden bir hafta 10 gün kadar önce bir gün telefonla aradı, sonuçlara dair fikrimi sordu. Ben aslında yüzde 8 - 8,5 tahmin ediyordum. Ancak hastaya ""bir hafta ömrünüz kaldı"" demekteki zorluk gibi, ben de Cem Uzan'a bunu söylemekte zorlandım. ""Yüzde 10 civarında görüyorum"" dedim. Cem Uzan bir kahkaha attı: ""Ayşenur hanım, siz hangi anketlere bakarak bunu söylüyorsunuz bilmiyorum.. Ama benim önümdeki anketler yüzde 25-26 oy alacağımızı gösteriyor. Bakanlar Kurulu listesini hazırlıyorum."" Sunalp gibi, Cem Uzan'ın listesi de gün yüzü göremedi. Genç Parti yüzde 7 küsur oyla baraj altında kaldı. Tıpkı Türkiye'yi o seçime sürükleyen Bahçeli ile Çiller ve Yılmaz gibi!     *   *   * Neden mi yazdım bunları? Derdim, ""ne acar gazeteciyim, vallahi kahin gibiyim"" diye övünmek değil. Siz söylerseniz kabul ederim elbette (!) ama derdim, başlıktaki cümle: BU HEP BÖYLEDİR: GELMEKTE OLAN GELİR! Sokaklar, toplum size aslında neyin gelmekte olduğunu anlatır. İşaretlerini verir. Size düşen onları fark etmek, görmektir. İnanın, yine geliyor gelmekte olan! Daha seçimlere çok var. Dolayısıyla Erdoğan'ın oyun planlarında sona gelmemiş olabiliriz. Yine de, şimdiden söyleyeyim; Erdoğan da Bahçeli de kaybedecek. CHP oylarını konsolide edip biraz daha ileri götürecek. Ancak İYİ Parti ve HDP beklenenin de üzerinde çıkış yaparak siyasetin iki ana aktörü olacak. Üç kritik seçime dair anılarımı anlatmamın nedeni, işte bu! Bir başka ve hatta EN KRİTİK seçime doğru gözlemlerim böyle! Üstelik geçmişten farklı olarak anketlerin de katkısıyla daha da net biçimde görünen böyle!",https://halktv.com.tr/makale/bu-hep-boyledir-gelmekte-olan-gelir-650608
Ayşenur Arslan,AKP'DE MASA DEVİREN ÇOK MAHREM TOPLANTI,29 Ağustos 2021 Pazar 23:41,"Önce şunu belirtmeliyim. Arşiv konusunda iyi değilimdir. Tek bir konuya odaklanma şansı olan araştırmacıların aksine, günlük telaş insanı bin parçaya bölüyor. Önemli gördüğünüz kimi dosyaları, iddianameleri, haberleri arşivliyorsunuz. Ama, çok değil birkaç ay sonra bakıyorsunuz ki neredeyse tamamı ""büyük fotoğrafın içinde"" kaybolup gitmiş. Geriye ancak tarihe kaydı düşülecek önemde birkaç konu / başlık / insan kalmış. Bu yazı, yıllardır arşivimde durmayı başarmış haberlerden birine dair. Yıllardır kendisini hatırlatıp duruyor. Okuyunca anlayacağınız üzere, bugüne dair çok şey anlatıyor. Tarih 1 Eylül 2015. Şu meşhur, sonuçlandığı anda ""iptal"" kararı verilen 7 Haziran seçimlerinin artçı sarsıntılarının yaşandığı günler. AKP'de o seçimi ve sonuçlarını masaya yatıran bir toplantı var. Toplantıya, parti sözcüsü Ömer Çelik başkanlık yapıyor. Masanın etrafındaki isimler de, kamuoyu araştırmacıları, danışmanlar, uzmanlar, bakanlar.. Yazının sonunda listeyi vereceğim ama, şimdilik birkaç ismi anmak, toplantının önemini anlatmaya yeter: Erol Olçok: 15 Temmuz darbe girişiminde hayatını kaybeden, AKP kampanyalarının planlayıcısı ve yürütücüsü. Mücahit Arslan: Erdoğan'ın ""kara kutusu"" denilen, partinin kuruluşundan bugüne en yakınındaki isimlerden biri. Hatem Ete: AKP'nin ideolojik / politik çerçevesinin çizilmesinde ciddi rolü olan SETA'nın ""siyaset direktörü"". Mustafa Şentop: Bugünün Meclis Başkanı, o günlerde AKP Genel Başkan yardımcısı. Masada, iki de araştırmacı var: AKP için anketler yapan POLLMARK'ın sahibi İbrahim Dalmış ile ANAR'ın genel müdürü İbrahim Uslu. Zaten toplantı, bu iki ismin araştırmalarının sonuçlarını aktardığı sunumlarla başlıyor. Saatler sürüyor bu ""mahrem"" toplantı. Türkiye, ""AKP tek başına iktidar olabilecek sandalye sayısına ulaşamadı"" diye yenilenecek seçimlere hazırlanırken, o masada yeni yol haritası çiziliyor. Bir yandan ""7 Haziran'da ne yanlış yapıldı"" diye fatura inceleniyor! Diğer yandan 1 Kasım seçimlerine doğru U DÖNÜŞLERİ, SERT MANEVRALAR konuşulup tartışılıyor. Ve nasıl oluyorsa, bütün o ""mahrem"" konuşmalar SIZIYOR! O dönemde Gülen Cemaati'ne yakınlığıyla bilinen NOKTA Dergisi, toplantının tutanaklarını yayınlıyor. Haber neredeyse sessizlikle karşılanıyor. Daha sonra ben Halk TV'de, Medya Mahallesi'nde birkaç kez gündeme getiriyorum. Yine çıt çıkmıyor. Toplantıya katılanlardan biri kripto FETÖCÜ müydü? Ya da kayıt, daha sonra içerden bir görevli tarafından ele geçirilip Cemaat'e mi gönderilmişti? Kimbilir. Ama bildiğim, derginin iddiası tam arşivlikti! *   *   * Teyidi mümkün olmadığı için İDDİA diyorum. Tıpkı, gerçek olduğunu bildiğimiz ancak teyid ettiremediğimiz / kanıtlayamadığımız pek çok haber / olay gibi bir İDDİA. Peki ne var o iddiada? Sunumlara göre, AKP'nin ""tek başına iktidar"" imkanını kaybetmesinde üç başlık öne çıkmış: ÇÖZÜM SÜRECİ, YOLSUZLUK, DEMOKRASİ... POLLMARK'ın sahibi İbrahim Dalmış, şöyle diyor örneğin: ""2011'de AK Parti'ye oy verip 2015'te vermeyen kişilere yapılan ankette verilen cevaplar; hükümet icraatlarının yetersiz bulunması, yolsuzluk algısı, Cumhurbaşkanı'nın siyasi tarzı ve kutuplaşma ve çözüm süreci, Kürt sorununa yaklaşım olarak çıkmaktadır."" Aslında toplantının yapıldığı 1 Eylül 2015, çözüm sürecinin bitişini haber veren pek çok ""olayın"" sonrasına denk geliyor. Ancak masa henüz devrilmemiş. Toplantıda, bir bakıma işte bu tartışılıyor: Tamam mı devam mı? Eski içişleri bakanlarından Efkan Ala, ""tamam"" diyenlerden: ""Biz çözüm süreci üzerinden PKK'ya silah bıraktırıp onları siyasete kanalize etmeye gayret gösterirken, seçim stratejimiz çerçevesinde HDP'yi baraj altında bırakmayı hedefledik. Bu şekilde kendi siyasi planlarımızla çelişmiş olduk."" SETA'nın eski başkanlarından Taha Özhan ise, aslında konunun -çözüm sürecinin- çoktan kapanmış olduğunu düşünüyor: ""Kürt meselesi bağlamında biz önümüzdeki gerçekliği reddeden bir tavra büründük. Açık konuşursak, gerçekliği reddetmemiz bilinçli bir tercihti. Erzurum bunun en bariz örneği. Sosyolojiye karşı mücadele ediyoruz. Erzurum'da Kürt olduğunu ısrarla kabul etmedik. Kabul etmeye yanaştığımız noktada ise iş çoktan bitmişti."" ""İşin çoktan bitmiş olmasından"" kastedilen malum: Milliyetçi / muhafazakar kesim zihinsel olarak hazırlanmadıkları bir sürece şiddetle karşı gelmiş.. AKP bu kesimin oylarını büyük ölçüde kaybetmişti. Siyasi kariyeri pahasına çözüm sürecinde direneceğini söyleyen, ""Kürt sorunu benim sorunumdur"" diyen Erdoğan, işte bu ""realiteye"" direnememişti. AKP bu nedenle Kürt sorununda tam bir U DÖNÜŞÜ yapmıştı. 10 Ekim GAR KATLİAMI da işte böyle bir kavşakta yaşanmıştı. Çözüm Süreci, olabilecek en sert çerçeve ile sona ermişti. *   *   * Kürt seçmenler şöyle yana çekilsin.. Tamam! Peki ihtiyaç duyulan oylar nereden, nasıl gelecek? Masada işte bu konu en hassas başlıktı. Erdoğan'ın KARA KUTUSU, son günlerde adı, Saray ile FETÖ arasında MAHREM MÜZAKEREYİ YÜRÜTÜYOR diye güdeme gelen Mücahit Arslan şöyle diyordu: ""Her ne kadar yüzde 41 oy almış olsak da, biz aslında yüzde 25'lik bir partiyiz. Biz istikrarı temsil ettiğimiz ve merkez sağ ve muhafazakar bir alternatifimiz olmadığı için yüzde 41 oy aldık. Son dört yıl içinde lale devri yapıyoruz ve toplumsal olanı gözden kaçırıyoruz. (...) Kampanya ile değişim isteğimizi belli etmemiz gerekiyor."" Erdoğan'ın danışmanlarından Ertan Aydın da ekliyor: ""Bizim nefret kitlemiz artıyor. CHP ve HDP açılım üstüne açılım yaparken biz korkuyoruz. Bizim de açılım yapıp Nişantaşı ve Cihangir'e talip olacak bir dil belirlememiz gerekiyor."" Bu tespitlerin ve önerilerin arka planında anketler, araştırmalar var. Zira sonuçlar, gençlerin ve özellikle şehirli kadınların AKP'den uzaklaştığını gösteriyor. Hafızalarımızda Soma'daki maden faciasında ""hiç kirlenmeyen beyaz gömleği"" ile yer eden eski bakan Taner Yıldız ise çözümü bambaşka bir yerde görüyor! AKP'den uzaklaşan gençleri tutabilmenin yolu ne ola ki! ""Eğitim oranı yükseldikçe bize oy verme oranı düşüyor. Neden? Bu mantıkla her şehirde üniversite açmak kendi kendimizi bitirmek anlamına geliyor."" *   *   * Toplantıdan biraz uzaklaşıp hatırlayalım mı! Hani, Sebahattin Zaim Üniversitesi rektör yardımcısı PROFESÖRRRR Bülent Arı, bir televizyon programında ""okuma oranı arttıkça beni hafakanlar basıyor"" demişti. ""Cahillerin ferasetine güveniyorum"" demişti. ""En tehlikeli kesim okumuş kesim"" demişti. AKP'deki mahrem toplantıdan aylar sonra, 15 Temmuz'da öldürülen Erol Olçok'un cenaze töreninde de, üstelik Erdoğan'ın yanı başında, imam ""bizi çok okumuşların şerrinden koru"" diye dua etmişti. Taner Yıldız'ın sözleri, tam olarak iktidarın paradigmasını ifade etmiyor mu!  Eğitimlilerin sayısı artmasın.. Ya da başka çaresi yoksa, tarikatlarda / cemaatlerde kafaları karıştırılsın.. Dinci politikayla ""itaat ve biat"" kültürü aşılansın.. *   *   * Erdoğan şimdi yine bir seçimin arifesinde. Üçüncü kez seçilebilmek için -ne kadar erken olduğu önemli değil- ERKEN SEÇİME gideceği açık gibi. İşte bu süreçte kimbilir kimlerle ne toplantılar yapılıyor? Kimler ne öneriyor? Ortakların önüne konulan araştırmalar nasıl bir istikamet çiziyor? Bizzat Erdoğan'ın açıkladığına göre seçim barajının yüzde 7'ye inmesi MHP ortaklığı için ne söylüyor? Saray'daki toplantılarda acaba Bahçeli'nin kulakları nasıl çınlatılıyor? Önümüzdeki günlerde peşpeşe göreceğiz. U dönüşlerini de, çöpe atılan eskilerin çıkartılıp ""YENİ"" diye sunulmasını da.. Oynanan oyun bu kadar açık olmasa heyecanlanacağım da.. Erdoğan'ın içerde ve dışardaki sıkışmışlığının işaretleri fazla açık ve fazla acıklı! Bırakın Nişantaşı ya da Cihangir'i.. Bir zamanlar firesiz oy deposu saydıkları semtlerde ya da Anadolu illerinde seçmenleri artık sokakta isyan ediyor. MERAKLISINA NOT: NOKTA Dergisi'nin iddiasına göre 1 Eylül 2015 günü AKP Genel Merkezi'nde gerçekleştirilen toplantıya katılan isimler şöyle: Ömer Çelik, Mustafa Şentop, Taha Özhan, Erol Olçok, Lütfü Elvan, Taner Yıldız, Ali Sarıkaya, İbrahim Dalmış, İbrahim Uslu, Hatem Ete, Efkan Ala, Ertan Aydın, Faruk Çelik, Mücahit Arslan, Mahir Ünal",https://halktv.com.tr/makale/akpde-masa-deviren-cok-mahrem-toplanti-650531
Ayşenur Arslan,İktidarın tehlikeli oyunları,10 Mayıs 2020 Pazar 13:23,"Sonra haber vermedi demeyin! Bu hafta ekranda yokum. Ahmet Şık'ın bir programımda söyledikleri yüzünden, malum RTÜK en ağır cezalarından birini verdi. Reklam gelirinin yüzde 5'i ve 5 gün yayın yasağı. Bu yazıyı yazarken, Medya Mahallesi saatinde ne yayınlanacağını RTÜK'ün nasıl şahane bir belgesel seçip gönderdiğini bilmiyorum. Ama ilgiyle izleyeceğim elbette. Majestelerinin kurulu, ""ceza"" niyetine neyi uygun bulmuş, bakacağım! Biliyorsunuz, cezamız bununla kalmayacak. Şirin Payzın'ın sunduğu program da 5 kez, yani 5 hafta yayınlanamayacak. Para cezası cabası! FOX Haber, Tele 1, HaberTürk (Fatih Altaylı)... RTÜK bir hayli yoğun mesai yaptı son günlerde. Göz açtırmadı. RTÜK üyesi İlhan Taşçı'nın ""içerden"" bildirdiğine göre, aslında liste daha da uzayacaktı.. Örneğin, ""tonik"" kelimesini duyunca ""alkol"" zannettikleri için bir kanala cezayı basacaklardı.. İlhan Taşçı ""hizmet içi eğitim"" ile konuyu anlatıp, komediyi önledi. Böylece trajikomik tabloda, elimizde kala kala ""TRAJEDİ"" kaldı. * * * Medyaya yönelik saldırılar, yolun en önemli merhalesi. Geçen haftaki yazımda ""artık Halk TV'yi kapatamazlar diyemiyorum"" demiştim. Böyle düşünen yalnız ben değilmişim Medyaya bol keseden verilen yasakların gerekçelerine, açıklamalara bakınca habire Anayasa ve yasalardan söz edildiğini görüyorsunuz. İster istemez aklınıza, Erdoğan'ın, AYM'nin tutuklu gazeteciler Can Dündar ve Erdem Gül için verdiği tahliye kararı üzerine söyledikleri geliyor: Bir cumhurbaşkanı anayasal bir kurum olan AYM'nin kararını eleştirmekle kalmıyor, UYMAYACAĞINI söylüyordu, hatırlayın. Uyulmayan sadece bu değildi kuşkusuz. Anayasa de facto ""aşıldı! O kadar ki, majestelerinin kankası Bahçeli ""Türkiye'de fiili olarak (yani anayasamıza aykırı biçimde) başkanlık sistemine geçildiğini"" söyledi. Yolu açtı. O yolun Türkiye'yi nereye götüreceği belliydi. Muhalefetin ısrarla görmediği otokratik rejimin kapıları açıldı. Bugünlere geldik. Daha karanlık yarınlara gidiyoruz. Yani.. Şaşırmıyoruz. Ama endişe ediyoruz. * * * Medyaya yönelik saldırılar, yolun en önemli merhalesi. Geçen haftaki yazımda ""artık Halk TV'yi kapatamazlar diyemiyorum"" demiştim. Böyle düşünen yalnız ben değilmişim. Televizyona gelen ikinci ağır cezanın ardından canlı yayına bağlananlar arasında bunu dile getirenler oldu. Öyle ya! Ekonomik, toplumsal, diplomatik kriz bu kadar derinleşecek de.. İktidar bunun anlatılmasına, duyurulmasına seyirci mi kalacak? Zaten siyasal islamda düşünce özgürlüğü ""EMİR'in verdiği"" kadardır. Bu ülkenin Emir'i de (!) zaten bu kavramdan nefret ettiğini hiç saklamamıştır. Şimdi en zor zamanında mı aklına getirecek! Geçiniz! * * * Ancak.. Gaza bastığınızda, bazen yoldan çıkma ihtimaliniz vardır. Savrulursunuz. Hayır, darbe iması falan değil. İktidarın KENDİSİNE YAPTIKLARINDAN / YAPACAKLARINDAN söz ediyorum. Şöyle; Çok güçlüsünüz. Corona günlerinde bile aklı pas geçecek kadar ""irade"" sahibisiniz. Elinizin altında sayısız gazete / televizyon / trol / mahalle ekipleriyle algı oyunları oynuyorsunuz. Ve bunları DAVA adına yaptığınızı söylüyor, karşınızdakileri de ""İslam düşmanı iç dış mihraklar"" olarak sunuyorsunuz. Önce komik bir örnek: Dolar tarihi rekoru 7.26 TL ile kırınca, malum, ortaya hemen bir FİNANS ÇETESİ iddiası atıldı. Cuma günü, majestelerinin gazetesi Sabah'ta da manşet buydu: KÜRESEL FİNANS ÇETESİNE SUÇÜSTÜ. Majestelerinin medyasında işler nasıl yürüyor, biliyoruz. Şu konu ele alınacak, başlıkta şöyle denecek falan.. Yani, yadırganacak bir durum yok. Ama spota, yani alt başlığa bakınca onlar adına utanıyorsunuz: ""Enflasyon ve faizi tek haneye düşüren, dünya IMF'den para dilenirken kendi kaynaklarıyla dar gelirliden iş dünyasına kadar her kesime 200 milyar TL'lik destek veren Türkiye, finans tetikçilerinin hedefi oldu."" Hadi, o 200 milyar liranın tamamına yakınının havayolu şirketlerine, turizme, Erdoğan'ın ""keyfine"" dikkat çektiği Rifat Hisarcıklıoğlu'nun listesine gittiğini bilmiyorsunuz. Acaba, enflasyon ve faizin tek haneye düştüğünü hangi uykuda, hangi rüyada gördünüz? Gerçeğin üzerine nasıl bu kadar pervasızca tepinebiliyorsunuz? DURUMDAN VAZİFE ÇIKARTMAYA hazırlananlar adına vahim bir başka örnek.. Hani ""vur deyince öldür anlamak"" diye bir şey vardır ya! İşte öyle bir vaka! Ekran, ÜLKE TV. ""Arafta sorular"" programında bir kadın konuk.. Aynen şöyle diyor: ""15 Temmuz kursağımızda kaldı, vallahi yapamadık istediklerimizi. Boş bulunduk. Yanlış anlaşılmasın doğru anlaşılsın. Bizim aile şöyle bir 50 kişiyi götürür. Maddi ve manevi olarak çok donanımlıyız. Biz liderimizin yanındayız... Ve asla yedirmeyiz bu ülkede... Onun için ayaklarını denk alsınlar. Bizim sitede var hâlâ 3-5 (komşu), benim listem hazır."" Programın moderatörü, bu sözleri kınıyor mu? Hayır! ""Dört ayaklarını denk alsınlar"" diye tehdidin seviyesini (!) yükseltiyor. * * * Demem o ki, ey Erdoğan. Sen, iktidarını sürdürebilmek için medyayı / muhalefeti hedef alabilirsin. Sertliğin dozunu her gün biraz daha artırabilirsin. Milyonları susturabileceğini, öte yandan ekonomik olarak muhtaç olduğun dünyayı kandırabileceğini zannedebilirsin. Sonuçta bunu siyasete bağlayabilir, hatta yarın öbür gün kulvar ve söylem değiştirebilirsin. Ama topluma ekilen nefret tohumları yeşermekte. Birileri senin sözlerini görev saymakta. Belki evine silah yığmakta. Siyaset oyununu aşan çok başka, çok tehlikeli bir oyun oynuyorsun. Elinde -aslında senin bombadan tehlikeli gördüğün- kelimelerden başka bir şeyi olmayanları hedef gösteriyorsun. Nefret ateşine körükle gidiyorsun. Ve gerçekten merak ediyorum: Ne yaptığının farkında mısın, yoksa durum senin kontrolünden de mi çıktı?",https://halktv.com.tr/makale/iktidarin-tehlikeli-oyunlari-650444
Ayşenur Arslan,Süper Dolunay'da Barış'ı konuşmak!,08 Mart 2020 Pazar 10:47,"Önümüzdeki günlerde bizi şunlar bekliyor-muş: Sağlık alanında yeni bir durum meydana çıkabilir. Muhalefet yanlış adımlar atabilir. Dış ticarette yeni anlaşmalar söz konusu olabilir. Benzin ve motorine zam gelebilir. Farkındaysanız, ‘bekliyor’ değil de ‘bekliyor-muş’ dedim. Zira bunlar, SÖZCÜ gazetesinin internet sitesindeki astroloji bölümünde yazıyordu, inanmayan bakıp okuyabilir. Ben de “Başak burcunda süper dolunay Türkiye’yi nasıl etkileyecek” başlığını görünce, haberi gökyüzünden alayım bari diye okudum. Böyleyken böyleymiş. Size de tavsiye ederim. Burç yorumlarını okuyun, fal baktırın falan... Başka türlü memleketin de ‘şahsınız’ın da halini anlamak zor! Mesela… TBMM kapalı oturum yaptı. O gün bugündür muhalefet sözcüleri “aHaber’de dinlediklerimizden farklı bir şey dinleyip öğrenemedik” diyor. İYİ Parti lideri Meral Akşener, Erdoğan’a çağrıda bulunup “Liderler zirvesi toplayın, Suriye meselesinde ne olduğunu anlatın” diyor. Diyelim ki liderler zirvesi yapıldı. Erdoğan anlattı. Başak burcundaki süper dolunayın izah ettiklerinden daha fazla ne söyleyebilir ki! “Rusya ile ticari ilişkilerimiz her zamankinden iyi... Muhalefet hep yanlış adımlar atıyor... Sağlık için sarılıp öpüşmeyin...” İşte! Her şeyi anlatmış Erdoğan. ‘Yetmez, dahasını da bilmek isteriz’ diye tutturmanın manası var mı!? Bunun için Saray meşgul edilir mi!? Zaten bu başlıkların dışındaki meseleleri de Erdoğan, ‘şahsının gazetecilerine’ uçakta anlatıyor. *** Önemli not: Yazının buraya kadarı ironi içeriyordu. Ancak aşağıda okuyacaklarınız ayniye vakidir. İroni falan söz konusu değildir. *** Erdoğan’a uçakta gazeteciler soru sordu. Sorulardan biri şöyleydi: SORU: “Rusya’ya aradan çekilin, bizi rejim ile baş başa bırakın demiştiniz. Görüşmede bu gündeme geldi mi?” YANIT: “Tabii bu konu TATLIYA BAĞLANINCA böyle bir şeyi söylemenin de artık anlamı kalmadı.” Konu nasıl tatlıya bağlanmış peki? Onu da Bahçeli izah etti: “UZLAŞMA TAVİZ VERMEKLE MÜMKÜNDÜR.” Kayıt düşün bunları. Bir kenara not edin. Hatırlayın. Onlarca evlat ölüme gönderilmişken Moskova’da iş nasıl tatlıya bağlanmış? Nerede nasıl taviz verilmiş? Sorun. Taviz vermek derken, İdlib haritasında TSK’nin (ÖSO ve HTŞ ile birlikte) kontrol ettiği bölgenin yarısından fazlasından çekilmesi mi kastediliyor mesela? Suriye Arap Cumhuriyeti’nin (aslında hep olması gerektiği gibi) “egemenliğine, bağımsızlığına, birliğine ve toprak bütünlüğüne olan kuvvetli taahhütleri” yinelemek, taviz sayılır mı acaba? Aynı şeyi muhalefet dile getirdiğinde “Zalim Esad’ın sözcüleri” diye ateş saçanlar, bu son durumu nasıl izah ediyor? *** İktidar kim bilir nasıl sıkıştı ki... Toplumun çok büyük çoğunluğu “artık bu savaşa son verin” mesajını kim bilir nasıl veriyor ki… Erdoğan Rusya’ya koştu. “Kabul ettiğiniz için teşekkür ederim” diyerek Putin’le masaya oturdu. Bir hafta önce neredeyse her satırına karşı olacağı bir metne imza attı. Dahası, “(Rusya ile) aramıza kara kediler girmiş olabilir” diye ABD’ye ters çaktı. Ve bu şahane ‘barış seferi’ sırasında şunlar oldu: Sınır ötesinden yeni ölüm haberleri geldi. Mültecilerle sahnelenen oyunda ölümlerle, skandal görüntülerle, “Yunanistan’a şu kadar euro verdiniz, bize onun kaçta kaçını verdiniz” diye ayıp pazarlıkla devam etti. Ve iki gazeteci, iki sevgili kardeşim, iki Barış cezaevine gönderildi. Aslında tutuklu yargılanmalarını gerektirecek bir iddia yoktu ortada. Ama başsavcılık “organize suç şüphesi” var diye açıklama yaptı. Ortada suç yok da, bilin ki “organize” bir şey var. Olacak. Gazeteciliği, gerçekleri sizlere aktarmayı, barıştan ve Barışlar’dan yana olmayı organize bir şekilde sürdüreceğiz. Başak burcu da öyle söylüyor, haberiniz olsun!",https://halktv.com.tr/makale/super-dolunayda-barisi-konusmak-650420
Ayşenur Arslan,YAPARSA AKP YAPAR: KAMU TERİMİ BANKASI,04 Temmuz 2021 Pazar 23:59,"Aşağıdaki yazıda kendi gözlerinizle göreceksiniz. İktidar, ülkenin kodlarını değiştirme, toplumu kendi çıkarları doğrultusunda biçimlendirme yolunda yepyeni bir hamle yapmış. Ve o hamleyle çok kritik bir eşiği aşmış. Belge, adı bende saklı özel bir üniversitenin, adı bende saklı bir öğretim üyesi tarafından iletildi. Cumhurbaşkanlığı İletişim Dairesi, yani şu ünlü Fahrettin Altun’un başında olduğu birim tarafından gönderilmiş. Özetle şunu söylüyor, daha doğrusu TALEP EDİYOR: Kurduğumuz yeni bir banka ile -yazılacak tezlerden, yapılacak konuşmalara ve tercümelere kadar- TÜRKİYE’NİN POLİTİKALARINA UYGUN SÖZCÜK VE KAVRAMLARI BELİRLEYECEĞİZ. SİZ DE ONLARI KULLANACAKSINIZ. Türkiye derken Erdoğan’ın kastedildiğini anlamak için müneccim olmak gerekmiyor. Zaten “son 20 yıllık dönüşüm” ifadesi daha baştan çerçeveyi çiziyor. Peki bu hamleyi kritik kılan ne? Saray KAMU TERİM BANKASI ile ne amaçlıyor?                                                       “Son 20 yıllık dönüşüm” sırasında hatırlayıp konuşmaya doyamadığımız 1984 romanında Orwell yeni düzeni anlatır. Ve o düzenin en önemli payandasının da YENİDİL olduğunu söyler. Siyah ve beyaz nasıl / nerede / kim için kullanıldığına bağlı olarak yer değiştirebilir. Anlamları farklılaşabilir. Eğer bir düşman siyahın beyaz olduğunu söylerse, bu, KÜSTAH BİR TAVIRDIR. Sonraki cümleyi -çarpıttığım sanılmasın diye- tırnak içinde aktarayım: “Yandaş bir parti üyesi kullandığında ise, parti disiplini gerektirdiğinden, siyaha beyaz demek SADAKAT anlamındadır.” Erdoğan rejimi, medyası ve bürokrasisi ile bunu çoktan yapıyordu. Anlaşılan YENİDİL yaratmada sıra akademiye, resmî özel üniversitelere geldi. Dil, ideolojinin / doktrinin temel taşlarıdır malum. Oto yollara, köprülere doyamayan iktidar zihnimize giden yolları da döşeme derdinde! Endoktrine etme çabasında! Endoktrinasyon, kesinlikle eleştiri ya da tartışma kabul etmeyen bir öğreti biçimi. Eklemeye gerek var mı bilmiyorum; faşist / otoriter/ kutsallık atfedildiği için dokunulmaz kılınan bir sistemin temel aygıtı… Cumhurbaşkanlığı İletişim Başkanlığı’nın yazısında -genelge demek daha doğru sanki- DOĞRU YERLERDE KULLANILACAK STANDART DOĞRU İFADELER’den söz ediliyor. Kimin doğrusu? Saray’ın! O doğruları kim saptayacak? Saray’ın İletişim Başkanlığı.                                                       70’li yılların ikinci yarısından itibaren TRT’de benzeri müdahalelere çok tanık oldum. Küçük ama çok şey anlatacak bir örneği paylaşayım: 1978 veya 79 yılıydı. Kelimesi kelimesine aynen şöyle bir cümleyle bir haber yayınlandı: “CHP Samsun İl Başkanlığı’na bomba atıldığı ÖNE SÜRÜLDÜ.” Merkez Haberler şefine gidip sordum: Biz bu cümleyle ne demek istiyorduk? A) Böyle bir duyum aldık ama koskoca TRT, bir türlü doğrulatamadık. Onun için iddia olarak söz ettik.. B) Aslında bombalama falan yoktu ama CHP (Ce-Ha-Pe zihniyeti yani) ortaya böyle bir yalan atmıştı. Ana muhalefet partisi olduğu için mecburen verdik. Verirken de, aslında gerçek olmadığını vurgulamak için “öne sürüldü” demeyi tercih ettik.. C) Olay doğru.. Doğrulattık da.. Ancak CHP muhalefette olduğu için haberi böyle kurduk.. Tahmin etmişsinizdir, yanıt alamadım. Yanıt niyetine sert bakışlarla masama döndüm. Dedim ya, küçük ama çok şey anlatan bir örnek… Onca yılda daha ne örnekler yaşandı, kimbilir! Saray’ın son hamlesini o örneklerden farklı kılan ise sistematik hale getirilecek olması. Dahası, her türlü sınırlamadan, baskıdan, özetle endoktrinasyondan uzak ve bağımsız olması gereken akademiye, bilim dünyasına uzanması. BÜTÜNLEŞİK İLETİŞİM STRATEJİSİ kavramı, açık ve yakın tehlikeyi ortaya koyuyor. Her tarafı dökülen hastalıklı demokrasilerde bile savunulamayacak bir kavram. Ama çok uzun zamandır oralarda olmadığımızı, bir zamanların ateşli Erdoğan yandaşları bile görüyor artık. Demokrasi treninin son durağa yaklaştığını fark ediyor.                                                       Hitler 1920’lerdeki başarısız darbe girişiminden sonra -6 ay kadar kaldığı cezaevinde kafa yorup- “demokrasiyi yıkmanın en emin yolunun demokrasiyi kullanarak iktidara gelmek” olduğu sonucuna varmıştı. Nitekim, vatan/ millet / bayrak kavramlarının boca edildiği seçim kampanyası.. Üstüne bir de ABD kaynaklı büyük buhran işe yaramış, Hitler Almanya’nın başına geçmişti. Sonra Almanlar bir bakmıştı ki, şansölye diye oy verdikleri adam aslında efsanelerde tarif edilen bir güce sahip MESİH’ti. Daha doğrusu kara propagandanın / kara terimlerin süper starı Goebbels onlara böyle söylemiş, buna inandırmıştı: “Başarısının sırrı, Hitler’in karakterinin tanımlanamayacak kadar GİZEMLİ BÜYÜSÜNDE yatıyor. Ona bağlılık yemini edenler hem bedenleri hem de ruhlarıyla kendilerini ona adamışlardır.”                                                       Öyledir. Otoriter rejimlerin karakteristik özelliği, liderden bir MESİH yaratmaktır. Bunun için de, üretilmiş kavramlar ve mucizevi öykülerle kitlelerin -akıllarına değil- yüreklerine yaylım ateşi açılır! İki hatırlatma: MİT Müsteşarı Hakan Fidan 7 Şubat 2012’de- cemaatçi- savcı tarafından ifadeye çağrılmıştı hani.. İddiaya göre tam da Erdoğan’ın ameliyat olacağı günde.. Ne var ki Erdoğan ameliyatı ertelemiş ve bunun üzerine MİT KUMPASI denilen vakanın önüne geçilmişti. Peki o sırada SABAH ve aHaber’de bunun nasıl takdim edildiğini hatırlıyor musunuz? Erdoğan ameliyatı GÖKLERDEN GELEN BİR KARARLA ertelemişti! “Vahiy” sözcüğünün güncellenmiş terimi nerede üretilmişti dersiniz!                                                       İkinci hatırlatma daha iki ay öncesinden. İstanbul’un Fethi için hazırlanan belgeselde Ayasofya’ya çok özel bir yer ayrılmıştı. Elbette ibadete açılmasında Erdoğan’ın rolü vurgulana vurgulana.. Ancak benim üzerinde durmak istediğim, bunun ötesinde bir yaklaşım. Belgeselde, Museviler için benzersiz bir öneme sahip, 2500 yıldır aradıkları Ahit Sandığı’nın Ayasofya’da olduğu ima ediliyor.. Hatta görseli Ayasofya semalarına yansıtılıyor… Bir bakıma Hz Musa ve Süleyman’dan Fatih Sultan Mehmet’e, oradan da bugüne, yani Erdoğan’a “kutsal bir yol” çiziliyordu. Belgeseldeki imza mı? Tabii ki Saray İletişim Başkanlığı!                                                       Saray’ın ne yapmak istediği ortada. Biliyoruz! Bilmediğimiz, bilim dünyasının ne yapacağı. KAMU TERİM BANKASI’nın talimatlarına uyacak mı? Yani susacak mı? Saray’ın endoktrinasyonuna boyun eğecek mi? Yoksa Boğaziçi’nin değerli akademisyenleri gibi aklın ve bilimin özgürlüğünü savunabilecek mi? Edtör notu: Ayşenur Aslan bundan böyle her pazartesi yazılarıyla halktvcom.tr'de",https://halktv.com.tr/makale/yaparsa-akp-yapar-kamu-terimi-bankasi-650503
Ayşenur Arslan,AHİRETE İNANIR MISINIZ SAYIN İKTİDAR-CILAR?,20 Eylül 2021 Pazartesi 04:27,"Soldaki genç Sefter Taş, sağdaki de Fethi Şahin.. Öldürüldüklerinde, üstelik yakılarak vahşice / alçakça katledildiklerinde Sefter 23, Fethi 26 yaşındaydı. Bu fotoğraflarını, hemen ardından da katliamın videosunu izlediğimizde adlarını bile bilmiyorduk aslında. Çok sonra öğrenecek, kısa süre sonra da unutup gidecektik. İsmail Saymaz, bu iki gencin ölüm fermanını veren IŞİD ""kadısı"" ile ilgili skandal durumu yazıncaya kadar. *   *   * Tarih, 22 Aralık 2016. O akşam internete bir video düştü. Videoda, işte bu, hayatının henüz başındaki iki gencin ""infazı"" vardı. Filmde olsa gözlerinizi kapatacağınız görüntülerdendi. Oysa film değil, gerçeğin en korkunç haliyle karşı karşıyaydınız. IŞİD militanları tarafından kafes içine konmuş gençler, ayaklarından başlayarak yakılıyordu. İçlerinden birinin iç çeker gibi, son söz gibi ""anne"" dediği duyuluyordu. IŞİD katilleri ise hiçbir inanca sığmayacak bu dehşeti sloganlarla kutluyordu. Biliyorum, okurken bile fena oldunuz. Hele bir de izlemek... O anlara tanık olmak... Kelimelerle tarifi yoktu. Kendi adıma söyleyeyim; videoyu kapatmak istiyordum. Dayanılacak gibi değildi çünkü. Ne var ki bir yandan da, izlemenin / hatırlamanın / hatırlatmanın o zavallı gençlere son bir görev olduğunu düşünüyordum. Benim izlemeye tahammül edemediğim vahşeti, onlar yaşamıştı. Ölümün en erken / en korkunç biçimiyle, işkenceyle katledilmişlerdi. Üstlerinde TSK üniformasıyla... *   *   * Tahmin edebilirsiniz. Video parça tesirli bomba gibiydi. Çok kısa süre sonra ""tesiri"" de görüldü! İnternet ""nedense"" yavaşlayıverdi. Yetmedi, Facebook, Twitter, YouTube ve hatta Ekşi Sözlük'e erişim engellendi. Açıklama mı? Elbette yoktu. Günler sonra, dönemin Başbakan Yardımcısı ve Hükümet Sözcüsü Numan Kurtulmuş konuşuncaya kadar. Kurtulmuş aslında açıklama yapmıyordu. Görüntüleri servis etmiş olanlara -onlar her kimse- ateş püskürüyordu: ""Bu konuda TSK ve Milli Savunma Bakanlığı tarafından teyit edilmiş bir bilgi yok. Hal böyleyken sosyal medya sorumsuzca yayın yapılacak bir yer değildir. Bazı arkadaşlar ayaklarını denk alsın."" İki askerin IŞİD tarafından yakılarak öldürüldüğü teyid edilmemişti. Evet. Peki yalanlanmış mıydı? Hayır! Yanıt neredeyse 1 yıl sonra ""dolaylı"" biçimde verildi. 9 Ekim 2017 günü, Sefter Taş'ın ailesine ""oğullarının şehit olduğu"" bildirildi. Aileye oğullarının nerede ve ""nasıl"" şehit olduğu anlatılmış mıydı, bilinmiyor. Ancak daha önceki ve sonraki yüzlerce örneği hatırlayıp akıl yürütebiliriz: Oğulları, bir ""terör örgütü"" tarafından vatanını savunurken şehit olmuştur. Ve artık cennette huzur içindedir. Ağlayıp yas tutmak onun ruhunu inciteceği için, gözyaşlarının da soruların da yeri yoktur! *   *  * Fark ettiniz elbette. Fethi Şahin'den söz etmedim. Henüz! Zira, onun öyküsü acıyı katlıyor. Sefter'in ailesi, oğullarının şehit olmasıyla ""avunabilirken"", Fethi'nin ailesi bundan mahrum bırakılıyor. Dahası, Fethi IŞİD elemanı olmakla suçlanıyor. Bu ""masalı"" gündeme getirenlerin başında Aydınlık Gazetesi geliyor. Gazeteye göre, IŞİD ""her nedense"" Fethi'ye TSK üniforması giydirmiş! Fethi de kendisini bekleyen korkunç akıbeti bile bile ""jandarma istihbarat elemanıyım"" diye yalan söyleyip TSK'ya operasyon çekmiş! Aydınlık, yanlış bilgi almıştır diyelim.. Gazeteye birileri, böyle bir masalı yutturmayı başarmış diyelim.. Ya Hükümet Sözcüsü Numan Kurtulmuş.. Ya Erdoğan.. Ya bakanlar... Hani ahirete inanıyorsunuz ya! Hani kul hakkından, günahtan falan dem vurmadan gün geçirmiyorsunuz, alnınız da secdeden kalkmıyor ya! Tarifi olmayacak bir vahşetin, yakılarak ölümün ""kendi bekanız için"" örtbas edilmesini nasıl içinize sindirdiniz? Sindiriyorsunuz? *   *    * Neden girdiniz Suriye'ye? Onlarca gencin kanı üzerinden yürüyen siyaset şimdi ""normalleşecek"" öyle mi? Üstelik.. İsmail Saymaz yazdı da öğrendik. Bu iki evladın katli için fetva veren alçak, ortalarda dolaşırmış! İsmail Saymaz yazdı da sonuç alabildik. O alçak NİHAYET tutuklandı. Ey iktidarcılar..Cumhurbaşkanınızdan bakanınıza, sözcünüzden iletişim müdürlerinize.. Türkiye'den, ailelerden özür dilemenizi bekliyoruz. Bir de, Fethi Şahin'e itibarının iade edilmesini, ailesinin başlarını yerden kaldıracak bir açıklamayla şehitlik ünvanı verilmesini. Bu geçmişteki günahınızı temizlemez belki, ama hiç değilse Türkiye'nin gerçekleri öğrenmesini sağlar.",https://halktv.com.tr/makale/ahirete-inanir-misiniz-sayin-iktidar-cilar-650590
Ayşenur Arslan,SORUN(LARI) ENİNDE SONUNDA KADINLARA GELİP DAYANIYOR!,13 Eylül 2021 Pazartesi 00:15,"Başlık, Star yazarı -bir zamanların AKP milletvekili- Resul Tosun beyefendinin son yazısından ilham alıyor. Elbette onun yazısında farklı bir ""adres"" var. Şöyle diyor: ""Sorun eninde sonunda gelip laikliğe dayanıyor."" Çok rahatsız Resul Bey, çok rahatsız! Laikliği Türkiye'nin ""beka sorunu"" olarak görüyor. O'na göre, laiklik emperyalist işgalcilerin kültürü. Bu kültürü dayatan da CHP Resul Bey ve laiklik meselesine döneriz. Ama beyefendi emperyalist güçlerden söz etmişken hatırlatmak şart. Daha çok yeni, Savunma Bakanı -Saray'ın gizli gücü- Hulusi Akar Sedat Ergin'e konuşup şöyle dedi: ""Türkiye bölgesinde ABD için güçlü, etkin ve güvenilir bir müttefiktir. Eğer ABD Ortadoğu coğrafyasında bulunacaksa Türkiye ile işbirliği yapması lazım. ABD’nin bölgede işbirliği yapacağı ülke biziz."" İnsanın aklı karışıyor haliyle! Hani o ""EYYY AMERİKA"" dünyaya hükmedemezdi. Zaten ve elbette emperyalist bir güçtü! Yoksa Erdoğan ve kurmayları İzlanda'dan söz ediyorlardı da biz mi anlamamıştık. Belli ki anlamamışız! Resul Tosun'un ""kültür işgali"" dediği emperyalist hegemonyadan ne kastedildiğini de anlamamış olabiliriz. Zira bugünlerde, konuyu ""erkekleri eşcinsel yapmaya çalışan odaklara"" kadar getirenler.. Oradan da benim Koreli lolipoplarım BTS grubuna uzatanlar var. Beyhude! Gençleri, Resul Bey'den ""kızlara gözü kayar"" korkusuyla istediği üniversiteye gidemeyen Binali Yıldırım'a kadar hiçbir panik atak çerçeveleyemeyecek! AKP'lilerin çocukları bile nasıl yaşıyor, ne yapıyor görüyoruz. Hani son günlerde hep dendiği gibi: Bir de bize marjinal diyorlar!! *  *  * Laiklik denince çıldırmalarının nedeni de zaten bizlerden çok muhafazakarların çocukları.. Ve onları artık kendi saflarında tutamamaları. Deyim yerindeyse, zaptedememeleri! O çocukları kendi saflarına çekebilmek için kafa yorup duruyorlar. Ne var ki, paradigmalarını aşamayınca olduramıyorlar. Resul Tosun da, tıpkı pek çok AKP'li  / şeriatçı / siyasal islamcı isim gibi gerçek fikri açık ediyor: ""İslam, kul ile Allah arasında gizli kalması gereken ilişki dâhil, Müslümanın ailesiyle, toplumuyla, çevreyle, canlılarla ve kainattaki her şeyle ilişkisini düzenlemiş bir dindir. Dua da tesettür de, helaller de, haramlar da, iyiliği yaymak kötülükle mücadele etmek de, adil olmak da, dürüst olmak da ve bütün güzellikler de bu yüce dinin kapsama alanındadır."" Resul Tosun'un son cümlesindeki tarif pek ilginç! Adil olmak, (yolsuzluğu kapsıyor mu bilmem) kötülükle mücadele etmek falan.. İyi de, başta AKP'nin siyasi elitleri olmak üzere siyasi İslamcıların bu konulara kafa yorduğu söylenemez. Onlar daha ziyade ""tesettür"" yani ""kadın"" konusunda çok hassaslar. Taliban yöneticileri geçenlerde ""biz de artık eskisi gibi değiliz, daha kibar ve düşünceliyiz"" deyip, cümleyi ""tek koşulumuz kadınların evden çıkmamaları"" diye tamamladı ya! Bizdeki Taliban'ın (tek değilse de) en büyük derdi, kadınlar! Tesettüre girsinler, evden mümkün olduğu kadar çıkmasınlar, anne-babaları 12 yaşında evlendirmeye kalkınca isyan etmesinler, kocalarının sözünü dinlesinler.. Erdoğan iktidarı, kadınları toplumdan silemeyeceğini çoktan fark etti. Siyasal İslam projesi de zaten çoktan iflas etti. Peki, neden bu laiklik karşıtı kampanyaya karşı sessizler? Nedeni açık: Dışarıda bir yandan emperyalizme kafa tutuyor görünüp sonra ABD'ye el uzatmak.. İçeride de bir yandan AB hedefiyle çağdaşlık masalı anlatırken bir yandan toplumdaki -yani sandıktaki- oy oranı yüzde 10 denilen şeriatçı / siyasal İslamcı kesime ve elbette tarikatlara çiçek atmak.. Son günlerde hızlanan laiklik karşıtı kampanyanın nedeni, yaklaşan seçimler. Diyanet İşleri Başkanı Ali Erbaş'ın -Erdoğan'ın yanı başında- Anayasa'ya apaçık aykırı konuşması.. Hadi O'na ""şaşırmadık"" diyelim.. Bahçeli'nin Erbaş'a açık desteğini ilan etmesi.. İstanbul Sözleşmesi'nin feshedilmesi.. Okullardaki dayatmalarla kız ve erkek öğrencilerin arasına kimi zaman görünür kimi zaman görünmez perdelerin çekilmesi.. Hep üç oy beş oy hesabı.. Ama, siyasi hesaplarla toplumsal mühendislik Rus ruleti gibidir. Bakarsınız, tabancadaki tek kurşun size isabet etmiş. Laiklik çocuk oyuncağı değil. Ve sorun, gerçekten de eninde sonunda gelip laikliğe dayanıyor. Resul Tosun da bunu söylüyor. Ancak tam aksi bir rotada: ""Sorun eninde sonunda gelip laikliğe dayanıyor. 90 senedir dindarlara hayatı zehir etmeye çalışanların ve toplumu İslam'dan uzaklaştırmaya çalışanların tek gerekçeleri laiklik. İşte tam da bu sebeple istismarı önlemek için laiklik ilkesi tüm çağdaş ülkelerde olduğu gibi ya anayasadan çıkarılmalı ya da istismarı engelleyecek netlikte tarif edilerek yer almalıdır. Yoksa bu zihniyetin, ellerine geçen ilk fırsatta 28 Şubat benzeri uygulamalara teşebbüs etmekten ve toplumu germekten çekinmeyeceği anlaşılmaktadır. Demedi demeyin!"" *   *  * Ben de başta CHP, muhalefete sesleniyorum: Demedi demeyin! Yaklaşık 70 yıldır adım adım ilerleyen laiklik karşıtı politika artık ""hücuma"" dönüştü. Sovyetler Birliği bir günde dağılmadı. İran, Afganistan bir günde şeriatçı kafalara teslim olmadı. Türkiye bugün, bu ülkeler gibi değil ama ""bambaşka bir yerde"" ise, bu da bir günde olmadı. Daha cesur olmalısınız. Hep söylediğim gibi, laiklik hayatımızın / cumhuriyetimizin temel taşı. Onun dalgaların oyduğu kayalar gibi zaman içinde parçalanıp gitmesine seyirci kalmamalısınız. Biz, laikliğin siyasi ya da entelektüel bir mesele değil ÖLÜM KALIM MESELESİ olduğunu bilen kadınlar SİZİ UYARIYORUZ! Bizim sustuğumuz yerde sizin sözlerinizin hiçbir hükmü kalmayacak! Bugün susturulan.. Evine hapsedilip başlarına baba / abi / koca diye bir erkeğin gardiyan olarak dikildiği.. Bizzat bu ülkenin cumhurbaşkanının ""kendisiyle eşit görmediği"".. Öldürülen, ölüm tehlikesiyle yaşayan, hiçe sayılan, hiçleştirilen kadınlar.. Onlar da en büyük vebaliniz olacak!!! MERAKLISINA NOT: Aile ve Sosyal Politikalar Bakanlığı'nın takibe aldığı BTS, 2019 yılında Suudi Arabistan'da konser verdi. Biliyor muydunuz? Hem de her yaştan, kadınlı erkekli Suudi yurttaşın doldurduğu Kral Fahd Stadyumunda. Suudi Arabistan'ın duvarları bile gençlerinin, kadınlarının mücadelesiyle yıkılmaya başladı. Daha ne diyeyim!!",https://halktv.com.tr/makale/sorunlari-eninde-sonunda-kadinlara-gelip-dayaniyor-650571
Ayşenur Arslan,Şu ‘kolonya şişesi’ meselesi!,19 Nisan 2020 Pazar 10:08,"Çoook uzun yıllardır, mesleğim gereği elbette, sözlü saldırıya uğrarım. Taciz edilirim. Dava edilirim. İfade veririm. RTÜK tarafından cezalandırılırım.  Aralarında, “cuma günü kutsal değildir” deyip (İslam kaynaklarına göre) gerekçesini açıkladığım üç beş cümlem de vardır…  Konuğumun “AKP seçmeni, diğer partilerin seçmen kitlesine göre daha yaşlı” analizi de…  Kurt / kuzu meselesinde olduğu gibi hiçbir şey bulamasalar da, böyle tuhaf bahanelerle rahatsız ederler.  Ama…  Şu kolonya meselesi hepsini aştı.  Hani, cumhurbaşkanlığı bir naylon torbayla maske ve kolonya gönderiyordu ya… İşte o torbalardan biri de bana “nasip” oldu. Ev yayınımda gösterip, “nihayet geldi” diye paylaştım. Konuğumla üzerine birkaç laf ederken de, kolonyanın “küçük boy” olduğunu söyledim.  Vay sen misin söyleyen! Neredeyse “nankör” etiketiyle paylaşım açacaklardı. Bugüne kadar hiç olmadığı kadar ciddi bir sosyal medya bombardımanına tutuldum. Sosyal medya yetmedi, AKİT TV’de yayın malzemesi yapıldım.  Kolonyayı nasıl küçümsermişim! Kolonyayı nasıl “küçük” deyip beğenmezmişim! Ne kadar nankörmüşüm!  Mesajlarda, en hafifi “moruk” olan diğer nitelemeleri saymayacağım. Kolonya şişesini boşalınca atmamamı öğütleyen bir “kafanın”, ileride onun ne işe yarayacağına dair iğrenç imalarını ise bu cümlenin ötesine taşımayacağım.  Sadece, şu kadarını söyleyeceğim: Zavallı insanlar, tek bir kişinin / ailenin / zümrenin iktidarı için ne yapacaklarını şaşırıyor. Zihinlerini istila eden kire “nur” muamelesi yapıp, suç makinesine dönüşüyor. ***  Nöropsikolojide “ANTON” sendromu diye bilinir; kişi, kör olduğunu kabullenmez. Görmediği halde gördüğünü zanneder. Hayalindeki imgeleri gerçek yerine koyar ve bunların “gördüğüne kanıt” olduğunu düşünür.  Türkiye’de milyonlarca kişi, bunun sosyal versiyonundan mustarip. Görmüyor. Önündeki apaçık gerçeği ıskalıyor. Görmemekte ısrar ediyor.  ***  Erdoğan’ın kolonyasını.. Paketten çıkan birkaç maskeyi.. İş dünyasına verilen desteği “görmeyen gözlerle bakınca” bir BAŞARI ÖYKÜSÜ hatta bir MUCİZE zannediyor.  Türkiye’nin, salgını atlattığını ya da en azından atlatmak üzere olduğunu zannediyor.  Oysa, veriler / gerçekler / peş peşe atılan adımlar bize;  ♦ Testlerimizin geç başladığını ve güvenilirliklerinin tartışmalı olduğunu..  ♦ Bazı vakalarda ve ölümlerde Covid-19 ibaresinin yer almadığını, bu yüzden gerçek rakamların açıklanandan çok fazla olması gerektiğini..  ♦ Dünyada vaka sayısı itibariyle 9. sırada yer aldığımızı ve neredeyse İran’ı da geçmek üzere olduğumuzu..  ♦ Önüne geleni “kaos yaratmaya çalışmak” ile suçlayan iktidarın maske üretimi ve dağıtımında duvara tosladığını..  ♦ Tıpkı 15 Temmuz Darbe Girişimi’ne “Allah’ın lütfu” diye baktıkları gibi, Korona günlerini de böyle bir “lütuf” olarak görüp Anayasa’ya, hukuka, insan haklarına, o çok savundukları piyasa ekonomisine aykırı adımları fütursuzca attığını..  Gösteriyor. Hem de görmeyen gözlerin bile görebileceği kadar açıklıkla.  Benim kolonya konusundaki ironik bir iki sözüm.. Berikinin eleştiri sınırlarını aşmayan bir yorumu.. Bu yüzden dillerinde. Yukarıda saydıklarımı-zı yanıtlayacak halleri yok çünkü. Yalanlayacak halleri hiç yok!  Doğal olarak ne yapıyorlar?  Nankör moruk diye saldırıyorlar. Dillerinden düşürmedikleri ayıp / günah vs. kavramlarını lime lime ederek “kolonya şişesi” mesajı gönderiyorlar.  Bir gün elbette Covid-19’u yeneriz de. Bu zihniyeti nasıl dönüştürebiliriz? Bu kiri nasıl temizleriz? Bilmiyorum!",https://halktv.com.tr/makale/su-kolonya-sisesi-meselesi-650438
Ayşenur Arslan,Rasim Ozan.. Erkan Tan.. Ersoy Dede falan,17 Mart 2022 Perşembe 14:58,"Ben “Erdoğan küçük damadı İHA-SİHA satsın diye Ukrayna- Rusya savaşını istiyor” demişim. Bu yüzden de beka sorunu haline gelmişim. Bu yüzden de artık RTÜK falan yetmezmiş benim hakkımdan gelinmesi için. TRT sunucusu Ersoy DEDE böyle yazmış. Tabii, beyin ölümü ilanı gibi etkileyici bir girişten sonra. * * * FETÖ’nün fırtına gibi esip kumpas üstüne kumpas örnekleri verdiği yıllardı. Rasim Ozan bir yazısında çok yakında Silivri’ye gideceğimi müjdelemişti. Gülen’e “sensiz buralar mahzun” diye seslenen Erkan Tan da, devrin değişip Reis aşkı filminin vizyona girdiği günlerde beni hatırlamıştı. “Bu kadın hala mı dışarda” diye bağır bağır bağırınmıştı. Daha kimler.. Daha neler neler.. Ersoy Dede sonuncusu! * * * Dediysem arkasında dururum. Maksadımı aşmışsam özür dilerim. Peki ya ortada “denmiş” bir şey, maksadı aşacak bir ifade yoksa! Evet, Dede’nin söz ettiği tüm “isimler” geçiyordu cümlemde. Ancak sıra fiillere gelince durum tam zıddıydı. Zira, kendisi ve politikası hakkındaki görüşlerimi cümle alemin bildiği Erdoğan hakkında belki de -temkinli olsa bile- ilk kez olumlu bir görüş belirtiyordum. Yine cümle alemin malumu, işgal eden değil işgal edilen taraf olduğu için Ukrayna’yı destekliyorum. Ve bu ahlaksız işgalde Ukrayna’nın en büyük güvencelerinden birinin Bayraktar silahları olduğunu biliyorum. Ekranda bunu ifade ettim ve Ukraynalılar için önemini, Bayraktar için yaptıkları marşı yayınlayarak vurguladım. Sonrasında Bayraktar reklamı yaptığımı söyleyen de çıktı. Ama sözlerimden bu kadar paranoyakça bir anlam çıkartan sadece malum kişi oldu! * * * Beynimin henüz sağ ve sıhhatte olduğu geçmişte başıma gelen bir olay söyletiyor bunu. 12 Eylül öncesi bir gece vakti, sokaktan gelen çığlıklarla uyandım. Hemen pencereye koştum. Birkaç adam, bir genci kollarından tutmuş sürükleyerek bir arabaya bindirmeye çalışıyordu. Bir kadın da onlara engel olmaya çalışarak çığlık atıyordu. Hemen polisi aradım, durumu özetleyip ekip göndermelerini istedim. Sonra tekrar pencereye döndüm. Ve ne göreyim! Karşı apartmandaki yaşlı komşumuz fenalaşmış. Gelen ambulansmış. Bağıran da “ne olur ölme” diye feryat eden eşiymiş. Tekrar telefona koştum. Özür dileyerek durumu anlattım. Elbette sonrasında uzun uzun düşündüm bu tuhaf olayı ve şu sonuca vardım: 12 Eylül öncesi o kadar vahşi şeyler yaşamıştık.. Ersoy Dede belki bilmez, 7 TİP’li gencin katledilmesi gibi öylesine dehşet verici olaylara tanık olmuştuk ki.. Zihnim bir sağlık sorununu “saldırı” diye algılamıştı. * * * Öyledir. Korku / paranoya / düşmanlık gibi keskin duygular zihninizde her şeyi “saldırı” diye tercüme eder. Merak ediyorum! Bayraktar meselesi bir yana, Antalya buluşmalarının önemini ve Türkiye’ye sağladığı itibarı AYNI EKRANDA vurgulamış olmamı acaba nasıl yorumladı Ersoy Dede? * * * Şunun farkındayım: Sizinle aynı dünya görüşünde olmadığım için benden nefret ediyorsunuz. Dolayısıyla, bırakın maksadı aşmayı falan, lehte bir ifadeden bile “beka sorunu” çıkartıyorsunuz. Belki beni emeklilik ya da cezaevi yoluyla bertaraf etmeyi düşünüyor, umuyorsunuz. Güç / mutlak güç sizde. Hiç değilse şimdilik! O gücü gazetecilik yerine, GAZETECİLERİ İHBAR ETMEK için kullanıyorsanız.. Ne diyeyim! Dilerim bir gün -vaktiyle bana saldıran pek çok kişiyi haksız yere yargılandığında savunduğum gibi- sizi de savunmak zorunda kalmam.",https://halktv.com.tr/makale/rasim-ozan-erkan-tan-ersoy-dede-falan-668580
Ayşenur Arslan,AKP: Açıldı... Kapandı... Yeniden Mi Açılacak?,25 Ekim 2023 Çarşamba 05:05,"- Nasıl yani! Kandil mi? “Evet Kandil’e gittim.” - Bildiğim kadarıyla oradan Ankara’ya gittin. “Evet! Cumhurbaşkanlığına, başbakanlığa, MİT’e gidip…” ★★★★ Devamını yazacağım. Çok heyecanlı çünkü! Nedense kimsenin hatırlamak istemediği macera filmi tadında bir süreçti.. Ve ben birdenbire kendimi o sürecin içinde buluvermiştim. Yukardaki diyalog da filmin açılış repliklerindendi. Aslında ilk replik, dönemin cumhurbaşkanı Abdullah Gül’e aitti: “İLERLEYEN GÜNLERDE ÇOK İYİ ŞEYLER OLACAK.” 11 Mart 2009 günüydü. Henüz daha hiçbir şeyin adı konmamıştı. Ama Gül o gün bu sözlerle başlama işaretini vermiş, fısıltılar KÜRT AÇILIMI’ndan dem vurmaya başlamıştı. İşte o günlerin birinde -CNN TÜRK’te ekrana gelen- Medya Mahallesi’ne Avni Özgürel’i davet etmiştim. “Gelirim ama ancak önümüzdeki pazartesi. Kuzey Irak’tayım” dedi. Neden oralarda olduğunu sormadım. Sonraki hafta için anlaştık. Derken, hafta sonunda Avni aradı. “Pazartesi Ankara’da olacağım. Salı geleyim” dedi. Ve salı günü geldi. ★★★★ Program öncesi konuşmadık. Dolayısıyla sözleri benim için de tam bir sürpriz oldu. Kuzey Irak’a gittiğini.. Gitmişken Kandil’e çıktığını.. Görüşmeler yaptığını söyledi. Avni, bilenler bilir, MHP’ye yakın bir gazeteciydi. Uzun süredir de aktif / sahada gazetecilik yapmıyordu. Dolayısıyla Kandil’e gidişi fazlasıyla ilginç bir durumdu. Dikkatli olmaya ve Avni’yi zor durumda bırakmamaya çalışarak sordum. “Bildiğim kadarıyla Kuzey Irak’tan sonra Ankara’ya gittin. Hangi kuruma gidip kiminle konuştuğunu sormayacağım ama en azından Kandil’den bir mesaj getirip getirmediğini sorsam..” Dedim ya, Avni’yi zor durumda bırakmak istemiyordum. Ne de olsa bana güvenerek Ankara’ya gittiğini söylemişti. Güvenini zedelemek de istemiyordum. Ama.. Yanıt hiç beklemediğim bir açıklıkla geldi: “Evet! Cumhurbaşkanlığına, başbakanlığa, MİT’e gidip görüştüklerimizi anlattım.” ★★★★ O sırada, farkında değilim elbette, haber merkezi karışmış. Avni’nin sözleri ekran başındakiler gibi, CNN TÜRK yöneticilerini de şaşkına çevirmiş. Söylemeye gerek var mı bilmem, şaşırmayanlar süreci hazırlayıp pişmeye bırakanlardı. Medya Mahallesi’ndeki hamleyle anlaşılıyordu ki, Kandil’in mesajı olumluydu. Yani yemeğin ateşten alınıp servis edilme vakti gelmişti. ★★★★ Durup dururken o günlere, 2009 baharına dönmüş değilim. Nedenini anlatacağım ama önce mahallemize bir çift lafım var: O gün, program sırasında deliren Doğan Grubu yöneticileri nasıl bir şuur kaybından muzdarip olduklarının farkında değildi. Bir an durup düşünselerdi; Avni Özgürel niteliklerine sahip bir gazeteci neden Kandil‘e gider.. Kandil nasıl iki günde “gelsin görüşelim” diye davet salar.. Oradaki görüşme sonrasında Avni nasıl -neredeyse 24 saat içinde- iktidarın tepesindekilere ulaşıp mesajı aktarır.. Ve neden gelip bunları bir canlı yayında anlatır.. Alın size dilediğiniz kadar soru işareti ??????????????????? Bu paragraf soru sormayı unutanlar için elbette. Öyle ya! Ankara’dan -bugünlerde Saray’dan- bir yönerge / talimat gelecek ki haber yapsınlar. Açılım resmen duyurulacak ki anlamayan kalmasın, anlatmaya doyamasınlar. Ankara temsilcilerinin kulağına megafonla (!) fısıldanacak ki dünün yasaklılarını ekrana çıkartmak için yarışsınlar. ★★★★ Hep söylüyorum ya, gazetecilik beş on kitap ya da üç beş kuraldan ibaret değildir. Tecrübe en büyük zenginlik, hatta bazen tek şarttır. AÇILIM… Birkaç yıl sonra AKP oy kaybedip tek başına iktidar olanağından olunca KAPANIŞ… Türkiye’ye ve özellikle biz gazetecilere çok şey öğretti. İşte o tecrübenin ışığında meslektaşım Sedat BOZKURT’un geçtiğimiz günlerde Kısa Dalga’da yazdıkları bana BİR ŞEYLER anlattı: “AKP ile HEDEP arasında adı konulmamış, resmî nitelik kazanmamış bir görüşme trafiğinden söz ediliyor. Kurumsal temsil görevleri olmayan eski siyasetçilerin görüştüğü ve bundan parti yönetimlerini haberdar ettikleri konuşuluyor. Dost sohbeti şeklinde geçmiyor bu görüşmeler edindiğim bilgilere göre. AKP’nin yerel seçim modellerine HEDEP’liler; siyasi tutukluların serbest bırakılması, kayyum uygulamasının son bulması ve Öcalan’a tecritin kaldırılması gibi somut taleplerle karşılık veriyorlar.” ★★★★ Bu haberin üzerinden bir haftadan fazla süre geçti. O sürede tepkilere baktım, açıklamaların yolunu gözledim. Bu arada sevgili Sedat Bozkurt ile konuştum. Durum şu: Haber iki kanatla da konuşularak hazırlanmış. İktidar cephesinden herhangi bir yalanlama, suçlama, öfkeli trol saldırısı vb gelmemiş. Ya HEDEP cephesinden? Bunun yanıtını da BirGün’den Nurcan Gökdemir’in haberinde, HEDEP Eş Genel Başkanı Tuncer Bakırhan’ın sözleriyle aldım: “Seçim dahil olmak üzere iktidarla hiçbir konuda bir görüşme durumumuz olmamıştır. Ancak kim olursa olsun ne istediğini ve beklediğini kamuoyu ile net bir şekilde paylaşmak kaydıyla ve çözümü mümkün kılacaksa her kesimle yeri gelince görüşebiliriz.” ★★★★ Bu “yalanlama” metninde ÇÖZÜM sözcüğü parlıyor sanki. Yine de, geçmişteki gibi bir süreç yaşanacağını düşünmüyorum. Olsa olsa yerel seçimle ve -belki- kayyum sisteminin artık uygulanmayacağına dair sözle SINIRLI bir süreç yaşanabilir. Mümkün mü? Neden olmasın! Zira Erdoğan’ın yol haritasında şöyle işaret levhaları var: CHP günlerini kum havuzunda geçiredursun, belli başlı mahfillerde yeni oyun planları yazılıyor.. İhtimaller gözden geçiriliyor... Bakalım önümüzdeki günlerde nasıl bir film girecek vizyona! Aman bir heyecan bir heyecan, bekliyorum!!!!!!!",https://halktv.com.tr/makale/akp-acildi-kapandi-yeniden-mi-acilacak-778467
Ayşenur Arslan,MEDYANIN EN BÜYÜK GÜNAHI,12 Temmuz 2021 Pazartesi 00:42,"Sıkı durun..Çok değil iki yıl sonra Lozan Antlaşması sona erecek. İşte o zaman dünya alem bizi görecek. Öyle ya! Artık petrol kuyularımızı açabileceğiz. Yataklarında bizi bekleyen altınları çıkartabileceğiz. Uçan arabalar gökyüzünde süzülmeye başlayacak. Buraya kadarı ""latife"" diyeceğim. Ama değil! Türkiye'de milyonlarca kişi buna inanıyor. İnandırılıyor. Aynı kişiler, Almanya'nın, ABD'nin falan bizi kıskandığına... Buzdolabının AKP iktidarı öncesinde ancak Koç'ların Sabancı'ların evlerinde olduğuna... Aleviler'in elinden yemek yenmeyeceğine.. Taa uzaklardaki Güney Koreli gençlerin, hani şu BTS'in, bizim gençlerimizi eşcinsel yapmaya yemin ettiğine de inanıyor. Çünkü onlara bunları söyleyen Erdoğan ve medyası. Aynı kişiler önce Erdoğan'a inandırılmadı mı zaten! ""Eğer Hz. Muhammed'den sonra peygamber gelecek olsaydı, bu Erdoğan olurdu"" demediler mi! Hem de uluorta, seçim meydanlarında Aklı devre dışı bıraktırırsanız, insanoğlunu daha nelere inandırırsınız nelere! Örneğin, geçenlerde hayata veda eden -Kraliçe 2. Elizabeth'in eşi- Prens Philip Güney Pasifik ülkelerinden Vanuatu'da ""TANRI"" olarak kabul ediliyordu. Halkın en azından bir bölümü ona tapıyor, dualarını ona gönderiyordu. Herhalde şimdi ""gökyüzüne döndüğüne ve oradan kendilerini izlediğine"" inanıyorlardır! Milyonlarca kişinin okuma yazma bilmediği, bilenlerin de okuyup yazmadığı bir ülke düşünün. Tek bilgi kaynakları da durmadan yalan söyleyen ekranlar, adına gazete denilen kağıtlar olsun.. O kaynaklar da, ülkeyi yöneten kişiyi önce deha, sonra peygamber, ardından tanrı mertebesine yükseltsin.. Olmaz mı! Olmuyor mu! Binlerce yıldır olmadı mı! Başlıkta söz ettiğim ""günah"", tam da bu! Bugün adına ""medya"" diyoruz. Geçmişte, kutsal kitap, efsane falan denirdi. Adı ne olursa olsun, hepsinin işlevi aynı: YÖNETENİN YÖNETMEYİ SÜRDÜREBİLMESİ İÇİN HAKİKATİ KONTROL ETMEK! Mehmet Barlas çoktandır çok anlamlı bir örnek değil. Yine de kayıt düşmeden geçemeyeceğim. Geçenlerde, muhalefetin ABD karşısındaki tutumunu eleştirirken aynen şunları yazdı: ""Eğer Cumhurbaşkanı Erdoğan ve MHP Genel Başkanı Bahçeli olmasa, burası sanki Amerika'ya kiralanmış sessiz bir bölge olarak kabul edilebilir."" Muhalefet suskunmuş da Erdoğan ve Bahçeli ABD'ye kükreyip Türkiye'nin gücünü gösteriyormuş! Bu kadarı kontroldan öte.. Hakikatin ölümü, hatta intiharı! Sadece o değil elbette. Türkiye'nin en kritik dönemeçlerinde medyanın patronların / yöneticilerini / yazarlarını hep aynı kritik yerlerde görmedik mi! Dün (elbette başta Mehmet Barlas) Fethullah Gülen'e övgüler düzdüler.. Bugün adını terör kelimesi olmadan ağızlarına almıyorlar. Şaşırtıcı değil. 28 Şubat için de hizaya girmişlerdi.. Bugün 28 Şubat düşmanlığında sınır tanımıyorlar.. O günlerde atv Haber'deydim. TV kanalları her akşam uydurma notlarla ""haber"" yapıp duruyordu. Bammm: İşte PKK'dan para alan köşe yazarları.. Bammm: İşte PKK finansörü iş adamları.. Derken.. Bammm: İşte Aczmendi lideri ve sevgilisi... Ekranlardan yalanlar akıp duruyordu. Ertesi gün benzerleri gazete manşetlerinde karşımıza geliyordu. Gazete ve televizyonların -bugün bazıları AKP iktidarının kolları arasındaki- Ankara temsilcileri, her gün yönetici ve patronlarına ordu güzellemesi yapıyordu.. ""Komutan dedi ki.."" diye başlayan cümlelerle yeni yalanlar servis ediyordu. Ali Kırca, ben ve yönetim kademesindeki arkadaşlarım, neredeyse hiç tartışmadan bir karara varmıştık: ANDIÇLANMAYACAKTIK! Andıçlanmadık da! ""Yukarıdan soran olursa 'faks makinamız bozuk, bize herhangi bir belge gelmedi' deriz"" deyip gülüyorduk. Soran olmadı. Biz de habercilik namusuna sahip çıkıp çamurdan uzak durduk. O karanlık gündeme hiç mi hiç girmedik. İki haber hariç! Biri, Andıç'ın hedef gösterdiği İHD Genel Başkanı Akın Birdal'ın kurşunlanması.. Ve sonrasında yaptığı açıklamaydı. İkincisi ise, Türkiye'nin konuşmalara doyamadığı skandalın zavallı figüranı Fadime Şahin'in evinin önündeki ""medya sirkiydi"". Kameramız, biraz geride durup o sirki gözlemlemişti. Genç kadını konuşturmak için kapıda sıraya girenler.. Perdenin arasından içeriye bakmaya çalışanlar.. Arada bir canlı bağlantılarla OLMAYAN SON DAKİKA NOTLARI aktaranlar.. Bu kadar! 28 Şubat'ta bizim hanemize yazılan bu kadardı. Kendi adıma -o sırada Kanal D Haber'deydim- FETÖ kumpasları döneminde de yalanın parçası olmadım. Zekeriya Öz'ün gönderdiği, ancak ""kaynağı açıklanmayan"" sahte belgelerle haber yapmamız bekleniyordu. Ben ve birkaç arkadaşım karşı çıkıyorduk. Karşı çıktıkça çizik yiyorduk. Nitekim, benim Kanal D Haber Merkezi'nden CNN Türk'e gönderilip Medya Mahallesi programına başlamam gerçekte bir ""sürgündü"". 28 Şubat ya da FETÖ kumpasları.. O günlerde ağır saldırılarına maruz kaldığım ""gazeteciler"", dönem değiştiği anda değişiverdi. Şimdi pek çoğu iktidarın safında. Dünü dünde bıraktılar. Bugün ""bugünün yalanlarını"" üretip çoğaltıyorlar. 15 Temmuz haftasında yine ne örnekler göreceğiz. Yine ne destanlar dinleyeceğiz. Elbette o gece dağıtılan silahlar konuşulmayacak. Bırakın o ""kayıp"" silahları.. Sorular yine yanıtsız kalacak: Adil Öksüz nasıl kaçtı, şimdi nerede? 15 Temmuz'dan önceki günlerde yapılan darbe toplantıları hiç mi görülüp duyulmadı? O akşam MİT Müsteşarı Hakan Fidan neden harekete geçmedi de Diyanet İşleri Başkanı ile rahat rahat yemek yedi? Daha köprüde trafik sıkışıklığına yenik düşen darbe nasıl planlan-ama-mıştı? Bu hafta, bir yandan 15 Temmuz'un kahramanlık öykülerini konuşacağız.. Bir yandan 28 Şubat Paşalarının hapis yatma ihtimallerini.. O gün yalanları çoğaltanlar peki? Her şeye inanmaya hazır milyonların üzerine boca edenler? Medyanın önde gelenleri ileri gidenleri? Onlar ihanet etmese hakikat bu kadar çok yara alır mıydı? İktidar hakikati bu kadar rahat kontrol edebilir miydi?",https://halktv.com.tr/makale/medyanin-en-buyuk-gunahi-650504
Ayşenur Arslan,Ya kral delirirse!,11 Ekim 2021 Pazartesi 00:15,"İtiraf edeyim! Başlığı, dikkatinizi çekmek için attım! Yoksa, yazıya konu ""karakterlerin"" başlıkla, yani ""delilikle"" hiçbir ilgisi yok. Olsa olsa tarihin en ünlü ""deli kralı"" 3. George'u hatırlatacaktır. Bilenler bilir, İngiltere tahtında neredeyse 40 yıl hüküm süren 3. George tarihe de sanata da adını böyle yazdırdı. Birdenbire delirmedi elbette. Belirtiler yavaş yavaş ortaya çıktı. Saray hekimleri, kimi zaman birbirine zıt teşhis ve tedavilerle, o zamanın ""sağlık modasına"" uygun yöntemler uyguladı. Örneğin, bir süre ilaç niyetine arsenik verildi. Bugünün tıp dünyası, dönemin kayıtlarına baktığında 3. George'a şizofreni ya da bipolar bozukluk teşhisi koyuyor. 1700'lerin son çeyreğinde böyle bir teşhis koymak söz konusu değildi elbette. Hele bir krala! Nitekim uzun süre, kralın rahatsızlığı halktan gizlendi, Saray'da da görmezden gelindi. Günün birinde Hyde Park'tan geçerken arabadan inip, Prusya Kralı olduğunu zannettiği bir ağaçla uzun uzadıya sohbet edinceye kadar.. O gün, tahttan indirildi. Belki kendisinin de hala kral olduğunu zannettiği bir ""dünyada"" unutulmaya terkedldi.    *  *   * Kral 3. George, tarihçiler ve sanatçılar için çok ""cazip bir malzeme"" idi kuşkusuz. En çok da şu soru nedeniyle: Deliren ya bir kralsa.... Öyle ya! Sıradan bir insana bu teşhisi koymak kolay da.. Gücünü tanrıdan aldığı düşünülen birine teşhis nasıl konulur? Konulursa ne yapılabilir? Tahttan / koltuktan indirmenin yolları nasıl bulunur?     *   *   * Bir itiraf daha: Elbette anlamışsınızdır! Yazıya ilham kaynağı olan, Erdoğan ile Kılıçdaroğlu arasındaki ilginç polemik. Erdoğan, Anayasa'nın ilk 4 maddesinin değiştirilmesini / kaldırılmasını öneren ismin eski yol arkadaşı, bugünün da Saray sakini İsmail Kahraman olduğunu unuttu! CHP lideri Kılıçdaroğlu'na verdi veriştirdi: ""Biz yeni anayasa diyoruz, birileri de çıkıyor gerekirse ilk 4 maddeyi de değiştiririz diyerek PKK güdümündeki siyasi yapıya göz kırpmaya çalışıyor. Anayasa’nın ilk dört maddesini değiştirme fikri CHP’nin ve dolayısıyla tüm CHP’lilerin ifadesi midir yoksa Kılıçdaroğlu’nun kişisel fikri midir? Bu CHP’nin kurumsal iradesi ise ortada ülkemiz açısından çok vahim bir sorun var demektir."" Kılıçdaroğlu, bu tuhaf çıkışa sosyal medyadan yanıt verdi. Ve bir öneride bulundu: ""AK Parti'nin ileri gelenleri “Anayasanın ilk dört maddesinin değişmesini” talep ediyor; Erdoğan, benim söylediğimi zannediyor. Artık sağlık raporu istemek, bir devlet güvenliği meselesi haline gelmiştir. Erdoğan, bağımsız bir kuruluştan, sağlık raporu almalıdır, hem de hemen!""    *   *   * Kılıçdaroğlu'nun rapor önerisinin ardındaki iddiayı bilmiyorum. Ancak, kimi durumlarda bunun ne kadar önemli olduğunu kendimden biliyorum. 1980'lerin başı. Oğlum daha bebek. TRT'deki işime dönmüşüm. Ve her zamanki gibi 6 gün artı hafta içi ya sabah ya gece mesaisi ile sonuçta 7 gün çalışıyorum. O günlerde bardak var. Fırın var. Ankara'da yaşadığım için biliyorum, Esenboğa Havaalanı da var. Ama otomatik çamaşır makinesi yok. Onsuz, bebekli yaşam ve ağır mesai üzerime resmen çökmüş. Bir akşam, işten çıkıp eve geldim. Dört katlı apartmanın dördüncü katına çıktım. Ve.... Kalakaldım! Kattaki dört daireden biri benim, ama hangisi? O güne kadar fark etmemişim, kapıların ve zillerin hiçbirinde isim yazmıyor. ""Aşağıya ineyim, kafamı boşaltayım.. Hızla yukarı çıkayım.. Ayaklarım beni doğru yere götürür.."" Öyle de yaptım. Ama nafile! Ayaklarım ve zihnim bana yine yol göstermedi. Belli ki bana bir şeyler oluyordu, ama ne! Aklımdan habire ""stopaj oldum"" cümlesi geçiyordu. Geçerken, bunun doğru sözcük olmadığını biliyordum aslında. Ancak -zihinsel yorgunluğa işaret eden- ""sürmenaj"" sözcüğünü bulamıyordum. Neyse ki, şu kadarını hatırlıyordum. Evim arka bahçeye bakıyordu. Dolayısıyla seçenekler ikiye iniyordu. Aradan geçen onca zamana rağmen iki seçeneği bire indiremeyince şansımı denemeye karar verdim. Kapılardan birinin zilini çaldım. Yanıt gelmedi. Oysa, evde oğlumla babaannesi vardı. Dolayısıyla zil yanıtsız kalamazdı. Demek ki... Doğru kapı, en sona bıraktığım kapıydı!     *   *   * Zihinsel yorgunluğun / tükenmişliğin ne demek olduğunu bu kadar ""net"" yaşadığım için bilirim... Beyninizde kapılar kapanır. Ne demek istediğinizi bilirsiniz ama uygun sözcükleri bulamazsınız. Nereye gitmek istediğinizi bilirsiniz ama doğru rotayı tutturamazsınız. Sürmenaj olmuşsunuzdur. Ama soranlara ""stopaj oldum"" dersiniz. Doğrusu, Erdoğan'ın son zamanlardaki çıkışlarının ""siyasi hamlelerle gerçeklerin çarpıtılması"" politikasının ötesine geçtiği kanaatindeyim. Söylediklerine inanan yok mudur? Elbette vardır. Yüzde 2, bilemedin yüzde 5.. Fazlası, Erdoğan'daki -en hafif tanımla- metal yorgunluğunun farkında. Kimi zaman Saray İletişim Başkanı Fahrettin Altun'a kimi zaman ""parti yönetimi"" gibi netliği yapılmamış bir fotoğrafa yöneltilen eleştiriler ortada. Aslında her biri ""size söylüyorum, Erdoğan anlasın"" kabilinden eleştiriler. Üstelik giderek ve derinleşerek artıyor.      *   *   * Erdoğan o eleştirilere kulak verir mi? ""Galiba ben stopaj değil de başka bir şey oldum"" deyip harekete geçer mi? Ne kadar yorgun olduğunu fark edip ""çekilme zamanı geldi"" der mi? Hayır.. Hayır.. Ve hayır.. Zaten fark etse ne olur ki! Daha dinç, daha sağlıklı günlerinde bugünlerden daha doğru kararlar mı veriyordu? İçerden dışarıya, vahim politikalara imza atarken sürmenaj mıydı? Değildi kuşkusuz! Ama bu kadar uç noktada da değildi. Neyse bunu da yolun sonuna geldiğine dair bir işaret olarak görelim. 3. George'u hatırlamaya, hatırlatmaya gerek yok. Tarih, Erdoğan'a nasılsa sayısız örnek sunuyor.",https://halktv.com.tr/makale/ya-kral-delirirse-650646
Ayşenur Arslan,"ABD yönetimi ve medyası ""savaş açmış"" gibi!",04 Ekim 2021 Pazartesi 00:15,"Bu kış çok zor geçecek. Evet! Ama sadece bizler, ekonominin ezdiği yoksullar, ""olağan şüpheli"" gençler için değil. Erdoğan ve Saray için de çok çok zor geçecek. Çünkü dış politikadaki muhatapları artık oyalanamıyor. Her biri, en kısa sürede taleplerinin yerine getirilmesini istiyor. ""Her biri"" derken, elbette büyük güçleri ve dünyanın neredeyse yarısını kastediyorum: ABD, Rusya, Merkel sonrası Almanya ve Avrupa Birliği, giderek güçlenen Mısır'ın başı çektiği Arap Birliği. Soçi'de konuşulanları öğrenemedik. Ancak, Rus medyası ve Erdoğan'ın cümlelerinin arasına sıkışan ayrıntılar sayesinde öğrenmiş kadar olduk. Putin, Suriye ve özellikle İdlib konusunda daha fazla tolerans gösterilmeyeceğinin işaretini verdi. Bir TC vatandaşı olarak utanç ve hüzün karışımı duygularla okuduğum ""Rusya'dan iki nükleer santral daha istedik.."" açıklaması Soçi'de işin nerelere vardığını özetlemiyor muydu zaten! Sarın iki santral, bir de ikinci parti S 400.. Anlaşalım. Putin ""geçiniz"" dedi mi acaba? Erdoğan Soçi'den hayal kırıklığı ile dönerken, seçmenlerine hiç değilse BİDEN MÜJDESİ vermeye çalıştı. New York'ta görüşememişlerdi, ama Roma'da, olmadı Glasgow'da görüşebileceklerdi! Kendi ifadesiyle, ""hayra alamet bazı adımlar atılıyor""du!    *   *   * Neredeyse tam da o sırada, Washington'daki bir toplantı tam tersini söylüyordu. ABD Senatosu Dış İlişkiler Komitesi'nde, Biden'ın Ankara Büyükelçisi olarak atamak istediği Jeff Flake, onay oturumunda ""mülakat""taydı. O mülakatta neler söylemedi ki Flake! Başta, Türkiye'nin gelecekte S 400 veya benzeri Rus silahları alması halinde karşılaşacağı ek yaptırımlar, pek çok başlıkta daha gelmeden Ankara'yı bombardımana tuttu. Ancak, ilginç bir vurgu vardı konuşmasında: Tam olarak bu kelimelerle olmasa bile, hedefinin Türkiye değil Erdoğan iktidarı olduğunu tekrarlayıp durdu. Örneğin, bir NATO üyesi olarak Türkiye'nin değerli bir müttefik olduğunu söylüyor, ardından Erdoğan için ağır yorumlarda bulunuyordu: ""Türkiye'nin bölgedeki saldırgan eylemleri ve Erdoğan rejiminin kendi halkına karşı uyguladığı baskıcı tutum göz önüne alındığında, Türkiye'yi sorumlu tutmaktan çekinmeyecek bir büyükelçiye ihtiyacımız var. Erdoğan'ın baskısı bir demokrasiye, bir NATO müttefikine yakışmıyor. Demokrasiler gazetecileri hapse atmaz, akademisyenleri yıldırmaz ve din özgürlüğünü ihlal etmez. Kadınlara yönelik şiddeti durdurma taahhütlerinden caymaz ve siyasi muhaliflerini hapse atmaz.""     *   *    * Bu ne şimdi? Erdoğan yönetimi, Biden'in Ankara büyükelçisi olarak kimi atayacağından habersiz mi? Jeff Flake'in bu düşüncelerini kendisine anlatan olmadı mı? Yanıt ""hayır"" ise, kocaman bir AYIP! Biliyorlarsa ve bilmezden geliyorlarsa daha kocaman bir AYIP! Eğer (tıpkı Mısır ve Suriye konusunda olduğu gibi) Washington'la bu atama konusunda ARKA KAPI DİPLOMASİSİ yapılmıyorsa, önümüzdeki süreçte neler yaşanacağını tahmin etmek zor değil. Yani, fırtınanın büyüğü kapıda. Ama, Saray bahar türküleri söylüyor. Daha doğrusu söylemeye çalışıyor! (Bir not paylaşmadan devam edemeyeceğim: Erdoğan fahiş fiyata karşı 1000 tarım kredi kooperatifi marketi açılacağını açıklamış. Doğalgaz, elektrik, dolayısıyla ulaşım, her türlü ithal maldaki korkunç artışları o marketler mi önleyecek-miş? Bilemedim)      *   *   * Durum ortada! Diplomaside tam anlamıyla bir tıkanmışlık yaşanırken, içerde de TÜKENMİŞLİK SENDROMU hakim. Sabah Yazarı Dilek Güngör bile geçenlerde itiraf ve isyan etmedi mi: ""İletişimde algı ve aktarma modelinde sıkıntı var. İletişim, algıyı yönetmek, davranış biçimleri oluşturmak ve hedefe ulaşmak için bir araç değil mi? O halde, kitlenin zihninde yer edecek, onların algısını etkileyecek faaliyetlerde bulunmak gerekmez mi? Ya da muhalefetin oluşturduğu algı insanlar tarafından gerçek olarak kabul edilmeden müdahale etmek? Maalesef, iktidar, bu kadar hizmete ve devasa projeye rağmen kendi tabanında dahi motivasyonu sağlayamıyor. Söylem üstünlüğü kuramıyor. Yaptıklarını tam olarak kitlelere anlatamıyor."" Hakikaten olmuyor. Son aylarda, Erdoğan ve kozmik ekibinin attığı her adım ters tepiyor. Gündemi artık muhalefet belirliyor. Belki de, ""artık Erdoğan ve ekibine laf anlatamadığı için"" Saray'ın siyasi kampanya danışmanı İyi Parti'ye transfer olmadı mı! Üstelik, Erdoğan'a ""veda etmediğini, sadece gidiyorum diye haber bıraktığını"" söylemedi mi! Ankara / Saray / medya çevresindeki gelişmeleri dikkatle takip edenler şunu görüyor: Yandaş ya da ""yakın"" medya giderek Erdoğan'dan uzaklaşmaya başladı. Hatalar itiraf ediliyor, sıkıntılar dışa vuruluyor artık. Erdoğan'ın yanında bu gidişle AKİT gazetesiyle, Atatürkçüleri asmak kesmek için sabırsızlanan Fatih Tezcan gibi fanatiklerden başka kimse kalmayacak. Peki neden? Saray'da neler oluyor? Ya da neler olamıyor? Erdoğan Soçi'ye neden ilgili bakanlarını değil de, sadece MİT Başkanı Hakan Fidan, kara kutusu İbrahim Kalın ve ""algı bükücü"" Fahrettin Altun'u götürdü mesela? Ekibi / çevresi neden bu kadar daraldı?      *   *  * Bu soruların yanıtlarını elbette bizler kadar dünya da merak ediyor. ABD siyasetine yön veren odaklardan biri, Foreign Policy Dergisi'ndeki bir yazı ise, yanıt adına ortaya çok ağır iddialar atıyor. Foreign Policy köşe yazarı Steven A. Cook imzalı yazıda, örneğin, Erdoğan'ın ""bir sonraki seçimlerde aday olamayacak kadar hasta olabileceği"" iddia edildi. Dahası var! ABD'li köşe yazarı, ""Erdoğan'ın unutkanlığının arttığını, nefes almakta zorlandığını, kafa karışıklığı yaşadığını, kusma problemleri yaşadığını ve kendisine implante edilebilen kardiyoverter defibrilatör takıldığını, çevresindeki doktor sayısının arttığını, basınla temasının azaltıldığını ve kamuya açık etkinliklerde kendisine ağrı kesici pompalandığını"" yazdı. Bu kadar ayrıntılı olmasa da, Erdoğan'ın sağlık durumu Ankara kulislerinde de en önemli gündem maddelerinden. Özellikle, başta Bakü ziyareti olmak üzere çeşitli görüntülerinde gözlenen yürüme zorluğu herkesin dilinde. Özel olarak onun için kurulup 24 saat hizmet veren Saray Hastanesi, elbette Erdoğan için gerekeni yapıyordur. Ama, o hastanede, dış politikadan ekonomiye, yargıdaki krizden mülteci meselesine... Türkiye'nin en kritik sorunlarına ilaç olduğunu sanmıyorum. Bu kış sahiden çok zor geçecek. Hem Erdoğan, hem de bizler için!",https://halktv.com.tr/makale/abd-yonetimi-ve-medyasi-savas-acmis-gibi-650628
Ayşenur Arslan,“Yoksul” demeyin kardeşim!,14 Haziran 2020 Pazar 12:07,"Başlığın öyküsü çok ilginç, çok tuhaf. Ama yazmadan önce, medyanın nereden nereye savrulduğunu anlatmalıyım. Gündemi yakından izleyenler bilir; 2011 yılındaki Roboski/Uludere katliamının ertesi sabahı, CNN Türk’te Medya Mahallesi’nde kelimenin tam anlamıyla saldırıya uğradım. O zaman CNN Türk’ün başında olan Ferhat Boratav, hemen yanı başımdaki rejiyi bastı. Masaları yumrukladı. Sesi -güya ses geçirmez- kapıları aşıp yayına yansıyacak kadar yükseldi. Neden? Katliama dair bilgi verdim diye… Efendim, resmi açıklama gelmeden bu kadar kritik bir konuya girilmeyecekmiş. Bana söylenmemiş mi! “İyi de valinin açıklaması var. Hem de Anadolu Ajansı geçti” dedim. Sayılmazmış. Genelkurmay açıklaması beklenecekmiş. Mızrak çuvala sığmayınca, bütün kanallar birkaç saat içinde haberi vermeye başladı. Benim vakam da unutuldu gitti. Ancak o unutulsa da, sonraki aylarda sansür girişimleri, azarlar hiç eksik olmadı. Avni Özgürel, örneğin… Belli ki ‘açılım sürecine hazırlık’ çerçevesinde ve belli ki iktidarın elçisi gibi Kandil’e gidişini anlatmıştı bir programda. Onun gibi bir ismin Kandil’e gitmesi, kamuoyuna bir işaretti. Elbette işaretleri anlamaktan korkup ‘açık talimat’ bekleyenler için değil! Bu yüzden Avni Özgürel’in “Kandil’e gidip Ankara’daki yetkililere getirdiği mesaj” o gün, -reji basmak kadar olmasa bile- epey gürültü koparmıştı. Ya da örneğin, bir başka programda Fethullah Gülen için “Bir vaiz maaşıyla mı böyle bir imparatorluk yarattı” sorum fırtına estirmişti. *** Demokrasinin efil efil estiği 2010’lu yıllarda işler son derece sistematik bir biçimde yürüyordu. Bir yandan iktidar ‘görevlileri’ diğer yandan Gülen ‘gönüllüleri’ medyaya ayar verip duruyordu. Bir CNN Türk yetkilisi, Fethullah Gülen’e saygıda kusur işlediğim programın ardından ayarların sistematiğini şöyle anlatmıştı: “Yandın! İktidara dokunan bir şey olduğunda bizi arar, şikâyet ederler. Ama Gülen’e laf gitti mi doğrudan Aydın (Doğan) Bey’i ararlar. O da bizi arayıp ‘sıkıntıyı’ aktarır.” Gerçekten öyle mi oldu, bilmiyorum. Neredeyse her gün suçlandığım, tehdit edildiğim için bir eksik bir fazla fark etmiyordu zaten. Sonunda iş, Erdoğan’ın benim yüzümden CNN Türk yayınına katılmayı reddettiği haberine / söylentisine kadar vardı. Ve biliyorsunuz; önce yanıma Akif Beki getirildi, sonra da kapı gösterildi. *** Gelelim, bugüne! Her ne kadar CNN Türk’ten ayrılsam da, televizyonlarından gazetelerine, Demirören Medyası’nda hâlâ çok dostum, kardeşim var. Arada dertleşirler. “Sizin zamanınız yine çok iyiymiş” diye, o eski korkunç günleri bile özlemle yâd ederler. Haklılar! Gerçekten, meslektaşlarımın anlattıkları/gördüklerim/fark ettiklerimle, bugünler o korkunç günlere rahmet okutuyor. Zira artık iş bambaşka bir boyuta varmış durumda. Geçmişte, iktidar (yanı sıra Gülen Cemaati) genel bir çerçeve ile yetinirdi. Uludere gibi, 17-25 Aralık gibi, örneğin Hanefi Avcı’nın iddiaları gibi ‘uç vakalar’ yasak kapsamına girerdi. Oysa şimdi, neredeyse medyanın dili yeniden yazılıyor. Bazı kelimeler ve kavramlar, AKP SÖZLÜĞÜ’nde yer almıyor. Başlıkta altını çizdiğim üzere “YOKSUL” kelimesi, yeni sözlükte yer almıyor. Zam, protesto, hak, ihlal... Ve daha nicesi... Yasak ve tehlikeli! İyi de, saray medyasının başındakiler hangi kelime yasak, hangisi ne kadar tehlikeli nasıl karar veriyor? İşte! Gelinen SON NOKTA buymuş. Otosansür konusunda muazzam bir mesafe alan gazeteler, televizyonlar, radyolarda sıra ‘ayrıntılara’ gelmiş. Üstelik artık sadece Saray’dan değil, bakanlardan, bakanların basın danışmanlarından, hatta AKP yöneticilerinden de uyarı yağıyormuş. “Yoksul” kelimesi işte bu tablonun en acayip örneği olmuş. Yakın zamanda bir haber üzerine, Saray’dan ya da Saray adına arayan bir zat “YOKSUL KELİMESİNDEN HOŞLANMIYORUZ” demiş. Yerine ne verelim abime? Diye sormamışlar elbette. Öyle ya! Fakir deseniz, o da olmaz… Dar gelirli deseniz, adama/yani gazeteciye “kime neye göre dar” diye soracaklar… Ne yapılabilir peki? Habere ‘TAKLA’ attırılabilir! Zaten bir TÜİK MUCİZESİ olarak işsizliği azalttık. Sağlıkta dünya bize hayran. Kimin marifetiyse, ‘ithalat cenneti’ haline getirilen memleketi iç kaynaklarına döndürdük! Falan yani! Nitekim, bakınız Saray medyasına, iktidar her gün (Müge Anlı ve Esra Erol’la yarışarak) bir MUCİZE’ye imza atıyor! Türkiye her gün bir DESTAN’a tanık oluyor. *** Yazarken yazarken güleceğim geldi. Saray medyası aslında aynaya bir baksa ne kadar gülünç olduğunu fark edecek. Ama biliyoruz, otoriter rejimlerde aynaya bakılmaz. Söz meclisten dışarı, Mehmet Barlas, yani hakiki Saray Medyası’nın başyazarı, Enis Berberoğlu’nun önce tutuklanarak cezaevine gönderilmesi... Sonra evine gönderilmesi üzerine şunları yazdı: “Kılıçdaroğlu ‘Aynı formül neden Ahmet Altan veya Osman Kavala için de kullanılmıyor’ diye sorabilirdi grup toplantısında... Özgürlüklerin önemini vurgulayabilirdi. Ve mesela ‘65 yaşını geçenlerin akşam 20.00’de zorla evlerine dönmelerinin gerekçesi nedir’ diye sorabilirdi.” Kusura bakmasın ama sahiden çok güldürdü beni!! Berberoğlu ve HDP’li milletvekillerin başına gelenlerden ya da 65 yaş üstüne getirilen kısıtlamadan KİMİN SORUMLU olduğunu zannediyor acaba? Sorularının muhatabının kimler olduğunu bilmiyor mu acaba? Hadi o sırada, -benim gibi 65 yaş üstü olduğu için evde tıkılıp kalmışlıktan- aklı karıştı da atladı diyelim. Sevgili Müyesser Yıldız’ın; * Önce GİZLİ BİLGİLERİ HABER YAPMADIĞI İÇİN CASUSLUK İDDİASIYLA gözaltına alınmasına... * Sonra bakın adaletin işine, GİZLİ BİLGİLERİ HABER YAPTIĞI İÇİN tutuklanmasına... Neden iki satır olsun değinmedi? Hukuksuzluğun bu derecesine neden dönüp bir bak-a-madı? FETÖ’nün hışmına, gadrine uğramış bir gazetecinin onca yıl sonra neredeyse aynı biçimde hapse atılmasına iki laf etmedi? Nedenini söyleyeyim: Tıpkı yoksulluk gibi, zam gibi, “HABER” kelimesi de yasaklı listesinde. Çünkü o kelime, gerçeği içerir.. Bilmeyi/bilme hakkını anlatır. Ufacık tefecik Müyesser HABER / GERÇEK deyince devleşir... Her türlü zorluğa göğüs gerer de... Kocaman kocaman adamlar, iktidarın gölgesine sığınır... Kelimelerden bile korkmaya başlar!",https://halktv.com.tr/makale/yoksul-demeyin-kardesim-650456
Ayşenur Arslan,Gazze’deki Hastanede Ne Patladı!,20 Ekim 2023 Cuma 06:54,"Dikkat ettiniz mi, Erdoğan konuştuğu zaman yandaş medyanın haber cümleleri nasıl biter? Açıkladı! Bildirdi! Müjdeledi! Ya muhalefet liderleri.. Örneğin Kemal Kılıçdaroğlu konuştuğunda? Öne sürdü! İddia etti! Yine saçmaladı! Aslında, yandaş medya dediğime bakmayın. Artık iktidarın dili / kodları neredeyse mahallenin tümünü esir aldı. Dahası.. Sadece Türkiye’den de söz etmiyorum. Dünya medyası da parçası olduğu sistemin dili ve kodları ile veriyor haberleri. İsrail - Filistin savaşı bunun utanç verici örnekleriyle dolu. Ama o örneklere geçmeden 44 yıl kadar geriye gideceğim. Yıl 1979. Türkiye hızla felakete sürükleniyor. Ve ben, TRT Haber Merkezi’nde.. Neredeyse “fırtınanın gözünde” tarihe tanık oluyorum. İşte o tanıklıklardan biri.. Söylemeye gerek var mı bilmiyorum “aynıyla vaki”.  *. *. *  Ölümlerin, baskınların, bombalamaların hiç eksik olmadığı o günlerin birinde TRT’de şöyle bir haber yayınlandı: “CHP Samsun İl başkanlığı binasının bombalandığı ÖNE SÜRÜLDÜ..” Öyle ya, bir fikir için “öne sürüldü” diyebilirdiniz.. Bir tez mesela, öne sürülür.. Ama bir bomba! Yani somut, yani gözle görülür, yani sonuçları olan bir şey.. Bir bardağın bardak olduğu iddia edilir mi! Bomba da ya vardır ya yoktur. Eğer varsa.. Atılmışsa.. Nasıl olur da “bombalandı” yerine “öne sürüldü” denir? Neden denir? O kalıbın ardında yatan nedir? Yaşıma, kıdemime falan bakmadan istihbarat şefinin yanına gittim. Bu cümleyle ne demek istediğimizi sordum: A) Binanın bombalandığına dair bir duyum almıştık da imkanlarımız elvermediği için gidip yerinde görememiş, ayrıca doğrulatamamıştık B) Binanın bombalandığı falan yoktu ama CHP göz göre göre yalan söylüyordu. Konu CHP olduğu için “onların iddiası” diye açıklamayı mecburen vermiştik. C) Bina gerçekten bombalanmıştı ama CHP iktidarın düşmanı olduğu için “öne sürüldü” kalıbıyla vermeyi tercih etmiştik. Tahmin edeceğiniz üzere öfkeli bir suskunluk duvarına çarpıp masama döndüm. Ama o haberi “amacını” hiç unutmadım.  *. *. *  O yıllardan bugünlere değişen, sadece utanmazlığın dozu oldu. Yalan, çarpıtma, provokasyon “amaca hizmet ediyorsa” doğaldı, meşruydu! AKP trollerinin hazırladığı videoların seçim öncesi nasıl pervasızca kullanıldığını.. Onların en ünlüsü Kandilli Kılıçdaroğlulu videonun, nasıl 1979 TRT’sini kıskandıracak rahatlıkla ekrana taşındığını gördük. Değil mi! İsrail - Filistin savaşıyla dünya medyasının haline de tanık olduk. Belki yüzlerce örnek var. Ama biri hepsini özetliyor.. Hepsini geride bırakıp öne geçiyor.. Haber, savaşın en vahşi sayfalarından hastane saldırısına dair. Çocukların, kadınların, hasta ve yaralıların vurulduğu saldırıda en az 500 ölü kaydedildi. Saldırının hemen arkasından -beklendiği üzere- arkasında kim var, emri kim verdi sorularına yanıt aranmaya başlandı. ABD başkanlık ofisi bir telaş “arkasında İsrail yok” açıklaması yaptı. Batılı ülkelerin liderleri masalarının altına sinip sorumluyu arıyor gibi poz kesti. Ve medya! Dedim ya, mesleğimizin en utanç verici örneklerine tanık olduk ama içlerinden biri öne çıktı.  *. *. * Londra merkezli küresel haber ajansı REUTERS haberi şu manşetle iletti abonelerine: “GAZA HOSPITAL BLAST” Yani.. “GAZZE HASTANEDE PATLAMA” Manşette “blast” sözcüğü tercih edilmişti. Haberin içindeyse “EXPLOSION”.. Yani yine PATLAMA! Neydi peki patlayan? Doğalgaz borusu mu? Eğer patlayan bomba veya bombalar ise, kim koymuş / atmış / yollamıştı onları? Tek bir sözcükle facianın sorumlusu gizleniyor, daha doğrusu gizlenmeye çalışılıyordu. Bence işin bir başka hazin, sorgulanması gereken yanı da Türkiye’deki medyanın şuursuzluğuydu. Haber merkezlerinde Reuters’in geçtiği metin SADECE TERCÜME edilmişti çünkü. “Bir dakika.. Ne patlaması.. Böyle vahşi bir saldırı patlama deyip geçilir mi..” diyen çıkmamıştı besbelli. Manşetteki cümle, Reuters’in haberindeki ayrıntılarla birlikte aynen kullanılmıştı. Şaşıracak bir şey yok elbette. Mahallemizde şuur çoktan çöpe atılmadı mı! Bunun, özellikle Erdoğan’lı örnekleri say say bitmez. Ama ben en güldüğümü seçip anlatacağım. Erdoğan, (yanılmıyorsam) Bulgaristan Başbakanını ağırlamış. Daha sonra iki isim ortak basın toplantısı için kameraların karşısında. Bir gazeteci Erdoğan’a soru yöneltiyor. Derken Erdoğan (da) gülmeye başlıyor: “Yanlış oldu! Sen o soruyu bana değil misafirimize soracaktın.” Daha soracağı sorunun muhatabını anlayamayan… Zaten başta Erdoğan, AKP’nin önde gelenleriyle ileri gidenlerine soru sormaya cüret edemeyen.. Haberlerine Saray’dan “yönerge” gelmeden başlayamayan.. Birkaç isim dışında iktidarın savaş politikasındaki sessiz sıkışmışlığından bahsedemeyen bir medya.. BU SAVAŞTA HEM MASUMLAR ÖLDÜ HEM DE GERÇEK!",https://halktv.com.tr/makale/gazzedeki-hastanede-ne-patladi-777554
Ayşenur Arslan,YARIM YÜZYIL OLMUŞ!,15 Kasım 2023 Çarşamba 07:00,"Bundan tam 49 yıl önce bugün. 15 Kasım 1974. TRT Haber Merkezi’nde çalışmaya başladığım gün.. Aslında “biz” demeliyim. Tanıdığınız o kadar çok isim var ki o tarihte o heyecanı paylaştığımız: Ali Kırca, Atilla Özsever, Tuğrul Eryılmaz birkaçı.. Pek çoğumuzun, görevimizin ne olduğuna dair hiçbir fikri yok. Bildiğimiz, İsmail Cem’in genel müdürlüğünde müthiş bir atağa kalkan TRT’nin bu yolculuğuna katılacak olduğumuz.. Yaz aylarında bir yazılı sınav, bir mülakat. Daha sonra bir ay kadar süren staj dönemi. Ve yine bir yazılı sınav, bir mülakat daha. Böyle bir maratonun ardından seçilmiştik. Hele o son mülakat yok mu! Soru sağanağında karşıma çıkan sonuncusu şuydu: “Napolyon O’nun için ‘ben ne kadar iyi bir parçaysam O da o kadar kötü bir parça’ demişti.. Kimdi o isim?” Buyurun bakalım! Hayatınızın en önemli armağanı ile aranızda sadece Napolyon var. İyi de “yanındaki” kim? Beynimde fırtınalar kopuyordu. Napolyon’un soyadı Buonoparte idi. Yani İtalyancada “iyi parça”. Demek ki İtalyancada “kötü” sözcüğünün karşılığını bulmam gerekiyordu: Peggio, cattivo, male.. Jüri başkanı tam “bu kadar, çıkabilirsiniz” derken yanıtı buldum: Malaparte! Gazeteci, yazar Curzio Malaparte. Yanıtı bulmuştum ama sesim -heyecandan olsa gerek- çok yavaş çıkmıştı. Neredeyse duyulmuyordu. Neyse ki kurumun tarihinde çok önemli yeri olan Esin Talu Çelikkan duymuş, “çocuk bildi” diye atılıp bana geleceğin kapısını açıvermişti. *. *. *  TRT ‘deki ilk günler, haftalar rüya gibiydi. Her anını içime çekiyordum. Haberlerin her kelimesini zihnime kazıyordum. Derken 1 Aralık 1974 günü geldi. Yani yarım da olsa ilk maaşımızı alacağımız gün. Kurumun üst katlarından birinde, muhasebe servisi önünde sıraya girdik. Herkes zarf içinde parasını aldı. Ya ben! Sürpriz! Bana maaş yoktu. Aşağıya, haber merkezine koştum. Haber müdürü Tayyar Şafak’a durumu anlattım. Şaşırmadı. Belli ki biliyordu. “Neden” diye sordum. Farkında bile değildim ama meğer her sabah ve her akşam imzalamamız gereken bir yoklama defteri varmış. Anlaşılacağı üzere kimse bana söylememiş, beni uyarmamış.. Sonuçta “İMZA YOK.. MAAŞ YOK..” komutuyla oyundan düşüvermişim! “Ama” dedim “siz benim her gün burada olduğumu.. En erken gelip en geç çıktığımı.. Haberlere odaklanmaktan defteri görmemiş olabileceğimi biliyorsunuz, değil mi!” Çok ilginç bir karşılık verdi: “Burada gazeteci değil memur olduğunu hatırlamanı istedim.” *. *. * Aradan 49 yıl geçti. Yarın GAZETECİLİKTE 50’nci yıldan gün almaya başlayacağım. Ne acıdır ki, bu yıldönümünü gazeteci olarak kalmakta direndiğim için evde kutluyorum!! Devir MEMUR devri çünkü. Reis, basın kartının rengini sarıdan turkuaza dönüştürmekle kalmadı. O kartların sahiplerini, ünvânı “gazeteci” görünen memurlara çevirdi. Düşünün: Erdoğan’ın son yurt dışı gezisi sırasında AYM- Yargıtay çekişmesi ve dört dörtlük bir devlet krizi patlıyor. Dönüş yolundaki o malum “ne sorayım reisime” seansında kimsenin aklına / dilinin ucuna kriz gelmiyor. Gelmeyince ne yapsın, sormuyor! Cari açıktan, saldırılarına rağmen ticarete devam ettiğimiz İsrail’den, Atatürk düşmanı hoca tayfasından vs söz bile etmiyorum. Ama o krizi “SORMAYI UNUTMAK” ancak memur olmakla mümkün. *. *. *  İleride bir gün o faslı da yazarım: TRT’de bir avuç gazeteci kuruma doldurulan faşistleri nasıl püskürttük.. Milliyetçi Cephe kadrosunun kötülüklerine nasıl kahkahalarla direndik.. Sürgün edildiğimiz illerde veya bölümlerde bizi ezmek için verdikleri saçma ötesi görevleri, nasıl “dünyanın en önemli işini yapıyormuş gibi” yerine getirdik.. Kısacası boyun eğmeyi nasıl reddettik! Bugün de, mahallenin genel havasına bakıp karalar bağlasam bile yüreğimi ferahlatan.. Boyun eğmeyen.. Umudumu tazeleyen gazeteciler yok mu! Ben Barış Pehlivan diye başlayayım, gerisini siz getirin.",https://halktv.com.tr/makale/yarim-yuzyil-olmus-782551
Ayşenur Arslan,ERDOĞAN’IN MASASINDA HANGİ “U DÖNÜŞÜ” VAR?,23 Ağustos 2021 Pazartesi 00:33,"Murat Yetkin, Erdoğan’ın üst üste gelen aksilikleri aşmak için U DÖNÜŞÜ yapabileceğini.. Hatta şimdiden buna hazırlandığını yazdı. Döner mi? Daha önceki kıvrak manevralarına bakınca, neden olmasın! Milli Görüş gömleğini giydi, çıkardı, yeniden giydi.. Hikmetyar’la, Fethullah Gülen’le, Papa ile.. Trump’la, şimdi Biden’la.. Beşar Esad’la, sonra El Nusra ile.. Bir ara Kandil’le, şimdilerde Bahçeli ile.. Hepsiyle ve ayrı ayrı her biriyle dost oldu, düşman oldu. Aslında Murat Yetkin’in yazısındaki U DÖNÜŞÜ bir siyasi ittifakı yada  buluşmayı işaret etmiyor. Daha ziyade göç politikasından ve söylem revizyonundan söz ediyor. Ancak siyaset kulisleri bambaşka senaryolarla bambaşka dönüşlerden dem vuruyor. Örneğin -belki de kasıtlı olarak yayılan söylentilere bakılırsa- iktidarın yeniden HDP’ye yönelmesi şaşırtıcı olmayacak. Bir başka ihtimal de Sedat Peker’in gündeme getirdiği gibi, FETÖ ile yeniden müzakere masasına oturulması. İkisine de şaşırmam. Her iki manevranın yol haritasının da ABD’de çizildiğini söyleyen olursa hiç şaşırmam. Erdoğan’ı tanıyorsak, koltuğunu (saraylarını) kaybetmemek için her şeyi yapacağını tahmin edebiliriz. Ancak…. Hem de ne ANCAK! * *  * Ankara’nın siyasi kulislerine hakim ve bir hayli deneyimli bir isim “ANCAK” dedi. Millet İttifakı dışında olduğu için AKP dahil pek çok kesimle ilişkili olduğunu biliyorum. O yüzden anlattıkları “akla uzak” gelse de, “katiyen olmaz” diyemiyorum. O isim bir başka seçeneğini daha masada olduğunu iddia ediyor: “Erdoğan daha şimdiden “onurlu ve güvenli bir çıkış” için nabız yokluyor. Devr-i sabık yaratılmayacağından.. Tıpkı Trump gibi yarın gidip öbür gün “nerede kalmıştık” diye mücadeleye dönebileceğinden emin olursa.. İlk seçimde gider, ardında bıraktığı krizleri yerine geleceklerin sırtına yükler.. Ve son 20 yılda -TSK’dan Emniyet’e akademiden yargıya- oluşturduğu kadroları DAHA GÜÇLÜ BİR GERİ DÖNÜŞ için seferber eder.” * * * Bu seçenek şimdilik “yangında basılacak” düğme gibi. Peki sahiden gün gelir de devreye sokulur mu? İktidar, devreye sokulması için ikna edilir ya da sıkıştırılır mı? Diyelim ki oldu, sonrasında evdeki hesaplar çarşıya uyar mı? Kim bilir! Ama şu bir gerçek: Erdoğan siyasi hayatının en sıkışık döneminde. Üstelik sonrasının daha iyi olacağına da yandaş medyadaki üç beş ismin ve Erdoğan’a körü körüne bağlı seçmenlerin dışında inanan çıkmaz. Saray’ın arka bahçesindeki endoktrinasyon uzmanlarının yazılarını boş verin. Patronlarının dahi okumadığı o yazılar gerçeği örtme çabasının zavallı ürünleri. Esas raporları başka! Masaya verileri koyuyorlar. AKP’nin nasıl oy ve kan kaybettiğine dair araştırmaları yorumluyorlar. Sonra? Sonra ne olabilir ki! Kimileri FETÖ’yü hatırlatıyor. Kimileri YENİDEN AÇILIM diyor. Her ikisinin de Washington’un ve Pentagon’un onaylayacağı -hatta belki şimdiden onayladığı- dönüşler olduğunu söylemek yanlış olmaz herhalde. Nitekim, Ankara’daki kaynayan kazanı anlatan o isim, malum adresleri hatırlatıp şöyle diyor: “Erdoğan’ın kendi tabanına bile ters düşen Taliban mesajlarında asıl muhatap ABD. Biden’a ‘ben Afganistan’da senin askerlerinin ve dostlarının güvenli tahliyesini sağlayayım, sonrasında vekaleten devrede olayım, sen de benim yanımda ol.” Destekten kasıt, SARAY’DAN GÜVENLİ TAHLİYE olabilir mi? * * * Başta ekonomi, içeride ve dışarıda hiçbir kritik veri Erdoğan lehine değil. Haftada bir “ŞAHLANIYORUZ” demesine bakmayın. Çok ama çok sıkışık durumda. Düşünün, Sedat Peker çıkıp -hem de Erdoğan’ın kara kutusu denilen Mücahit Aslan’ın adını yekten vererek- “AKP ile FETÖ mahrem görüşmeler yapıyor” diyecek.. Saray’dan veya yandaş medyadan kimse feryat figan yalanlamayacak! Küfür kıyamet saldırmayacak! O kadar da değil; 28 Şubat davasındaki generaller cezaevine gönderilerek FETÖ’ye çiçek gönderilecek.. Son günlerde HDP dikkat çekici biçimde hakaret sağanağı dışında tutulacak! Günlük SALDIRILACAKLAR LİSTESİ  neredeyse CHP ve genel başkanı ile sınırlandırılacak. Ve ayrıca, Erdoğan’ın, oyu yüzde 6-7’lere inmiş Bahçeli’nin elini bırakmayacağına inanmamız beklenecek! Nereye, ne zaman, nasıl döner bilmiyorum ama yakında sahiden bir U DÖNÜŞÜNE, dahası GÜVENLİ ÇIKIŞ mesajlarına tanık olursak şaşırmayalım! “Ya muhatapları” diyeceksiniz. Evet, onlardan söz etmedim. Zira biliyorum ki her iki cephede de Erdoğan elini açmadan renk vermeyecekler, vermezler. Onlar da bizler gibi dikkat kesilmiş Erdoğan’ı izliyor. Fragman bu kadar! Devamı haftaya!!!",https://halktv.com.tr/makale/erdoganin-masasinda-hangi-u-donusu-var-650527
Ayşenur Arslan,‘Şimdi Canavarların Zamanı’,07 Haziran 2020 Pazar 13:10,"Bu köşede daha önce birkaç kez O’na başvurmuştum. Analizlerinden, şiir tadındaki önermelerinden söz etmiştim. Antonio Gramsci... Hayatı şiirden fersah fersah uzak acılarla dolu, ama o acıları çekerken (bedensel engeline rağmen) dimdik ayakta duran... Ve analizleri/önermeleri bugüne ışık tutan... Siyasi literatüre hegemonya gibi, sivil toplum gibi kavramları kazandıran... ZAMAN ÖTESİ bir insan. Halk TV’de cuma günü konuğum Alper Taş, bugünü anlatmak için (yine) onun sözlerine değinince, bu köşede de yazmak şart oldu. Zira, günümüz, gerçekten de Gramsci’nin şu tanımlamasından daha iyi anlatılamaz: “Eski dünya ölüyor ve yeni dünya doğmak için mücadele ediyor. Şimdi (bu ikisinin arasında) canavarların zamanı.” O’nun zamanında “canavar” Mussolini idi. Açıkça öldürmek kastıyla hapse/hücreye atıldı. Zaten bozuk olan sağlığı giderek kötüleşti ve çok genç bir yaşta, tüm canavarlara rahmet okutacak Hitler sahneye çıkmadan öldü. Dünya şimdi yeniden şekilleniyor. İkinci Dünya Savaşı sonrası paylaşılan, biçimlendirilen... Daha sonra küreselleşme adı altında neoliberal vahşete yol veren dönemin sonuna yaklaştık. Evet, eski ölüyor. Ancak, yenisi henüz doğmadı. “YENİYE TALİP OLANLAR ARASINDAKİ MÜCADELE” sürüyor. Türkiye’den söz edelim; yeni dünya Siyasal İslam adı altında otoriter rejim anlamına mı gelecek? Yoksa dünyada giderek yükselen eşitlikçi/özgürlükçü dalgayla yelkenler umuda mı açılacak? Henüz -en azından Türkiye açısından- bu sorunun net bir yanıtı yok. Ama işaretler, mücadelenin çok sert geçeceğini gösteriyor. 4 Haziran, bu açıdan iktidarın BAŞLAMA VURUŞU niyetine hamlesiyle geldi. Üç milletvekilinin vekilliği, sürpriz bir zamanlama ile düşürülüverdi. SABAH Gazetesi’nin Ankara Temsilcisi Okan Müderrisoğlu’nun dünkü yazısına bakılırsa, Türkiye’yi yeni “sürprizler” bekliyor! Elbette Saray’dan birinci değilse de ikinci ağızdan haber/bilgi alabilen bir isim Müderrisoğlu. Kritik zamanlarda mutlaka okuyup Saray’ın nabzını tutabildiğim bir yazar. Diyor ki: “Can Dündar’ın yayınladığı gizli MİT tırları belgelerini temin ettiğini belirttiği solcu milletvekili olarak Berberoğlu gösterildiğine göre, Berberoğlu’na o belgeleri veren Genel Merkez’de daha üst bir makam olup olmadığını bilmek de kamuoyunun hakkı!” Tercümeye gerek var mı, bilmem: “Bu mesele henüz kapanmadı. Daha yükseğe, belki CHP Genel Başkanı’na uzanabilir. Ona göre!” Mesaj bu! Kılıçdaroğlu’na tanıkların / kameraların / güvenlik ekiplerinin gözü önünde gerçekleşen saldırı dosyası nasıl açılamıyorsa… Var olmayan bir dosyanın açılması, bugünün SİYASİ İKLİMİ içinde pekala mümkün.Aslında Okan Müderrisoğlu da, buna dikkat çekiyor: “O günkü (Berberoğlu kararının kesinleşmesi sonrası) siyasi iklimde ve seçim atmosferi içinde, konu “beklemeye alındı.” Daha açık nasıl yazsın değil mi! İki yıl önce atılabilecek bir adım siyasi gerekçelerle atılmadı. Ama anlaşılan, şimdi o adımların zamanı geldi. “Yeni dünyanın kurulması” mücadelesinde son perde açıldı. Siyasi iklim ve özel koşullarda özel durumlar denince aklınıza gelmiştir herhalde. Erdoğan, “açılım” adını verdiği süreçte, PKK/HDP ve sonrasında PYD için -kendi ifadesiyle “İYİ NİYET” göstergesi olarak ne talimatlar verdiğini... Valilere/güvenlik güçlerine “üzerlerine gidip sıkıştırmayın” dediğini itiraf etmemiş miydi! Özeti şu, elbette: İşimize geldiği zaman dost, gelmediği zaman düşman olursunuz. Açıl dersek açılın... Kalk dersek kalkın... İktidarın... Daha doğrusu Erdoğan ailesinin bekası için en kritik kavşaklardan birinde, “siyasi iklim” yeni hamlelere gebe. Yeni dönemde, son birkaç yıl içindeki tüm gelişmeler unutulup bir anda “yeni açılım dönemi” başlarsa şaşırmayın. Bir yanda, içerdeki hesaplar... Diğer yanda, Suriye’nin kuzey doğusunda Trump’ın dizayn etmeye çalıştığı “ABD kontrolünde bir Kürt otonom bölgesi” meselesi... Filmi baştan vizyona sokabilirler. Öcalan’a İLK KEZ yakınlarıyla telefon görüşmesi hakkı verilmesi boşuna mı!! Yeni dönemde, Saray medyasının -nerelerde tasarlanıp servis edildiğini bildiğimiz- haberlerinde CHP’nin YEGANE DÜŞMAN ilan edilmesi de rastlantı olmasa gerek. Amaç; CHP’yi demokrasi cephesi oluşturabileceği tüm bileşenlerinden koparmak... CHP’yi şeytanlaştırmak... Hatta, ufaktan başladıkları oyunda el yükseltip belediye başkanlarını koltuklarından etmek... Kısacası ana muhalefet partisini dört koldan sıkıştırmak… İYİ Parti, bu tabloda en kritik noktada. Saray sözcüleri ve kalemlerinden anladığımız kadarıyla, iktidarın da aklı/gözü orada. Zira, yüzde 50+1 sistemiyle kendisini “olmazsa olmaz” noktasına getiren MHP, son aylarda AKP’nin en büyük sıkıntılarından biri. Yavru partinin, ana partiyi avucunun içine alıp istediğini yaptırdığı ve sertlik politikasını dayattığı iddiaları neredeyse açıktan konuşuluyor artık. İYİ Parti -en azından şimdilik- MHP’ye alternatif olmasa bile “alternatif-miş gibi” gösterilmesi açısından önemli. Ama bunun için de, CHP ile bağlarının kopma noktasına gelmesi/getirilmesi şart! Bir yanda her hal ve şartta sandıktan çıkabilmek için atılacak adımlar, yasal değişiklikler... Diğer yanda medyanın da yardımıyla siyasette kartların yeniden karılıp dağıtılmasına “psikolojik hazırlık”... Yazıyı, bu köşenin klişe haline gelmiş “muhalefet ne yapmalı” sorusu ve yanıt niyetine ironisi ile bitirmeyeceğim. Finali yine Gramsci yapacak. Ülkeyi anlamaya/dönüştürmeye/nihai olarak yönetmeye talip herkese “uyarısıyla”: “Kayıtsızlık tarihin ağır yüküdür. Yenilikçinin boynuna geçirilmiş değirmentaşıdır, en parlak gayretlerin boğulduğu atalet durumudur. Eski şehri en güçlü duvarlardan, en cesur askerlerden bile daha iyi savunan bataklıktır. Olan bitenler, hepimizin başına gelen musibetler ve kahramanca bir eylemin doğurabileceği olası güzellikler, birkaç kişinin inisiyatifinin değil çoğunluğun kayıtsızlığının bir sonucudur.” NOT: 1970’lerin ikinci yarısından beri tanıdığım... 1990’ların ikinci yarısından itibaren meslektaş olarak daha yakın tanıma olanağı bulduğum... 2009’da, genel yayın yönetmenliğini devraldığı güne tanık olduğum sevgili Enis Berberoğlu, bu yazının gizli öznesi. “Teslim olmaya” İstanbul’a giderken yaptığımız kısacık telefon konuşmasından anladığım kadarıyla “yazıdaki analizin” de fena halde farkında! Ve yaklaşan fırtınaya karşı kendi payına düşeni yerine getirmeye hazır, dimdik duruyor! Gözlerinden öpüyorum!",https://halktv.com.tr/makale/simdi-canavarlarin-zamani-650453
Ayşenur Arslan,"Aradığınız ""suç"" bulunamadı!",18 Ekim 2021 Pazartesi 00:15,"Bu yazı için klavye başına geçtiğimde tam da yıldönümüydü. Osman Kavala dört yıl önce, 2017'de, 17 Ekim günü gözaltına alınmıştı. Gün yüzünü en son o zaman, 1460 gün önce görmüştü. Dört yıl bitti. Artık beşinci yılı saymaya başladık. Hem de TUTUKLULUKTA! Anladığım kadarıyla Türkiye'yi yönetenler.. Onlara oy verenler ya da vermeyip yakınan / şikayet eden / ""ah vah"" diyenler.. Kendilerine ""adaleti korumak, kollamak "" falan gibi yakıştırmalarda bulunanlar.. Hak arayıcılar.. Yazarlar, gazeteciler.. Bunda bir tuhaflık görmüyor. Tıpkı, Diyarbakır Büyükşehir Belediye Başkanı Dr. Selçuk Mızraklı'nın, kentin (AKP'liler dahil) neredeyse tüm ileri gelenlerinin kurucu olduğu bir dernek.. Ve, ""Mızraklı gizlice bir PKK'lıyı ameliyat etti"" diyen bir itirafçının sözleri yüzünden, üstelik itirafçının olay tarihinde o hastanede çalışmadığı ortaya çıktığı halde hapse atılması gibi. Tıpkı Boğaziçi Üniversitesi öğrencileri ve daha nice vakalar gibi. Sözüm bir avuç insanın dışında.. Utanmıyoruz. Merak etmiyoruz. Delirmiyoruz.    *   *  * Başlıktaki ifade, Osman Kavala'nın eşi Ayşe Buğra'nın bana gönderdiği dava özetinin başında şöyle yer alıyordu: ""3,5 yılın özeti, aradığınız suç bulunamadı."" Gönderinin üzerinden aylar geçmiş. 3,5 yıl olmuş 4 yıl.. 4 yıl da bitmiş, 5. yıla dönmüş. Osman Kavala 1460 gündür önce gözaltı, sonra tutuklulukla içerde. ""Meraklısı"" için 1460 günün kısa özetini, Ayşe Buğra'nın gönderisinden aktaracağım. Bir işe yarayacağından değil! Tarihe bir kez daha küçük de olsa bir kayıt düşmek için. Ne de olsa tarih de sanat da aynı şeyi söyler bize: Bir savaşın, muharebenin, tartışmanın kaybedilmesi telafi edilebilir. Asıl, UNUTTUĞUNUZ ZAMAN YENİLİRSİNİZ!     *   *   * Kahramanmaraş katliamından, Kemal Türkler suikastına.. 7 TİP'li gencin vahşice öldürülmesinden, çok değil birkaç yıl önce 10 Ekim 2015 günü Ankara'daki Gar katliamına... Ne öldürülmelerini engelleyebildik ne de adaletin yerine gelmesini sağlayabildik. Kurbanların sayısı arttıkça arttı. Katilleri dışarıda, aramızda dolaşmaya devam etti. Sık sık düşünürüm. Sivas'tan o korkunç yangının ilk haberi geldiğinde.. O günün tüm milletvekilleri.. Siyasetçileri.. Aydınları.. Gazetecileri.. Sel olup Sivas'a akabilseydik. Yolumuzu kesmeye kalkanları aşıp hiç değilse ""ağlayarak yağmur olmaya"" gidebilseydik.. Türkiye bugün çok farklı bir yerde olurdu, inanın. Yapmadık. Yapamadık. Bugün de yapmıyoruz, yapamıyoruz. Osman Kavala'yı tanımıyor musunuz? Ya da tanıyor ama sevmiyor musunuz? Büyük ihtimalle, neden içerde olduğunun farkında bile değil misiniz? Bu sorulara verdiğiniz yanıtlar, bugün yaşadıklarımızı / yaşayacaklarımızı anlatır.          *  *   * 17 Ekim 2017: Osman Kavala gözaltına alındı. 1 Kasım 2017: Kavala ""hükümeti devirmek veya görevini yapmasını engellemeye teşebbüs"" (TCK 312) ve ""cebir ve şiddet kullanarak anayasal düzeni devirmeye teşebbüs"" (TCK 309) suçlamalarıyla tutuklandı. 19 Şubat 2019: Tutukluluk kararından 16 ay sonra ilk iddianame düzenlendi. 11 Ekim 2019: Kavala'nın TCK 309 ile ilgili suçlamadan tahliyesine karar verildi. 10 Aralık 2019: AİHM Kavala'nın tutukluluğunun hak ihlali olduğu ve derhal serbest bırakılması gerektiği yönünde karar verdi. 18 Şubat 2020: (Gezi davası diye bilinen) TCK 312 ile ilgili dava BERAAT kararıyla sonuçlandı. 19 Şubat 2020: Kavala serbest bırakılacakken TCK 309 ile ilgili suçlamadan YENİDEN TUTUKLANDI. 20 Mart 2020: Kavala TCK 309'dan İKİNCİ KEZ TAHLİYE edildi. Ancak bu kez TCK 328 ile casusluk suçlamasıyla tutukluluğu devam etti. Sıkıldınız mı? Bu kadar çok tarih.. Bu kadar çok ceza kanunu maddesi.. Bu kadar çok yarıda kesilen tahliye.. Dahası da var aslında. Ancak sonrası Türkiye'de ve Avrupa İnsan Hakları Mahkemesi, hatta Avrupa Konseyi nezdinde yürütülen tartışma.. O dedi ki.. Bu dedi ki.. Laf kalabalığı arasında geçen yıllar. Gezi'yi organize etti.. Paralar dağıttı. Limonatalar getirtti. Bunlardan suç çıkmaz mı? Başka kanıt da yok mu! Aaa sahi! Casusluk yaptı. Türkiye'de bir zamanlar görüşmediği ETKİLİ / YETKİLİ isim kalmayan Henri Barkey'le telefonu aynı semtte kesişmemiş miydi zaten! Günler.. Aylar.. Yıllar.. Böyle geçti. Onca iddianame, suçlama, ceza maddesi arasında bir türlü BULUNAMAYAN SUÇUN GÖLGESİNDE.. En son, beraat ettiği Gezi davası yeniden ısıtıldı. Üzerine sos niyetine Çarşı davası eklendi. Avrupa Konseyi Bakanlar Komitesi ""AİHM kararını uygulayıp derhal serbest bırakmazsanız yaptırım gelecek"" diye uyarmış. Olsun! Aranan suç bir türlü bulunamamış. Olsun! Osman Kavala hala içeride. Bilin, merak edin lütfen. Çünkü bu anlatılan aslında sizin hikayeniz. Doğalgaz faturanızın ikiye katlanması bile bu yüzden. Eğer anlamıyorsanız, korkup susuyorsanız, ""aman canım bana ne"" diyorsanız.. Beter olun! Yıllardır olduğunuz gibi!!",https://halktv.com.tr/makale/aradiginiz-suc-bulunamadi-650663
Ayşenur Arslan,AHAN DA ŞURAYA YAZIYORUM!,19 Temmuz 2021 Pazartesi 02:11,"Beni ekranda ya da yazılarımda izleyenler, Ahmet Hakan, Nagehan Alçı, Hilal Kaplan, (ve hatırlamadan olmaz) Mahmut Övür gibi isimlere ""takıntılı"" olduğumu düşüneceklerdir. Haksız da sayılmazlar. Onlara ve daha pek çok Saray kalemine takıntılıyım. İtiraf edeyim, büyük ölçüde hayranlıktan (galiba biraz da kıskançlıktan) kaynaklanıyor bu takıntı. Bende olmayıp onlarda olan nedir? Her dem gözde olmayı nasıl başarıyorlar? Dünü dünde bırakıp şimşek hızıyla bugüne uyum sağlayabilmelerinin sırrı nedir? *  *   * Başlıktaki ifadenin sahibi mesela; TRT Yönetim Kurulu'na ""ATANMASIYLA"" bir kez daha dikkatimizi çekmeyi başaran Hilal Kaplan. 2010  Ağustos'unda bir kehanette bulunmuştu: ""En geç 2011'de PKK silah bırakacak. Şuraya yazıyorum, ahan da yazdım. Amin."" 20 yıl sonrası için öngörüde bulunmanın kimseye bir zararı yoktur! 20 yılda kim öle kim kala.. Ama altı ay sonrası için bir öngörüde bulunuyorsanız, hele etkili bir köşe yazarıysanız, iş ciddiye biner. Üstüne, böyle bir iddiayı ahan da yazdıktan sonra, yetinmeyip ""SARI-KIRMIZI-YEŞİL SARI-KIRMIZI YEŞİL SARI-KIRMIZI-YEŞİL.."" diye tweet atıyorsanız.. Bugün insanı ""terör örgütü üyeliğinden içeri attıracak"" bu mesajla cümle aleme ""çözüm sürecinde mutlu son"" müjdesi veriyorsanız.. Ama çok değil, üç beş yıl sonra bu mesajları unutup terör örgütüne lanetler yağdırıyorsanız.. Ya da ne bileyim, (yukarıda adı geçenler ve daha niceleri gibi) Fethullah Gülen'i övmelere doyamazken, bugün ""bir numaralı düşman"" ilan edebiliyorsanız.. TARAF'ta yazarken ""Ahmet Altan bizim gözümüzün bebeği.. Allah onu alçakların şerrinden muhafaza etsin, her daim"" deyip.. Sonra ""darbenin mimarlarından biri"" muamelesine en azından susarak destek veriyorsanız.. Gelin de bu kıvraklığı kıskanmayın. *  *   * Bendeniz de ahan da buraya yazıyorum: Gün gelir devran dönerse Hilal Kaplan (ve yukarıda adı geçenlerle daha fazlası) demokrasi havarisi, hatta sosyalist / feminist falan olabilir. Yine gözdeler arasında yer alabilir. Yeni iktidarın yanında konuşlanabilir. Neden olmasın! Vaktiyle Fethullah Gülen'e neredeyse aşkla bağlı olup, gerçekleri anlatmaya çalışan beni / bizleri Silivri ile tehdit edenler.. Bugün ona hakaret yağdırmakta yarışıyor ve (yine) gerçekleri anlatmaya çalışan beni / bizleri Silivri ile tehdit ediyorlar.. Belli ki sorun bizde. Bir noktaya mıhlanıp kalıyoruz. Esnek değiliz, akıllı değiliz. Bir CHP milletvekili kendileri iktidara gelince benim / bizlerin yine muhalif kalmaya devam edeceğini.. Bu nedenle, onların döneminde de bana / bize yer olmayacağını söylemişti. Bunu bir ""iltifat"" gibi dile getirmişti!! Ya da, esnek ve akıllı olmadığım için ben iltifat sanmıştım!! Ne bileyim! *  *   * Hemen her gün siyasetin o boğucu labirentinde dolaştığım için yazılarımı da siyaset ağırlıklı bekleyenler olacaktır. Siyasetten sıkılmayanlar için birkaç KEHANET de ben sıralayayım bari: * Erdoğan'ın sıkışmışlığı artık gözle görülür, elle tutulur hale geldi. AKP milletvekillerinin (elbette isimlerinin verilmemesi kaydıyla) gazetecilere, köşe yazarlarına içerdeki sıkıntıları, neredeyse ayrıntılarıyla anlatmaları dikkat çekiyor. Şikayetlerin odağında MHP'nin olması da Saray adına alarm zilleri çaldırıyor. * İçerde dışarda, ekonomide diplomaside deniz bitti ya! Erdoğan iktidar yelkenini yeniden rüzgarla doldurabilmek için ABD'ye güveniyor. ABD'nin gönlünü çelmeye çalışıyor! Bu nedenle -yine önünü arkasını düşünmeden- bu kez Afganistan kumarını oynuyor. Ancak çözüm sürecinde ya da Gülen ile ilişkilerde olduğu gibi gemisinin karaya oturması sürpriz olmaz. Taliban'ın tutumunu, yaşanması kuvvetle muhtemel sorunları kontrol ettiği medya sayesinde bir süre gizleyebilir ama gün gelir medyası bile yanlışların üstüne örtemez. Hele, Afgan göçmenler kafileler halinde Türkiye'ye gelmeye devam ettikçe... * ABD ile ""yakın"" ilişkilerin iktidarı götüreceği yerlerden biri de İsrail olacak. Medyasının ""Bölgede barışı sağlayan büyük lider"" kampanyasıyla takdim edeceği Erdoğan'ın İsrail ataklarını, Türkiye - İsrail yakınlaşmasını daha çok konuşup tartışacağız! * Ve medyaya dair bir kehanet. Önümüzdeki aylarda Saray yanlısı bazı gazetelerin kapandığına tanık olursanız şaşırmayın. ""Etkisi"" olmadığı için varlığının önemi kalmayan gazeteler / televizyonlar sahneden çekilecek, kalanlar küçülme politikasına mecbur kalacak.  Onca cezaya, baskıya rağmen büyümesini ve etkisini engelleyemedikleri bağımsız medya.. En başta da Halk TV.. Daha da öne çıkacak. İktidar seçime doğru daha da sertleşip üzerimizdeki baskıyı daha da artıracak. Ama boyun eğdiremeyecek. AHAN DA BURAYA YAZIYORUM!",https://halktv.com.tr/makale/ahan-da-suraya-yaziyorum-650507
Ayşenur Arslan,Hadi ordan Ahmet Hakan-giller!,05 Nisan 2020 Pazar 12:28,"Türkiye korona vakalarında, ölüm ve vaka sayısındaki artış itibariyle, dünyada 9’uncu sıraya yükselmiş... Radikal önlemler al-a-mayan iktidar, kademeli kısıtlamalarla durumu idare etmeye çalışırken; işini/işyerini kaybedenlerle salgına rağmen çalışmak zorunda kalanlar bir kötüden diğerine savrulmuş... Milyonlarca insan elektrik/doğalgaz faturasına erteleme (hatta birkaç ay ödememe imkânı) beklerken, iktidardan gele gele ‘geçen yılın aynı ayında ne ödediyseniz onu alacağız’ açıklaması gelmiş... Bir yanda doğal diğer yanda doğal olmayan gerekçelerle fiyatlar uçmuş gitmiş.. Hürriyet Genel Yayın Yönetmeni Ahmet Hakan da bu tabloya bakıp bakıp şunları yazmış: “Hazine ve Maliye Bakanı Berat Albayrak, bu virüs işini, ta en baştan çok ama çok ciddiye aldı. Virüsün tüm dünyayı evlere kapatacağı henüz belirginleşmemişken aksiyon planını adım adım devreye soktu. Piyasalara bakıyorum: Sakin. Panik havası yok. Sükûnetli bir bekleyiş var. Bunda ekonomi yönetiminin itimat telkin eden tutumunun etkisi büyük...” ★ ★ ★ Bugün zaten Ahmet Hakan’ı yazacaktım. Dünkü yazısıyla şart oldu! Belki duymuşsunuzdur, geçen hafta bir programda “Ahmet Hakan acaba ne kadar maaş alıyor” benzeri bir cümle kurmuştum. O da oturmuş, köpüre köpüre “Hadi Ordan Ayşenur Arslan” diye bir yazı yazmıştı. Elbette yazısında kendi maaşından söz etmiyordu. Onun yerine, benim için -en azından geçmişte- “Aldığı ballı kaymaklı maaşlarla cebini doldurmakla meşguldü” diyordu. Evet, ben geçmişte önemli yerlerde önemli görevler yaptım. Ama, hiç kuşkusuz Ahmet Hakan-giller bunu bilmez ve anlamaz, maaşım hep komik düzeyde kaldı. Örnek mi? Vermezsem olmaz! Atv Haber’de mutfakta tüm sorumluluğu yüklendiğim sırada -o dönemin parasıyla- 7 milyar TL. alıyordum. Ankara temsilcimiz ve yardımcım da 6 milyar TL. Bunun ne anlama geldiğini şöyle anlatayım; o sırada genel müdürümüz olan Fatih Ediboğlu bir gün önüme bir kağıt koydu: Ali Kırca’nın bordrosunu.. O kağıtta 120 milyar TL. yazıyordu. Elbette buna primler, ara transfer ücretleri, özel imkanlar ve ‘ödüller’ dâhil değildi. Ekran yüzleri / şöhretleri döneminde durum böyleydi. Ekranda arz-ı endam eden kişi haberden bihaber de olsa, kat kat kat fazla paralar alırdı. Kaldı ki, ben kadındım. Bir başka kanaldaki muadilim ‘erkek’ benden fazla maaş alırdı. Anladın mı Ahmet Hakan! ★ ★ ★ Ahmet Hakan, kendi maaşından söz edeceğine, hiç bilmediği sularda boğulmuş. Yetinmemiş, bundan daha fenası, bel altından vurmaya kalkmış. İmalar imalarla benim / bizim 28 Şubat’ta devletin resmi ve askeri gücünü arkamıza aldığımızı ve andıca hizmet ettiğimizi söylemeye cüret etmiş. Ahmet Hakan ve ara sıra bunu dile getirmeye cüret edenler, bakın: 28 Şubat döneminden tertemiz çıkan bir haber merkezi varsa, o da atv Haber Merkezi’ydi. O gündemde andıca tek satırla bile girmedik. Neredeyse tüm kanalllar bas bas bağırırken... “Baaam, işte PKK’dan para alan yazarlar”... “Zbaamk, işte PKK’ya yardım eden işadamları”... Derken... Hiçbirine dönüp gözümüzün ucuyla bile bakmadık, bültenlerimizde yer vermedik. Hatta, aramızda şöyle bir espri yapıyorduk; “Siz niye girmiyorsunuz bu işe diye sorarlarsa, faks makinamız bozuktu, biz bir yazı falan almadık deriz...” ★ ★ ★ O günlerde sürece dair sadece ve sadece iki haber vardır atv arşivlerinde: ■ Andıç sonrası durumdan vazife çıkaranların vurduğu İnsan Hakları Derneği Başkanı Akın Birdal’la ilgili haber ve onun yaptığı açıklama. ■ Aczmendi tiyatrosu ile sahneye konulan Fadime Şahin vakasında, evinin önündeki ‘medya sirki’ni ironik bir dille anlatan izlenim haber. O kadar! ★ ★ ★ Gelelim benim ‘bugün muhalif medyacı pozlarına bürünmeme’... TRT’deki ilk yılımın sonunda ‘solcu’ -daha doğrusu o günün ifadesiyle komünist- olduğum gerekçesiyle kovuldum. Danıştay kararıyla döndüm. 12 Eylül sonrasında da ‘kovulmak üzere olduğumu, ancak istifa edersem daha sonra TRT’ye dönme şansı bulabileceğimi’ kulağıma fısıldayan daire başkanının uyarısıyla istifa ettim. Sonraki onca yıl ne yaptığım ortada. Kaldı ki Ahmet Hakan’la ‘aynı binayı paylaştığımız günlerde’ Aydın Doğan’ın beni ‘muhalif medyacı’ olduğum için göndermek zorunda kaldığını da herhalde bilmeyen yoktur. ★ ★ ★ Derdim elbette kendimi ‘aklama’ çabası falan değil. Hele Ahmet Hakan ve ‘gillere’ karşı hiç değil. Ama birilerinin de ona “HADİ ORDAN” demesi gerekiyor. Sahi... Söz paradan puldan, maaştan açılmışken... Ve “Hadi ordan” demişken... Bugün aynı gemide olduğu Cem Küçük mesela... Ahmet Hakan’ın (AKP döneminde) İGDAŞ’tan, ortağı olduğu şirket aracılığıyla aldığı parayı gündeme getirmiş... Çok ağır iddialar ve ifadelerle diline / kalemine dolamıştı.. Ahmet Hakan ona da “HADİ ORDAN CEM KÜÇÜK” demiş miydi, hatırlayamadım!",https://halktv.com.tr/makale/hadi-ordan-ahmet-hakan-giller-650432
Ayşenur Arslan,Erdoğan nefreti mi!,26 Nisan 2020 Pazar 08:28,"Nefret söylemi salgından beter. Her gün biraz daha büyüyerek üstünüze geliyor. Bulaşıyor.  İki anlamda söylüyorum:  Kendilerinden olmayan herkese yönelik nefret dili...  Ve kendilerinden olmayan herkesin söylediklerini “ERDOĞAN NEFRETİ” diye tercüme etmeleri...  İlginç. Hatta komik! Bu saldırılardan nasibini alan yalnızca bizler değiliz. “Av sahaları” uluslararası. Dünya siyasetçileri, medyası, yazarı, düşünürü... Hepsi günün birinde bu saldırıdan payına düşeni alıyor.  En son, New York Times söz konusuydu.  Gazeteci / televizyoncu Cüneyt Özdemir, Türkiye’deki koronavirüs ölümleri hakkında New York Times’ın yaptığı habere çok sert tepki gösterdi. “Erdoğan nefreti bunların gözünü kör etmiş” deyiverdi.  New York Times aslında, söz konusu haberde sadece Türkiye’den söz etmiyordu. Pekçok ülkeden, hatta kendi ülkesi ABD’den örneklerle “Korona ölümlerinde sayıların az gösterildiğini” iddia ediyordu. Buna dair istatistik veriler ya da ipuçlarını paylaşıyordu. Tıpkı Türkiye’de kimi bilim insanlarının, uzmanların iddia ettiği gibi.  Peki, bunun ERDOĞAN NEFRETİ ile bir ilgisi var mı?  Ya da şöyle sorabiliriz: New York Times’ın özellikle Erdoğan’dan nefret etmesi için bir neden var mı? Böyle bir “karşıtlıkla” asılsız bir tablo mu yarattı? Diğer ülkeleri de, “asıl nefret odağı” belli olmasın diye mi işin içine kattı? *** Aslında, meselem ne Cüneyt Özdemir ne de özel olarak bu vaka!  Zira, Erdoğan’ın, tepkisini böyle yüksek sesle dile getiren Cüneyt Özdemir’den (neredeyse) nefret ettiğini herkes biliyor. Elbette en başta kendisi. Mehmet Ali Birand, Erdoğan’ın, onunla ve benimle ilgili düşüncelerini herhalde aktarmıştır.  Zaten Erdoğan da bunu pek saklamıyordu. Cüneyt Özdemir’in Van depremi sonrasında bir yayında (çok haklı biçimde) söyledikleri üzerine neler yaşandığını hatırlıyoruz. 2011 sonlarındaki deprem, Van kadar Doğan Grubu’nu da sarsmıştı. O dönemin başbakanı Erdoğan, Cüneyt Özdemir’i açıktan hedef almıştı.  Tıpkı, başörtüsü konusunda söylediğim bir buçuk cümle yüzünden meydanda beni hedef aldığı gibi.  Bırakın bizi! Polis kurşunuyla hayatını kaybeden küçücük Berkin’i ve ailesini hedef aldığı gibi.  Berkin’den “o zat” diye söz edip, annesini yuhalattığı anları unuttuk mu! Buna “nefret” yerine “siyaset” deyip geçecek miyiz! Ya da “Erdoğan siyasetinin aslında nefretle örüldüğünü” görmezden mi geleceğiz! *** Gelelim, karşı tarafa! Ben, biz, birileri Erdoğan’dan “nefret” mi ediyoruz? Ya da, söylediklerimizin / yazıp çizdiklerimizin arkasında bu “güdü” mü var?  45 yıllık meslek hayatımda sayısız lider, siyasetçi tanıdım. Ancak, 45 yıl boyunca o isimlerle “sosyal mesafemi” hep korudum. Örneğin, içlerinde en yakın sayılabileceğim Ecevit ile pek çok kez röportaj vesilesiyle, iş seyahatlerinde birlikte oldum. Ne var ki, bir kez bile evine “özel olarak”, çayını içmeye gitmedim. Hiçbir özel talepte bulunmadım.  Bazen düşünürüm; örneğin Süleyman Demirel’i biraz daha yakından tanısaydım, sempatik bulur muydum? Muhtemelen evet. Ne de olsa, onun hakkında çok zeki ve sempatik olduğuna dair duyumlarım ve gözlemlerim vardı.  Doğrudur! Özel hayatında pamuk gibidir belki, ama Demirel, Denizler’i idam sehpasına göndermiştir.  Erdoğan’ın ne kadar iyi bir baba ve ne kadar mükemmel bir “dede” olduğunu herkes bilir belki. Ama aynı Erdoğan, Gezi’de öldürülen gençlerin “ölmeyi hak ettiği” görüşündedir. Ve bunu siyasi kampanyaya çevirmekte hiç tereddüt etmemiştir.  Ya dün hakaret ettikleriyle -örneğin Bahçeli ile- bugün “kanka” olması... Veya dün kendisine hakaret edenlerle -örneğin Soylu ile- bugün “aynı davaya baş koymuş” gibi davranması... Bize neyi, o insanın “hangi yüzünü” gösterir? *** Yani.. Uzun lafın kısası; meselenin duygularla ilgisi yok. Ortada sadece bir güç / iktidar savaşı var. Erdoğan önce iktidara gelebilmek için, ardından iktidarda kalabilmek için her yolu / herkesi kullandı, kullanıyor.  Bunu yaparken yasaları ve hatta Anayasa’yı hiçe sayıyor. Haklarında mahkeme hükmü olmayan KHK’lılar için, bu Korona günlerinde bile bir bardak suyu çok görüyor. Meslektaşlarımızı, avukatları, aydınları cezaevine gönderiyor. Ölüm oruçlarına gözünün kenarıyla bile dönüp bakmıyor. Son günlerde herkesin dilinde dolaştığı gibi, “kendisi Saray’da otururken kirada oturandan para istiyor”. Belediyelerin yardım kampanyalarına “paralel devlet” yakıştırması yapıyor.  Ve.. Neredeyse her konuşmasında “yanında olmayan herkesten” nefretle söz ediyor.  Ama bizim gözlerimiz “Erdoğan nefreti” ile kör oluyor, öyle mi!  Cem Küçük, Ersoy Dede, Hilal Kaplan, Fuat Uğur, Mahmut Övür ve daha niceleri.. Her eleştiriyi, her gerçeğin ifadesini, (elbette bilerek) Erdoğan nefreti ile açıklıyor. Böylece, hem gerçeğin üstü örtülüyor hem de Erdoğan’ı / icraatını eleştirenler şeytanlaştırılıyor.  En azından kendi adıma söyleyebilirim; bir “insan” olarak Erdoğan beni ilgilendirmiyor. Benim nefret ettiğim, o insan değil, onun nefret siyaseti ve sonuçları!",https://halktv.com.tr/makale/erdogan-nefreti-mi-650440
Ayşenur Arslan,DURUN DAHA NELER OLACAK NELER!,22 Kasım 2023 Çarşamba 07:12,,https://halktv.com.tr/makale/durun-daha-neler-olacak-neler-783804
Ayşenur Arslan,"SEDAT PEKER'İN ŞİFRELERİ SİYASETİN ""KOZALAKLARI""",08 Ağustos 2021 Pazar 22:13,"Ağustos bu yıl da -yine ardında olağanüstü kayıplar bırakarak- yangın felaketiyle geçti. Geçiyor. Hepimizin zihninde, bu felaketten farklı bir görüntü kalacak elbette. Benim zihnimdeyse, Halk TV'nin canlı yayınında konuşan Nurcan hanım ve hemen ardından yayını basan ""kozalaklar"" kalacak. KOZALAKLAR mı? Teşbihte hata olmaz. Anlatayım. Peşpeşe yangınlarda bir şeyi çok iyi öğrendik: Eğer çevre / zemin / iklim elverişliyse yangın ufak bir kıvılcıma bakıyor. Üstelik, o yangını söndürmeye çalışırken bir kozalak fırlıyor ve alevi onlarca metre öteye taşıyıveriyor. Halk TV yayınını basanlar için ""kozalaklar"" demem, bu yüzden. Siyasetin iklimi o kadar sıcak / gergin ki, sizin yangın çıkartmanıza ya da çıkan yangını büyütmenize gerek yok. Durumdan vazife çıkartanlar sağa sola sıçrayıp yeni yangınlar çıkartmaya hazır. Eğer ""kindar"" nesilden söz ediyorsanız.. Eğer sorumluluğunuzdaki en küçük olayda bile meseleyi nefret söylemiyle ""karşınızdakilere"" saldırma fırsatı gibi görüyorsanız... Krizleri yaratıp, çözmekte de yetersiz kaldığınızda çareyi ""kutuplaştırmakta"" arıyorsanız... Siyasi yangına elverişli zemini yaratmış olursunuz. Ve işte küçük / büyük / örgütlü / örgütsüz kozalaklar o zaman toplumu yakar geçer. *   *   * Ümitcan Uygun, Aleyna Çakır'dan sonra yine genç bir kadının ölümünün sorumlusu genç, o kozalaklardan biri mi? Bilmiyorum. Ancak tüm veriler, ""birileri / bir yerler"" için KULLANIŞLI olduğu ve bu yüzden şimdiye kadarki tüm YARAMAZLIKLARINA göz yumulduğu yolunda. Sedat Peker'in -uzun bir aradan sonra gelen- son mesajlarında ona ayrı bir yer ayırması boşuna olmasa gerek. Ümitcan Uygun'un, arkasında MHP bayrağıyla.. Babasının da Süleyman Soylu ile fotoğraflarını paylaşması da boşuna değil herhalde! *   *   * Ancak Sedat Peker'in son mesajlarında en dikkat çekici mesaj, Burhan Kuzu iddialarının etrafındaki puslu perde. Özetle, Burhan Kuzu'nun önce uyuşturucu baronu Zindaşti, daha sonra da onun düşmanı Üngan için yargı nezdinde devreye girdiğini anlatıyor. İddiası bu kadar değil. Peker, hem Burhan Kuzu'nun hem de Cumhurbaşkanlığı Külliyesi'nde görev yapan bütün başdanışmanların, kurul üyelerinin bir yeri aradıklarında ""BÜROKRATLAR İSTEKLERİ GERİ ÇEVİRMESİN DİYE TELEFONLARINI İLETİŞİM BAŞKANLIĞI ÜZERİNDEN BAĞLATTIKLARINI"" söylüyor. Gazeteci Timur Soykan, Baronlar Savaşı kitabında, bir ""hakimin"" ifadesinde bunu açıkça yazmamış mıydı! Burhan Kuzu'nun Saray üzerinden kendisini aradığını anlatmamış mıydı! Peker, işte bunu teyid ediyor. Dahası, ""Burhan Kuzu'dan başka isimlere"" de işaret ediyor. Aralarında başka Kuzu'lar, yeni rejimin yarattığı zeminden yararlanın başka ""kozalakların"" olmadığını kim söyleyebilir? Sokaktaki vatandaş bile, bir şeylerin farkında. Metropoll'ün araştırmasına göre, vatandaşların yüzde 73.3'ü ""YOLSUZLUĞUN ARTTIĞINI"" düşünüyor. Dahası, AKP seçmeninin yüzde 49.3'ü de bu düşüncede. Medyaya saldırılar.. Kadın cinayetleri.. Ya da nefret salyaları altın madalyalı sporcularımıza kadar sıçrayan kadın düşmanları.. Bir bakanın, ticaret eski bakanı Ruhsar Pekcan'ın bile adının geçtiği yolsuzluk iddiaları.. Siyasetin ""mahremine"" sızmış karanlık isimler... *   *   * Bu durumu, Saray medyasının ""YİNE DARBE İŞARETLERİ VAR"" hezeyanı ile kapatabileceklerini mi sanıyorlar? 7 Haziran 2015 seçimleri sonrası işe yarayan karışıklıktan medet umup yine ""kozalaklarını sağa sola salarak"" sonuç alabileceklerini mi düşünüyorlar? Yanılıyorlar. Üstelik yanıldıklarını ve kaybettiklerini artık onlar da biliyorlar.",https://halktv.com.tr/makale/sedat-pekerin-sifreleri-siyasetin-kozalaklari-650516
Ayşenur Arslan,DAYAK YİYEN ÇOCUKLARIN UMUDU OLMAK…,08 Kasım 2023 Çarşamba 05:00,"Düşündükçe tüylerim ürperiyor. Ne kadar büyük, hatta muazzam bir sorumluluk: Atatürk’ün varisi olmak, koltuğunda oturmak. Evet, cümleler aynı zamanda Erdoğan’ı tarif ediyor ama ben Özgür Özel’den söz ediyorum. Sosyal medyadaki profilinde -ben bu yazıyı yazarken- hala CHP Genel Başkan Adayı yazıyordu. Oysa o CHP’nin, yani kurucu partinin 8. Genel Başkanı. Türkiye’nin en kritik kavşağında yüklendiği bu sorumluluk, uzaktan bakınca bile göz korkutucu. Ama Özgür Özel, sevgili kardeşim Cem Özkeskin’in kaleminden HALK TV ekranında izlediğiniz hayat hikayesiyle “gözünün kolay kolay korkmayacağı” mesajını veriyor. Parasız yatılı okumuş bir çocuk söylüyorsa bunu, inanırsınız. Çünkü parasız yatılı olmak savaşarak büyümek demektir. Türkiye’nin en lezzetli öykülerini yazan Füruzan PARASIZ YATILI kitabında, bunun ne anlama geldiğini anlatmıştı: Zengin akrabalarına sığınanlar.. Zenginlikten yoksulluğun karanlığına savrulanlar.. Yalnız anneler.. Gelecek adına bugünlerden mahrum yaşayanlar…  *. *. * Bugüne kadar hiçbir CV’de yazmadım. Ama ben de parasız yatılılardandım. 60’ların başında sınavı kazanmış.. Ailemi Ankara’da bırakıp İstanbul’a, Çamlıca Kız Lisesi’ne okumaya gitmiştim. Özgür Özel kendi deneyimini “çok dayak yedim” diye anlatıyor. Ben dayak yemedim. Ama o okulda dünya üzerime geldi ve ben unufak oldum. Evden gelen koliler anında elimden alınıp paylaşıldı. Öyle ki kolilerde ne olduğunu bile görüp öğrenemedim. Banyoda “ablalar” gelip, daha saçlarımdaki sabunu akıtamadan dışarı çıkarttılar. Aynı ablalar yemekte beğendikleri meyvayı tepsimden alıp arkalarına dahi bakmadan gittiler. Hayatımda ilk kez kendim yıkamak zorunda kaldığım çamaşırlarım elimden alınıp bir yerlere atıldılar. İkinci döneme yakın revirlik oldum. Eve haber salındığında, revirdeki yataktan çıkamayacak kadar hasta ve güçsüzdüm. Annem gelip Ankara’ya, evimize götürdü.  *. *. * Parasız yatılı olmak tabiat kanunlarını daha çocukken tatmak demektir. Güçlü olan, seni döver, engeller.. Yalan söylemeyi öğrenmiş olan, senin doğrularını paramparça eder.. Ve bir an gelir, hayat seni seçim yapmak zorunda bırakır: Dayak atanlardan biri mi olacaksın yoksa Özgür Özel gibi “dayaktan yılmamayı” öğrenenlerden mi! Ben o günlerde yenik düşenlerdendim belki. Ne var ki sonrasında neyi seçeceğimi, hangi yoldan yürüyeceğimi bildim. (Uzun yıllar öncesinden bir anı: Oğlum daha ilkokul son sınıftaydı. Sabah Gazetesi’nde sınıfındaki çocuklardan birinin babasıyla ilgili bir haber çıkmıştı. Baba için ‘mafya’ denmişti. Bir grup çocuk da -içlerinden biri evden getirmişti herhalde- gazeteyi gösterip alay etmiş. hatta itip kakmıştı. Sinan da dayanamayıp arkadaşını savunmuş, ‘babası yüzünden ona bunu yapamazsınız’ demiş ve gazeteyi yırtmıştı. Hareketinin bedeli gazeteyi bulup getirmek ve hırpalanmak olacaktı. Sınıf arkadaşları bunu apaçık ifade etmişti. Ben o günkü gazeteyi buldum. Sinan da hırpalanmak üzere okula gitti. ‘Ama ben haklıyım’ diyerek, bundan güç alarak!)  *. *. * Yalnızca bu ülkede değil, dünyanın her yerinde güçlüler zayıfları / yoksulları / yalnızları döver. Hele ellerinde iktidar gibi “kudretli” bir aygıt varsa. Ama Türkiye bu konuda çok ciddi bir mesafe katetti! Aklı / bilimi / bilgiyi “cehennemlik” ilan edip cehaleti erdem sayanların ülkesine dönüştürdü. Milyonlar, Özgür Özel’e ve kurultay konuşmasında tarif ettiği sol paradigmaya güvenmek istiyor. 11 yaşında parasız yatılı sınavından geçmiş o cılız çocuktan, Atatürk’ün koltuğunun hakkını vermesini bekliyor.",https://halktv.com.tr/makale/dayak-yiyen-cocuklarin-umudu-olmak-781204
Ayşenur Arslan,Korona günlerinde küresel kardeşlik!,15 Mart 2020 Pazar 13:30,"Koronavirüsünün ‘pandemic’ yani ‘küresel salgın’ olacağı belliydi. Olunca, hele Çin örneği ortadayken, büyük ekonomilerin sarsılacağı ve elbette kırılgan ekonomilerin çatırdayacağı ortadaydı. Bunun, hele Türkiye açısından, işsizliğin vahim ölçüde artması anlamına geleceği de açıktı. Tamam! Ellerimizi yıkayalım. Kalabalığa karışmayalım. Soğan sarımsak yiyelim falan... Ama bir zahmet bunu da konuşalım. Konuşalım ve iktidara / tüm iç dış randevularını iptal edip Saray’a kapanan Erdoğan’a yüksek sesle hatırlatalım. Korona faturası canlar kadar işsizlikle de ödenmesin. ***  Erdoğan’a seslenmek, işin fantezi yanı kuşkusuz. Zira, bunu asıl duyması gerekenler çalışanlar. Ayların sonunu getiremeyen emekçiler. “Hastalık Allah’tandır” diye uyutulmaya çalışılan yığınlar. Virüs bahanesiyle, işini geleceğini elinden aldıklarını zannettiği ‘ötekilere’ saldıranlar. Onlara şunu anlatmak gerekiyor: Virüs elbette kısa vadede etkisini kaybedecek. Ya da ilaçla / aşıyla önlenecek. Oysa ekonomik deprem ve sonuçları kolay kolay telafi edilemeyecek bir hasar bırakacak. İşte o hasarda emekçiler ‘eğilmeyip dik durarak’ tüm yükü / faturayı ödemeyi reddedebilir. Reddetmelidir. Talebini, bir zahmet, “Madem maçlar seyircisiz oynanıyor, şifresiz yayınlansın” diyenler kadar yüksek sesle dile getirmelidir. Çünkü dünya yeni bir altüst yaşıyor. Nicedir çatırdadığını gördüğümüz ‘sistem’ parçalanıyor. Nicedir Fransa’dan Lübnan’a, Şili’den Irak’a sokağa çıkanların karşısında artık yeni bir ‘şafak’ belirdi. Her şeyden önce salgının ‘pandemic’ yani ‘küresel’ hale gelmesi, tüm insanların ortak bir kaderde buluşabileceğini gösterdi. Bakmayın uçuşların yasaklanmasına... Sınırların kapatılmasına... Danimarkalı, İranlılar için üzülüyor. Zambiyalı, Çinliler için kendi dilinde dua ediyor. Milyarlarca insan, yoksulluk gibi felaketlerin de ‘ortak düşman’ olduğunu fark ediyor. Ya da şöyle söylemeli: Üzülmesi, dua etmesi, farkına varması gerekiyor! *** Bir felaketin küresel kardeşlik yaratma ihtimali ‘ütopya’ gibi. Ama baksanıza, Çin Avrupa’ya yardım gönderiyor. İran, iş zora binince yakın geçmişte ‘asla olmaz’ diyeceği bir şey yapıyor, IMF’nin kapısına gidip para istiyor. Anlı şanlı devlet başkanları, başbakanlar, mavi kanlılar karantinaya alınıyor. Bizi yakından ilgilendiren bir başka örnek daha vereyim: Haaretz Gazetesi İsrail’in Korona’ya karşı aşı geliştirdiğini duyurdu. Sizce, diyelim sıkıntı daha da büyüdü, Erdoğan ‘ey İsrail’ deyip aşıya sırtını mı döner? Yoksa zaten başka kanallardan ilişkisini sürdürdüğü İsrail ile aşı için el mi sıkışır? Yanıt belli, değil mi!? Korona, yalnızca bedenleri değil, duvarları / sınırları / önyargıları da etkiliyor. *** Sloven sosyolog / filozof Zizek örneğin, son yazısında bu ihtimale dair ilginç bir tablo çiziyor: “Karantinaya dönük makul tıbbi ihtiyaç, sınırları temizlemeye ve kimliğimizi tehdit eden düşmanları karantinaya almaya dönük ideolojik baskı olarak bizlere geri döndü. Belki başka -ve çok daha faydalı- bir ideolojik virüsün yayılıp bize bulaşacağını ümit edebiliriz: alternatif bir toplum düşü virüsü, küresel dayanışma ve yardımlaşma biçimleriyle kendisini gerçekleştirecek olan, ulus-devletin ötesinde bir toplum virüsü.” Okuyunca Zizek’in “Bu yıl komünizm gelebilir” diyeceğini düşünüyorsunuz. Haklısınız. Diyor da: “Koronavirüsü bizi topluma ve bilime güven temelli bir komünizmi icat etmeye mecbur bırakacaktır.” Olur mu? Bence olabilir. Daha doğrusu, olmalı!",https://halktv.com.tr/makale/korona-gunlerinde-kuresel-kardeslik-650423
Ayşenur Arslan,“Terliksi hayvanın bile kendini koruma içgüdüsü vardır…”,13 Ekim 2023 Cuma 05:00,"Kanal D haber merkezinde Birand’a böyle demiştim. Bugün gibi aklımda. Aklımda olması da çok doğal, çünkü unutulmayacak bir gündü. Türkiye’nin yakın tarihinde bir kırılma noktasıydı. 26 Aralık 2006 günü Cumhuriyet Gazetesi eski Yargıtay başsavcısı Sabih Kanadoğlu’nun yazısını manşetten vermişti. Hani şu “cumhurbaşkanı seçebilmek için TBMM genel kurulunun 367 oyla açılması ve ilk iki turda da bu sayıya ulaşılması gerek” hatırlatması. Kim ne kadar farkındadır bilmiyorum, AYM de bu iddiaya katıldığı için AKP Abdullah Gül’ü epey sonra ve MHP’nin katkısıyla seçebilmişti. 26 Aralık günü, işte bu çok konuşulacağı belli 367 tartışması ile başlamıştı. Pek çok kişi Sabih Kanadoğlu’nu, pişmiş ya da pişirilmekte olan aşa su katmakla suçluyordu. AKP’nin oyuna / gücüne bakıp “eninde sonunda kaybedilecek bir kavgaya ne gerek var” diyordu. Ben de zaten buna karşı çıkmıştım: “Terliksi hayvanın bile kendini koruma içgüdüsü vardır. Devletlerin, toplumların olmayacak mı!” O gün ve sonrasında sorumun yanıtını adım adım aldım. Referandum masalları.. Kumpas davaları.. Devlet aygıtının yavaş yavaş ele geçirilmesi.. Tek adam rejimi.. Terliksi hayvanlar bizim dünyamızın farkında mıydı? Farkındaysa halimize gülüyor muydu? Kim bilir! Ama onca yıl sonra hal-i pür melalimiz ortada. *. *. * Seçim sonrası medyanın önemli isimlerinin -Kılıçdaroğlu’nu eleştirir ya da en azından öyle görünürken- Erdoğan’a alkış tutması dikkatlerden kaçmamıştı. Ne var ki, hiçbir isim ve açıklama bizi -en azından beni- Fazıl Say’ın sözlerine hazırlamamıştı: “Erdoğan (İsrail-Hamas savaşında) şu ana kadar barış için dünya üzeri(nde) en iyi, en doğru açıklamaları yapan liderdir” Fazıl Say dünyanın ayakta alkışladığı bir sanatçı. Müzisyen. Elbette politikadan anlamasını bekleyemeyiz. Ne var ki bir müzisyen olarak, en azından Erdoğan’ın, enstrümanları parçalayıp şarkıları yasaklayan Taliban konusundaki sözlerini bilmesini bekleriz. Erdoğan ne demişti Temmuz 2021’de: “Nasıl ki ABD ile bazı görüşmeleri Taliban yaptıysa, Türkiye ile çok daha rahat yapması lazım. Çünkü Türkiye’nin, onun inancıyla alakalı ters bir yanı yok.” *. *. * Erdoğan’ın zaman zaman dili sürçüyor ama zihni hiç sürçmüyor! Adım adım menzile yürüyor. Menzil demişken, minicik bir not: Birgün’den sevgili İsmail Arı yazdı. Menzil; holdinglerini, televizyonlarını, hastanelerini geçin kendi mahkemelerini kurmuş. Refah Partisi’nin kapatılması davasında temel iddia “inanç temelli bir ayrımla ÇOK HUKUKLU sistemin savunulması” idi. Siyasal yöntem olarak cihada atıfta bulunulması da cabasıydı. Gelin de yine terliksi hayvanın kulağını çınlatmayın! Bu TC devletine ve topluma savaş açılması demekti. Devlet kurumları bunu gördü. Refah Partisi kapatıldı. Ancak sonrasındaki YENİ SÜRÜM iç ve dış minnakların (!) katkılarıyla yola kaldığı yerden devam etti. Biz de bu arada CHP liderlerinin o yolda Erdoğan’ın önünü açtığına, hatta Erbakan’ı anma törenine gittiğine tanık olduk. *. *. * Gele gele geldiğimiz yer ortada: İktidar, hegemonyasını tesis etmiş bulunuyor! HEGEMONYA.. Yani zorun / zorbalığın / yeniden tedavüle giren tanımla istibdadın bir toplum tarafından RIZAYLA kabullenilişi.. Bir türlü kulluktan yurttaş olmaya geçemeyen, bilmeden inanan insanlar için şaşırtıcı değil belki. Ya entelijansiya dedikleri, hani şu aydınlar topluluğu? Birer birer “düşmeleri” size göre acaba neden? * CHP’ye o kadar kızgınlar ki, bunu Erdoğan’a çiçek atarak ifade ediyorlar. * “Osman Kavala, Can Atalay, Selahattin Demirtaş, Barış Pehlivan ve daha niceleri içerde.. Cumartesi Anneleri hırpalanıp duruyor.. Tarikatlar aldı başını gidiyor.. Ama Erdoğan hiç değilse dışarda barış için kendini paralıyor” diye avunuyorlar.. * “Önümüzde daha beş sene var. Bu kadar uzun süre direnip kavga edilemez ki” diye düşünüyorlar. *. *. * Sizi bilmem, ben önümüzdeki hafta Cerrahi Tarikatı’na kayıt yaptırmaya gidiyorum. Mazhar Alanson, Gökhan Özoğuz hep oralarda diyorlar. Şeyhi de Ahmet Özhan’mış. Dayak yiyeceksek bari iki meşhur görelim de öyle yiyelim. Terliğime sordum. “Makul” dedi.",https://halktv.com.tr/makale/terliksi-hayvanin-bile-kendini-koruma-icgudusu-vardir-776013
Ayşenur Arslan,Saray ve Medya(sı)nın ‘Maskesi’,12 Nisan 2020 Pazar 11:49,"İspanyol Gribi, Korona vesilesiyle hatırlandı, yazılıp çizildi. Peki, küresel çapta 100 milyon kadar insanın hayatına mal olan salgına neden 'İspanyol' adı verilmişti? İspanya'da patlak verdiği için olabilir mi?  Yanıtı bilenler vardır elbette. Bilmeyenler, yazının sonunu beklemek zorunda.  Çünkü önce bazı sözcüklerin (hatta harflerin) kökenine inip, o köklerin bizlere nasıl toplumsal/sosyal öyküler anlattığına bakacağız.  Örneğin; 'X' harfi. Hem matematikte karşılığı vardır hem de 'x ışını' diye hayatımızda somut yer tutmuştur. Bilir misiniz, 'x' modern matematik/fizik/astronomi/uzay bilimindeki paha biçilmez varlığını Ömer Hayyam'a borçludur. Hani günümüzde siyasal islamcıların içip içip rubailer yazan ayyaş mertebesine indirdiği o büyük bilim insanı... Matematikçi, astronom Ömer Hayyam'a... Cebirde bilinmeyenin yerine 'şey' demiş. Terimi Araplar'dan alan İspanyollar kendi dillerine uyarlayıp 'xay' demiş. Ve 'x' doğmuş!  Örneğin; 'oğul' sözcüğünün kökeni... Eski Türkler'de anneye 'og' denirdi. Ondan doğana da 'ogul'... Sözcük zamanla 'oğul' olmuş, bal peteklerinden de hatırlayacağınız bir isim/terim olarak hayatımıza katılmış. Öksüz kelimesi de, 'og'dan yoksun anlamında ortaya çıkmış. Tuhaf olan şu: Og'un hayat verdiği canlı, yani 'ogul' bir insanı anlatıyor. Erkek ya da kadını değil. Ne var ki, eski Türkler'den sonra köprülerin altından akan sular, erkeği kıymetli sayınca, ogul da 'eril' oluvermiş.  Keşke yerim daha fazla örnek vermeye yetse.Ama bu ikisi bile herhalde çok şey anlatmıştır.  ***  Gelelim, İspanyol Gribi'ne... Tarihin gördüğü (umarız göreceği) en büyük salgınlardan biri, adını gerçekten de İspanya'dan almış. Ancak o topraklarda patlak verdiği için değil.  Zira salgın 1918 yılında ABD'de patlak vermiş. Oradan başta Avrupa kıtası, dünyanın pek çok köşesine sıçramış. İspanya o salgındaki ülkelerden sadece biriymiş. Ne var ki, diğerlerinden çok ama çok farklı bir özelliğe sahipmiş.  Birinci Dünya Savaşı'na katılmadığı için, katılan ülkelerdeki (savaş bahanesiyle getirilen) yasaklar/sansür İspanya'da işlemiyormuş. Dolayısıyla, salgınla ilgili ilk haberler, ilk bilgiler İspanyol basınında yer bulabilmiş. Başta ABD, diğer ülkelerin medyası ölümlerin üstünü örter, salgınla ilgili bilgileri saklarken, karanlığı yırtan İspanyol gazeteciler olmuş.  Bu da, belli ki ""salgın İspanya'dan başladı"" algısına yol açmış. Gribin adı da yüz yıldır böyle kalmış.  *** 2020 yılına damgasını vuran Corona salgını ise, herhalde Çin Virüsü diye kayda geçecek.  Ya 2020 medyası? Dünyada ve bizde nasıl hatırlanacak?  Son yüzyılda demokratikleşme yolunda sancılı da olsa epey mesafe alan Batı medyası, sınavda iyi not alacak olmalı. Gazeteciler, kendi yöneticileri/başkanları/karar vericileri hakkında her şeyi apaçık yazıyor. Milyonları gerçekler hakkında bilgilendiriyor.  Türkiye'de ise, Çin'den İran'a... Suudi Arabistan'dan Türkmenistan'a tıkır tıkır işleyen sansür/otosansür hüküm sürüyor.  Milyonlarca kişi açlıkla salgın arasında tercihe zorlanırken..  'Açız' diyene 'GEBER' yanıtını veren AKP'li bürokrat sadece görevden alınır... Gazeteciler, sıradan insanlarsa bir tweet yüzünden hapse giderken... Saray ve medyası ne yapıyor?  Türkiye'deki gerçeklerin üstünü örtüp, dünyayı kötülemeye... Ve Saray'ın yaptığı her şeyi 'mucize' gibi sunmaya çalışıyor.  Dünyada bir taneymişiz, örneğin! Şaka değil, tam da böyle manşetler attılar. Halkına kolonya ve maske veren bir tek Türkiye varmış. Avrupalılar bizi kıskanıyormuş.  İşten/aştan vazgeçtik, bari kolonya ve maskeyle avunalım diyeceksiniz. O da 'masal'! İktidar maske dağıtmayı... Bırakın dağıtmayı, temin edilmesini sağlayamadı...  Belediyeler dağıtacak diye ödü koptuğu için de başta İstanbul, 'kaybettikleri' büyükşehirlerin başkanlarını kötüleme yarışına girdi. Belediyeleri ve tabii muhalefeti kötülerken de iktidara alkış tutmak için çocukça işlere kalkıştı.  CHP'nin 'sağlıkta şiddet yasasına' dair önerisini AKP-MHP oylarıyla reddedip, hemen ertesi gün yasayı AKP adına Meclis'e getirmek... Ve dünü hemen unutup, bu adımı alkışlamak..  Sermayenin (Emin Çapa'nın ifadesiyle) 'göbek atarak' karşıladığı 'işten çıkarma yasağı' adı altındaki düzenlenmeyi 'çalışana destek' diye sunmak.. Daha nice ayıp! Nice saçmalık!  Belli ki gerçekten hazırlıksızlardı.  Belli ki kafaları, bilimin gerekleriyle 'inanç' adına saplandıkları dogmalar arasında gelgit yaşarken karışmıştı.  Hem iktidar, hem de medyası.. Diğer bütün masalları bir kenara bırakın, maske konusundaki acıklı beceriksizlikleriyle hatırlanacaklar.  2020 yılı, ileride Saray ve medyası için 'MASKELERİN DÜŞTÜĞÜ YIL' olarak kayda geçecek.",https://halktv.com.tr/makale/saray-ve-medyasinin-maskesi-650435
Ayşenur Arslan,Ayşenur Arslan Yaşadıklarını halktv.com.tr İçin Kaleme Aldı... O Fırtına Ve 'İzleri',06 Ekim 2023 Cuma 05:00,"Biliyor musunuz, Japonya’da idam mahkumlarına tarih verilmezmiş. Cezadan sonra herhangi bir gün kapı açılıp mahkûm infaza götürülürmüş. Başta ABD’nin kimi eyaletleri ve bazı ülkelerdeki uygulamalardaki gibi geri sayım söz konusu değilmiş yani. Okuduğum makalenin yalancısıyım. Japon kültürüne aykırı görünmediği için de inandım doğrusu. Ve zihnimin bir kenarına not ettim. Elbette günün birinde “böyle” bir süreçte “böyle” bir yazıya konu olacağını düşünmeden. Aklımın ucundan bile geçirmeden! Yazıya ölüm -hatta en fenasından idam- ile başladım ya.. Ansızın patlak veren fırtına sonrasında yaşadıklarımı da o tema ile anlatmaya çalışacağım. Savcılığa götürüldüğüm ve sonrasındaki günler kendi cenaze törenime katılmak gibiydi. Ne çok sevenim, kardeşim, yoldaşım varmış. Ne çok kişi benim için üzülmüş. ★★★★ ÖLÜM teması ile girmeme bakıp da yazının hüzünlü, dertli bir yolculuktan dem vuracağını sanmayın. Tam aksine hayatıma zenginlikler katan bir serüvendi. Evet, kendime biçtiğim tarihten önce oldu olanlar. Evet, bir aile haline geldiğimiz izleyicileri, “sesleri” olmaya çalıştığım cezaevindeki tanıdığım / hiç tanışmadığım dostları bırakıp gidemiyordum. Ama nasılsa kısa bir süre sonra gelmeyecek miydi o gün? Meslekte 50’nci yıla yaklaşmışken o koşturmacaya daha ne kadar dayanabilirdim? Vites küçültmenin vakti gelmemiş miydi? Kaldı ki bu mevsim normallerinde biz gazeteciler iki günden fazlasını öngörüp plan yapabiliyor muyduk? Bırakın planı, mesleğimizin gereklerini daha birkaç yıl önceki kadar yerine getirebiliyor muyduk? ONU SÖYLEME.. BUNU KONUŞMA.. GİR İÇERİ.. ÇIK DIŞARI.. Diyeceğim, sürpriz değildi. Yaklaştığını toprağın kokusundan, havadaki elektrikten hissettiğiniz bir fırtınaydı! Şaşırmadım. Sarsılmadım. Üstelik, dedim ya, kendi cenaze törenime katılma fırsatı bulmaktan mutlu bile oldum. O törenden birkaç kare aklımdan hiç çıkmayacak. Canım oğlum Sinan’ın -o anda duymamışım ne yazık ki- “Arkandayım anne” diye seslenmesi… Kendi mahpusluğunu unutup bana üzülen sevgili Çiğdem’in (Mater) cezaevinden ilettiği pusula… Ve tabii telefonlar, telefonlar, mesajlar, sosyal medya paylaşımları, koşa koşa yanıma gelip sarılan genç meslektaşlarım - kanaldaşlarım.. ★★★★ En azından bu yazıda kayıt düşmeliyim: Birkaç kez yanımda başkaları da varken geldi “o” telefon. “Buyurun sayın Cumhurbaşkanım” diye yanıtladım. Yanımdakilerin gözleri fal taşı gibi açıldı. Nasıl yani, Erdoğan beni mi arıyordu!? Tabii ki hayır! Arayan benim cumhurbaşkanım Ahmet Necdet Sezer’di. O malum gün olduğu gibi. Mesajla yetinmeyip şahsen arayanlar arasında CHP Genel Başkanı Kemal Kılıçdaroğlu da vardı, pek çok milletvekili ve sanatçı da.. Yine birini kayıt düşmeliyim: Günün yorgunluğu, “bonus” olarak tam bir gün önce patlayan zonanın ağrıları.. Telefonu saat 21.00 gibi kapattım. İBB Başkanı Ekrem İmamoğlu aramış, ulaşamayınca mesaj atmış. Ertesi sabah ben de bir teşekkür mesajı attım. Buna rağmen bir daha aradı ve bu kez konuşabildik. Azıcık dertleştik. Onun gibi “Gençliğim var” diyemiyorum kuşkusuz. Ama sağlığım ve mevsim normalleri elverdikçe ben de yürümeye devam edeceğim. Bu “ilk” yazı, yürüyüşün ilk metreleri. Öyle kabul edin. Sonrası mı! Önce şu zonanın hesabını göreyim bir.. Sonrasını sonra paylaşırız.",https://halktv.com.tr/makale/aysenur-arslan-yasadiklarini-halktv-com-tr-icin-kaleme-aldi-o-firtina-ve-izleri-774313
Ayşenur Arslan,Çağın kahramanlık örneği: SİHA,16 Mart 2019 Cumartesi 09:04,"Türkiye yıllardır Müslüman Kardeşler soslu siyasal İslamcı bir ‘hareketin’ kapsama alanında. Ne var ki, kadrosu derme çatma. Hatta -daha çok arabalar ya da bilgisayarlar için kullanılan deyimle- toplama! İdeolojisi ya da yol haritası, Erdoğan’ın ‘fikirleri’ ve ‘hayalleri’ ile sınırlı bir kadro. Erdoğan’ı hemen her açıdan tanıma fırsatı bulduğumuz için o fikirleri ve hayalleri hatırlayıp hatırlatmaya gerek yok! Abdülhamit’le başlayıp nükleer santralle bitiyor! Siyasetçisi, akademisyeni, sanatçısı ile ‘Erdoğan kadrosunun’ seviyesi de bundan ibaret zaten. Liberallerden, sağdan devşirilen üç beş ismi bir kenara bırakın, iktidarın ciddi bir ‘entelektüel malzeme’ sıkıntısı olduğu açık. Köşe yazarlarına, televizyon tartışmalarında arz-ı endam eden isimlere bakın… Anlarsınız. Sabah Grubu, belli ki bu sıkıntıya çare olarak bir fikir-sanat dergisi çıkartıyor: Lacivert. Dergide okuyucuya yeni isimler tanıtılıyor, sunuluyor. Hem İslamcı hem de çağdaş olunabileceğini kanıtlama çabasıyla popüler konular ele alınıyor. Örneğin, konusunu ‘kahramanlık’ diye belirlediği sayısında MÜSLÜMAN SÜPER KAHRAMANLAR anlatılıyor. Çağdaşları gibi yaşamak isteyen bir delikanlıyı, genç kızı cezbedecek kurgu kahramanlar tanıtılıyor: >Her yönüyle Süperman’i andıran (Pakistan asıllı) BURAAQ (Burak) örneğin. ‘Dini vecibelerini unutmayan bir süper kahraman’ olarak oradan oraya uçup mazlumları kurtarıyor. >Ya da Fransız polisine karşı çoğunluğu Cezayirli Müslüman azınlığı koruyan, Parisli MÜSLÜMAN BATMAN… >En dikkat çekici süper kahraman ise Dust-Süreyya Kadir. Derginin takdimiyle ÇARŞAFLI PEÇELİ ‘SÜPER’ BİR KIZ… *** Derginin bir başka dosyası da Malkoçoğlu, Battalgazi gibi ‘bu topraklardan’ örneklere dair. Ancak örnekler yalnızca geçmişten değil. ‘Bugünün kahramanları’ ihmal edilmemiş! Anlatan, bir tarihçi. FETÖ gibi, belli ki AKP’nin da değerli bir kaynak olarak görüp yararlandığı Sakarya Üniversitesi’nden… Profesör Ebubekir Sofuoğlu. Başlıktaki ifade, işte bu beyefendiye ait. Şöyle: Sofuoğlu’na göre BİZ geçmişte nice kahramanlar yetiştirmişiz. Ama sonra BİZE kahramanlıkların kurgu olduğu söylenmiş. Modern bilim zaten kahramanlık olgusunu aşağılayarak BİZİ onlardan uzaklaştırmış. Oysa kahramanlar BİZİM için fiili örneklermiş. Peki, neymiş o örnekler? Prof. Sofuoğlu, Osmanlı’dan (İstiklal Savaşı ve Cumhuriyet’i paranteze alarak) bugüne, daha doğrusu AKP iktidarına uzanıyor ve anlatıyor: “Her ne kadar kahramanlık hikâyelerini aşağılamaya, tahrip etmeye ve bu toplumun cesaret hafızasını silmeye çalışsalar da 15 Temmuz gibi, Zeytindalı gibi, Fırat Kalkanı Harekâtı gibi yaşadığımız örneklerde biz kahramanlıkları sürekli yenileriz.” *** SİHA nerede diyorsunuz herhalde. Bir paragraf sonra: “Günümüzde benzer kahramanlık örnekleri var. SİHA (dergi açılımını da vermiş: Silahlı İnsansız Hava Aracı) bir kahramanlık örneğidir mesela. Selçuk Bayraktar ve babası hedeflemişler bunu. Tunceli Valisi ile sohbet ediyorduk, bana ‘teröristin kafasını çıkartması yeterli’ demişti. Biz terörle mücadelede binlerce şehit verdik ama çok şükür bugünlerde neredeyse yok.Çünkü güncel bir kahramanlık örneği olan SİHA’lar her şeye yardımcı oluyor.” YAZININ DEVAMINI OKUMAK İÇİN TIKLAYINIZ",https://halktv.com.tr/makale/cagin-kahramanlik-ornegi-siha-650006
Ayşenur Arslan,Nihat Bey nasıl yıkanıyor acaba?,26 Ocak 2019 Cumartesi 17:40,"Nihat Bey, yani tele-vaiz Nihat Hatipoğlu. Akla ziyan ne kadar saçmalık varsa sormalara doyamayan izleyicilerine, akla ziyan yanıtlar verip duruyor. Başlık, o soru – yanıtlardan birine dair. İzleyicisi “çıplak yıkanılır mı” diye soruyor. Nihat Bey de yanıtlıyor: “ÇIPLAK YIKANMAK DİNEN MEKRUHTUR” Çıplak yıkanmak mekruh, yani tiksindirici, iğrenç.Bu konuda Kur’an’da herhangi bir ifade yok. Olsa zaten “günah” diyecek. Demiyor. Peki neye dayanarak “dinen mekruh” diyor? Elbette Hz.Muhammed dönemindeki yaşam ritüellerine, SÜNNET denilen kılavuza dayanarak. Aksini iddia edecek değilim. Hiç kuşkusuz Hz.Muhammed ve Halifeler döneminde çıplak yıkanılmazdı. Neden mi? O dönemde evler bugünkü evlerden çok, çok, çok farklıydı. Hatta o evlere “ev” bile denemezdi. Aktarılanlara dayanarak yazıyorum; bir ailenin bireyleri yan yana kerpiç odacıklarda yaşardı. O odacıkların her birinde erkeğin eşlerinden biri -ve herhalde çocukları- otururdu. Eklemeye bile gerek yok, odacıklarda tuvalet, banyo, mutfak bulunmazdı. Muhtemeldir ki, insanlar ya kendilerine ait -penceresi olup olmadığı meçhul- odacıklarda ya da onların açıldığı avluda yıkanırdı.Buradan da çıkartabiliriz ki, o koşullarda çıplak yıkanmak söz konusu olamazdı. Nihat Bey ve gibiler işte bu gerçeklerden kalkıyor, günümüzde de aynı şeyin uygulanmasını bekliyor. Uygulamayacak olanları peşin peşin İĞRENÇ diye yaftalayarak… Ne de olsa, bir “hocanın” ağzından çıkan sözün arkası önü araştırılıp düşünülmeden kabulleneceğini biliyorlar. Milyonların, aklı devre dışı bırakıp körü körüne “inanacaklarına” güveniyorlar. *** Birgün’ün Perşembe günü manşeti bunun en ilginç kanıtı oldu: Diyanet’in çocuklara ücretsiz dağıttığı Peygamber Ve Gençlik kitabındaki bilim, akıl, eğitim düşmanlığıyla! Kitap diyor ki: “Seküler alanlarda yüksek tahsil yapmanın dini inanç ve ibadetler üzerinde olumsuz etki yaptığı tespit edilmiştir. Eğitim sisteminin pozitivist yapısının bilinç ile inanç arasındaki bağı zayıflatıcı bir fonksiyon üstlendiği, eğitim düzeyi artan bireyler arasında dine mesafeli durma eğiliminin arttığı görülmektedir.” Eğitim ve akılla inanç arasındaki bu ters orantılı ilişki, siyasette de çok açık biçimde ortaya çıkmıyor mu?! 2016 Referandumu sonrası İPSOS’un sandık çıkış anketinin gösterdikleri mesela: Bu tabloya ve benzeri diğerlerine baktıklarına elbette eğitimden ve “sormayı” düstur edinen bilimden korkacaklar. Ve ellerinden gelse bilimi, seküler eğitimi toptan yasaklayacaklar. Ama devir o devir değil artık. Bunu yapamıyorlar. Onun yerine çocukları “dogmanın kabul edilip içselleştirildiği” 6-9 yaş arasında yoğurmaya çalışıyorlar. 4 + 4 + 4 sistemiyle başlattıkları islamcı kuşak projesini her gün bir adım ileri götürüyorlar. Her okula mescit… Anaokulu çocuklarına cami turları… Bu turlar sırasında kız çocuklarının tam tesettüre sokulması… Ve daha nice açık, saklı proje! Tek amaçları var: AKLI KUŞATMAK! *** Akılla inanç ya da eğitimle toplumsal, siyasal bilinç arasında böyle bir ilişki varsa… İktidar oy potansiyelini eğitimsiz kitlelerde görüyorsa… İki kere iki dört etmez mi! Ayşenur Arslan'ın yazısı",https://halktv.com.tr/nihat-bey-nasil-yikaniyor-acaba-358199h
Ayşenur Arslan,Hepimiz bugün neredeyiz?,18 Şubat 2020 Salı 14:46,"Hani bir davada, savcılık yargılanan gençlerin önüne, birbiriyle hiç ilgisi olmayan dört örgütü çıkarıvermişti de... Gençler, “Örgütü biz mi seçelim yoksa siz mi bizi birine atarsınız?” diye sormuştu… Şaka gibiydi. Ama gerçekti. Hep öyle olmadı mı, olmuyor mu!? Türkiye, örgüt -üstelik terör örgütü- açısından çok bereketli bir ülke. Bu bollukta, haliyle yolunuz birine düşmese öbürüne düşüyor. Düşmeyeni de iktidar arkadan itiveriyor. Olmadı, ‘örgüt üyesi olmamakla birlikte yardım yataklık yorganlık vs...‘ diye iliştiriyor. Salı günü -umarım yanılırım ama- Gezi Davası böyle noktalanacak. Osman Kavala, Mücella Yapıcı, Yiğit Aksakoğlu ve diğer sanıklar, ejderhanın önüne atılan kurbanlıklar gibi haklarındaki kararı dinleyecek. O karar -umarım yanılırım ama- ‘hükümeti devirmeye teşebbüs eden örgüt’ iddiasına gerekçe olacak. Son günlerde sosyal medyada, HEPİMİZ ORADAYDIK başlığıyla etiketlenen binlerce mesaj akıyor ya... Biz HEPİMİZ, işte o örgütün üyesi ya da üye olmamakla birlikte şusu busu diye birileri tarafından etiketleneceğiz. Bu haliyle, dava bittiğinde Türkiye’nin en büyük örgütünün parçası ilan edileceğiz. *** Bunu, ‘aman ha dikkat’ diye yazmadığımı söylememe gerek var mı!? “Durduk yerde bir terör örgütünün parçası olmamak için temkinli davranın” demediğimi biliyorsunuz elbette. Tam aksine! Madem HEPİMİZ ORADAYDIK… Birilerinin bizim adımıza kurban edilmesine seyirci kalmayalım. En azından duruşmaya giderek desteğimizi gösterelim. Osman’ın gözünün üstünde kaşı var... Yiğit de vaktiyle demişti ki... DEMEYELİM. Gezi’ye sahip çıkalım. *** Paris Komünü günleri gibi… 1917 devriminde dünyayı sarsan on gün gibi... Tarih, Gezi Günleri’ni de yazacak. Üstelik, bana göre, sadece Türkiye tarihi değil, o sırada yarattığı küresel etki ve desteği de düşünürsek, Dünya tarihi yazacak. Peki, işi sadece tarihe mi bırakacağız? O güzelim çocuklar öldükleriyle / öldürüldükleriyle mi kalacaklar? Tarihin, bizi yepyeni bir kavşağa getirdiği bir dönemde, Gezi’ye sırtımızı mı döneceğiz? *** Bu hafta sonu Almanya’da Münih Güvenlik Konferansı toplandı. 56’ncısı düzenlenen konferansa, 70 ülkeden devlet başkanı, başbakan, bakan katıldı ve ‘ne olacak bu dünyanın hali’ diye özetlenebilecek bir sorunu masaya yatırdı. Elbette sorun / sorunları büyük. Zira küresel sistem artık çözülüyor. Çöküyor. ABD, Trump ile Avrupa’dan -ve hatta dünyanın geri kalanından- kopuyor. AB, İngiltere’nin çıkışından sonra kendi içinde parçalanmaya başladı zaten. İşsizliğin tırmanışı... Yanı sıra, mülteci sorunu... Ülkeler küreselleşmenin tam aksine, ülkelerinin duvarlarını nasıl yükseltebiliriz derdine düştü. Mesele, o duvarların nasıl tahkim edileceğinde! Tarihin bizi getirip önüne diktiği kavşak da, işte tam bu meselenin yanıtında. Hangi yolu seçeceğiz? Her ülkenin ve herkesin diğerini DÜŞMAN bildiği bir dünyada, ilk seçenek MİLLİYETÇİ / ETNİK VE DİNSEL KİMLİĞİN ÖNE ÇIKARTILDIĞI YA DA ŞEYTANLAŞTIRILDIĞI yol olacaktır. Diğer yolda ise, Latin Amerika’dan Fransa’ya... Lübnan’dan Irak’a, 2019 boyunca YOKSULLARIN ELELE BÜYÜTTÜĞÜ KİTLESEL MÜCADELE dalgalanacaktır. *** Gezi, o mücadelenin öncü ve en güzel örneklerindendi. Tam da bu yüzden kriminalize ediliyor. Bu yüzden, “bir daha yaşanmasın” diye un ufak edilmeye çalışılıyor. Gezi Davası’na sahip çıkmak ya da çıkmamak... Geleceğimize dair en kritik / hayati seçimlerden biri olacak. O günlerde hepimiz oradaydık da... Bugün neredeyiz acaba?",https://halktv.com.tr/makale/hepimiz-bugun-neredeyiz-650410
Ayşenur Arslan,“Baykal öldü” diyen telefon!,27 Ekim 2018 Cumartesi 16:20,"Öncelikle şunu söylemeliyim; Baykalcı değilim. Hiç olmadım. Bunu Sayın Baykal da bilir. Ama bunu hep hoşgörü ile karşılamıştır. Hatta, birkaç kez “Ayşenur Hanım’ı da ikna ettik mi bu iş tamam” diye takıldığı bile olmuştur. Sayın Kılıçdaroğlu ile de aynı nezaket çerçevesinde bir siyasetçi-gazeteci ilişkimiz olmuştur. O da, benim Kılıçdaroğlu taraftarı ya da hasmı olmadığımı bilir. Ve.. Komplo teorilerine ihtiyatlı yaklaşırım. Ancak, tuhaf tesadüfler arka arkaya gelmişse o teorilere “daha yakından” bakma ihtiyacı duyarım. Girizgâhın nedeni, az sonra okuyacaklarınız. Benim geçen hafta İLK KEZ Medya Mahallesi programında duyduklarım ve onların hatırlattığı bir rapor. ••• Geçen hafta programımın ana teması, AKP’nin değerli katkılarıyla (!) tasfiye edilmek üzere olan Cumhuriyet’ti. Konuklarımla, CUMHURİYET YOK OLMADAN ÖNCE NE YAPABİLİRİZ sorusuna yanıt aradım. Konuklarımdan biri, eski diplomat ve CHP’nin eski (ve önemli görevler üstlenmiş) isimlerinden Onur Öymen’di. Öymen, soruya “Cumhuriyet’in tasfiyesini kim istiyor, bunun için kim ne yapıyor” sorusunu ekleyerek yanıt verdi. Doğal olarak konuşmanın akışı, Büyük Ortadoğu Projesi’ne, o projenin eş başkanı Erdoğan’a.. O’nun iktidara gelmesi için açık ya da yarı açık çaba harcayan ABD’ye yöneldi. İşte o noktada bir anekdot paylaştı Onur Öymen. Malum kaset skandalı patlamadan birkaç ay önce gelen ve Baykal’ın bir trafik kazasında öldüğünü “haber veren” tuhaf telefonu anlattı. Programda Öymen’in anlattıkları ve benim sorularım aynı sırayı izlemedi. Ancak ben daha net anlaşılsın diye, onun ilk kez anlattığı iki vakayı ve hatırlattığı raporu kronolojik olarak yazacağım. ••• >> Hatırlayacaksınız; 2008 yılı AKP’nin artık kendisini “güçlü” hissettiği.. Gülen Cemaati’nin de büyük katkılarıyla TSK’yi ve medyayı ele geçirmek üzere hamle yaptığı bir dönemeçti. 2007 Temmuz’unda Ümraniye’de bir gecekonduda (güya) ele geçirilen el bombaları, yakın tarihin en büyük kumpası Ergenekon davası için işaret fişeği olmuştu. 2008 de, işte o kumpasın adım adım gerçekleştirildiği yıldı. Onu, bir süre sonra Balyoz kumpası izleyecekti. >> Türkiye, her alanda müthiş bir altüst oluş yaşarken, DIŞARDA BİRİLERİ de bizi konuşuyordu. Onur Öymen’in hatırlattığı rapor, buna en ilginç örneklerden biriydi. Rapor, Amerikan (gizli servislere yetkin eleman yetiştirdiği rivayet edilen) John Hopkins Üniversitesi bünyesindeki Silkroad (İpekyolu) Enstitüsü tarafından hazırlanmıştı. Adından da anlaşılacağı üzere Enstitü, içinde Türkiye’nin de yer aldığı bir coğrafya ile yakından ilgileniyordu. Beyin fırtınaları ve tartışmalarla o coğrafya hem analiz ediliyordu, hem de belki bölgeyi dizayn edeceklere senaryolar sunuluyordu. Tıpkı, Ekim 2008 tarihini taşıyan rapor gibi. >> O raporda, Türkiye için üç muhtemel senaryo yer alıyordu. Senaryoların biri, raporu hazırlayanların da “en uzak ihtimal” diye söz ettiği askeri yönetime (yani darbeye) dönüştü. İkincisi, “daha muhafazakâr” hale gelmiş AKP iktidarıydı. Üçüncüsü ise, “demokratik mutabakat” başlığını taşıyor ve sanki “arzu edilenin bu senaryo olduğu” izlenimi yaratıyordu. Raporda, Onur Öymen’in de hatırlattığı CHP SENARYOSU aynen şöyleydi: “CHP’den istifaya ikna edilecek Deniz Baykal ile yolsuzluklar konusundaki çalışmaları ile kamuoyunun dikkatini çeken Kemal Kılıçdaroğlu yer değiştiriyor. CHP de böylece yeniden Avrupa tazında bir sosyal demokrat parti olarak ortaya çıkıyor.” >> Dikkatinizi çekti mutlaka. Senaryo Baykal için “istifa edecek” veya “istifaya zorlanacak” demiyor. “İstifaya ikna edilecek” (persuaded to resign) diyor. Tekrarlayayım. Bu senaryo yazıldığında henüz Ekim 2008. Kılıçdaroğlu (özellikle Uğur Dündar’ın Kılıçdaroğlu-Gökçek düellosu programıyla) yeni yeni tanınıyor. Ve belli ki Baykal da istifaya ikna edilmiş falan değil. >> İlginçtir, rapor CHP’ye de elden teslim ediliyor. Bizzat Onur Öymen’e. Tarih 2009 başları. Baykal raporu okuyor. Dünyada örneklerine rastladığı benzer “siyaset / harp oyunları” örneklerinden biri olduğunu düşünüp önemsemiyor. >> Tarih 2010 başları. Sıra, Onur Öymen’in ilk kez Medya Mahallesi programında anlattığı olayda. Bir hafta sonu, Onur Öymen’in telefonu çalıyor. Kendisini Hacettepe Hastanesi’nden Prof. Bilmem kim diye tanıtan biri Baykal’ın trafik kazası geçirdiğini ve hastanelerine getirildiğini haber veriyor. Öymen CHP içinde birilerine ulaşmaya çalışırken bir telefon daha geliyor. Prof. Bilmem kim bu kez “Maalesef Baykal’ı kaybettik” diyor. >> 2010 yılında zaman ilerliyor.. Onur Öymen’e bir telefon daha geliyor. Baykal da yanında. Zaten telefon eden bunu ve nerede olduklarını “biliyor” ve bu kez bir suikast ihbarında bulunuyor. >> O günlerde anlam verilemeyen bu iki olaya bugün bakıp “Baykal’a gözdağı ve ÇEKİL mesajı verilmiş” demek zorlama olur mu sizce? Düşünün, önce Baykal’ın gideceğini öngören bir senaryo CHP’ye teslim ediliyor. Ardından bu iki telefonla, sonu ölüme çıkan iki senaryo yazılıyor. >> Üstelik, son telefondan sadece birkaç ay sonra, Mayıs 2010’da Baykal’ın gitmesini sağlayan o malum kaset kumpası patlıyor. ••• Gelelim sonuca: Silkroad Enstitüsü’nün raporunda, CHP ile ilgili senaryo “DEMOKRATİK MUTABAKAT” başlığını taşıyor demiştim. Bugün yaşadığımız, öteki senaryoyu (hadi rapordaki ŞERİAT sözcüğünü kullanmayayım) yani “daha muhafazakâr” Türkiye’yi hatırlatmıyor mu? Ama, toplum (hatta dünya) mühendisliği daha ikinci çivi, üçüncü kalasta boşa çıkmıyor mu! Hangi proje şişede durduğu gibi durdu! Baksanıza, ne AKP -Silkroad uzmanları ve finansörlerinin öngördüğü gibi- demokratik mutabakata uyacak bir parti.. Ne de CHP öyle bir mutabakatın “karşı tarafı” olacak güçte.. NOT: Rahatsız etmemek için aramadığım, arayamadığım Deniz Baykal’a bu vesileyle geçmiş olsun demek istiyorum. Hem sağlığı hem de başına gelenler için. Ayşenur Arslan'ın yazısı",https://halktv.com.tr/baykal-oldu-diyen-telefon-344071h
Ayşenur Arslan,Anayasa kimi bağlar?,19 Ocak 2019 Cumartesi 13:12,"Cumhurbaşkanı Erdoğan kısıtlanmaktan hoşlanmıyor biliyorsunuz. Yönetmeliklermiş… Teamülmüş… Yasaymış… AİHM kararıymış… Hiçbiri O’nu ve tabii partisini bağlamıyor. Yazmayı unutmadım! Anayasa da bağlamıyor hazreti! Binali Yıldırım’ın belediye başkan adaylığı Anayasa açısından o kadar o kadar net ki, bağlasa Binali bey meclis koltuğunda bir gün oturmaz. Şu —tarihe geçecek— açıklamasında “seçim siyasi faaliyet değildir” dedi ya… Baksalar, okusalar, görseler fark edecekler ki anayasanın konuyla ilgili 94. Maddesi zaten meclis başkanlarının faaliyetlerini siyasi / siyasi değil diye ayırmıyor. “Bağlı bulunduğu partinin HİÇBİR faaliyetine katılamayacağını” söylüyor. () Eeeeeee? HHH Mesele çok açık. Erdoğan ve ekibini anayasa da bağlamıyor. Zira, karşılarında engel görmüyorlar. Ne yargı, ne de muhalefet! Yargı kara kaplı kitabına bakmıyor artık. Muhalefete gelince… Anayasa onları da, hatta en çok onları bağlar. Bağlamalı. Milletvekili seçilip afili afili Meclis’e gelmek… İlk iş rozet takmak… Takarken fotoğraf çektirmek. Sonra da kürsüde, hançereye ayar verip yemin etmek… Hadi bir daha: Eeeeeee? Başta ana muhalefet lideri olmak üzere, tüm muhalif partilerin liderleri, milletvekilleri o yeminde neler yazılı olduğunu hatırlıyor mu? ANAYASAYA SADAKAT için and içtiklerini biliyor mu? Neymiş, Binali beyin anayasaya aykırı adaylığını sorun etmeyeceklermiş. Yani anayasa onları da bağlamıyormuş! Ne kızıyorsunuz o zaman Erdoğan’a? O’ndan ne farkınız kalıyor? HHH Bakın, sizin yapmanız gerekeni bir avukat, Sedat Vural yaptı. Yüksek Seçim Kurulu’na başvurdu. Binali Yıldırım’ın istifası konusunda bir “İLKE KARARI” almasını istedi. Yüksek Seçim Kurulu, başvuruyu yanıtladı. Ve Sedat Vural’a şu açıklama ile iletti: “Adaylık ile ilgili sürecin başlamamış olması, adaylıkla ilgili süreçte bu konu ile ilgili itiraz yapılması halinde, itiraz konusunun nihai inceleme merciinin kurulumuz olması, kurulumuzun itiraz olarak önüne gelme ihtimali bulunan bir konuda nihai karar niteliğinde ilke kararı almasının hukuken mümkün olmaması gözetilerek, ilke kararı alınması talebinin reddine karar verilmiştir.” Yargı kararlarının dili -özellikle mi bilmiyorum- zordur, karışıktır. Bu kararın dilini de yine avukat Sedat Vural, Cumhuriyet Gazetesi’ne özetle şöyle deşifre etti: “YSK, istifa zorunluluğunu seçim takviminde belirlenen İTİRAZ SÜRECİNDE karara bağlayacağını söylüyor.” Yani… Zorlama da olsa… Daha doğrusu, bir başvuru halinde “zorlansa” da “adaylıklara itiraz sürecinde” konuyu ele alacağını söylüyor. Kime söylüyor? Kastı bu olmasa da, başta CHP muhalefete söylüyor. Başta CHP, EY MUHALEFET!! Binali Yıldırım’ın adaylığı konusundaki tutumunuz unutulmadı, unutulacak gibi de değil. Sadece AKP değil, sizler de tarihe “Anayasayı takmadılar” diye geçeceksiniz. Ama bir şansınız daha var. Anayasayı hatırlayın, hatırlatın.. Yüksek Seçim Kurulu’na başvurun. YSK’ya güvenmiyor musunuz? Daha iyi ya! Kayıtlara geçirin tutumunu. Tarihe not düşün. Yok; “Biz pozitif kampanya yapacağız. Bu nedenle Binali Yıldırım gerilimi yaratmayacağız. Zaten Erdoğan’a, AKP’ye, iktidara yüklenmek yerine neler yapacağımızı anlatacağız” diyorsanız… Bilin ki, pozitif kampanya adına Anayasayı hiçe saymak bir leke olarak üzerinize yapışacak. Bundan sonraki demokrasi, hak, hukuk laflarınızın hiçbiri duyacak kulak bulamayacak!!! () Ayşenur Arslan'ın yazısı",https://halktv.com.tr/anayasa-kimi-baglar-357010h
Ayşenur Arslan,Erdoğan’ın karnesinde artık zayıflar var!,02 Şubat 2019 Cumartesi 10:16,"Kitap okumuyoruz. Eşcinsel komşu istemiyoruz. Komşumuzun Alevi olmasından da pek memnun olmuyoruz. Kendimizi dindar, muhafazakâr olarak tanımlıyoruz. Buraya kadarı zaten son anketlerle, araştırmalarla iyice kafamıza kakılan bir durum. Sonuncu araştırma Kadir Has Üniversitesi’nin yıllık (dolayısıyla mukayese imkânı veren) anketiyle geldi. Ve aynı tespiti sundu: Muhafaza etmelere doyamıyoruz. Bu nedenle durduğumuz yerde duruyor, aslında dünya durmadığı için de Merkür’den beter geriliyoruz! Borsacıların deyimiyle, siyasetçilerin “satın aldığı” veri işte bu! Sadece AKP de değil… CHP’den HDP’ye partiler masaya bu tabloyu koyuyor. Stratejisini buna göre yapıyor. Bu sorunu giderek derinleştiren nedenlere, girişimlere itiraz yok. Muhafazakârlığın çimentosu cehalete savaş açan yok. Savaş açmayı geçtim, tespit etmeye cesaret eden bile yok. Tablo bu mudur? Budur! Hadi bunun üzerinden yola koyulalım. Adaylarımızı buna göre seçelim. Kampanyamızı, dilimizi böyle bir veriye göre belirleyelim. Oysa… *** Aynı araştırma Türkiye’ye başka bir tablo sunuyor. Muhafazakârlığın başkomutanı Erdoğan da, tıpkı toplum gibi geriliyor. İlk işaret 7 Haziran seçimleriyle verilmişti biliyorsunuz. AKP, ilk kez tek başına iktidar imkânını kaybetmiş ve bu yüzden koalisyon arayışına (güya) girmişti. Hayatımıza “istikşafi görüşme” kavramını sokan o süreç, CHP’nin “Erdoğan’dan hükümeti kurma görevi istemeye cesaret edememesi” ile sonuçlanmıştı. Zaman tükenmemişti henüz CHP Meclis Grubu topluca Saray’a gidip “ver bakalım şu görevi “ diyebilirdi. Demedi. CHP oturduğu yerde oturunca… AKP kurmayları da rahatsızlığa “seçmenin biraz korkması lazım” teşhisi koyunca… Bakın şu acı tesadüfe; Suruç’tan Ankara Garı’na bombalar patlayınca… AKP yeniden tek başına iktidar oluvermişti. *** Toplum o zamandan bu zamana eğitimde, bilimde çağ falan atlamadı. Yine muhafazakâr, yine dindar, yine şundan bundan korkuyor… Ancak çok önemli bir fark var: Toplum, seçmen ARTIK ERDOĞAN’A GÜVENİNİ KAYBETMEYE BAŞLAMIŞ. Ben söylemiyorum. Herhangi bir merdiven altı anket şirketinin iddiası da değil. Kadir Has Üniversitesi’nin anketi bunu gösteriyor. Nasıl mı? Terör artık “en büyük sorun / kaygı” listesinde ilk 3’te değil. Listede ilk 3 sorun işsizlik, hayat pahalılığı ve FETÖ. Bir “kurum” olarak Cumhurbaşkanlığı’na güven bir yıl öncesine göre ciddi biçimde erozyona uğramış. Yüzde 56,5’ten 2018’de yüzde 44,1’e gerilemiş. Erdoğan’ın “kişisel” notu daha da düşük. Ankete katılanlara, liderleri ne ölçüde başarılı buldukları sorulmuş. Erdoğan için “kesinlikle başarılı ve başarılı” yanıtı verenlerin oranı yüzde 38,9. Oysa bu oran bir önceki yılda, 2017’de, yüzde 56,4 imiş. Yani, bir yıl içinde ERDOĞAN TAM 17 BUÇUK PUAN KAYBETMİŞ. Dahası var: Bu oranlar kesinlikle başarılı ve başarılı diye iki kategorinin toplamıyla “pozitif değerlendirme” olarak ortaya çıkıyor. Şimdi, sıkı durun! 2017 yılında bu grupta KESİNLİKLE BAŞARILI diyenlerin oranı yüzde 42,2 imiş. 2018 yılında ise KESİNLİKLE BAŞARILI BULANLAR YÜZDE 18,4 ORANINA DÜŞMÜŞ. Pozitif değerlendirme oranında kalan kısmı (sadece) BAŞARILI diyenler tamamlamış. Ayşenur Arslan'ın yazısı",https://halktv.com.tr/erdoganin-karnesinde-artik-zayiflar-var-360011h
Ayşenur Arslan,Mea Culpa!(*),23 Mart 2019 Cumartesi 08:14,"Yaklaşık 50 yıldır ‘seçmenim’. 44 yıldır da bu meslekteyim. Hiç bu kadar SEÇİME BENZEMEYEN SEÇİM görmedim. Tek başına Erdoğan’ın varlığı bile benzersiz kılıyor bu seçimi. Zira Cumhurbaşkanı, ama aynı zamanda iktidar partisinin genel başkanı, aynı zamanda her ilde ve ilçede aday ve elbette sandık kurallarından televizyon yayınlarına TEK KARAR VERİCİ. Onun yaptıklarından, bir sözü, işareti üzerine derhal yapılanlardan söz etmeyeceğim. Biz ne yapamadık, ondan söz edeceğim. 31 Mart sonrası, 2-3 belediyede seçim alındı diye rehavete kapılmadan, yola nasıl devam etmeliyiz, ondan söz edeceğim. Şurası çok açık: Erdoğan seçimde nasıl bir sonuç çıkarsa çıksın sertleşecek. Başka çaresi yok! Kapıdaki ekonomik ve diplomatik; dolayısıyla toplumsal TARİHİ KRİZ, zaten demokrasi anlayışını yakından bildiğimiz Erdoğan’a başka seçenek bırakmayacak. Baskı, sansür, gözdağı, kendisinden olmayanı işsizlikle, açlıkla ‘terbiye’ etme politikası… Artarak devam edecek. 44 yıldır benzerine tanık olmadığım İKTİDAR MEDYASI da muhtemelen, bugünü rahmetle anacağımız ölçüde rezaletin el kitabını yazacak! Bugünden bir küçük örnek vereyim, yarını siz düşünün: Perşembe günü Reuters bir haber geçti. ABD Savunma Bakanlığı’nın ilgili yetkilisi “Türkiye’ye F – 35 sevkiyatına dair hazırlıklar askıya alınabilir” dedi. Bu haberi ne a Haber internet sitesi gördü ne de Hürriyet’in o cafcaflı sitesi. ‘Skandal açıklama’… Yahut ‘Küstah Amerikalı’ gibilerinden bir takdimle dahi göremediler. Haberi veremediler. Ne de olsa, ekonomi bu kadar sıkışmışken Saray’ın ABD ile ‘papaz’ olma niyeti yok. Bu nedenle susacak. Saray’dan bir karşı açıklama ya da Erdoğan’dan bir ‘Eyyy Amerika’ ünlemesi gelemeyeceğine göre… Haberi duyurmanın alemi var mı!? Saray’a iliştirilmiş medyanın misyonu açık. Olanı saklamaya veya olmayanı var gibi göstermeye devam edecekler. ‘Dışarıda’ hiçbir yerde bulamayacakları maaşlarından ve koltuklarının nimetinden vazgeçmemek için ‘Erdoğan’a inanıyormuş gibi’ yapacaklar… Rezilliklerine kılıf dikecekler! Oysa, bir avuç işçi… Ayağa kalktı… Meydan okudu… Özelleştirilmesi için alay statüsünden çıkarılıp askeri fabrikaya dönüştürülen Türk Silahlı Kuvvetleri›ne ait Sakarya Tank Palet Fabrikası işçilerinden söz eriyorum. Fabrikadaki 695 işçiden 605’i, işinden olma pahasına… Geleceğini karartma pahasına… “Fabrikanın Katar ortaklı bir şirkete devredilmesinin ülke güvenliğini tehlikeye düşüreceği yolundaki uyarılarının dikkate alınmaması üzerine fabrikadan ayrılma kararı” aldı. Bunu ifade eden bir duyuru yayınladı. Altına tek tek imzasını attı. Dedi ki; YAZININ DEVAMI İÇİN TIKLAYIN",https://halktv.com.tr/makale/mea-culpa-650031
Ayşenur Arslan,Mezarımız kazılırken muhalefet neden susuyor?,08 Aralık 2019 Pazar 09:26,"Geçen haftaki yazım, beklediğimin/umduğumun üzerinde bir ilgiyle karşılandı. Belli ki çok geniş bir kesim benimle aynı görüşteydi. “Erdoğan’ın laikliğin mezarını kazdığını ve Din Şurası’nda söylediklerinin neredeyse ŞERİAT İLANI olduğunu” fark etmişti. Bu nedenle çok geç kalmadan bir şeyler yapılması gerektiğini düşünüyordu. Meslektaşlarım, yazarlar, akademisyenler, hukukçular, okuyucular... Görüş ve hassasiyetlerini kâh doğrudan benimle paylaştı,kâh çeşitli platformlarda yazıya/Erdoğan’ın Din Şurası’ndaki konuşmasına gönderme yaparak tepkisini dile getirdi. Siyasetçiler hariç! Siyasetçiler sustu. Yazıyı boş verin. Kendimi o kadar da önemsemem. Zaten önemli olan, Erdoğan’ın Din Şurası’ndaki sözleriydi. Ve siyasetçiler, muhalefet yetkilileri, bu konuda iki çift laf etmedi siyasetçiler. Boynunu bıçağa uzatmış kuzular gibi sustu. “Bir Müslüman dinini hayatın şartlarına göre değil, hayatını inancının esaslarına göre uyarlamakla mükelleftir. Bunun için İslam bize göre değil, biz İslam’a göre hareket edeceğiz. Nefsimize ağır gelse de hayatımızın merkezine dönemin koşullarını değil, dinimizin hükümlerini yerleştireceğiz.” Dedim ya, Erdoğan takiyye falan yapmadan son derece net konuşmuştu. Yani, “Yok canım öyle demek istemedi” denecek, orasından burasından çekiştirilip yorumlanacak bir durum yoktu ortada. Ortaya koyduğu ‘manifesto’ hem çok açık hem de alarm zilleri çaldıracak kadar önemliydi. Buna rağmen görülmedi. Konuşulmadı. Tartışılmadı. “Acaba” dedim, Erdoğan’ın alıntıladığım sözlerinin bir sonraki cümlesine mi güvendiler? Ne diyordu orada Erdoğan? “Elbette bu süreçte aşırılığa kaçmayacağız.” Ne güzel! Aşırılığa kaçmayacaklarmış. Yani bugünden yarına, kadınlara çarşaf zorunluluğu, yarım miras... Erkeklere namaz zorunluluğu, belki kravat yasağı falan dayatılmayacakmış. Her şey aşırılığa kaçmadan... Yavaş yavaş… Sindire sindire olacakmış. Yani, canım, acelemiz yokmuş! *** Oysa... Diyanet’in Din Şurası’ndan birkaç gün sonra ortaya çıktı. Diyanet ve Milli Eğitim Bakanlığı el ele vermiş ve ‘anaokulunda din eğitim sınıfı’ uygulamasına geçilmiş. Not düşmeden olmaz! Bu vahim anlaşmaya, atandığı zaman ‘seküler eğitimi savunan Bakan’ diye alkışlanan Ziya Selçuk da imzasını atmış. Diyanet’e gelince... Söylemeye bile gerek yok. ‘Müslüman Kardeşler’ ideolojisinin Türkiye versiyonunu hayata geçirmek üzere görevlendirildiği hepimizin malumu. Diyanet, 4 yaşına tekabül eden bir çağdan başlayarak yeni bir ‘nesil’ yaratma misyonu ile donatıldı. Kadrolaştırıldı. Para muslukları açıldı. Hedefe doğru yola çıkıldı. Diyanet’in eksik bıraktığını, başta ENSAR olmak üzere vakıflar... Onların yapamadığını da iktidarın hem teşvik hem de kontrol ettiği tarikatlar üstlendi. Bakmayın, tasavvuf-inanç özgürlüğü diye tarikatları savunan liberal miberal yazarlara. Aşiretlerle hemhal olmuş tarikatlar, iktidarın ‘kullarını’, yani oy deposunu yaratıyor. Ve bütün bunlar gözümüzün önünde cereyan ediyor. Saklanmadan, saklanmaya tenezzül edilmeden. Zira... Muhalefet görmüyor. Görmek istemiyor. Akıllarındaki soruları ve kaygıları biliyoruz elbette: “Din düşmanı yaftası yemek, topluma ters düşmek..” İyi de, hanımefendiler beyefendiler... Ters düşüp seçmen/oy kaybetmek korkusuyla ülkeyi kaybediyorsunuz. Geleceğimizi kaybediyorsunuz. Erdoğan ve ‘kulları’ ne yaptıklarını, neden yaptıklarını çok iyi biliyor. Ya siz! Ne yapıyorsunuz? Ya da neden bir şey yapmıyorsunuz? Laikliğin mezarı kazıldıktan... Türkiye, NEO-OSMANLI olmadı NEO-ŞERİAT verelim paradigmasına sürüklendikten sonra... Partiniz olsa ne olur olmasa ne olur... *** Korkmayın! Müslümanlığı asla sorgulanamayacak İhsan Eliaçık kadar,İlahiyatçı Cemil Kılıç kadar cesur olun... “Cumhuriyet’i, demokrasiyi, ülkeyi kaybetmektense koltuklarımızı kaybetmeyi tercih ederiz” sloganıyla yola çıkın. Konuşun. Sesinizi duyalım!",https://halktv.com.tr/makale/mezarimiz-kazilirken-muhalefet-neden-susuyor-650382
Ayşenur Arslan,Bir Lider ne zaman “yenilmiş” sayılır?,29 Aralık 2018 Cumartesi 10:43,"İskoç Kraliçe Mary (Stuart) neden boynunu baltaya teslim etti? Adı çağımıza kadar yaşayan Fransa Kraliçesi Marie Antoinette giyotinden kurtulabilir miydi? Bu sorulara döneceğim. Ama önce gündemin en sıcak başlığına dair birkaç not: Suriye’de Esad’ın son hamlesi.. Ya da son zaferi.. ••• Aslında hiç sürpriz değildi. Yine de PYD’nin Esad ile anlaşarak Münbiç’i Suriye Ordusu’na bıraktığı haberi, televizyonlarda “sürpriz” tadında son dakika bilgisi olarak aktarıldı. Oysa, daha 2018’in başında PYD ile Esad’ın pazarlık yaptığı duyulmuştu. Ben Medya Mahallesi programında kaç kez paylaştım.. Gerek Kürt kaynaklarına, gerekse batılı ajanslara dayanarak kaç kez “olanı göstermeye” çalıştım. Rusya’nın da bunu desteklediğini ekleyerek.. Ocak 2018’de görünen Aralık 2018’de hayata geçti. Suriye Ordusu dün, PYD’nin çıktığı Münbiç’e girdi. Kendi toprağına bayrağını (yeniden) dikti. Bu kadar değil! Körfez’in en önemli aktörlerinden Birleşik Arap Emirlikleri, tam 7 yıl sonra Şam’a dönmüştü. Büyükelçiliğini yeniden açıyordu. Bazı kaynaklar Mısır ve Tunus’un da sırada olduğunu söylüyordu. Nitekim Tunus ile Suriye arasında doğrudan uçuşlar başlamıştı bile. Dahası, İngiliz Guardian Gazetesi’ne göre, Suriye’nin 2011’de askıya alınan Arap Birliği üyeliği 2019’da iade edilebilirdi. ••• Bu yazı için bilgisayarın başına geçtiğim sırada Rusya’dan “Münbiç’in Suriye güçlerine geçmesinin memnuniyetle karşılandığı” duyurusu gelmişti. Türkiye’den ise henüz “resmi” bir açıklama yoktu. Gerçi ÖSO, yani (o pek sevdikleri ifadeyle söyleyeyim) SÖZDE Özgür Suriye Ordusu’na göre Suriye Münbiç’e girmiş, bayrak çekmiş falan değildi. Erdoğan onlara mı inanır? Yoksa kanka seviyesinde ikili ilişkilerine güvenip Putin’e mi? Bilmiyorum. Ama şurası net: ESAD KAZANDI. Peki onca insanın öldüğü bir savaşta kazanan varsa kaybeden de var mıdır? Daha açık sorarsak, Erdoğan kaybetmiş mi sayılır örneğin? Yoksa iktidar sözcüleri, “biz söyledik de Trump Suriye’den çekildi” masalını anlatmaya devam mı eder.. Ve bu suretle “aslında Suriye’deki normalleşmenin mimarı biziz” demeye kalkışır mı? ••• Sahiden.. Bir lider ne zaman “kaybetmiş” sayılır? Hadi başlık başlık gidelim: ••• Dönelim başa: İskoç Kraliçesi Mary aslında idamdan kurtulabilirdi. Ama kraliçelik tacının “doğuştan gelen bir hak” olduğuna inanıyordu. Vazgeçmektense ölmeyi seçti. Keza, Marie Antoinette.. Hapse atılmadan kaçabilirdi. Denedi de.. Ama “bir kraliçe gibi kaçmaya” kalktı! Nedimeler, uşaklar, korumalar, altın yemek takımları, kürk – tuvalet – mücevher dolu bavullar.. Ve bütün bunları alacak özel yapım devasa bir araba ile.. Elbette fark edilmemesi imkansızdı. Yakalandı.. Sonucu biliyoruz. Birileri “vay o da darbe – idam çağrısı yapıyor” demeye kalkmasın. Anlatmaya çalıştığım şu: Tahttan ya da koltuktan kalkmasını da bilmek lazım. Ayşenur Arslan'ın yazısı",https://halktv.com.tr/bir-lider-ne-zaman-yenilmis-sayilir-353769h
Ayşenur Arslan,Medyanın paralı askerleri!,24 Kasım 2019 Pazar 08:07,"Gazeteci, HDP milletvekili Ahmet Şık ile önceki gün Medya Mahallesi programında medyayı konuşuyorduk. Bir ara, Barış Pınarı Harekâtı konusundaki ‘genel tutumu’ nedeniyle “Medyayı da askere aldılar” dedim. Ahmet Şık, “Onlar bedelli askerler” dedi. Doğru! Gerçek bedelli askerlerden bir farkları var ama. Medyanın askerleri para vermiyor kazanıyor. Bedelini de Saray gazeteciliği ile ödüyor. Yazımı, bu tanımın üzerinden kurup Saray’ın gazetecilerini ele alacaktım ki... Rahmi Turan / Talat Atilla / Muharrem İnce isimleriyle, ‘Saray’a giden CHP’li’ dedikodusu patladı. Rahmi Turan köşesinde önce “Saray’a giden isim bende saklı. Açıklamam. Hatta unuttum gitti!” dedi. Ama ‘hassasiyeti’ 24 saat sürdü. “O isim Muharrem İnce” diye, hem de kendi gazetesinin internet sitesine açıklama yaptı! Bu da yetmedi. Birkaç saat sonra ‘kaynak hassasiyeti’ de buharlaşıverdi. “Bana o ismi söyleyen gazeteci Talat Atilla” dedi. Aslında, Rahmi Turan’ın, SÖZCÜ dışında Talat Atilla’nın TURKTIME internet sitesinde yazdığını hatırlayanlar için açıklama sürpriz değildi. Zaten galiba, hiçbir şey sürpriz değildi! *** Öyle yüz tane ihtimal yok. Ortada sadece iki ihtimal var: Dedikodunun ‘asıl’ kaynağı Saray ya da CHP ‘kulisleri’. Saray, elbette olağan şüpheli. Öyle ya, Türkiye’deki medyayı bitirme noktasına getirip, sonra Pelikanları ve SETA’sı aracılığıyla yabancı medyanın Türkiye ayağına saldıran kimdi? Neresiydi? Hoşlarına gitmeyen tweet yüzünden küçücük muhabirleri bile göz kırpmadan kovan kimdi? Nerelerdi? ‘Saray’a giden CHP’li’ dedikodusu doğrudur yanlıştır... Bilemem ama; “Yok canım, bu da olmaz” diye şaşırdım mı? Şaşırdınız mı? Saray zinhar böyle bir şey yapmaz diye düşündünüz mü? Yapılanların yanında bu ne ki? *** Gelelim CHP’ye! Muharrem İnce’nin ‘adamın kazandığı’ seçim sonrasında ne kadar büyük bir hızla inişe geçtiğine tanığız. Dedikoduları, kulisleri falan bırakın... İnce’nin CHP içinde bir karşılığı kalmadığını Mısır’daki sultanlar duydu. Yine de, böyle bir dedikodu üzerinden Kılıçdaroğlu’nu kurultay öncesi rahatlatmak… Ya da tam tersine yıpratmak için harekete geçenler yok mudur?! Hiç kuşkunuz olmasın, vardır. Var! Artık ne siyasette ne de medyada şeffaflık adına bir şey kaldı. Hemen herkes her yere ‘gidiyor’. Payına-bahtına ne düşmüşse alıp yürüyor. *** Rahmi Turan’ı şahsen tanımıyorum. ‘Yaptıklarıyla’, özellikle de son ‘yaptığı’ ile biliyorum. “Kaynağımı da, söylediği ismi de açıklamayacağım, unuttum gitti” dedikten sonra bir telaş ifşa etmesi ilginç tabii. Ama ben, bunu ‘kendi iradesi’ ya da ‘zayıflığından’ çok gazetesinin durumuna bağlıyorum. Öyle ya, gazete ilk iki gün sanki o yazı bambaşka bir mecrada hatta ülkede yayımlanmış gibi görmezden geldi. Ne zaman ki Saray küplere bindi, sozcu.com.tr’nin Rahmi Turan’a sorası geldi. Rahmi Turan da ‘gazetesi sorunca’ açıklamak zorunda kaldı. Özü özeti şu, bana göre: Sözcü, hakkında açılan dava nedeniyle iktidarın elinde ‘REHİN’. Evet, muhalif bir çizgide duruyor. Evet, çok ilginç haberlere ve yazılara yer veriyor. Ancak bir çizgiyi aşmamaya da özen gösteriyor. Sözcü, bu sayede 29 Ekim’de -ilk kez- Saray’a davet edildi. Böylece dünyaya ‘bakın muhalif gazetelere hoşgörülü davranıyoruz’ mesajı verildi. Sözcü’nün nezdinde de o ‘muhalif medya’ Barış Pınarı Harekâtı sırasında verdiği destek nedeniyle ‘ödüllendirildi’. Belki bir parantez açıp, Rahmi Turan’ın kaynağı ve ikinci patronu Talat Atilla’nın da harekât destekçisi olduğunu... Dahası, Erdoğan’ın eli boş döndüğü ABD ziyaretini bile müthiş başarı diye alkışladığını hatırlatmak lazım. Taşlar yerli yerine otursun diye! *** Medyanın bedelli askerleri dedim ya… Kimileri, Ahmet Hakan gibi örneğin, Erdoğan’ın uçağına binip zirvelere uçuverir. Kimileri, biraz daha mütevazı karşılıklarla üstlerine düşen görevi yerine getirir. Ama bedel her zaman ‘maddi kazanç’ değildir. Bazen, KAYBETMEMEKTİR. Hakkınızda açılan bir davadan sıyrılmanın da... Cezaevi tehlikesini savuşturmanın da... Saray’ın hışmından uzaklaşmanın da... BİR BEDELİ VARDIR. Gün gelince ödenir!",https://halktv.com.tr/makale/medyanin-parali-askerleri-650374
Ayşenur Arslan,Başı açık ‘şeytan’ kadınlar,26 Ocak 2020 Pazar 16:36,"Çok uzun yıllar hep, laik/agnostik ya da İslam’a farklı bir bakış açısıyla yaklaşanların başörtülü kadınlar hakkında ne düşündüğü, ne dediği konuşuldu. Kadınların başının örtülmesini neredeyse İslam’ın 6. şartı haline getirenler, hep karşı saftakileri sorguladı. Üstelik demokrasi sosuyla süsleyerek! Demokrasi herkesin inandığı gibi yaşaması ise bakalım demokrasi savunucuları bu özgürlüğün yanında yer alacak mıydı!? Haklardan dem vuranlar bakalım bu sınavdan geçebilecek miydi? Başta liberaller, geniş bir kesim başörtüsü ‘hakkını’ savundu. Hatta önde gelen isimleri ekranlarda nutuklar attı, bazıları koştura koştura eylemlerinde yer aldı. O dönemde kendi programımda ya da davet edildiğim yayınlarda hep şunu söyledim: “Eleştiremeyeceğim bir meseleyi körü körüne desteklemem. Elbette tek tek bireylerin hakkını savunurum. Ancak başörtüsü dayatması ve arkasındaki GERÇEĞİ anlatamadığım sürece, mesele benim için bir özgürlük talebi değildir. Dolayısıyla yanında olmam.” *** Şunu söylemeye çalıştım. Çalışıyorum. Tek tanrılı/kitaplı dinler, doğaları gereği ‘TEK TİP’ insan ister. Kurallar dayatır. O kuralların dışına çıkılmasına izin vermez. Çıkanları da affetmez. Bir topluma ve bireylerine o kuralların dayatılması, en hafif deyimle ‘baskıcı / otorite’ nitelemesini hak eder. Hele Erdoğan’ın bir vakitler söylediği gibi “Velev ki bizim siyasi simgemiz” diye bakılıyorsa… Hele o ismin tek adam olarak yönettiği ülkede, başörtüsü konusunda iki çift laf etmenin -başıma geldiği üzere- sonu mahkeme ise! *** Türkiye’de mesele, yıllarca çok yanlış bir zeminde tartışıldı. Biz başörtülü kadınları konuştuk, evet! Ama onların BİZLER İÇİN ne düşündüğünü, söylediğini hiç duymadık. Öyle ya, acaba onlar benim gibi başı açık kadınlar için ne düşünüyordu? BİZLERE NASIL BAKIYORLARDI? Bu konuda bildiğim tek örnek, 2000’li yılların başında TEMPO dergisinde yer alan bir araştırma dosyası oldu. Sorunun yanıtı çok netti: Başörtülü -çoğu üniversiteli- genç kızlar, başını örtmeyenlere CEHENNEMLİK gözüyle bakıyordu. Kimisi acıyarak ifade ediyordu bunu, kimisi öfke ve hatta kinle! Ama duyguları bir yana, cehennemde yerimizin hazır olduğunda hemfikirlerdi. BirGün‘ün ortaya çıkardığı kitaptaki figürler, bunun en net fotoğrafını sergiledi. Milli Eğitim Bakanlığı’nın öğretmenler için hazırlattığı kitaptaki kadınlardan söz ediyorum. Görmüşsünüzdür; çocuklar başı açık kadınlardan ‘şeytan görmüş’ gibi korkuyor, uzaklaşmaya çalışıyor. Başörtülü kadınlar ise şefkatin cisimleşmiş hali, çocuklara sığınak oluyor. Sorumun yanıtını artık herkes biliyor. Başı açık kadınlar şeytanlaştırılacak. Bunun doğal sonucu olarak da kamudan başlayarak kadınların örtünmesini dayatacaklar. Belli bir kesimi -çeşitli pragmatik nedenlerle- görmezden gelerek, toplumu İhvan kılığına kıyafetine sokacakla *** Anaokulundan başlayarak çocukların beyinlerine akıtılan zehrin nelere yol açtığına dair sayısız tanıklık var. Sosyal medya, özellikle BirGün’ün manşet haberinden sonra ne öykülere sahne oldu. Aklımda kalanlardan birinde, bir baba “ilkokul öğrencisi oğlum, kadın diye halasından uzak durmaya başladı” diye yakınıyordu. İnsanlık tarihi, kadın düşmanlığının -çoğu kez dinler üzerinden- sistemli biçimde yürüdüğünü anlatır. Epey yüzyıl devirmiş dünyamızın bu çağında, o düşmanlığın tarihe karışması beklenir aslında. Ya da umulur! Oysa, anlatacağım anekdot, ‘bu çağa’ ait. Tamı tamına 1987 yılına... Yani, Cumhuriyet’in 64’üncü yaşına... O yıl, Erdoğan Refah Partisi İl Başkanı. Partisinde öne çıkmaya ve belki de Batı’nın dikkatini çekmeye başladığı bir dönem yani…Erdoğan’ın yol arkadaşlarından biri, o günlere dair şunu anlatıyor: “Yalçın Özer diye bir arkadaşımız vardı. Onun vasıtasıyla komşularından birisinin evinde ‘ev sohbeti’ düzenlemiştik. Sohbet bittiğinde ev sahibi arkadaşa üyelik teklifinde bulunduk. Adam teklifimizi kabul etmemek için bin dereden su getiriyor, nazlanıp duruyordu. Tam o sırada mutfaktan ‘Beni yazın’ diye bir ses geldi. Seslenen, evin kızıydı. Doğrusu, ‘kadınları üye yapmıyoruz’ demeye dilimiz varmadı. Formu doldurup kızımızı üye yaptık. Ne var ki, uzun süre üye kayıt defterine işleyip İl’e gönderemedik.” (*) Uzun lafın kısası, sonunda topu üzerlerinden atmak için formu Erdoğan’ın başkanı olduğu İl’e göndermişler. İl onay vermiş ve İLK KADIN ÜYE, böyle bir rastlantıyla partiye katılmış. *** BİR LİDERİN DOĞUŞU adını taşıyan kitabı okuyunca daha iyi anlıyorsunuz. Erdoğan’ın siyasi hayatında, inançları ile siyasetin gerektirdiği pragmatik/faydacı görüş hep iç içe olmuş. Bu iki ‘cephe’ kimi zaman başarıyla birlikte yürümüş, kimi zaman çelişkileriyle çatışmalara yol açmış. Hiç akıllarında yokken, böyle bir olay üzerine kadınları üye yapmaya başlamışlar... Öte yandan, aynı Erdoğan, aynı dönemde “Cemaatlerden oy alamıyoruz, oralara uzanmamız lazım” demiş. Böylece, kadınları birer ‘fedai’ gibi sahaya sürerken, kadın düşmanı cemaatler/tarikatlar ile bağlar sıkılaştırılmış. Ve onlara “Sizin isteklerinizin de zamanı gelecek, sabredin” denmiş. İşte o zaman, bu zaman! Evleninceye kadar yanından ayırmadığı, her hassas meselenin tanığı yaptığı kızı Sümeyye, bugün ‘evinin kadını’. Arada bir, Erdoğan ailesinin kadınlarıyla birlikte ‘kadın derneklerinde’ boy gösterdiğine bakmayın. Kimilerinin Erdoğan’ın halefi gözüyle baktığı Sümeyye, bugün eve sürgün! Tıpkı, -bir zamanlar sahaya sürdükleri- siyasi İslam davasının en ateşli askeri AKP’li kadınlar gibi. Onlara “Tamam, işiniz bitti” dendi, “Artık evlerinize dönün ve çocuk doğurup davaya uygun insanlar yetiştirin.” Onların işi bitti. Sırada, ÖTEKİ KADINLAR var. O kadınlar da, ya örtünecek/hizaya girecek/evine dönecek... Ya da ‘şeytan’ muamelesi görüp, belki kendi çocuğunun gözünde bile ‘günahkâr’ sayılacak. Küçümsemeyin, gözünüzü kapatmayın. Bunlar artık kâğıt üstündeki ideolojik sayıklamalar değil, üçer beşer artarak karşımıza çıkan vakalar.(*) BİR LİDERİN DOĞUŞU / Hüseyin Besli - Ömer Özbay / Meydan Yayınları",https://halktv.com.tr/makale/basi-acik-seytan-kadinlar-650403
Ayşenur Arslan,“Merabalar.. Nasıl gidiyor arabalar...”,06 Ekim 2018 Cumartesi 13:56,"Abdülkadir Selvi “bildirdi” tabii ki! Erdoğan salı günü o kadar o kadar keyifliymiş ki, grup toplantısından çıkarken gazetecilere böyle takılmış: “Merabalar.. Nasıl gidiyor arabalar..” Espriye (aynı düzeyde) espriyle karşılık vermek adettendir. “Selam.. Öpsün seni halam” diyen çıkabilirdi mesela. Çıkmamış. Yine Selvi Bey’in bildirdiğine göre, onun yerine bir gazeteci soru sorar gibi yapmış. “Affı merak ediyoruz efendim” demiş. Selvi Bey, bu -belli ki pek alışık olmadıkları- girişimi bir aile büyüğü edasıyla, “gazeteci her yerde gazeteci” diye yorumlamış. Gazeteci milleti işte :)) Sormadan duramaz :)) Elbette Almanya’da, Almanlar’ın himayesinde ve kucağında olmamak şartıyla. Yoksa ne var! Erdoğan’a bile soru soruluyormuş! Hatta bakınız, “Başkan” da keyifli gününde olduğu için gazeteciyi “ne hakla otuzbeşe bakla” diye azarlamamış. Bilakis gülümsemiş. Evet, değerli okurlar.. “Başkan” gülümsemiş ve “sabır sabır” diyerek o gazeteciye ve Selvi Bey’e yazacak malzeme vermiş. ••• İroni ya da kabasından komiklik yaptığımı düşünüyorsanız.. Hayır, yapmadım. Medyanın geldiği nokta bu! Erdoğan “sınırı” çizdi zaten: “Batı’daki (..) devasa ülkeleri başında olanların değil, medyaların yönettiğini gördüm. Ben de dedim ki, ‘medyayı bırakın, halkınız ne düşünüyor bunu söyleyin.’ Bizde de bir zamanlar böyleydi. Dördüncü kuvvet falan. Demokrasi gücünü halktan alır. Halk varsa demokrasi var, yoksa yoktur. Medya ile demokrasi olmaz. Bir siyasetçi de medyasından korkuyorsa onun da sağlıklı siyaset yapması mümkün değildir.” Doğru! Siyasetçi medyadan korkmamalı. Ama Erdoğan’ın DEMOKRASİ dediği (her neyse o) sistemde medya siyasetçiden / iktidardan / bilhassa Reis’ten korkmalı. Kaldı ki, 2018 Türkiyesi’nde medya Reis’den korkmayacak da okuruna / seyircisine mi sığınacak! Onca gazetenin, televizyonun parasını okuru / seyircisi mi veriyor sanki! Saray veriyor azizim, Saray! Kamu bankalarıyla, kurumlarıyla, himayesindeki büyük büyük şirketlerin üç beş sakal atmasıyla doluyor onların kasası. Okuruna / seyircisine sığınan gazetelerin başına gelenlerse ortada. Hapis, para cezası, binbir dert.. ••• Bu arada.. Yazmasam olmaz. Gazetecinin “korkmuşunu” seven sadece iktidar değil. Örneğin CHP de, kendisine yakın gazetecilerden “tam itaat” bekliyor. Sıradan çıkanları, “görmezden gelerek” cezalandırıyor. Bakınız; BEN! Haftalardır, CHP yönetiminden kimi isimleri programıma davet edip duruyorum. Bir kadın milletvekili önce “tamam” dedi. Sonra -kendisi arayıp haber vermedi de- teyid için aradığımda “genel merkezin konuşma yasağı getirdiğini, bu yüzden programa katılamayacağını” söyledi. Seçim öncesinde programa gelen bir milletvekili ise, muhtelif gerekçeler göstererek ve sonunda telefonlarıma çıkmayarak “durumu” izah etti! Partinin yöneticileriyle de benzer şeyler yaşadım. HaberTürk’e, CNN Türk’e giden değerli yöneticiler, nedense bana vakit ayıramıyordu. Hatta bazıları mesajlarıma bile dönmüyordu. ••• 44 yıldır bu meslekteyim. Hemen hemen hiçbir iktidar benden hoşlanmadı. Bir tek Ecevit’i sayabilirim. Sorularımdan hoşlanmasa da bana ve gazeteciliğe saygısından zerre kadar ödün vermeyen bir Ecevit olmuştur. Evet, Demirel de karşılaştığımızda sıcak davranmıştır. Ama, TRT’deki ilk yıllarımda olduğu gibi, cezalandırılmam ve hatta kovulmam için fısıldamayı ihmal etmemiştir. Çiller’den Türkeş’e, diğerlerinden söz etmeye bile gerek yok herhalde. Ama ne var, biliyor musunuz... Onların hepsi yolcuydu.. Ben ve benim gibi gazeteciler ise “hancı”.. Erdoğan kim ki bizleri “yok” sayacak! Bugün Saray’ın başında.. Kimbilir bir seçim sonra nerede.. Bu gözler, kaç “vazgeçilmez siyasetçi” gördü.. Kaç “güçlü liderin” düşüşüne tanıklık etti, biliyor mu! Medya tespitleri de “medyayı tarif etmez”.. Sadece onun siyasetçi / lider olarak kıratını ve ülkeyi getirdiği yeri gösterir. Gerisi, “Başkan”ın ifadesiyle; falan filan... Ayşenur Arslan'ın yazısı",https://halktv.com.tr/merabalar-nasil-gidiyor-arabalar-340632h
Ayşenur Arslan,Ankara’dan bildiriyorum: Açılmaya hazırlanın!,15 Aralık 2019 Pazar 10:44,"Açılmaktan kastım, elbette, siyasetin YENİDEN dizaynı için YENİDEN üzerimize boca edilecek sevgi çiçekleri / böcükleri. Ama hazır Ankara’dan bildiriyorken önce birkaç izlenim paylaşayım. Mahkeme çağırdı diye gittiğim, hâkimin mazereti çıktı diye duruşmalanamadığım Ankara, şahane ağırladı beni. Mesleğimizin yüz akı iki ‘araştırmacı gazeteci’ Çiğdem Toker ve Saygı Öztürk’le program yapma imkânı buldum. Yanı sıra; devletin tüm kademelerinde çok üst düzey görev yapmış bir isim, önemli bir iş adamı, birkaç deneyimli /aktif siyasetçi ve soldan /merkezden /sağdan gazeteci ile buluşma şansı yakaladım. Anlattıklarıyla kâh bilip gördüklerimi doğruladım kâh şaşırdım. Bu arada kenti oradan oraya dolaşırken süper lüks semtler... Bırakın semti, uydu kentler gördüm. 10-15 katlı konserve kutusu kılıklı binalardaki, sosyal konut kılıklı evlerin birkaç milyondan aşağı satılmadığını söylediler. Rayici, Ankara’da, Saray’a yakın olabilmek için gelen eski/ yeni/müstakbel zenginler tayin ediyormuş. Anlaşılan Saray - içindeki ahaliyle birlikte - büyürken çeperi de genişleyip büyüyormuş. *** Kenti saran, hatta neredeyse Anıtkabir’i boğan beton ormanı mecazı hayata geçiren bir cangıl gibi. O cangılda yırtıcılar av peşinde koşuyor, yeni avlar için tuzaklar/pusular kuruyor. Sonra bunları, sahibinin kalemleri / sesleri aracılığı ile süsleyip püsleyip pazarlıyor. Adına da malum, AÇILIM diyor. Ankara’da dinlediklerim, böyle bir çerçeve çiziyor. Oradan hareketle de şu sonuca varıyor: “Çok erken bir seçim ihtimali zayıf. Ancak erken ya da zamanında seçim için planlar şimdiden hazırlanıyor. Yeni av sahaları aranıp bulunuyor. İktidar, kendi doğal sahasının sınırlarına geldiğinin farkında. Vazgeçemeyeceği MHP yüzünden köprüleri attığı Kürt seçmeni de hesaba katamıyor. Yani çok sıkıştı. Ve bu sıkışıklıkta -sayıları itibariyle oy deposu denebilecek- Aleviler yeniden gündemlerinde.” *** Yıllar önce... Ana akım medyadan sürülmeden önce… Erdoğan’a bir hayli yakın bir isimden dinlemiştim. İç ve dış politikada iki TAKINTISI olduğunu anlatmıştı: İçerde Aleviler dışarda İran. Sünni mezhep ideolojisini ve hatta Müslüman Kardeşler kimliğini bilince şaşırtıcı değil elbette. Ancak, bunu anlatanın seçtiği sözcükler şaşırtıcı gelmişti o sırada. Anlatanın iddiasına göre, Erdoğan “Bu topraklarda her melanetin altından Alevi çıkar” diye düşünüyordu. Obsesif, yani takıntılı bir kişilikle mezhepçi bakış bir araya gelince… Dahası, ideolojiye /politikaya /gündelik yaşama dair bin bir ayrıntıya zemin oluşturunca neler olduğunu gördük. Görüyoruz. Peki, buna rağmen Aleviler, Saray’ın kapsama alanına girer mi? Hiç kuşkunuz olmasın. Erdoğan’ın ŞAHSI söz konusu olunca girer. Umutsuz da olsa girer. Zira Saray için artık işler çok çok çok zorlaştı. Mızraklar çuvallara sığamıyor. Başta işsizlik, sorunlar çığ gibi üzerlerine geliyor. *** Davutoğlu’nun partisi işte tam da böyle bir kavşakta karşımıza /karşısına çıktı. Davutoğlu’nu önemsemeyebilirsiniz. Geçmişini hatırlatıp üzerine bir çizik atabilirsiniz. Oysa, reel siyasetin Merkezi Ankara, Davutoğlu’nu değilse bile, seçimde alabileceği birkaç puanı önemsiyor. Benim üzerinde duracağım şey ise, programındaki şu cümleler: “TEMEL İLKEMİZ ÖZGÜRLÜKÇÜ LAİKLİK VE ÇOĞULCU DİN ANLAYIŞIDIR. ANA DİLİN EĞİTİM VE SOSYAL HAYATTA KULLANILMASI AİDİYET SÜRECİNİ GÜÇLENDİRECEKTİR.” Samimidir, değildir... Göreceğiz. Ama bu yaklaşımın, Saray’ı zorlayacak yeni bir eşik olduğu açık. Davutoğlu, ANA DİLDE EĞİTİM gibi önemli bir çıkışla, HDP’ye mesafeli, ancak Saray’a da öfkeli Sünni Kürt seçmene... ÖZGÜRLÜKÇÜ LAİKLİK ifadesiyle, mütedeyyin ama Erdoğan’ın şeriatçı yaklaşımından rahatsız -özellikle genç-AKP seçmenine... ÇOĞULCU DİN mottosu ile başta Aleviler, farklı inanç gruplarına... “Buyurun” dedi. *** Eklemeden olmaz. Bunlara, Meral Akşener’in, CHP’nin 20 milletvekili jestini hatırlatarak, “Eğer isterlerse (Davutoğlu’nun partisine) kendilerinin de milletvekili verebileceklerini” söylemesi... CHP’nin içerden ve dışardan tüm oyun ve baskılara rağmen HDP’yi dışlamaması… HDP’nin kriminalize edilmesine fırsat vermemesi… Tüm alametler Erdoğan’ın çöküşüne işaret ediyor. Ankara’yı bu çerçevede çok iyimser gördüm. Ya sonrası? Erdoğan gider de kim gelir? Asıl önemli sorular bunlar. Ama yanıtları Ankara’da, siyasette değil elbette… Türkiye’nin her köşesinde verilecek örgütlü mücadelede.",https://halktv.com.tr/makale/ankaradan-bildiriyorum-acilmaya-hazirlanin-650385
Ayşenur Arslan,Konuş konuş nereye kadar!,03 Kasım 2018 Cumartesi 12:27,"İktidar, tek hane “müjdesi” vermeye hazırlandığı 2019’a enflasyonda “çift hane” ile girecek. Hem de Merkez Bankası’nın son tahminine göre yüzde 23.5 gibi bir oranla! Merkez Bankası belli ki krizi kabullendi. Açıklamasıyla da resmiyete döktü. Yine “müjde” diye sundukları ÖTV-KDV indirimi de krizin, iktidar cephesinden tescili anlamına geldi. Düşünün, iktidar vergisinden/gelirinden vazgeçiyor. Hem de bunu döviz rezervinden özelleştirme gelirine kadar her alandaki en sıkışık döneminde yapıyor. Bu dar alandaki kısa pasları “yerel seçim yatırımı” olarak görebilirsiniz. Doğrudur da! Ama, ev, araba, buzdolabı, masa sandalye satanları sevindirirken.. Doğalgaz, elektrik gibi en yakıcı kalemlere ilişmezseniz.. Medyanın, yayınevlerinin, hatta bebeklerine ıslak bez alanların feryatlarını duymazdan gelip kâğıtta KDV indirimine gitmezseniz.. Kısacası vatandaşın derdine derman olamazsanız.. Ne “yatırımı” olur bu? Diyeceksiniz ki; “Devlet -yani Erdoğan iktidarı- elindeki parayı ancak büyük ve yandaş sermayeye yetirebilir.” Haklısınız. Zaten asıl mesele de bu! Yani, sadede gelelim! 2019 bütçesinde sağlık ve eğitimin yetim muamelesi gördüğünü biliyorsunuz. İcracı bakanlıkların bütçelerinde de, başlamamış projelerin iptal edilmesiyle “kuşa çevirme operasyonları” ortada. Yani, iktidarı oradan kesmiş buradan kısmış.. Yine olmuyor, yine olmuyor. Peki, başka ne yapılabilir? Erdoğan (yine) “müjde” verdi. Özelleştirmeler gelecek yıl hız kazanacakmış. Varlık Fonu torbasına attıklarına sıra geldi gelecek yani. Yeter mi? Hayır! Çöküş dönemindeki her diktatoryal rejimde olduğu gibi, savaş yatırımları/harcamaları öncelikli. Koltukta kalabilmenin yolu milliyetçi dalgayı yükseltmekten geçiyorsa başka da çareleri kalmıyor netekim!! Oysa, kıtı kıtına yaşasak.. Yolu, barajı falan unutsak bile bütçe bu harcamaları kaldıramayacak durumda. Dolar üzerinden yüzde 7.5 gibi akla ziyan bir faiz oranıyla borçlanmak durumu apaçık gösteriyor. Bunu bile “Bir talep geldi bir talep geldi şaşarsınız valla” diye müjdeden saydılar ya nafile! Gelen para kızgın tavada cos diye iki saate buharlaşıverince.. Başkaca borç morç bulunamayınca.. Elin “bize hayran” gavuru yatırıma gelmeyince.. Ve tabii, büyük/yandaş/besleme sermaye fedakârlık sözcüğünü duymaya bile tahammül edemeyince.. Eeeee! Ne kalıyor geriye? Geçmediği köprü, uçmadığı havaalanı, uğramadığı şehir hastanesi için bile cebinden para tırtıkladıkları insanlar. Bütçe bunu da ayan beyan gösteriyor. Sosyal güvenlik kalemleri zayıflıyor. Üstelik işaretler, meselenin bununla kalmayacağını gösteriyor. Pek çok alamet var. Ama size tek ve çok anlamlı bir örnek vereceğim. Karar gazetesinde İbrahim Kahveci, zihinlerdekini açık edivermiş. Aynen şöyle: “Bütçe gerekçesinde ne diyor biliyor musunuz? -Yatırıma para yok. -Emeklilik sistemi resmen çökmüş. AK Parti iktidara geldiği 2003 yılında sosyal güvenlik sistemine yapılan transfer harcaması 15 milyar 922 milyon liraydı. O paranın 2018 yılı değeri 56 milyar TL etmektedir. Oysa 2018 yılında sosyal güvenlik sistemine bütçeden aktarılacak transfer harcaması 148,6 milyar lira olarak tahmin edilmektedir. Ve 2019 bütçesinden ise sosyal güvenlik sistemine bütçeden aktarılacak para 188 milyar lira olarak hesap edilmektedir. Nereden nereye... Ya da ver ver ver nereye kadar?” İbrahim Kahveci’nin yazısının başlığı da bu zaten: “VER VER VER NEREYE KADAR!” Beyefendiye göre, iktidar.. Pardon ÜLKE öncelikliymiş. İktidar.. Pardon ÜLKE için (bakın burası çok önemli!!) 2002 yılında olduğu gibi insanlar kendi kazancından vazgeçmeliymiş: “Bugün toplumda gelecek sorumluluğu duygusunun yok olduğunu gözlemliyorum. Kimse ülke geleceği hakkında bir endişe ve parlaklık duymuyor-görmüyor. Herkes siyasetin getirdiği hava ile bugünü kurtarma peşinde. İnsanlar kendi hayatlarını bireysel olarak düşünüyor. Ülke ne olmuş, ülke kazanmış mı vs düşünce yok. Bugün sosyolojik olarak irdelenmesi gereken toplumsal durumlar söz konusu. Neden 2002 yılında kendi kazancımızdan vazgeçerek ülke kazancına oy vermiştik. Ve şimdi neden ülke kazancından ziyade kendi kazancımıza yeniden bakar olduk?” Bu söylemin önümüzdeki günlerde daha sık duyulacağından emin olabilirsiniz. Önce algı oluşturulacaktır.. Ardından da Türkiye’nin parasını ve daha önemlisi gençlerinin canını akıttıkları savaşta yeni bir cepheye denk getirip “ÜLKE KAZANCINA” bakacaklardır. Öyle ya! İktidarın.. Pardon ÜLKENİN de bir dayanma gücü var: Ver ver ver nereye kadar! Ya muhalefet? Onlar ne yapar acaba? Ayşenur Arslan'ın yazısı",https://halktv.com.tr/konus-konus-nereye-kadar-345557h
Ayşenur Arslan,Konuş konuş nereye kadar!,04 Kasım 2018 Pazar 10:40,"İktidar, tek hane “müjdesi” vermeye hazırlandığı 2019’a enflasyonda “çift hane” ile girecek. Hem de Merkez Bankası’nın son tahminine göre yüzde 23.5 gibi bir oranla! Merkez Bankası belli ki krizi kabullendi. Açıklamasıyla da resmiyete döktü. Yine “müjde” diye sundukları ÖTV-KDV indirimi de krizin, iktidar cephesinden tescili anlamına geldi. Düşünün, iktidar vergisinden/gelirinden vazgeçiyor. Hem de bunu döviz rezervinden özelleştirme gelirine kadar her alandaki en sıkışık döneminde yapıyor. Bu dar alandaki kısa pasları “yerel seçim yatırımı” olarak görebilirsiniz. Doğrudur da! Ama, ev, araba, buzdolabı, masa sandalye satanları sevindirirken.. Doğalgaz, elektrik gibi en yakıcı kalemlere ilişmezseniz.. Medyanın, yayınevlerinin, hatta bebeklerine ıslak bez alanların feryatlarını duymazdan gelip kâğıtta KDV indirimine gitmezseniz.. Kısacası vatandaşın derdine derman olamazsanız.. Ne “yatırımı” olur bu? Diyeceksiniz ki; “Devlet -yani Erdoğan iktidarı- elindeki parayı ancak büyük ve yandaş sermayeye yetirebilir.” Haklısınız. Zaten asıl mesele de bu! Yani, sadede gelelim! 2019 bütçesinde sağlık ve eğitimin yetim muamelesi gördüğünü biliyorsunuz. İcracı bakanlıkların bütçelerinde de, başlamamış projelerin iptal edilmesiyle “kuşa çevirme operasyonları” ortada. Yani, iktidarı oradan kesmiş buradan kısmış.. Yine olmuyor, yine olmuyor. Peki, başka ne yapılabilir? Erdoğan (yine) “müjde” verdi. Özelleştirmeler gelecek yıl hız kazanacakmış. Varlık Fonu torbasına attıklarına sıra geldi gelecek yani. Yeter mi? Hayır! Çöküş dönemindeki her diktatoryal rejimde olduğu gibi, savaş yatırımları/harcamaları öncelikli. Koltukta kalabilmenin yolu milliyetçi dalgayı yükseltmekten geçiyorsa başka da çareleri kalmıyor netekim!! Oysa, kıtı kıtına yaşasak.. Yolu, barajı falan unutsak bile bütçe bu harcamaları kaldıramayacak durumda. Dolar üzerinden yüzde 7.5 gibi akla ziyan bir faiz oranıyla borçlanmak durumu apaçık gösteriyor. Bunu bile “Bir talep geldi bir talep geldi şaşarsınız valla” diye müjdeden saydılar ya nafile! Gelen para kızgın tavada cos diye iki saate buharlaşıverince.. Başkaca borç morç bulunamayınca.. Elin “bize hayran” gavuru yatırıma gelmeyince.. Ve tabii, büyük/yandaş/besleme sermaye fedakârlık sözcüğünü duymaya bile tahammül edemeyince.. Eeeee! Ne kalıyor geriye? Geçmediği köprü, uçmadığı havaalanı, uğramadığı şehir hastanesi için bile cebinden para tırtıkladıkları insanlar. Bütçe bunu da ayan beyan gösteriyor. Sosyal güvenlik kalemleri zayıflıyor. Üstelik işaretler, meselenin bununla kalmayacağını gösteriyor. Pek çok alamet var. Ama size tek ve çok anlamlı bir örnek vereceğim. Karar gazetesinde İbrahim Kahveci, zihinlerdekini açık edivermiş. Aynen şöyle: “Bütçe gerekçesinde ne diyor biliyor musunuz? -Yatırıma para yok. -Emeklilik sistemi resmen çökmüş. AK Parti iktidara geldiği 2003 yılında sosyal güvenlik sistemine yapılan transfer harcaması 15 milyar 922 milyon liraydı. O paranın 2018 yılı değeri 56 milyar TL etmektedir. Oysa 2018 yılında sosyal güvenlik sistemine bütçeden aktarılacak transfer harcaması 148,6 milyar lira olarak tahmin edilmektedir. Ve 2019 bütçesinden ise sosyal güvenlik sistemine bütçeden aktarılacak para 188 milyar lira olarak hesap edilmektedir. Nereden nereye... Ya da ver ver ver nereye kadar?” İbrahim Kahveci’nin yazısının başlığı da bu zaten: “VER VER VER NEREYE KADAR!” Beyefendiye göre, iktidar.. Pardon ÜLKE öncelikliymiş. İktidar.. Pardon ÜLKE için (bakın burası çok önemli!!) 2002 yılında olduğu gibi insanlar kendi kazancından vazgeçmeliymiş: “Bugün toplumda gelecek sorumluluğu duygusunun yok olduğunu gözlemliyorum. Kimse ülke geleceği hakkında bir endişe ve parlaklık duymuyor-görmüyor. Herkes siyasetin getirdiği hava ile bugünü kurtarma peşinde. İnsanlar kendi hayatlarını bireysel olarak düşünüyor. Ülke ne olmuş, ülke kazanmış mı vs düşünce yok. Bugün sosyolojik olarak irdelenmesi gereken toplumsal durumlar söz konusu. Neden 2002 yılında kendi kazancımızdan vazgeçerek ülke kazancına oy vermiştik. Ve şimdi neden ülke kazancından ziyade kendi kazancımıza yeniden bakar olduk?” Bu söylemin önümüzdeki günlerde daha sık duyulacağından emin olabilirsiniz. Önce algı oluşturulacaktır.. Ardından da Türkiye’nin parasını ve daha önemlisi gençlerinin canını akıttıkları savaşta yeni bir cepheye denk getirip “ÜLKE KAZANCINA” bakacaklardır. Öyle ya! İktidarın.. Pardon ÜLKENİN de bir dayanma gücü var: Ver ver ver nereye kadar! Ya muhalefet? Onlar ne yapar acaba? Ben de İbrahim Kahveci’den ilham alıp sorsam ayıp mı kaçar: KONUŞ KONUŞ NEREYE KADAR!!!! Yeter! Fatih Yaşlı’nın BİRGÜN’deki köşesinde yazdığı gibi CUMHURİYET SAVUNUSUNUN HIZLA RADİKALLEŞMESİ GEREKİYOR. Bunun için de öncelikle artık konuşmamak gerekiyor. Evet lütfen konuşmayın artık. Cumhuriyet’i yok olmaktan kurtarmak için eylem planınızı hazırlayın. Ve harekete geçin. Ayşenur Arslan'ın yazısının tamamı",https://halktv.com.tr/konus-konus-nereye-kadar-344992h
Ayşenur Arslan,Palu Türkiye’si!,12 Ocak 2019 Cumartesi 16:54,"Palu ailesini tanımayan kalmadı herhalde. Müge Anlı’nın programında tanıdığımız aile, “psikolojik gerilim” filmlerine taş çıkarttı. Hikâyede, neler yoktu ki: Birkaç cinayet, çocuklara eziyet / cinsel istismar, kara büyüler, cin çıkartma ayinleri.. Bu vahim, iğrenç tabloyu ve kriminal boyutunu bir kenara bırakıyorum… Palu ailesi -bana göre- BİR GERÇEĞE AYNA tuttu. İnanç adına anlatılan masalların gözleri nasıl bağlayabildiğini gösterdi. Aklın, bilimin, sağduyunun sürgüne gönderildiği topraklarda insanoğlunun nelere nasıl inanabileceğini kanıtladı. Bir Palu ailesinden bir Türkiye’den anlatalım: Ayşenur Arslan'ın yazısı",https://halktv.com.tr/palu-turkiyesi-356085h
Ayşenur Arslan,Erdoğan laikliğin mezarını kazdı,01 Aralık 2019 Pazar 08:25,"Başlıktaki ‘iddianın’ ayrıntılarına.. Son konuşmasıyla bu işareti ‘artık apaçık’ veren Erdoğan’a ve günümüz Türkiyesi’ne geleceğim. Ama önce uzaklara ve geçmişe gideceğim. Lübnan asıllı yazar Amin Maalouf’un ‘Uygarlıkların Batışı’ kitabından -onun da bir belgeselden aktardığı- bir ‘hatıra’ aktaracağım. 1950’ler, Mısır... Kral Faruk devrilmiş ve sürgüne gönderilmiş. Mısır’ın başında efsane lideri Nasır var. Cumhuriyet çok genç. Tıpkı İHVAN -yani bildiğimiz adıyla Müslüman Kardeşler örgütü- gibi. Nasır, Cumhuriyet projesi içinde yer almaya çalışan İHVAN’ın başındaki isimle buluşuyor. Uzlaşma zemini bulunabilir mi, anlamaya çalışıyor. Sonrası, belgeselde Nasır’ın ağzından şöyle anlatılıyor: “Benden ne istedi biliyor musunuz? Mısır’da tesettürü zorunlu kılmamı ve sokağa çıkan her kadının başını örtmemi istedi.” Nasır’ı dinleyenler bir kahkaha patlatıyor. O da kahkahalarını zor tutarak anlatmaya devam ediyor: “Ona kalırsa kadınlar artık çalışmamalı, sinemalar ve tiyatrolar kapatılmalı. Başka bir deyimle, karanlık her yere egemen olsun istiyor!” Yine kahkahalar... Kahkahalar… Ne yazık ki Mısırlılar artık gülemiyor. Nasır’ın İHVAN lideriyle buluştuğu dönemde dünyaya gelen Mursi, yarım yüzyıl sonra karanlığın kapılarını açtı. Mısır’da olmaz denilen oldu. *** İHVAN, yani Müslüman Kardeşler Mursi’nin devrilmesiyle Mısır’dan kovuldu. Arap dünyasından da dışlandı. Bir süre Katar’da konuşlandı. Sonunda orada da barınamayınca, Türkiye ‘sığınağı’ oldu. Saray tarafından korundu, kollandı. Hatta iddiaya göre; Esad’la aralar “Suriye hükümetinde Müslüman Kardeşler’den (isim isim sayılan) bir grubun görev alması” talebi reddedilince bozuldu. (*) İHVAN, uzun süredir İstanbul’da. Uluslararası toplantılar düzenliyor. Genelde ‘İslam dünyası’ özelde Türkiye için görüş, program, yol haritası hazırlıyor. Ancak aşağıda okuyacağınız görüş, İHVAN üyelerinden / temsilcilerinden birine değil, bu ülkenin Cumhurbaşkanı’na yani Erdoğan’a ait: “Bir Müslüman dinini hayatın şartlarına göre değil, hayatını inancının esaslarına göre uyarlamakla mükelleftir. İnsan inandığı gibi yaşamazsa, yaşadığı gibi inanmaya başlar. Din kişinin hayatına nüfuz etmezse, yapıp ettiklerini dinleştirme yanlışına düşer. Bunun için İslam bize göre değil, biz İslam’a göre hareket edeceğiz. Nefsimize ağır gelse de hayatımızın merkezine dönemin koşullarını değil, dinimizin hükümlerini yerleştireceğiz.” Büyük harflerle tekrar etmeliyim: Erdoğan diyor ki, “HAYATIMIZIN MERKEZİNE DİNİN HÜKÜMLERİNİ YERLEŞTİRECEĞİZ.” *** Diyanet’in düzenlediği DİN ŞURASI’nda söyledi bunları Erdoğan. Ertesi gün.. Daha sonraki gün.. Baktım da ne gazetelerde gören var ne de siyaset sahnesinde duyup da tepki gösteren.. Medya Mahallesi programındaki konuğum ve mesaj gönderen izleyicilerin yorumu da benzer oldu: “Korkmayın, bize bir şey olmaz.” Evet, Cumhuriyet / laiklik öylesine güçlü bir temel oluşturmuş ki, kolay kolay yıkamıyorlar. Ancak bu “asla yıkamazlar” anlamına gelmiyor. Gelmeyecek. Hani bir vakitler AİDS konusunda “Türk erkeğine bir şey olmaz” dendiğini hatırlıyor musunuz! BİR ŞEYLER OLMUŞTU.. OLUYOR.. OLACAK.. Hayat tarzındaki değişimin / gerilemenin farkında değil misiniz mesela? Eğitimde ve bürokraside imam hatipleşme nerelere vardı, görmüyor musunuz? Medreseler meşru, merdiven altı Kuran kursları yasal, bilmiyor musunuz? Kız - erkek öğrencilerin sınıfları, koridorları, hatta kimi yerlerde teneffüs saatleri ayrıldı, okumuyor musunuz? Diyanet’in bütçesinden üstlendiği görevlere, ne kadar büyük bir fark var fark etmiyor musunuz? Küçücük ama bence çok anlamlı bir örnek; Eurovision Şarkı Yarışması’nda neden yokuz? Yılbaşında sokaklar neden her yıl daha karanlık oluyor? *** Goethe, Beethoven, Hegel gibi isimleri var eden Almanya nasıl oldu da Hitler’in, Goebbels’in peşine takıldı? Öylesine uygar bir ülke şuurunu nasıl kaybetti de vahşete seyirci ya da ortak oldu? Tarih, sayısız örnekle dolu. Eğer aşınız yoksa, bağışıklık sisteminiz çökmüşse hastalığı iyimserlikle falan uzak tutamıyorsunuz. BİZE-SİZE mutlaka bir şeyler oluyor. Erdoğan’ın son sözlerinin ciddiye alınmaması, zaten bağışıklık sisteminin çöküşüne en açık işaret. Toplum kanaat önderleri, siyasetin önde gelen gidenleri, bu sözleri ciddiye alsa ciddi ciddi mücadele etmek zorunda kalacaklar. Bana sorarsanız bu nedenle havaya bakıp ıslık çalıyorlar. “Bize bir şey olmaz” diye bizi, daha doğrusu KENDİLERİNİ ikna etmeye çalışıyorlar. *** Yakın tarihten bir başka örnek. Bu kez ‘tanık’, İran’dan, Nobel ödüllü Şirin Ebadi. Seküler bir yaşama inanan, ancak pek çok kesim gibi Şah’a karşı Mollalar ile ortak mücadele eden bir yargıç. Humeyni rejiminin daha başında yaşadıklarını anlatıyor: “Beni-Sadr Adalet Bakanlığı’na atanmıştı. Bir grup tebrik için odasına inmiştik. Sıcak selamlaşmalardan sonra Beni-Sadr’ın gözleri bana takıldı. Bana teşekkür edeceğini veya benim gibi bir kadın yargıcın kendini adayarak devrimi desteklemesinin ne kadar anlamlı olduğunu belirteceğini zannettim. Bunun yerine, ‘dönüşüyle İran’ı onurlandıran sevgili imam Hüseyni’ye saygı göstermek için saçınızı kapatsanız daha iyi olmaz mı’ dedi. Başörtüsü takmaya zorlanmamalıyım ve eğer inanmıyorsam onu zorla takmayacağım’ dedim. ‘Durumun ne şekilde ilerlemekte olduğunu görmüyor musunuz?’ diye sordu sesini yükselterek...” ***  İran’da durumun nasıl ilerlediğini gördük, biliyoruz. Ya sizler görmüyor musunuz? Erdoğan yıllardır -özellikle son dönemde açıktan açığa- saldırdığı laikliğin mezarını kazdı. Farkında değil misiniz?! Erdoğan’ın hayatımızın merkezine yerleştireceği hükümlerin doğrudan doğruya ŞERİAT anlamına geldiğini... Örneğin; bir süre sonra kamuda başörtüsü şartı geleceğini... Namazın ‘denetlenecek bir zorunluluk’ haline getirileceğini… Karanlığın giderek koyulaşacağını anlamıyor musunuz?! (*) Bu iddia, hem Suriye konusunda uzman kişiler tarafından dile getiriliyor. Hem de moderatörlüğünü yaptığım bir programda AKP iktidarının eski Dışişleri Bakanı Yaşar Yakış tarafından öne sürüldü. *** Erdoğan rejiminin karakterini en iyi vurgulayanların başında, hazırlığı süren İkinci Yargı Paketi geliyor. Paket ve içindeki ‘Kız çocuklarının 12 yaşından itibaren evlendirilmesini sağlayacak’ düzenleme.. Bir grup kadın bu vahşi düzenlemeye karşı çıkmak için KIRMIZIKURDELE etiketiyle bir kampanya başlattık. O kurdeleleri, çocuklarımızın beline takılmasın diye bileklerimize / yakalarımıza takıyoruz. Çocuk istismarı / tecavüzü / köleliği anlamına gelecek düzenlemeye HAYIR diyoruz. Haberiniz olsun!",https://halktv.com.tr/makale/erdogan-laikligin-mezarini-kazdi-650378
Ayşenur Arslan,Metin Oktay’dan Arda Turan’a,13 Ekim 2018 Cumartesi 13:22,"Öğrenmek için özel bir çaba harcamanız gerekmiyor. Gazetelerden, televizyon ekranlarından, sosyal medya paylaşımlarından sağanak gibi üzerinize yağıyor “GÜNDEM”.. Arda Turan, 8 buçuk aylık hamile eşini evde bırakmış, gecelere akmış. Pek bir eğlenirken bir popçunun eşine (resmen) tacizde bulunmuş. Yetmemiş, popçu genç adama kafa atmış. O da yetmemiş, tabancasını alıp popçu genç adamın kırılan burnu için ameliyat olduğu hastaneye gitmiş. Rivayet o ki, tabancasından çıkan bir kurşun hastanede bir yazıcının içinde bulunmuş. Sosyal medyadaki tepkilerin biri de, bu gündemde hedefi 12’den vurmuş: “Metin Oktay eski Türkiye’dir.. Arda Turan ise yeni Türkiye..” “Teşbihte hata olmaz” dedikleri tam da bu işte! Arda Turan, herkese Kasımpaşa ayarı veren 1 numaradan... Televizyonuna göre görüş bildiren balıkçı Müslüm’e kadar Yeni Türkiye’nin patolojik kesiti!! ••• Darbeye gerekçe yaratıp, işçi sınıfının giderek güçlenen örgütlenmesini ezmek... Memlekete ılımlı İslam gömleği giydirmek için yaşananları / yaşatanları unutmadım elbette. Medyanın, sermayenin alkışladığı “özelleştirme” ile üstümüze kabus gibi çöken neoliberal vahşeti görmezden geliyor değilim elbette. “Bir zamanlar ne kadar saf ve güzeldik” diye nostalji yapacak da değilim. Ama.. Hiç değilse Metin Oktay’ımız vardı yahu! Onun hem futbolcu hem de insan olarak duruşu vardı. Futbolculuğu beş on asist, kral ilan edilecek kadar çok golden ibaret değildi kuşkusuz. Sahadaki kıran kırana mücadelede tek bir rakibinin, değil kemiklerini gönlünü kırmayışı.. Onca yıllık kariyerinde sadece -o da tartışmalı- tek bir kırmızı kart görmesi.. Hatta galibiyetlere sevincini “rakip takımdaki arkadaşlarına ayıp olmasın” diye saklamaya çalışması.. Daha ne olsun değil mi! Hayır, dahası var. Metin Oktay soyunma odalarında, “futbolcu geyikleri” yerine arkadaşlarına Nazım’ın şiirlerini okurdu, biliyor musunuz! Denizler idam edilmesin diye de, 12 Eylül sonrası Aydınlar Dilekçesi’ne de imza vermişliği vardı, biliyor musunuz! Türkiye 12 Eylül darbesiyle memleket sathında cezaevine çevrilirken, Metin Oktay’ı ile Tarık Akan’ı ile dimdik ayakta duranlar vardı. Unuttuk gitti belki... Mesela, Saray yerine bir Çankaya Köşkü vardı. Orada, herkese hakaret edip, herkesten “hakaret ediyor” diye davacı olan cumhurbaşkanı değil de, “gün gelip arayacağımızı” tahmin bile edemeyeceğimiz isimler otururdu. Ve mesela, Meclis’te Türkiye İşçi Partili günlere tanık olmuştuk. ••• O günlerde Türkiye’yi heyecanlandıran kasırganın “gözü” Behice Boran’dı. Aklın / bilginin cisimleşmiş haliydi. Ama birkaç kez yakından tanık olmuştum, duygunun her tonuna aşinaydı.. Her tonunu yaşıyordu. Sevgili arkadaşım Sunar Kural’ın evinde ayaklarımızı altımıza alıp koyulttuğumuz “kadın kadına” sohbetimiz şahittir! Üç gün önce, ölüm yıldönümünde andık. Türkiye’nin nereden nereye geldiğine şaşarak.. Ardalara, Saray’ın Hülya Koçyiğitli kurul kurul üyelerine maruz kalarak.. “Umut.. Birazcık umut” diyenlere yanıt veremeyerek.. En fazla “umuttan değilse de inattan mücadeleye devam” diyerek.. ••• Yine de.. Behice Boran’ın, yıllar yıllar önce bir dostuna yazdığı şiirde dediği gibi.. Sahte umutların parıltısına kapılmadan.. Ama karanlığın içindeki umut ışığını da gözden kaçırmadan yaşamalı. Değil mi! Bir gün Yaşamın uzun çabası sona erdiğinde, Ve boş ellerimiz kucaklarımızda dinlenirken, Biz bir tepenin üstünde oturacağız, Ve günlerin tantanalı geçit törenini izleyeceğiz: Bir gülümseme ile birkaç gözyaşı ile ve içimizi çekerek. Bir gün Sen ve ben, bir tepenin üstünde oturarak, Gariplikler yapmaktan hoşlanan ve kendimizle alay eden bir kahkaha ile, Başlarımızı sallayacağız bilgece: Ayşenur Arslan'ın yazısı",https://halktv.com.tr/metin-oktaydan-arda-turana-341561h
Ayşenur Arslan,Gezi Günleri’nden Kriz Günleri’ne,08 Aralık 2018 Cumartesi 11:37,"Tarih Nisan 2013. Yani Gezi Günleri’nin arifesi. AKP’nin o zamanki İstanbul İl Başkanı Aziz Babuşçu, bir toplantıda konuşuyor: “10 yıllık iktidar dönemimizde şu ya da bu şekilde bizimle paydaş olanlar, gelecek 10 yılda bizimle paydaş olmayacaklar. Diyelim ki liberal kesimler, şu ya da bu şekilde bu süreçte bir şekilde paydaş oldular, ancak gelecek inşa dönemidir. İnşa dönemi onların arzu ettiği gibi olmayacak.” Aziz Babuşçu, malumu böyle ilam etmiş, onca destek gördükleri liberallere kapıyı gösterivermişti? Yılı hatırlatayım mı? 2013. O yıl AKP iktidarında, Babuşçu’nun da vurguladığı gibi 10 yıllık bir süreç tamamlanıyor. Sıra ikinci 10 yılda. Yani, başta Erdoğan olmak üzere iktidar “paydaşlarının” her fırsatta altını çizdiği 2023 hedefinde. O hedefin işaretlerini de yine Babuşçu’nun o konuşmasında buluyoruz. Diyor ki: “AKP iktidarı 10 yılda çok şey yaptı. Ancak bunlar devletin kurumsal hafızasına yazılmazsa (kazınmazsa) çok kolay bertaraf olur.” *** İlk 10 yılda gerçekten de çok şey yapılmıştı! Ergenekon/Balyoz/OdaTV/Askeri Casusluk gibi davalarla devletin kurumsal hafızasına saldırmışlardı. Askeri vesayeti bitirme masalıyla liberalleri yanlarına almış, Cumhuriyet’i tasfiyeye koyulmuşlardı. Ancak artık liberallere ihtiyaçları kalmamıştı. Onların görevi bitmişti. Yeni aşamada artık demokrat-mış gibi, liberallerle birlikte yürüyorlar-mış gibi, insan haklarına falan saygı duyuyorlar-mış gibi yapmalarına gerek yoktu. İkinci ve nihai aşama başlamıştı. Elbette bu “karşı devrim” hareketine direniş olacaktı. Ama buna da hazırlardı, hiç tereddüt etmeden abaların altından sopaları çıkartacaklardı. Gezi Direnişi, tam da böyle bir kırılma noktasında çıktı karşılarına. Tam da kendilerine güvenmeye başladıkları bir noktada patlak verdi. Ve ödlerini patlattı! Bu yüzden küçücük çocukları öldürecek, gencecik insanların gözlerini çıkartacak, hayatları söndürecek kadar büyük bir şiddet sergilediler. Bir kez geri adım atmaya başlarlarsa nereye kadar “çekilmek” zorunda kalacaklarını.. İlk 10 yıldaki kazanımlarının ne kadarını “feda etmek” zorunda olacaklarını bilemezlerdi. Yani, kaybedemezlerdi. Bugün de korkuyorlar. Ekonomiyi, hukuku/adaleti/eğitimi getirdikleri yerin kendi seçmeninde bile tepki yarattığını görüyorlar. Gezi Günleri’nin yerini Kriz Günleri almaya başlayınca korku büyüyor. Bu yüzden Gezi dosyası beş yıl sonra Gezi davasına dönüştürülüyor. İnsanlar sokağa çıkmayı aklının köşesinden bile geçirmesin isteniyor. *** 2013 yılına yeniden dönelim. Bu kez Mart ayından bir not ile. 2013 Nevruzu’nda Diyarbakır’da Öcalan’ın mektubu okunmuştu, hatırlayın. Birkaç ay sonra başta İstanbul olmak üzere Türkiye’nin 78 ilinde Gezi Direnişi’ni kanla/ölümle bastıracak olan iktidar, o Mart’ta barış güvercini kılığındaydı. Dağlara bahar gelmişti adeta. O Nevruz’da, Diyarbakır’da Öcalan’ın mektubunu Türkçe tercümesiyle okuyan Sırrı Süreyya Önder, iki gün önce cezaevine girdi. Ayşenur Arslan'ın yazısı",https://halktv.com.tr/gezi-gunlerinden-kriz-gunlerine-350032h
Ayşenur Arslan,Atatürk’ü “hain” zannetmek!,10 Kasım 2018 Cumartesi 10:50,"Antalya’da bir imam hatip okulunda genç bir öğretmen, Harun K. Atatürk’ün fotoğrafından rahatsız olmuş. “İndirin bunu, hain hain bana bakıyor” diye fotoğrafı duvardan indirtmiş. Öğrencinin buna isyan etmesi.. Ardından konunun medyaya yansıması ile haberimiz oldu. Konu şimdi soruşturulacak-mış. Beyhude! İfadesinde “manevrayı” çoktan yapmış: “Ben o fotoğrafın yeri orası değil. Buradan indirin nereye asılması gerekiyorsa oraya asılsın dedim.. Hatta bunları söylerken kendimi hain gibi hissettim.” Yalan cihadın silahıdır, malum! Söylenmesinde sakınca görülmez. Atatürk’e neden “hain” gözüyle baktığını anlatacak değildi herhalde! Zaten anlatsa anlatsa “Padişah’a, Vahdettin’e sırtını döndü” diyecektir. Bir de elbette “hilafeti ortadan kaldırdığından” söz edecektir. ••• Vahdettin için uzun uzadıya yazmaya gerek var mı bilmiyorum. Bu tarihi fotoğraf kendi başına öyle çok şey anlatıyor ki! Sultan Reşad’ın beklenmedik ölümü üzerine tahta geçtiğinde, nasıl da eğreti oturmuş. Ayakları, kalkıp gitmeye hazır, basamağın ucunda.. Ürkek, “hazırlıksız” oturmuş. Öyle ya! Tahta geçtikten sadece 4 ay sonra.. Ve bundan tam 100 yıl önce 11 Kasım 1918 tarihinde Birinci Cihan Harbi bitti. Bu, Mondros ile mağlubiyeti çoktan kabullenmiş Osmanlı’nın da sonuydu. Atatürk, işgal kuvvetlerinin elinde bir kuklaya dönüşen Vahdettin’i mi kurtarmalıydı, yoksa bugün Atatürk’e “hain” diyenlerin de paylaştığı sloganla “Türk’ün son yurdu Anadolu”yu mu? ••• Gelelim halifeliğe! İlk Meclis’in seçtiği son halife Abdülmecid Efendi, Hilafet’in kaldırılmasından sonra sürgünde öldü, biliyorsunuzdur. Peki hangi ülkede, hatırlıyor musunuz? Fransa’da. Neden bir İslam ülkesinde, örneğin Mısır’da veya Fransızların / İngilizlerin kurulmasına “yardımcı” olduğu bir Arap devletinde değil de Fransa’da? Zira, hiçbiri Abdülmecid Efendi’ye ilgi / destek / şefkat göstermemişti. Atatürk’e “hain” diyen o genç öğretmen ve içinde yetiştiği tarikatın mensupları zannediyor mu ki, Abdülmecid Efendi’nin mirasçıları Halife ünvanını sürdürseydi o ülkelerin tavrı bugün farklı olurdu! Arap Yarımadası’ndan Balkanlar’a.. Kafkas illerinden Kuzey Afrika’ya.. Bütün o coğrafya Osmanlı İmparatorluğu’nun bir parçasıyken halifeliğin bir anlamı vardı. O imparatorluk parçalanıp ulus devletlere bölününce, hangi ulus / ülke / devlet halife dinler ki! Mümkün mü! Bugünün Suudi Kralı örneğin, Halife 25. Abdülmecid’e biat edecek.. Elini öpecek.. Fetvasına uyacak.. Öyle mi! ••• Atatürk, bütün bunları daha o zaman gördüğü için.. Bütün bu soruların yanıtlarını daha o zaman verdiği için.. SİZE BİLE yaşayabileceğiniz bir ülke verdiği için dahiydi. Benzersizdi. Zavallı genç adam! Tarikatınız / tarikatlarınız / şeyhleriniz / reisleriniz size bunları anlatmaz.. Sırtınızda yükselebilmek için sizleri cahil bırakır, cehaleti överler. Sizler de merak etmez / okumaz / sormaz / akıl yürütmezsiniz. Ama tam da bu yüzden Atatürk’ü öldüremezsiniz. Unutturamazsınız.",https://halktv.com.tr/ataturku-hain-zannetmek-345900h
Ayşenur Arslan,1 Mart’ın yıldönümünde Suriye’de olmak!,01 Mart 2020 Pazar 08:19,"Bugün 1 Mart. Malum, şu ünlü tezkerenin yıldönümü. Hani, sonradan çok farklı masallar anlatılsa da, özetle Erdoğan’ın çok istediği… Ama partisine henüz tam anlamıyla kelepçe takamadığı için 48 AKP’li vekilin ‘hayır’ oyu verdiği… Muhalefetin de çabasıyla reddedilen tezkerenin yıldönümü. Bir başka ifadeyle, Meclis’in ‘Erdoğan’ın iradesinden bağımsız’ belki de son kararı! Eğer tezkere reddedilmeseydi, Amerikan askerleri, bu topraklardan geçerek Irak’ı işgale gidecekti. Reddedilince, bunu da hatırlarsınız herhalde, Amerikalılar Türk askerinin kafasına çuval geçirdi. Esir aldı. Sorguladı. Deniz Baykal, bunu da hatırlayın lütfen, bu tutum üzerine ABD’ye nota vermekten söz edince de, Erdoğan “ne notası, müzik notası mı” deyiverdi. Aradan 17 yıl geçti. Irak önce işgal, sonra altüst edildi. Sonra, sıra Libya’ya… Suriye’ye geldi. Ve bu kez, Erdoğan 1 Mart tezkeresi’nin rövanşını aldı. Irak’ta yapmak isteyip de yapamadığını gerçekleştirerek, hem Suriye’de hem de Libya’da sahneye çıktı! Libya’da zorlanıyor belki ama Suriye’de açıktan Suriye ile savaşıyor. Saray’ın ve neredeyse bilumum medyanın ifadesiyle “REJİM GÜÇLERİNİN” İdlib’den, yani kendi topraklarından çekilmesini talep ediyor. Bunu, Suriye halkı için yaptığını söylüyor. Ve bu uğurda bu ülkenin evlatlarını ölüme gönderiyor. Amerikan Savunma Bakanlığı / Pentagon’un -en az- 19 yıllık planında BAŞROLÜ oynuyor. *** O planı hatırlıyor musunuz? Hazır hafıza tazelemeye başlamışken NATO’nun eski başkomutanlarından ABD’li general Wesley Clark’ın dudak uçuklatan “hatırasını” kayıt düşelim: “11 Eylül’den 10 gün sonra, Pentagon’a gidip Savunma Bakanı Rumsfeld ve yardımcısı Wolfowitz’i gördüm. Müşterek Karargah’ta daha önce benimle çalışanlara sadece merhaba demek için alt kata indim. Generallerden biri beni içeri çağırdı. “Efendim, gelip benimle bir kaç dakikalığına konuşmalısınız” dedi, “Irak’la savaşa girmeye karar verdik.” Ya 20 Eylül ya da o sıralardaydı. “Irak’la savaşa mı gireceğiz? Neden?” dedim. “Bilmiyorum” dedi, “Bana kalırsa başka ne yapacaklarını bilmiyorlar.” “Peki, Saddam’ı El-Kaide’ye bağlayacak herhangi bir bilgi bulmuşlar mı” diye sordum. “Hayır, o konuda henüz bir şey yok, sadece Irak’la savaşa girmek konusunda karar almış durumdalar” dedi. “Sanırım teröristler konusunda ne yapacağımızı bilmiyoruz ancak iyi bir orduya sahip olduğumuzdan hükümetleri indirebiliriz. Tek sahip olduğun malzeme bir çekiçse, tüm sorunlar birer çiviymiş gibi görünmeli” dedi. Birkaç hafta sonra onu tekrar görmek için gittim, o sıralar Afganistan’ı bombalıyorduk. “Hâlâ Irak’la savaşa girme durumunda mıyız” diye sordum. “Daha da kötüsü” dedi. Masasına uzandı, bir kağıt aldı. ‘Bunu az önce yukarıdan aldım’ -Savunma Bakanı’nın ofisinden anlamına geliyordu- ‘Beş yıl içinde, Irak’la başlayan sonrasında Suriye, Lübnan, Libya, Somali ve Sudan’la devam edip İran’la bitecek yedi ülkeyi nasıl ele geçireceğimizi anlatan (gizli) bir not.” *** Wesley Clark, “devlet sırrı” falan demeyip bu hayati sırrı açıkladı. “Darısı başımıza” olur mu acaba? 1 Mart tezkeresi öncesi ve sonrasında perde arkasında yaşananları… Erdoğan’ın kimlere ne sözler verdiğini… Yakınındakilerle paylaştığı “hayalleri/planları” öğrenebilir miyiz? Asıl, şu son birkaç ayda İdlib’de yaşananları öğrenme imkânı bulur muyuz? Ya da, İYİ Parti sözcüsü Yavuz Ağıralioğlu’nun -hem de ölüm haberinin çığ gibi aktığı saatlerde- canlı yayında söyledikleri, zaten her şeyi anlatıyor mu! “Bana dün, çocukların bölgede vurulmaktan korktukları ve bize lojistik olarak ulaşmalarının mümkün olmadıkları kadar sıkıştıkları bilgisi geldi ve bunu Savunma Bakanı’na ilettim. Bir hava saldırısı bekleniyordu demek ki. Hava kuvvetlerimizin buna dair bilgisinin olması gerekirdi.” Sahi! İdlib’de o evlatlar neden, nasıl öldü?",https://halktv.com.tr/makale/1-martin-yildonumunde-suriyede-olmak-650416
Ayşenur Arslan,Normalin yeni SÜRÜMÜ!,20 Ekim 2018 Cumartesi 11:21,"Genç bir yazar, Nermin Yıldırım, MİSAFİR adını verdiği son romanında kara mizaha kayan distopik bir olay kurgulamış. Alman mallarına boykot var diye Alman malı bozuk blendırı tamir etmeyi reddeden bir tamirci.. Hükümet İtalya’ya kızdı diye raflardan yok oluveren makarna paketleri.. Bu yüzden eriştenin yeniden keşfi.. Falan. Nermin Yıldırım romanını yazıp bitirmiş. Yayınevi matbaaya göndermiş. Kitap tam basılacak.. O da ne! Koca koca adamlar ABD’Yİ protesto için akıllı telefon parçalıyor. Amerikan mallarına ambargo ihtimalleri ciddi ciddi yazılıp konuşuluyor. Bu arada, erişte değilse bile bazı “yerli ve milli” malların yıldızı yükseliyor. Nermin Yıldırım -ne tesadüf!- akıl hastanesinde geçen kitabıyla ilgili bir röportajında durumu şöyle anlatıyor: “Deli yaftası gayet politik bir işleve sahip ve toplumların anormal tanımı, normal sayılanı meşrulaştırmaya yarar her şeyden önce. Normların karşısında duran ne varsa, sakat yahut tehlikeli sınıfına konuverir. Misafir’de derdim, bir toplumun normalini kaybedişini sorgulamak, normalin kimler tarafından nasıl tanımlandığıyla ilgili bir hikâye anlatmaktı.” 2018 Türkiye’si için ne kadar da cuk oturan bir yorum. Siyasi parti kadrolarından medyaya.. Kimi akademisyenlerden kimi hukukçulara.. Okumuş yazmış, dünya görüp mürekkep yalamış ne kadar insan varsa, memleketin anormal hallerini “normalleştirme” peşinde. ••• İş Bankası tartışması mesela.. Ortada Medeni Kanun ve bu çerçevede miras hukuku diye bir gerçek var. İktidarın umurunda değil. Alacak yanına çözüm ortağı Bahçeli’yi, çıkartacak yasayı, el koyacak bankaya. Yapacak bunu. Ve ne kıyamet kopacak ne de iktidarın façası bozulacak. Hayat, akıl hastanesinin başındakilerin çizdiği yolda akıp gidecek. Çünkü artık hiçbir şey anormal değil. Normal sürekli “güncelleniyor”. Yeni sürümleri çıkıyor. Bugün bize anormal gelen, yarın normalleşiveriyor. Üstelik, farkında değiller belki ama, muhalefetin katkılarıyla normalleş-tiril-iyor. Brunson vakası.. Davanın kendisi başlı başına sorunluydu. Akla ziyan iddialarda bulunup, final duruşmasında “Siz beni yanlış anlamışsınız, papazın dua evinde gördüklerim (Kürtler / Fetöcüler falan değil) Korelilerdi” deyiverdi mesela. Ne hukukçuyum, ne kahinim, ne dahiyim.. O duruşmadan günler önce “Yattığına karşılık gelecek bir ceza verip Brunson’u tahliye edecekler” dedim. Benim gibi pek çok kişi de bunu söyledi, yazdı. Dediğimiz çıktı mı? Çıktı! Trump Beyaz Saray’da Brunson şov yaparken “Uzun zamandır müzakere ettik, kesinlikle fidye ödemeyeceğimizi söyledik. Serbest bırakılmazsa çok kötü şeyler olacak dedik” diye durumu açık etti mi? Etti! Ya iktidar ne dedi? Gözümüzün içine baka baka yalan söyledi. “Yargı kararı” dedi. Hukuk, adalet vs. adına “anormal” ne varsa gerçekleşmişti. Ama o kadar kanıksamış, o kadar alışmıştık ki, bunu da anında normalleştirdik. Sanki normal bir dava süreci yaşanmıştı.. Sanki gizli tanıklar PKK bayraklı pastalarla aklımızla alay etmemişti.. Sanki Brunson, tutukluluğun devamı kararının hemen ertesi -hem de tatil- günü ani bir ara kararla ev hapsine çıkartılmamıştı.. Sanki Trump tehdit etmemişti.. Sanki bu yüzden hasta yatağındaki ekonominin ateşi çıkmamıştı.. Dava normaldi. Sonuç da doğal olarak NORMAL olacaktı. Olmalıydı. Olmuştu. Nitekim, CHP lideri Kılıçdaroğlu aynı gün görüşünü soran gazetecilere “Gerekçeli kararı görelim de öyle konuşuruz” yanıtını veriyordu. Normal bir sistemde, normalde olması gerektiği gibi!!!! ••• Bu fotoğraf bile ayağa kaldırmadı / kaldıramadı siyasi / toplumsal muhalefeti. Emine Erdoğan İlim ve Kültür Merkezi isimli bir Kuran kursundaki TEK TİP tesettürlü 6-10 yaşındaki çocukların hali kimseye dert olmadı. O yaştaki -yani henüz adet görmemiş ve dolayısıyla kadın kimliğinin söz konusu olamayacağı- çocukların kapatılmasının, İslam çerçevesinde bile “anormal” olduğunu söyleyen çıkmadı. Nasıl çıksın ki zaten! Levent Gültekin Medya Mahallesi’nde anlattı. Abant toplantısı sonrasında “Sağın diliyle konuşmalıyız” minvalindeki rapor üzerine Kılıçdaroğlu’nu aramış. Tepkisini dile getirmiş. Kılıçdaroğlu da, “asla sağın dili demediklerini, raporun / tartışmaların yanlış aksettirildiğini” söylemiş. Peki, doğrusu neymiş? Ayşenur Arslan'ın yazısı",https://halktv.com.tr/normalin-yeni-surumu-342485h
Ayşenur Arslan,BOP yerine 'Mehdi Projesi',05 Ocak 2020 Pazar 10:20,"Önce bir alıntı: “Nörologlar temporal lob epilepsisi olan hastalarda görülebilen bir belirtiyi ‘aşırı dindarlık’ (hyperreligiosity) olarak adlandırıyorlar. Temporal lob epilepsisi olan her yüz kişiden bir ila dördünde bir tür dinsel epizot ya da uyanış, bir ilahi hayal ortaya çıkıyor. Bazı hastalarda nöbetin etkileri frontal loba yayılarak davranış üzerinde kalıcı etkiler bırakabiliyor. Bu insanlar dini bütün insanlara dönüşüyor.” * *** Zaman ya da coğrafya ayırmaksızın, tarih boyunca kim bilir kaç kişi / kaç ‘lider’ böyle bir tanıya uyuyordu! Kaçı bugün aramızda! Başımızda / yanı başımızda! Bu yazının amacı, elbette, dindarlığı ölçmek ve ölçüye göre böyle bir tanı koymak değil. Bilgimi de haddimi de aşar. Ne var ki, son günlerde gündeme atılan ‘MEHDİ’ meselesine kafa yorarken böyle bir dipnot düşmek istedim. Mehdi, cihatçı fanatik İslamcıların karanlık labirentlerinde ciddiyetle tartıştığı… Kamuoyunda ise, daha ziyade Adnan Oktar ile magazin malzemesi muamelesi gören bir kavram. Oysa birdenbire “Mehdi gelecek. Ortamı buna göre hazırlamalıyız” sözleriyle ta zirveden gündemimize giriverdi. Zirve diyorum... Zira ifadenin sahibi, SADAT denilen parasal kaynağı ve amacı ‘bulanık’ organizasyonun kurucusu ve Cumhurbaşkanı askeri başdanışmanı Adnan Tanrıverdi: “İslam Birliği olacak mı, olacak. Nasıl olacak? Mehdi Hazretleri geldiği zaman olacak. Peki, Mehdi ne zaman gelecek? Allah bilir. Peki, bizim bir işimiz yok mu, ortamı hazırlamamız gerekmez mi?!” *** Saray’ın askeri başdanışmanına göre, Mehdi elbette gelecek. Burada bir soru işareti yok. Soru şu: “Mehdi’nin gelmesi için ortam nasıl hazırlanır?” Tanrıverdi’nin cümleleri, bunun işaretlerini taşıyor: Mehdi gelecek ve İslam Birliği’ni kuracak. Ama Mehdi’nin gelmesi için de ‘birileri’ İslam Birliği’nin kurulması amacıyla öncülük yapacak, çaba harcayacak. Nasıl mı? Erdoğan’ın Suriye’de ve Libya’da yaptığı ya da yapmaya çalıştığı gibi. Hem siyasal İslam ideolojisine hem de bölgenin dinamiklerine hakim bir isim, Hüsnü Mahalli, bunun için elde kalan (belki tek ve son) kozun Müslüman Kardeşler / İHVAN olduğunu söylüyor. Öyle ya, Hindistan’dan Cebelitarık’a kadar uzanan ve genel olarak İslam Dünyası’nı kucaklayacağı varsayılan Büyük Ortadoğu Projesi tutmadı. Erdoğan’ın ‘eş başkan’ sıfatıyla İslam Dünyası’na abilik yapıp ‘birliği’ sağlama hayalleri kısa sürede suya düştü. Hele Arap Baharı denilen o vahşi müdahaleden sonra. Bugünse, pek çok İslam / Arap ülkesi Türkiye’nin karşısında. Özellikle Libya bahsinde, taraflar düşman cepheler halinde. Erdoğan’ın elinde kala kala İHVAN kaldı. Artık (bizim muhalefet hariç) dünya alem biliyor: İHVAN’ın merkezi / ana karargahı İstanbul. Erdoğan İslam ülkelerinin liderleriyle anlaşamıyor mu! Olsun, toplumlarındaki İHVAN damarını açabilir, oradan kendisine bir yol açabilir. Yine Hüsnü Mahalli’nin anlattıklarıyla, Libya’yı çevreleyen pek çok Afrika ülkesindeki cami / hastane / yol gibi, “yardım” adı altında yapılan yatırımların amacı bu. O ülkelerde mümkünse yönetimlerle, değilse İHVAN ideolojisinin güçlü bir temsilcisiyle anlaşacaklar. İHVAN zincirine bir halka daha ekleyecekler. Nasıl ki Libya’da bugün, İHVAN’ın elindeki Trablus Hükümeti’ni -savaş pahasına- destekliyorlar... Benzerini başka ülkelerde de gerçekleştirecekler... Ve İSLAM BİRLİĞİNİ öyle ya da böyle kuracaklar. Proje bu! Bakmayın milli çıkarlar masallarına... Hiçbir çıkar; eğer ülkeniz işgal altında değilse… Hele hele, milyonlarca işsizin / yoksulun ekmeğinden kesilen paralarla finanse edilen bir savaş içinse... ‘MİLLİ’ değildir. Haklı değildir. Suriye’de değildi. Libya’da hiç değil. Temelinde dinsel fanatizmin yattığı… Faşist ideolojiyle süslenmiş.. Bir MEHDİ PROJESİ’nden söz ediyoruz. Şaka yapmıyorlar. Erdoğan zaten hiç şaka yapmadı. Nasıl ki, 1970’li yılların başında, kendi yazıp yönetip oynadığı MasKomYah oyunu ile masonların, komünistlerin / solcuların / yahudilerin üzerine nefret boca ediyordu… Bugün ‘dindar’, ama ‘kendi mezhebi / meşrebince dindar’ olmayana aynı nefretle bakıyor. Kendisini bu mücadele için SEÇİLMİŞ olarak görüyor. Tehlike büyük. Üstelik yalnızca dışarıda değil, çok doğal olarak içerde de! Çok değil üç gün önce Erdoğan, siyasal İslamcı eğitimin / kadrolaşmanın yanı sıra ‘içerde neye hazırlandıklarını’ şöyle anlatmadı mı: “Şehirlerimizin düzenini sadece kolluk güçleri ile sağlayamayacağımız bir durum içindeyiz.” *NÖROLOJİK: Beynin Mantıksız Davranışlarımızın Ardındaki Gizli Mantığı/Eliezer J. Sternberg/metis bilim",https://halktv.com.tr/makale/bop-yerine-mehdi-projesi-650397
Ayşenur Arslan,KRAL da çıplak destekleyenler de!,01 Aralık 2018 Cumartesi 12:17,"Geçenlerde Hıncal (Uluç) mesaj attı: “Sedat’a haksızlık yapmışsın.” Sedat, Hürriyet’in eski genel yayın yönetmenlerinden Sedat Ergin. Hıncal’ın “haksızlık” dediği de geçen haftaki yazım. Yazımda Sedat’ın, Osman Kavala dosyasına dair tespitlerin ardından kaleme aldığı şu cümleleri paylaşmıştım. “Kavala’ya yöneltilen suçlamaları ayrıca değerlendirmek gibi bir amacım yok. Benim konum, bir vatandaşı iddianame olmaksızın bir yıl hapiste tutmanın, suçlandığı delil dosyasını görmesine bile izin vermemenin adalet kavramıyla ne ölçüde bağdaştığı sorusunu kamuoyunun vicdanı karşısında gündeme getirmektir. Bunu, Cumhurbaşkanı Erdoğan’ın adalet konusundaki kuvvetli görüşlerinden yola çıkarak yapıyorum.” Herhalde Hıncal, “Cumhurbaşkanı Erdoğan’ın adalet konusundaki kuvvetli görüşlerinden” ifadesini, altını çizerek tekrarlamamı haksızlık olarak görmüştü. Cevaben “(haksızlık yaptığımı) sanmıyorum. Yazdıklarını verdim sadece. Neredeyse hiç yorum bile yapmadım” diye mesaj attım. “Yapsaydın bari!” diye gülücüklü bir not iletti. *** Mesajlaşmamız o noktada kaldı. Ancak daha sonra uzun uzadıya düşündüm. Gerçekten haksızlık etmiş olabilir miydim! Sedat aslında bambaşka bir şey mi söylüyordu da ben anlamamıştım! Doğrusu Sedat’a haksızlık etmek istemem. Zira, gazetecilikte en eski arkadaşlarımdan biridir. 1976 yılından beri tanırım. O bir ajansta çalışıyordu bense TRT’de. Zaman zaman arkadaşlarla evinde buluşurduk. ODTÜ öğrencisi Osman Kavala ile paylaştığı evinde. Ne kadar eğlenmiştik o evde. Ne çok siyasi tartışmaya kaptırmıştık kendimizi. Yolumuzu çizmeye çalışırken ne çok kafa yormuştuk. Hıncal, bu geçmişi bilmez ama onunla tanışıklığımız da 1980’lere dayandığı için en azından Sedat’la yakın olduğumuzdan haberdardır. Bu yüzden de birbirimizi incitmemizden çekinir. Doğrusu, ben de istemem incitmeyi. Onca yılın ardından haksızlık etmek, gönlünü kırmak istemem. Ama... Ne yazık ki artık hiç birimiz eski fotoğraflardaki biz değiliz. Benim yaşadıklarım malumunuz. Osman Kavala 400 güne yakın bir süredir tek başına bir hücrede tutuklu. Sedat Ergin Hürriyet’te, Demirören grubunun gazetesinde köşe yazarı. Aynı yerde olabilir miyiz bugün? Erdoğan’ın kutuplaştırmadan öte “böldüğü” bir toplumda hangi ASGARİNİN DE ASGARİSİ İLKEDE buluşabiliriz. Hiç kuşkum yok ki Sedat, o eski ev arkadaşını/dostunu düşünerek üzülüyordur. Yazısını da o duygularla yazmıştır. Ve hatta belki “Erdoğan’a ulaşabilecek bir dil” kullanırsa faydalı olacağını düşünmüştür. Bazılarını biliyorum.. Bazılarını tahmin ediyorum.. Erdoğan’ın “dava” arkadaşları dışındaki pek çok gazeteci/yazar kendi aralarında “yapılanları doğru bulmadıklarını” konuşuyorlar. Hatta zaman zaman bunu köşelerinde de üstü kapalı/yarı açık dile getiriyorlar. Tabii hemen ertesi gün, “Canım ben tarafsızım, kızarım da alkışlarım da” klişesiyle iktidarın bir icraatını beğenmek şartıyla!! * * * Hâlâ farkında değiller mi acaba? Eğer Erdoğan’ın (geçmişteki değil günümüzdeki) DAVASINA gönül vermemiş, tam anlamıyla biat etmemişlerse faydası yok. İp cambazları bile gün gelir düşer. Benim CNN TÜRK’ten kovulmamda değerli katkıları olan Akif Beki mesela. O da sistemin dışına atıldı. Erdoğan’a yaranamadığı için ilan alamadıklarından yakınan Karar Gazetesi’nde gün öldürüyor. Arada bir de bazı ekranlarda boy gösteriyor. O kovulma sürecinde önemli bir role imza atan.. Akif Beki, “Ayşenur Arslan kalbimi kırdı, özür dilemezse programa çıkmam” dediğinde ona hak veren.. Ben “Ne yani Akif yoksa Medya Mahallesi programı da mı yok” diye sorduğumda “Evet! Akif yoksa Medya Mahallesi de yok. Sok bunu kafana” diyen Ferhat Boratav.. Geçenlerde o da “gönderilenler” kervanına katıldı. Herhalde okuldaki dersiyle yetiniyordur. Uludere Katliamı haberini verdim diye rejiyi bastığını unutup, genç iletişimcilere kim bilir ne masallar anlatıyordur. Daha onlarca isim.. Doğan Grubu Demirören Ailesi’ne “teslim” edildikten sonra kimler kimler atılmadı ki! Eklemeye gerek yok, gazetecisinden akademisyenine kimler kimler cezaevinde çürütülmüyor ki! Hıncal bu fotoğrafı görüyor mudur, bilmiyorum. Ama Sedat eminim görüyordur. Ve kendisi “mevziiyi kaybetmeden direnmeye çalıştığını” düşünerek teselli buluyordur. Yok! Bu meselenin artık teselli bulunabilecek hiçbir yanı yok! Tek tek korunacak bir mevzi de yok. Türkiye belki de dönüşü olmayan bir yola girdi. Erdoğan bu yolda yanında yürümeyecek herkesi gözünü bile kırpmadan feda ediyor. “Ya benimlesin ya da düşmanımsın” diyor. Enflasyonla topyekûn mücadele sloganları var ya! Onu aslında Cumhuriyet ile topyekûn mücadele biçiminde uyguluyor. Cumhuriyet’i.. En başta da “kadını” tasfiye ediyor. Üstelik bunu artık apaçık/saklamadan/kılıfına uydurmaya bile zahmet etmeden yapıyor. Yani, özellikle medyada hiç ama hiç kimsenin “görmedim/duymadım/kandırıldım” deme şansı yok. Kral da çıplak. Onu destekleyenler de. ••• Mayıs 1971’de üniversite öğrencisiydim. Sinan Cemgil ve arkadaşlarının katledildiği haberi geldiğinde adeta delirmiştik. Sadece öldürülmemişlerdi zira. En vahşi biçimde aşağılanmışlardı. Çıplak cesetleri sürüklenmiş, teşhir edilmiş, fotoğrafları çekilerek o devrin medyasına servis edilmişti. Herhalde pek azı kullanmıştı o korkunç kareleri. Sinan Cemgil’in babasının, oğlunu ve arkadaşlarını ihbar eden İnekli Köyü halkına söylediklerini ise daha da azı yazmıştı: “Ben varlıklı bir aileden geliyorum. Öğretmenim. Ekonomik durumum oldukça iyi. Oğlumu en iyi şekilde yetiştirdim. En iyi okullarda okuttum. Ülkenin en güzide üniversitesi ODTÜ’de okuyordu. Hiçbir şeye ihtiyacı yoktu. Ölmese yüksek mühendis çıkacak ve o da varlıklı bir hayat yaşayacaktı. Fakat o sizin iyiliğiniz için öldü. Bunu bilesiniz diye söylüyorum.” O köylüler bilmiyordu elbette. Ayşenur Arslan'ın yazısı",https://halktv.com.tr/kral-da-ciplak-destekleyenler-de-348872h
Ayşenur Arslan,Otomatik Terlik,29 Eylül 2018 Cumartesi 09:31,"Şaka değil. Görüntüsünü izledim. JAPONLAR YAPMIŞ! Terlik sahibini işe yolladıktan sonra yan yan, geri geri manevra yapıyor. Sokak kapısının yanında kendisine ayrılan yere park ediyor. Şu malum reklamı çağrıştıracak ama... Sahiden tam bizlik! Bizde de memleket otomatiğe bağlandı. Reis ne derse o oluyor. Medya o ne derse onu yazıyor. Muhalefet twitter falan üzerinden ne söylemesi gerekiyorsa onu söylüyor. Biz bir avuç gazeteci / akademisyen / siyasetçi / aktivist vs. şaşırıp duralım. Terlikler hizada. Her biri nereye kadar gidip nerede duracağını biliyor. *** Önceki gün çok deneyimli (hukukçu) bir siyasetçi ile telefonda konuşuyorduk. Bir konuya dikkatimi çekti: “Türkiye savaşta ama muhalefetin, hatta iktidar partisi milletvekillerinin ne haberi var ne de onayı.. ‘Onay’ adına verdikleri sınır ötesi tezkeresine bir baksınlar bakalım. İdlib mutabakatı o tezkereye uyuyor mu uymuyor mu? O mutabakatı aşıyor mu aşmıyor mu?” Mutabakatı bilmiyorum ama, bu sorun, Türkiye’deki her düzeyde muhalefetin boyunu aşıyor. Baksanıza! Erdoğan, BM Genel Kurulu için gittiği New York’ta Reuters’a konuştu. Cihatçı örgütlerin “silahtan arındırılmış bölgeden çıkmaya başladığını” söyledi. Hepsi bu! “Başladı” dedi, orada bıraktı. İyi de.. “Hadi kalkın çıkıyoruz” diyenler kaç kişidir? Hangi gruplara mensuptur? Savaşa devam edip etmeyeceğine henüz karar vermemiş olan, hatta liderlerinin “silah bırakanın başını keseriz” tehditleri savurduğu Heyet Tahrir Şam’ı ne yapacaklar? İdlib’de sıkışıp kalmış ve bölgeye tırnaklarını geçirmiş şeriatçı katillerden söz ediyoruz. İkna edilerek mi çıkartılacaklar? Eğer böyleyse nasıl / neyle ikna edilecekler? İkna olmazlarsa tasfiye mi edilecekler? Bu takdirde “tasfiye görevi” Türk askerine mi düşecek? Hatırlayın, Saray sözcüsü İbrahim Kalın, bu zorlu bilmece üzerinde MİT, Türk Silahlı Kuvvetleri ve Özel Kuvvetler’in sahada RUSLARLA BİRLİKTE çalışacağını söyledi. Anlamını açmaya gerek var mı? Türkiye, bölgeyi temizlemek için orta çapta bir savaşa girecek. Bunun adı da “insaniyet namına mücadele” olacak. Diyelim ki, savaşa gerek kalmadı. Heyet Tahrir Şam dahil , bilumum El Kaide yavrusu örgütler ikna edildi. Sayı 50-60 binden başlıyor. 100 bine kadar gidiyor. Bu kadar cihatçı, Türkiye’nin denetiminde / kontrolünde / sorumluluğunda olacak. Ve biz, o cihatçıların gerçek sayısını da.. Nereye gittiklerini de.. Türkiye’ye sızıp sızmadıklarını da öğrenemeyeceğiz. Daha Katar uçağının “sırrını” öğrenemedik. Bunları mı öğreneceğiz! Geçiniz. Bizim öğrenmemiz gereken tek şey var. Onu da gördüğüm kadarıyla ahalinin önemli bölümü anlamış durumda: Şikayet edilmeyecek. Şükredilecek. Siyasetçi yerel seçimlere hazırlanmak suretiyle çalışır gibi yapacak. Medyaya gelince; Reis ne derse o yazılacak. Ve yaptıkları katiyen sorgulanmayacak. Soru sorulmayacak. Soru sormaya kalkanlara da hadleri bildirilecek. *** Perşembe günü Ahmet Hakan köşesinde Can Dündar’ı “haşladı”!. Aynen şöyle yazdı: “Can Dündar, Almanya’da Cumhurbaşkanı Erdoğan’a soru sormayı planlıyormuş. Fırsatını bulacakmış ve Erdoğan’ın gözünün içine bakarak... Türkiye’deki tutuklu gazeteciler hakkında soru soracakmış. Böbürlenerek söylüyor bunu Can Dündar. Bir kahramanlık destanı yazacakmış gibi... Bir yiğitlik gösterisi yapacakmış gibi... Can Dündar’a sadece şunu söylemek isterim: > Alman korumasında... > Alman kucağında... > Alman himayesinde... > Alman mandasında... İstediğin kadar okkalı sorular sor. Asla kahraman olamazsın! Asla yiğit olamazsın!” Bunları, bırakın soru sormayı, Erdoğan’ın huzuruna çıkamayan.. Peş peşe atılan Hürriyet yazarları hakkında iki satır yazıp bir dirhem kahramanlık gösterisi yapamayan.. Cezaevleri tutuklu gazetecilerle, işçilerle, öğrencilerle, akademisyenlerle dolu bir ülkenin YİĞİT GAZETECİSİ yazıyor. Doğru yapıyor. Artık terlikler bile öğrendi ne yapmaları, nerede durmaları gerektiğini. Değil mi ama! Ayşenur Arslan'ın yazısının tamamı",https://halktv.com.tr/otomatik-terlik-339420h
Ayşenur Arslan,Artık 'SAVAŞ' diyebilir-mişiz!,23 Şubat 2020 Pazar 11:25,"Saray Medyası bir rahatladı bir rahatladı.. O kadar olur! Öyle ya, geçtiğimiz hafta boyunca kıvranıp duruyorlardı. İdlib’de yaşananlara ne ad verilecek? Hadi bir şeyler uydurduk diyelim, kim ne yapıyor nasıl izah edilecek? Sıcak çatışmaların yaşandığı ve 2 askerin (daha) hayatını kaybettiği üç gün önceki haber, örneğin Sabah’ta “ılımlı muhaliflerden taarruz” diye verilmişti. Hürriyet, muhaliflerden bile daha ılımlıydı, onlar Neyrab Köyü’ne girerken, “rejim unsurlarının” da karşılık verdiğini yazıyordu. Yazarken, bu duruma isim koymaya bile gerek duymuyordu. Yandaş medyanın en ateşli çocuğu Yeni Şafak “operasyon” demeyi tercih etmişti. Ancak, diğerlerinden farklı olarak, çatışanın sadece “muhalifler” olmadığını.. TSK’nın da işin içinde olduğunu ifşa edivermişti: “TSK ve muhalifler Şam rejimine karşı büyük bir operasyon başlattı.” Operasyon mu? Harekat mı? Savaş gibi mi? Kafalar da haberler de karıştıkça karışırken, mesele, stratejist Metin Gürcan’ın “CEBİRLİ YÜRÜYÜŞ” tanımına kadar vardı. Neyse ki Reis çıktı ve “adını” koydu: SAVAŞ: “İdlib’de yoğun bir, BEN BUNA SAVAŞ DİYEBİLİRİM, şu anda orada devam ediyor. Rejim İdlib halkına zulmü durdurmadığı sürece bize oradan çekilmek söz konusu değil. Ateşkesi ancak bu şekilde yapabiliriz.” *** Reis, durumun adını koymakla kalmadı. BEN / BİZ diyerek Türkiye’nin ve dolayısıyla TSK’nın bu savaşın bir cephesi olduğunu ilan etti. Oh, nihayet! Saray Medyası ne diyeceğini biliyor artık. Doğrusu, aralarında BirGün’ün olduğu birkaç gazetenin, aralarında Medya Mahallesi’nin olduğu birkaç televizyon programının dışında ne diyeceğini bilemeyenler de rahatlamıştır. Durum artık netleşti: TÜRKİYE SAVAŞTA. ERDOĞAN SURİYE’YE SAVAŞ AÇTI. Rejim güçleri dediği Suriye Ordusu, Suriye topraklarından çekilmedikçe de SAVAŞ sürecek. Ver mehteri... As bayrağı... Şehitlere tören yapalım. Nasılsa mekanları cennet ya, ağlayıp sızlamayalım. Hatta -son örnekte olduğu gibi- sayıları 5’ten azsa haberleri köpürtmeyelim. Bir de... ERDOĞAN NASIL SAVAŞ İLAN EDEBİLİR diye sormayalım. “Aman, milliyetçi hassasiyete dokunur diye” sormayı aklımıza getirmeyelim. Oysa... *** Reis için hazırlanan son anayasada bile şöyle yazıyor: “92. Madde Milletlerarası hukukun meşru saydığı hallerde savaş hali ilanına ve Türkiye’nin taraf olduğu milletlerarası andlaşmaların veya milletlerarası nezaket kurallarının gerektirdiği haller dışında, Türk Silahlı Kuvvetlerinin yabancı ülkelere gönderilmesine veya yabancı silahlı kuvvetlerin Türkiye’de bulunmasına izin verme yetkisi Türkiye Büyük Millet Meclisinindir. Türkiye Büyük Millet Meclisi tatilde veya ara vermede iken ülkenin ani bir silahlı saldırıya uğraması ve bu sebeple silahlı kuvvet kullanılmasına derhal karar verilmesinin kaçınılmaz olması halinde Cumhurbaşkanı da, Türk Silahlı Kuvvetlerinin kullanılmasına karar verebilir.” Meclis kapalı mı peki? Hayır! Yeni vergiler.. Kadınların haklarını ellerinden alacak yeni düzenlemeler falan için harıl harıl çalışıyorlar. O halde nasıl oluyor da, Reis çıkıp “bir savaşta başkomutan olmanın tarifsiz gururu” (!) ile savaştan söz edebiliyor? “Adını koyuyorum işte, savaştayız” diyebiliyor? Diye sormayacağım elbette. Söz edebiliyor. Savaş ilan edebiliyor. Bu ülkenin evlatlarını iktidarın bekası için ölmeye gönderebiliyor. Zira, TOPLUM / MUHALEFET / MEDYA / AYDINLAR SUSUYOR",https://halktv.com.tr/makale/artik-savas-diyebilir-misiz-650412
Ayşenur Arslan,Avrupa’nın skandal kararı!,23 Şubat 2019 Cumartesi 11:10,"Avrupa Parlamentosu Dış İlişkiler Komisyonu, Türkiye hakkındaki raporu oyladı malum! Beklendiği üzere de onayladı malum! Rapor sert miydi? Evet, çok sertti. Türkiye’nin AB müzakeresinin ‘askıya alınmasını’ öneriyor muydu? Evet, öneriyordu. Vay efendim! Nasıl olur! Skandal karar. Hain Avrupalılar… Falan filan… Peki, rapor ne diyordu? Türkiye’yi neyle itham ediyordu? Gayet özetle şu başlıklarla: “Türkiye’de ‘yolsuzluğun önüne geçilemediği’ algısı, insan hakları ihlalleri, Türk istihbarat örgütünün Diyanet İşleri Başkanlığı’nı muhaliflere baskı uygulamak için kullanması, 160 basın kuruluşunun kapatılması, LGBT grupları dahil insan hakları savunucularının haklarının ihlal edilmesi, tutuklu ve hükümlülerin eşlerinin pasaportlarının iptal edilmesi, Osman Kavala ve Selahattin Demirtaş’ın durumu…” Dahası da var. Komisyonda kabul edilen ve Avrupa Parlamentosu’nun onayına sunulacak rapor, bizim parlamentomuzun -birkaç milletvekili dışında- neredeyse görmezden geldiği bir yaraya parmak basıyor: “2015 yılından bu yana devam eden yeni İstanbul Havalimanı inşaatında 38 kişi hayatını kaybetti. Bu bağlamda kötü çalışma koşullarını protesto eden işçiler cezaevine gönderildi.” Bütün bunlar gerçek mi? Evet, gerçek! Gerçek ama Avrupalılara ne! Öyle ya! Bizde demokrat -hatta solcu- geçinenler bile, DIŞARDAN bir eleştiri, uyarı, suçlama gelirse hemen hizaya girer. Suriye topraklarına saldırılarda olduğu gibi Başkanın yanında saf tutar. Hele medyamız… En muhalifi bile DIŞARIYA karşı yerli ve milli kesiliverir. Reis’i yedirmez! Oysa… Cümleler ve parmak basılan konular farklı da olsa, AP raporunun bir benzeri geçtiğimiz günlerde TÜSİAD Genel Kurulu’nda gündeme getirildi. Yüksek İstişare Kurulu Başkanı Özilhan ve eski TÜSİAD Başkanı Bilecik enflasyondan girip demokrasiden çıkarak Ankara’yı topa tuttu. Bugüne kadarki en sert uyarıyla “KRİZ ÇOK DERİN” dedi. Buyurun size skandal! İş dünyası iktidara ayar veriyor. Oysa ne gazeteci ne iş dünyası ne sanatçı ayar verebilir Reis’e… Hadi yandaş medyayı anlıyorum. Onlara, hele Sabah’a bakılırsa, iktidar enflasyonu mindere yapıştırdı, tanzim satışla yüzleri güldürdü, Osman Kavala bu şahane iktidarı devirmek için Gezi’yi organize etti… Zaten CHP de HDP ile ittifak yaptı ve Kandil’den talimat almaya başladı. Ne güzel, arkadaşlar Harikalar Diyarı’nda yaşıyor. Anlatmadan geçemeyeceğim; CNN TÜRK editörleri geçen gün haber toplantısında şu talimatı aldılar: “Haberlerde ZAM sözcüğü hiçbir vesile, hiçbir gerekçeyle geçmeyecek. Her gün, tanzim satış merkezlerine gidilip uygulamadan memnun vatandaş röportajları yapılacak.” CNN TÜRK böyleyse a Haber’i anlamaya, anlatmaya gerek yok herhalde! İyi de, yandaş cephesinde yer almayanlara ne oluyor? YAZININ DEVAMI İÇİN TIKLAYIN",https://halktv.com.tr/avrupanin-skandal-karari-374119h
Ayşenur Arslan,Aleyna Tilki’nin göbeği!,22 Aralık 2018 Cumartesi 12:00,"Nedir muhafazakarlık? Kişisel bir tutum mu? Yoksa Fransız Devrimi’nin öncesi ve sonrasındaki tartışmalarla kavramsallaştığı haliyle egemenlerin savunma hattı mı? Peki, Aleyna Tilki ve göbeğinin bu meseleyle ilgisi nedir? Yaklaşık 3 bin 500 karaktere ayrılmış bir köşede, muhafazakarlığın yüzyıllara yayılan serüvenini anlatmak söz konusu olamaz elbette. Ancak şu kadarını söylemeden geçmemeli: Muhafazakarlık derken, insanlık tarihi kadar eski bir olguyu anlamak gerekiyor. Olgunun/ kavramın kendisi aslında son derece basit: Feodal beylerden günümüzdeki neoliberal sistemin beylerine kadar “egemenlerin -her anlamda- varlığını korumak”. Karmaşık olan.. Daha doğrusu insanların anlamasını zorlaştıran, bunu yaparken kullanılan yöntemler. En başta dinden söz ediyorum. Ve onun etrafındaki gelenek / görenek / örf / ahlak vs. gibi süslemelerden. Sadede geleyim: Milliyet Gazetesi yazarı, bildiğim kadarıyla -en azından bir vakitler- üniversitede iletişim alanında eğiticilik yapan bir isim.. Hakkı Öcal.. Geçenlerde bir tweet attı. Aynen şöyle: “Elin terbiyeli oğlu gelir 17 yaşındaki yavuklusunu (mecburen) kaçırır, çocukları olur; iki taraf bu evliliği bağrına basar. Ama kazara savcı duyarsa aile mahvolur. Ama İstanbul’da 16 yaşındaki çocuğun orası burası göbeği açık sanatına Altın Kelebek ödülü verilir. Budur gidişat” Kastettiği, Aleyna Tilki. Ondan “böyle” söz eden de medya gibi vasat da olsa entelektüel seviye gerektiren bir alanda kalem oynatan biri. O kalem sahibi Aleyna Tilki’ye baktığında “göbeğini” görüyor. “Göbeğinin açık olmasından” rahatsızlık duyuyor. Bununla kalmıyor. Bir kıyas yaparak asıl rahatsızlığını dile getiriyor. “Elin terbiyeli oğlu” reşit olmamış bir kızı (niyeyse mecburen) kaçırınca başı derde giriyor da.. O terbiyeli çocukla kaçmayacağı pek net olan Aleyna nasıl böyle rağbet görüyor.. Raslantı olmalı! Hemen hemen aynı günlerde Star Gazetesi yazarı Yakup Köse de “aynı derde” işaret etti. O da, 18 yaşından küçük kızlarla evliliğin suç sayılmasını eleştirdi. Hakkı Öcal gibi -sakızlardaki manilerde kalmış “yavuklu” gibi sıfatlar kullanmasa da- kız çocuklarının evlenmesi önündeki engellerin kaldırılmasını istedi: “Dinimizde bâliğ olma yaş aralığı belli. Bu yaş aralığına göre yeni bir yasal düzenleme yapılmalı. Ak Parti bu mağduriyetlerin giderilmesi için geçici bir düzenleme yapmaya kalktı ama Batıcılar karşı çıkınca geri adım attılar. Benim bahsettiğim geçici bir düzenleme değil kalıcı ve fıtrata uygun bir düzenleme.” Baliğ olma, malum, buluğa yani ergenliğe erme demek. Peki İslam’da bu “yaş aralığı” nasıl? Yanıt aradığınızda karşınıza iki yaş çıkıyor. Kimilerine göre kızlarda 9, erkeklerde 12 yaş.. Kimilerine göre her ikisinde de 15 yaş. Doğrusu 15 yaşındaki bir kız ya da erkek için “çocuk” dışında ne denebilir bilmiyorum. Yine de, öteki seçeneğe bakınca “insaflı gibi” duruyor. Düşünsenize; bu muhafazakar beyefendiler bir kız çocuğunun 9 YAŞINDA EVLENEBİLECEĞİNİ DÜŞÜNÜYOR, SAVUNUYOR! Savunuyor.. Zira egemenler için dünyanın her köşesindeki geçer akçe DİN / ÖRF böyle buyuruyor. Ayşenur Arslan'ın yazısı",https://halktv.com.tr/aleyna-tilkinin-gobegi-352514h
Ayşenur Arslan,“Fesli Kadir” neyi temsil ediyor?,18 Kasım 2018 Pazar 01:04,"Son günlerin bu en “gözde” ismi ve temsil ettiğine geçmeden, bir fotoğrafı.. “Bu fotoğrafı” paylaşmak istedim. Aslında geçen haftaki yazıda yer alacaktı. Zaten yazının önemli bölümü de fotoğrafın “anlattıklarını” anlatıyordu: “Tarih 3 Temmuz 1918.. Vahdettin, Sultan Reşad’ın beklenmedik ölümü üzerine tahta geçtiğinde, bunun ‘son cülus töreni’ olduğunu biliyor gibiydi. Bilmese de hissetmiş olmalı. Baksanıza nasıl da eğreti oturmuş tahta. Ayakları, kalkıp gitmeye hazır, basamağın ucunda.. Ürkek, ‘hazırlıksız’ oturmuş.” Yazı, 10 Kasım vesilesiyle gelen ilan nedeniyle sayfa değiştirmiş.. Yeri daralınca da fotoğraf konmamış.. Bu nedenle de yazı “eksik” kalmıştı. Eksiği gidereyim dedim. Kaldı ki, bu haftanın konusu da, Vahdettin’in İngiliz zırhlısına binip kaçmasıyla başlayan süreçle bağlantılı. Yani, önce saltanatın, ardından hilafetin kaldırılmasıyla.. Bizler 10 Kasım’la Atatürk’ü anıp konuştuk. İktidar ve taraftarları da saltanatı/hilafeti. Diyanet İşleri Başkanı’nın Kadir Mısıroğlu’nu ziyareti, bu gündeme tüy dikti. BirGün’de Güven Gürkan Öztan’ın çok doğru tespitiyle “Meczup deyip geçemeyeceğimiz, rejimin karakterini sergileyen” ziyaret, arşivi de açtırdı! Malum, Fesli zatın sözlerini çekmeceden çıkartıp hatırlatmak için: “Keşke Yunan galip gelseydi. Ne hilafet yıkılırdı. Ne şeriat yıkılırdı.” Bu sözler “yıllık hatırlatma” babında aktarılıp konuşulurken, meselenin “daha ötesi” olduğunu işaret eden ilginç bir yorum geldi. Yorumlayan; soldan (daha açık söyleyelim, Türkiye Komünist Partisi’nden) AKP saflarına ricat eden Fuat Uğur’du. Uğur, medya tetikçisi Cem Küçük’le yaptığı programda Fesli zatın yanlış anlaşıldığını savunuyordu. Hatta ona göre, bu (yine) bir FETÖ oyunuyla çarpıtılıyor ve zavallı saf Atatürkçüler de kanıyordu. FETÖ’ye yıllarca kananların kim olduklarını biliyoruz. Geçelim. Mevzuya dönelim. Fuat Uğur, “Yunan Mezalimi” adlı bir kitap bile yazmış olan Kadir Mısıroğlu’nu özetle şöyle savundu: “Keşke Yunan galip gelseydi demedi. Dediyse de bi sor, neden dedi!” Neden dedi sahiden? Yanıtı aslında Kadir Mısıroğlu’nun sözlerinin devamında var. Mısıroğlu hilafetin ve şeriatın yıkılmasına yanıyor. Asıl derdi o! Fuat Uğur, geçmişinin de katkısıyla entelektüel bir hava kattığı konuşmasında bunu “neredeyse açık açık” dile getiriyor. Mısıroğlu’nun, “Yunanistan’da esir alınan Müslüman Türkler’in ne tekkeleri kapatıldı ne şeriat mahkemeleri lağvedildi” sözlerini yorumluyor/olumluyor. Bu minvaldeki tartışmayı hatırlıyor musunuz! FETÖ’cü ve REİS’çi takımıyla “yetmez ama evet” cephesinin 2012-2013 yılında.. Yani açılım sürecinde doruğa çıktığı dönemde ekranlardan eksik olmayan bir başlıktı: MEDİNE VESİKASI/ÇOK HUKUKLU TOPLUM PROJESİ. (*) Şu anda cezaevinde bulunan Zaman yazarı Ali Bulaç, tartışmanın dinamosuydu. Elbette farklı kesimler farklı biçimde algılıyordu projeyi. Siyasi İslamcılar bu tartışmada şeriatı anlıyordu. Liberaller ise Kürt siyasi hareketinin özerklik manifestosunu. Aslında Öcalan, bu iki farklı açıyı buluşturmaya soyunmuş.. “Demokratik İslam Konferansı” çağrısında bulunmuştu. Dönem; liberallerin henüz işlevi bitmiş safralar olarak balondan atılmadığı, Öcalan’ın AKP çevrelerinde “bilge siyasetçi” muamelesi gördüğü.. En önemlisi de FETÖ geriliminin dışa vurulmadığı bir dönemdi. REİS etrafında konuşlanmış liberaller, Türkiye’ye “İslam ile demokrasinin ya da sol ile İslam’ın evlenebileceği” masalını anlatmakla meşguldü. Ne güzel!! Her dini/etnik grup “kendi hukuku” ile yaşayacaktı. Böylece herkesin gönlü olacak, barış yerleşecekti!! Bunun mümkün olmadığı görüldü. Ama siyasi İslamcıların zihnindeki hayal küllenmedi. Şimdi (yeterince güçlendiklerini düşünerek) projeye tek başlarına yüklenecekler. Elbette artık Kürt siyasi hareketine zerre miskal yüz vermeden... Demokrasi/özgürlük falan diyenlere nefes aldırmadan.. Sadece siyasi İslam ajandasıyla.. Ve Güven Gürkan’ın dediği gibi “KOÇBAŞI” olarak kullandıkları Diyanet/Mısıroğlu gibi isim ve kurumlarla.. Hegemonyalarını yerleştirme görevi verdikleri ekran yıldızlarının tatlı tatlı anlattığı masallarla! Bizler Kadir Mısıroğlu’nun sözlerini arşivden çıkartırken.. O ve temsil ettiği siyasi İslamcılar “çok hukuklu toplum” tezini.. Yani, ŞERİAT İLE DÜZENLENMİŞ TOPLUM/HUKUK özlemini çekmeceden çıkartıyor. Ayşenur Arslan'ın yazısı",https://halktv.com.tr/fesli-kadir-neyi-temsil-ediyor-346994h
Ayşenur Arslan,Çok alametler belirdi!,22 Aralık 2019 Pazar 07:51,"Geçenlerde bir toplantıya davetliydim. CHP’li siyasetçilerin, yanı sıra CHP’de çalışan ya da kendisini ‘solda’ tanımlayan aktivistlerin olduğu bir grupla buluştum. Konuştuk, dertleştik. Hiç bilmiyordum, orada öğrendim. AKP döneminde İstanbul Büyükşehir Belediyesi’nin lokallerinde bıçaklar tabağın soluna konurmuş. Bilgisizlikten ya da öyle denk geldiği için değil. ‘Talimat’ gereği. Neden peki? Duyunca inanmakta güçlük çektim, şundan: Bıçak kesici bir alet olarak ‘kötüyü’ simgeliyormuş. O nedenle KÖTÜ TARAFTA durmalıymış. Yani solda! Sol elle yemeyi günah sayanların olduğunu biliyordum. Sola her konuda şeytani anlamlar yüklendiğini de biliyordum. Ama bıçağın sola sürgün edildiğini ilk kez duydum. Küçük çocukları, hayatlarında tek bir kitap okumamış ve hatta okuması yazması olmayan yetişkinleri düşünün... Zaten dogmalar ile karışmış akıllarının bir de bu kadar ayrıntıda saplantılarla dizayn edildiğini hayal edin. Şu anda Türkiye’de bu yaşanıyor. Bu oluyor. Bir yandan, -din eğitimi dersleri- konulan anaokullarında, din derslerinin zorunlu kılındığı ilkokullarda zihinlere korku tohumları ekiliyor. Diğer yandan NEO-ŞERİAT düzeni için inanılmaz adımlar atılıyor. *** Erdoğan’ın Din Şurası’nda söylediklerinden sonra üç hafta, üç yazımda “Laikliğin mezarı kazıldı” dedim. Siyasetçiler dışında pek çok kesim o yazılara ses verdi... Kaygıları paylaştı... Ve alarm zilleri daha yüksek çalmaya başladı. Örneğin, Ali Sirmen Cumhuriyet Gazetesi’nde önceki gün şöyle dedi: “Laik Cumhuriyetin tarihe karışmış olduğu gerçeği tartışma bile götürmez.” Ali Sirmen’in bu kadar keskin bir çizgi çekmesinin nedeni, Erdoğan’ın Din Şurası’ndaki sözleri… Ve hemen ardından Resmi Gazete’de yayımlanan ‘Faizsiz Finans Kuruluşlarının Bağımsız Denetimini Yürüten Denetçiler İçin Kurallar’ kararı. Medya Mahallesi programında ayrıntılarıyla dile getirdim. O karar, (güya) denetçilerle ilgili etik kuralları düzenlerken referansı İslam’dan, Kur’andan alıyor. Ayetlerle, hadislerle ve İSLAM HUKUKU yani ŞERİAT anlamına gelen FIKIH ile açıklıyor. Kamu adına çalışacak denetçilerde takva sahibi iyi müslüman olma şartı getiriyor. Dahası var. Bugün İstanbul’da bir toplantı düzenleniyor. Konusu, TIPTA FETVA! Düzenleyen, AKP’nin ne kadar fetvacı hocası varsa daha önceki toplantılarında boy göstermiş, İSAR Vakfı. Şimdi çıtayı biraz daha yükseltmişler. ‘Tıbbi konularda nasıl fetva verileceğine dair’ sempozyumla, bu alanı da NEO-ŞERİAT çerçevesine sokacaklar. *** Atılan, atılacak her adım bu toplumu bilimden biraz daha uzaklaştıracak. Zira baştaki örnekten de anlayacağımız... Zaten hiç saklamadıkları paradigmaları tam da “BU” demek! Hayatını, Erdoğan’ın Din Şurası’nda buyurduğu gibi, dinin hükümlerine göre düzenleyip yaşayanlar için akılla inancın ortaklığı söz konusu olamaz. Evet, aklı inkâr etmezler. Evet, aklın-bilimin sunduğu her yeniliğe balıklama atlarlar. Yeter ki akıl-bilim, inancın önüne geçmesin. Yeter ki ‘kesinleşmiş kabul’ anlamına gelen inanç, aklın sorularıyla kurcalanmasın. Gayba, yani bilinmeyene iman edenlerin yüreğine bilimin kuşku tohumları ekilmesin. Türkiye, işte böyle düşünenlerin... Daha doğrusu ‘böyle düşünülmesini isteyenlerin’ yönetiminde. Köşe bucak dizayn ediliyor. Milyonlar, devlet kapılarının açıldığı Menzil tarikatına... Adalet Bakanı Abdülhamit Gül’ün -şimdi değilmiş de 2015 yılındaymış!- şeyhinin elini öptüğü Haznevi tarikatına emanet! O milyonlara “SOL ŞEYTANDIR. SOL BİLİMİ TEMSİL EDER. BİLİM DE İMANI ZEDELER” diye öğretecekler. Hatırlayan, Erdoğan’ın en yakın danışmanlarından, kampanyasını teslim ettiği Erol Olçok 15 Temmuz’da öldürülmüştü. Cenaze töreninde, müftü -hem de Erdoğan’ın yanı başında- “Rabbim bizi çok okumuşlardan korusun” demişti. Kast ettikleri işte bu! Okumuşluğun, yani aklın-bilimin inanca üstün gelmesi. *** Sahi, akıl demişken! Bunca vahim gelişme karşısında muhalefetteki akıl tutulmasına ne diyorsunuz? *** Halk TV’deki Medya Mahallesi programına ocak başına kadar ara verdim. Hayır, tatil değil ameliyat molası! Aslında böyle duyuruları hiç sevmem. Ama bir hafta ekranda görünmeyince izleyiciler -eksik olmasınlar- telefona sarılıyor. Atılıp atılmadığımı soruyor. Malum, medyada böyle vakalara sık rastlandığı için haksız değiller. Ancak mesele tıbbi! Bir koşu gidip ameliyat olup geleyim, olur mu? Görüşmek üzere.",https://halktv.com.tr/makale/cok-alametler-belirdi-650389
Ayşenur Arslan,Paramparça,22 Eylül 2018 Cumartesi 11:54,"Önce tatil.. Derken İstanbul’a dönüş telaşı.. Ardından, 39.5 ateşle beni sözcüğün tam anlamıyla yatağa yapıştıran bir hastalık.. Bir virüs şeysi! Falan! Nihayet kendimi biraz toparlayıp sayfama, köşeme döndüm. Nereden başlayacağımı, ne yazacağımı bilemeden! Acaba Soçi Zirvesi sonrası medyamızın halini mi yazsam.. Örneğin, Ertuğrul Özkök’ün; İdlib konusundaki mutabakatı “Rusya memnun, Esad memnun” diye anlattıktan sonra, yazıyı “Kabul edelim ki bu Erdoğan için büyük bir diplomatik başarıdır” diye bağlamasından mı söz etsem.. “Acaba ne yazdığının farkında mıydı” diye merakımı mı dile getirsem.. Ya da, yeni havaalanı inşaatındaki eylem için yazılanlara mı değinsem.. Örneğin Fatih Altaylı’nın “Bu isyan normal değil” süper tahlilini.. Tahtakurusu dolu yataklardan şikayet eden işçiler için “Birilerinin bu İTLERİN kafasındaki bitleri ayıklayıp İÇERİ TIKMASI lazım” diyen Yeni Akit yazarının nefret söylemini mi ele alsam.. ••• Belki de Cumhuriyet’te olan bitenden söz etmemi bekliyorsunuz. Doğru! Medya mahallesinin en önemli, en çarpıcı gelişmesi, bu! Ama konuya, züccaciye dükkanını yerle yeksan etmeden nasıl dalacağımı bilmiyorum. Gidenlerin önemli bölümü, çok sevdiğim arkadaşlarım, meslektaşlarım.. Gelenler arasında da yine çok sevdiğim arkadaşlarım, meslektaşlarım var.. Diyelim ki meseleyi “kişisel” olmaktan çıkardık. Neresinden ele alıp nasıl bakabiliriz. Bilmiyorum. Hadi deneyelim: - Öncelikle; Cumhuriyet Gazetesi’ne, (kusura bakmasınlar ama) tıpkı Cumhuriyet Halk Partisi gibi (bence aşırı) bir önem atfediliyor. 9 ay kadar kısa bir süre çalışabildiğim Cumhuriyet’te, bu “ruha” sayısız örnekle tanık oldum. Askeri, siyasetçisi, bürokratı ve elbette gazete çalışanları için Cumhuriyet hep, bir gazete olmanın çok ötesinde anlamlar taşıyordu. Gazete, ülkenin egemen ideolojisinin simgesi gibi, kaç satarsa satsın “etkisini” koruyordu. - Oysa, 2000’li yıllar ve o altüst oluş sürecinde bildiğimiz her paradigma değişirken Cumhuriyet’in etkilenmemesi söz konusu değildi. Nitekim, gazete o değişim rüzgarlarında “cereyanda” kaldı. - Ergenekon sürecinde, başta İlhan Selçuk’un başına gelenler olmak üzere gazetenin uğradığı korkunç baskı.. - Daha sonra da adı doğrudan CUMHURİYET DAVASI olarak konan, kaç meslektaşımızı Silivri’ye gönderen malum süreç.. - İki ayrı süreçte de, cezaevine gönderilenler iktidarın / otoriter yönetimin mağduruydu. Evet, ideolojik anlamda aralarında ciddi farklar vardı belki.. Ama sonuçta, Türkiye Cumhuriyeti’ni yok etmeden rahat edemeyeceğini bildiğimiz bir iktidarın, Cumhuriyet Gazetesi’ni de yok etmek istediği açıktı. Bunu da önce FETÖ kumpası, ardından karşı kumpasla ve iki tarafı birbirine düşürerek gerçekleştirmeye çalıştı. - İKİ TARAF demişken.. Ben taraf seçmeyeceğim. Zira, kendimi ne Mustafa Balbay’ın görüşüne yakın hissediyorum.. Ne de Akın Atalay veya Can Dündar’ın.. Kaldı ki, giden ve gelenler/ kalanlar açısından da böyle net tanımlamalar söz konusu olamaz. Örneğin Çiğdem Toker’i “liberaller” cephesinde mi sayacağım yani! Ya da “yetmez ama evetçi” olduğunu mu düşüneceğim! Güray Öz’ü, Marksist dünya görüşünü görmezden gelip “o tarafa” mı yazacağım! Karşı taraf için de aynı şey geçerli elbette. Mustafa Balbay ve gazetenin eski / yeni kalemlerine bakıp da “Cumhuriyet şimdi AKP’ye yanaşır” diyene “yuh” çekmemek zor doğrusu! - Ne var ki.. Bir not düşmeden geçmemek gerekiyor. Medyanın “ele geçiremedikleri” kısmında (elbette tümüyle ideolojik / politik yaklaşım nedeniyle) zaman zaman “milliyetçi hassasiyet” depreşiveriyor. Sözcü’den FOX Haber’e.. Haberciliklerini, muhalif yaklaşımlarını bilip takdir ettiğim pek çok medya organı.. Konu özellikle Suriye savaşına ve oradaki gelişmelere geldiğinde “milletin / devletin bekası” sloganı altında buluşuyor. - Son örneğini, Reyhanlı katliamının planlayıcısı diye takdim edilen Yusuf Nazik vakasında gördük. Nasıl olduysa, MİT Suriye Muhaberatı ve Rus ajanlarının cirit attığı Lazkiye’de, üstelik tutulduğu güvenli evde Nazik’i yakalamış, paketleyip Türkiye’ye getirmişti. Bu “haberin” ertesi günü medyaya özellikle bu konu çerçevesinde baktım. Okuduklarım sürpriz olmadı. Pek az gazete ve köşe yazarı dışında kimse “haber”deki tuhaflıkları sorgulamamıştı. MİT’in pazarladığı hikaye olduğu gibi yazılmıştı. Mustafa Balbay da konuyu, Cumhuriyet’in genlerine işlemiş “devletçi hassasiyet” ile yazmış, apaçık soruları ıskalamıştı. - Elbette tek bir örnek üzerinden.. Dahası tek bir isim üzerinden sonuca varmak doğru olmaz. Ancak yakın geçmişte Nuray Mert’ten Ahmet İnsel’e pek çok isim hakkında yazmış, “itiraz” hakkını kullanmış bir gazeteci olarak.. Bugün de yazma hakkımı kullanmak ve en azından bu notu düşmek istedim. -Keşke Cumhuriyet gazetesi, kumpas davalarıyla sarsılmasaydı. Daha önemlisi, keşke o son davada tanık olduğumuz gibi gazeteciler ikiye bölünmemiş olsaydı. O acılar yaşanmasaydı. Kendi adıma değişiklikler için “kendi bilecekleri iş” der geçerdim. Ne yazık ki öyle olmadı. İktidarın üzerinden silindirle geçtiği medyada bir de böyle üzücü bir sayfa yazıldı. Umarım yeni sayfalar olmaz. Zaten bir avuç kalmış gerçek gazeteciler birbirini kırıp geçirmez. - Sevgili Yazgülü Aldoğan, ilk yazısında Cumhuriyet’i şöyle tanımlamış: “Özgür ve bağımsız medyayı ayakta tutma, okurla gazeteyi tekrar barıştırma, güven duymasını sağlama görevi, nihayet söylemek istediğini satır aralarında kamufle etmeden yazabilme yeri!” Yazının tamamı için tıklayınız",https://halktv.com.tr/paramparca-338204h
Ayşenur Arslan,Ertuğrul Özkök’ün hatırlattıkları,09 Şubat 2019 Cumartesi 11:40,"Türkiye’nin geldiği yere bakıyorum… Siyasetçisinden sanatçısına, sokaktaki insandan esnafına hemen herkesin her şey yolundaymış gibi yapmasına, yaşamasına inanamıyorum. Her gün “artık bu kadarı da fazla” diyorum. Ertesi gün daha fazlasıyla karşılaşıyorum. Bu yazı için klavyenin başına geçtiğim saatlerde mesela, adının önünde PROFESÖR unvanı olan bir “şeyin” sözleri… “ARTIK BU KADARI ÇOK ÇOK FAZLA” dedirtti. Profesör Cevat Akşit denilen “şey” şöyle buyurmuştu: “SÜNNETSİZ KADIN FAHİŞE OLUR” Kadın sünnetinin bu topraklarda uygulanabilir olması söz konusu değil. Biliyorum. Ancak bu topraklarda yetişen ve profesörlüğe kadar yükselen bir “şey” bunu düşünebiliyor, söyleyebiliyor. Başka “şeyler” aynı korkunçlukta fikirler saçabiliyor. Tiksindirici bir inanç pornografisi sergiliyor. Akılları fikirleri, inanç adına, kadında. Kadının bacak arasında. Daha önce bu kadar çok muydular? Bu kadar seviyesiz, pervasız, çirkin şey daha önce nerelerde gizleniyormuş? *** Böyle uç bir örneğin, başlıkta adı geçen Ertuğrul Özkök ile ne ilgisi var diyeceksiniz… Anlatayım. Geçen hafta sonu Abdi İpekçi, ölümünün 40. yılında anıldı. Nedendir bilinmez, Ertuğrul Özkök de o toplantının konuşmacıları arasındaydı. 40 yıl önceye gitti ve Abdi İpekçi’nin katledildiği o korkunç günden “aklında kalanı” anlattı: “Benim kafamda bir araba plakası var. Hiçbir zaman silinmedi o plaka. 34 SL 001, bu plakayı ben 1979 yılında iki kapılı bir BMW arabanın önünde gördüm ve kafama takıldı. Niye takıldığını anlatayım. O araba Abdi İpekçi’nin öldürüldüğü iki kapılı BMW arabasının plakasıydı. O zaman şunu dedim ben: ‘Vay canına demek ki gazetecilerin de BMW arabası olabilirmiş’ Bu araba benim kafamda kaldı.” Ertuğrul Özkök, o kadar korkunç bir olayda Abdi İpekçi’nin arabasına bakmış ve bunu düşünmüş, öyle mi! Şaşırmadım. Evet, öyle! Yalnızca Özkök değil. 12 Eylül sonrasında medyada yükselen, ÖZAL DÖNEMİ GAZETECİLERİNİN tipik refleksi buydu. Hatta, bırakın Abdi İpekçi’nin (kızının aynı toplantıda anlattığı üzere patronun ısrarıyla ve borçlanarak aldığı) BMW arabasını… Teknesi, yatı olmayanı “ezik” sayan… Hizmetçili bahçıvanlı villalarda yaşamayanı tanımayan… Türkiye ve Türkiye medyası gerçeğiyle asla bağdaşmayan bir gazeteci kuşağı yaratıldı. Gazeteci dediysem, muhabiri ya da mutfaktakileri anlamayın. Ekrana çıkan, gazete ya da televizyon yöneten, şöhrete şöhret, paraya para demeyen ve patronlarla aşık atan isimlerden söz ediyorum. *** Ertuğrul Özkök, başta anlatmaya çalıştığım işte bu yeni Türkiye’yi düşündürdü. Siyasal İslamcılar memleketi nasıl oldu da bu kadar kısa sürede bu kadar kolay ele geçirebildiler? Ya kanaat önderleri, köşeciler, medya büyükleri, onlar ne yaptı? Kendileri birer New Yorklu birer Parisli gibi yaşarken, (özellikle yoksul) insanların Orta Çağ karanlığına sürüklenmesine nasıl göz yumabildiler? Yanıtı biliyorum, elbette: Para, çıkar, konfor, şöhret, güce yakın olma arzusu… Biliyorum da, düşünmeden yapamıyorum. Eğer bu ülkede medya Ertuğrul Özköklerin, Zafer Mutluların, Mehmet Ali Birand’ların, Fatih Çekirgelerin ve benzerlerinin elinde olmasaydı… Eğer onlar ve benzerleri paraya arkalarını dönüp gazeteci kalabilseydi… Gerçeklerin üstünü örtmeye, yalana ortak olmaya kalkışmasaydı… İktidar hegemonyasını bu kadar kolay kurabilir miydi? Bunların yanıtını da biliyoruz değil mi! 12 Eylül darbesi, ÖZALİST ve sonrasında SİYASİ İSLAMCI sistem için gerçekleştirildi. Ayşenur Arslan'ın yazısı",https://halktv.com.tr/ertugrul-ozkokun-hatirlattiklari-363064h
Ayşenur Arslan,Yargı buraya yumruk havaya!,09 Mart 2019 Cumartesi 11:42,"Peşin peşin şunu söyleyeyim: Gözlerime yazık inanın. 657 sayfa. Oku oku bitmiyor. Üstelik insan okuduğundan da pek bir şey anlamıyor. Gezi iddianamesinden söz ediyorum. Hani şu, müşteki, mağdur listesinde Erdoğan’ın bulunduğu… Devamında da -o sıradaki hükümetin değerli isimlerinden- Muammer Güler, Egemen Bağış, Zafer Çağlayan’ın yer aldığı iddianame. Tıpkı OdaTV, Balyoz, Ergenekon, Askeri Casusluk ve elbette son dönemdeki Sözcü ve Cumhuriyet davalarının iddianameleri gibi tarihe geçecek bir metin! Sayın Savcı, GİRİŞ bölümünde, yani tüm iddiaların özetinin sunulduğu kısımda Gezi’nin amacını ERDOĞAN’I YIPRATMAK olarak takdim ediyor. Ama sonra bu iddia ERDOĞAN’A DARBE’ye dönüşüp müebbet hapis cezasının temeli atılıyor. Çelişkiler, bu bir çelişkiyse tabii, bununla sınırlı değil. Darbe yapmaya kalkışmakla suçlanan sanıklar ŞİDDETSİZ MÜCADELE yöntemlerini uygulamakla itham ediliyor. İnanmayacaksınız ama gerçekten iddianame bunu söylüyor. Şiddetsiz mücadele yöntemleri birer birer anlatılırken, şöyle şahane bir örnek de veriliyor: Mehmet Ali Alabora ve (Gezi’nin provası dedikleri) Mi Minör oyunu ile (bakınız burası çok önemli!) BAĞLANTILI KİŞİLERİN ÇOĞU OLAYLAR SIRASINDA BİR SÜRE EVDEN ÇIKMAMIŞLARDI. Nesini nasıl yazmalı ki! Her tarafı ayrı şenlikli! Hadi, “off the record” yani “kayıt dışı” sözcüğünü anlamadıkları için telefon deşifresine (göze ve kulağa da hayli tehlikeli gelen bir ifadeyle) OPTARİKA denmesine “sehven” deyip geçelim. Ama iddianamenin bütünü incilerle dolu! En güldüren ‘inci’, Türkiye’deki arı çeşitliliği ve popülasyonu haritasının ‘Türkiye’yi bölen harita’ diye sunulması. Üzerindeki yazıyı Google’a sorsalar anında öğrenecekler hâlbuki. ‘Gezi’nin en vahşi eylemi’ diye anlatmalara doyamadıkları Kabataş vakasından tek cümle yok. Gençlere alınacak 100 sandviç ise, müthiş delil diye koca koca harflerle yazılmış. Geçmişteki iddianameler gibi, bunda da bolca telefon dinleme kayıtları var. Hani Cumhuriyet davasında Güray Öz, pideciye telefon etmekle suçlanmıştı ya… Bunda da o kadar VAHİM kayıtlar var. Ancak, iddianamenin çok büyük bölümü açık kaynaklardan edinilmiş bilgi tweet, tv yayını, rapor, köşe yazısına ayrılmış. 6 yıl önce orta yerde söylenmiş, yazılmış ne varsa ‘suç delili’ oluvermiş. Arada öyle ‘iddialara’ rastlıyorsunuz ki, bir an ne okuduğunuzu unutuveriyorsunuz. Örneğin, memurlara (polis ve jandarma için bu ifade kullanılıyor) kaba el kol hareketi yapmak, alay etmek veya tam aksine onlara çiçek vermek de suç listesinde. İnanmıyorsanız sayfa: 48. Tabii memura çiçek vermek… Avrupa Parlamentosu milletvekili ile kamuya açık bir yerde (bildiğiniz kafede) yemek yemek… Gezi’deki gençler için sandviç veya gaz maskesi temin etmeyi düşünmek… Evden çıkmamak veya tam aksine çıkmak… Darbe kalkışması iddiasının altını dolduramıyor. İŞTE YAZININ DEVAMI",https://halktv.com.tr/yargi-buraya-yumruk-havaya-383885h
Ayşenur Arslan,Siyah Ayna’da görünenler,05 Ocak 2019 Cumartesi 10:25,"Siyah Ayna… Orijinal adıyla söylersem Black Mirror… Sanal medyada -şimdilerde de Netflix’te- yepyeni bir tür. Dizi değil. Film değil. Bir “konsept”. Uçuk kaçık fikirlerle, ütopik ya da distopik önermelerle çekilen, birbirinden bağımsız kısa filmler Siyah Ayna’da buluşuyor. reği mi yesin yoksa öteki markayı mı tercih etsin? Şu kaseti mi dinlesin yoksa diğerine mi kulak versin? Merakınızı öldürmemek için sonrasına hiç gitmeyeceğim. Ama, Siyah Ayna’da “benim gördüklerimi” anlatacağım. *** Konda Araştırma, önceki gün “10 YILLIK TOPLUMSAL DEĞİŞİM RAPORU”nu yayınladı. Rapor bize şunu söylüyor: Kendisini “dindar” diye tanımlayanların oranı on yılda yüzde 55’ten yüzde 51’e geriledi. Keza, oruç tutanların oranı 10 yıl önce yüzde 77 iken bugün bu oran ciddi bir düşüşle, yüzde 65 oldu. Buna karşılık, kendisine “geleneksel muhafazakar” diyenlerin oranı yüzde 37’den yüzde 45’e yükseldi. Rapora göre, kadınların toplum içindeki yerlerine dair görüşlerde de ciddi bir iyileşme gözlendi. Örneğin “kadın çal4ışmak için eşinden izin almalıdır” diyenlerin oranı -yine ciddi bir düşüşle- yüzde 69’dan yüzde 55’e geriledi. *** Daha pekçok ayrıntısı var raporun. Ama yerimiz/yenimiz dar! Bu nedenle bu kadarla yetineceğim. Zaten “bu kadarı” bize anlamlı bir tablo sunuyor. İktidar kindar / dindar / ahiretten başka düşüncesi olmayan bir nesil için çok uğraştı. Hala uğraşıyor. Medyaya, eğitime, vakıflara bu amaçla oluk oluk para akıtılıyor. Oysa, on yıl içinde gele gele bu noktaya gelebilmişler. Raporda yer almayan bir başka örnek taptaze karşımızda duruyor. Erdoğan tehdit etti. Reisseverler kamera karşısına geçip hiç utanmadan portakal bıçakladı. RTÜK sopasını gösterip yasak getirdi. Ama Fox Ana Haber son zamanda hep olduğu gibi, bu saldırıdan sonra da -bırakın en çok izlenen haber bülteni olmayı- EN ÇOK İZLENEN PRGRAMLAR LİSTESİNDE ZİRVEDE. Aynı şey Uğur Dündar’ın Halk Arenası programı ve Metin Akpınar ile Müjdat Gezen için geçerli değil mi! Yok! Olmuyor! Güçleri artık bu kadarına yetiyor. Zira, gençler bilmek istiyor. Gençler seçenek istiyor. Seçmek istiyor. Sonuçta, sınavları bile test usulü yapılagelmiş bir kuşağın çocukları onlar. Bizim kuşağımızda olduğu gibi “Acaba TRT’yi mi seyretsek yoksa TRT’yi mi?” diye düşünmüyorlar. Televizyonlar… Cep telefonları… Eğlence biçim ve mekânları… Hatta dünya mutfağı örnekleri… Şu ülkeye seyahat… Bu ülkede staj… Uzatın uzatabildiğiniz kadar. Böyle bir kuşaktan, Reis’in hayal ettiği gibi TEK TİP İNSAN MODELİ çıkar mı! Sadece rapor değil, sokaklar da söylüyor bunu. YA-PA-MA-MIŞ-LAR! *** Peki bu, içimizi ferahlatıp umutlanacağımız bir tablo mu? Elbette hayır! Sanatı, kültürü, hukuku, bilimi, sporu ile çoktan “Orta Doğu kriterlerine hapsolmuş” bir ülke haline geldik. Bu kıskaçtan kurtulabilmek için, Öncelikle medyası / söylemi / paradigması ile iktidarın hegemonyasını kırmak gerekiyor. Çünkü, son 10 yılda yapılamayan, bir bakmışsınız ikinci 10 yılda gerçekleşmeye başlamış. Çok daha önemlisi de şu; MUHALEFET GERÇEK SEÇENEKLER SUNABİLMELİ. Topluma, özellikle gençlere “başka bir seçenek / başka bir dünya mümkün” dedirtmeli. Onların hayallerine ve hızına uyma becerisi gösterebilmeli. Ayşenur Arslan'ın yazısı",https://halktv.com.tr/siyah-aynada-gorunenler-354962h
Ayşenur Arslan,En güvenilir siyasetçi Süleyman Soylu!,02 Mart 2019 Cumartesi 09:24,"Bu, elbette benim iddiam değil. Gezici Araştırma böyle söylüyor. Güya sokağa çıkıp vatandaşla konuşmuşlar.. “En güvenilir siyasetçi kim” diye sormuşlar. Birinci sırada da Süleyman Soylu çıkmış. Üçüncü sırada Tak-Şak Paşa Versiyon 2 Hulusi Akar.. Altıncı sırada gazetecilerin bile adını hatırlamakta zorlanacağı MHP Genel Başkan Yardımcısı Fethi Yıldız.. Hatta aşağılarda bir yerlerde Cem Uzan falan var. Yani, Murat Gezici kusura bakmasın ama ciddiye alabileceğim bir liste değil. Ama, birinci ismin “NEDEN BİRİNCİ SIRADA OLDUĞU” sorusu listeyi ilginç kılıyor. Sahiden, Süleyman Soylu nasıl / neden / ne alaka Türkiye’nin en güvenilir siyasetçisi? Vaktiyle (listenin ikincisi) Özgür Özel, O’nun için hayli köşeli bir iddiada bulunmuştu: “Süleyman Soylu, Erdoğan sonrası AKP için genel başkan projesidir. Bu, yaklaşık 9-10 yıllık bir FETÖ projesidir.” Gezici’nin araştırmasını gördükten sonra aklıma bu “iddia” geldi. Ancak, Soylu’yu aklıma düşüren bir başka şey daha var: İstanbul’un ana arterlerinde sık sık karşıma çıkan kocaman bir pankart. Pankartta Soylu’nun devasa bir portresi ve “güçlü Türkiye” sloganı var. Erdoğan’ı ya da belediye başkan adaylarını anladık da.. İçişleri Bakanı neden, nasıl bir gerekçeyle “reklama” ihtiyaç duyar ki! Bu soru işaretleri zihnimde tura çıkmışken, önceski gün Sözcü yazarı Rahmi Turan bir yenisini ekledi: “Ankara’dan ilginç haberler geliyor. CHP’nin Büyükşehir adayı Mansur Yavaş’ın 7 puan önde olduğu, AKP’nin Başkent’i kaybetme paniğine kapıldığı belirtiliyor. AKP kaynaklarından bana fısıldanan şu: Sayın Özhaseki, sağlık sorunları gerekçesiyle ve kendi iradesiyle adaylıktan çekilecek, onun yerine son anda Süleyman Soylu aday yapılacak.” Soylu sanki her yarışın favorisi gibi anılıyor. Adı sık sık özellikle Ankara için geçiyor. Ancak, gördüğüm kadarıyla onun gözü çok daha yükseklerde. Hem de çok uzun süredir. Medyadaki en eski / en yakın arkadaşı Mahmut Övür’ün 2000’li yılların başından bu yana dikkat çektiği.. Hatta gözümüze soktuğu bir isim, Soylu. O kadar ki, Soylu daha AKP’de değilken bile “AK PARTİ’DE SÜRPRİZ İSİM” başlığıyla yazmıştı: “Eski DYP’li Süleyman Soylu’yu yakında Ak Parti’de görmek kimseyi şaşırtmamalı.” Tuhaf değil mi! Daha AKP’de değilken “AKP’nin yükselen yıldız adayı” ilan ediliyor! İddia edildiği gibi “bir projeden” mi söz etmeliyiz? Dahası, bunun arkasında FETÖ mü aramalıyız? Hem kendisinin hem de medyadaki en büyük desteği Mahmut Övür’ün geçmişteki Cemaat övgülerini mi hatırlamalı / hatırlatmalıyız? O kadar derine inemeyeceğim. Ama şu kadarını söyleyebilirim; Soylu, bir PROJE olabilmek için çok çalışıyor. Tıpkı Hitler’in yakın çevresinde -hatta son deminde bile- “ikinci adam” olabilmek.. Onun gücünden güç alabilmek için savaşanlar gibi.. Süleyman Soylu da -en azından şimdilik- İKİNCİ ADAM olmak istiyor. YAZININ DEVAMI İÇİN TIKLAYIN",https://halktv.com.tr/en-guvenilir-siyasetci-suleyman-soylu-379020h
Ayşenur Arslan,Medyanın TOKSİK Dili,24 Kasım 2018 Cumartesi 11:12,"Oxford Sözlüğü geçenlerde 2018 yılının sözcüğünü açıkladı: TOXİC. Sözcük, okunuşuyla bizim dilimize de girdiği için biliriz. ZEHİRLİ demek. Oxford Sözlüğü’nün açıkladığına göre, yıl içinde insanlar internette en çok bu sözcüğü aramış. Belli ki aynı sıklıkta kullanmış. Üstelik sadece tam karşılığıyla değil. Politikadan günlük hayata, ikili ilişkilerden çeşitli metaforlara kadar birçok alanda kavramsallaşmış. Açıklamada özellikle belirtilmiyor, ancak biz bu kapsama alanında medyanın diline özellikle yer vermeliyiz. Öyle ya, medyamız dünyanın en zehirli diline sahip. Marjinal yayınlardan... Gençlerin arada bir uğradığı bloglardan... Yeraltı jargonundan söz etmiyorum. Bildiğiniz büyük kanallarda... Rakamları dünyadaki rakiplerinin yanında zavallı kalsa da çok satan gazetelerin köşelerinde... Neler neler söyleniyor, yazılıyor: Şerrrefsiz... Çakkaaal... Hain... Vatan haini... Terörist... Törerist... Falan filan. Döneme... Daha doğrusu Saray’ın çıkarlarına bağlı olarak bu hitapların muhatabı değişse de içerik değişmiyor. Değişmek bir yana, giderek “zenginleşiyor”! Hatta, bizzat Saray’ın katkılarıyla gelişip serpiliyor! *** Medyanın dili, o toplumun demokrasi kalitesini yansıtır. Yönetenlerin hedeflerini işaret eder, paradigmalarını ele verir. 44 yıllık gazetecilik serüvenimde buna dair sayısız örnek yaşadım. Aklıma ilk gelen hep şu olur: Yıl 1975. TRT’de bir yıllık muhabirim. İstanbul’dan bir haberin “dili” dikkatimi çekmişti. Haberde “Bisiklet çalan 17 yaşında bir delikanlının -polisin dur ihtarına uymayınca- ölü olarak ele geçirildiği” söyleniyordu. Şefime sormuştum: “Bir insan, bir hayat ölü olarak ele geçirilebilir miydi? Neden ‘öldürüldü’ demiyorduk da, sanki yakalamanın doğal / makul / meşru yollarından biriymiş gibi ‘ölü ele geçirmekten” söz ediyorduk?” Yanıtı hatırlamıyorum. Önemi de yok zaten. Önemli olan, sonraki upuzun yıllar boyunca bu ifadenin habercilerin diline yerleşmesiydi. Gencecik muhabirler ya da koca koca anchormanler yüzlerce hayatı ölü olarak ele geçiriyordu. Yargılamadan, hüküm vermeden öldürmek meşru kılınıyordu. Son zamanlarda eskisi kadar sık duymuyorum bu kalıbı. Onun yerine “etkisizleştirme” kalıbı kullanılıyor. İnsanlar artık etkisizleştiriliyor. Zannedilir ki, operasyon bitince o insanlar yeniden etkin hale gelecek / getirilecek. Ölüler çizgi filmlerdeki gibi ayağa kalkıp yürümeye başlayacak. *** Zehir var, zehir var! Kimisi -siyanür gibi örneğin- anında öldürür. Kimisi de -arsenik gibi örneğin- azar azar verirseniz yavaş yavaş öldürür. Medyamızın, özellikle ve bilhassa iktidar medyasının zehirleri de türlü çeşitli!! Üstelik sadece suçlamıyorlar artık. Tetikçi olmakla övünen Cem Küçük’ün ifadesiyle, kendilerinden olmayanı “medeni ölü” haline getiriyorlar. Saldırı öyle bir hal aldı ki, yaralamaya bile razı değiller. Öldürecekler. Çok açık. Çok net. Cem Küçük’le mukayese edildiğinde yıkanıp yunmuş diyeceğiniz Okan Müderrisoğlu’na bakınca hangi noktaya geldiğimizi anlıyoruz. Sabah’ın Ankara Temsilcisi Müderrisoğlu, sahiden mutedil kalemi ve bulunduğu yere göre bir hayli yüksek dereceli gazeteciliğiyle bilinir. Di! Ama o bile artık burnundan alevler fışkırtıyor. Ekranda gazeteci / konuk falan olduğunu unutup muhalif gördüğüne saldırıyor. Karşısındakini -geçenlerde NTV’de yaptığı gibi- AKP dedi diye alenen azarlayıp “Ak Parti.. Ak Parti” diye uyarıyor. Hani neredeyse “terbiyeye davet” ediyor. Anlamak zor değil. Erdoğan iktidarının en zor, en sıkışık dönemini yaşıyor. Daha bir ay önce “herkes kendi yoluna” demişken Bahçeli’yi Saray’a davet etmesi boşuna değil. Sandık sıkıntılı. Tıpkı ekonomi gibi. Diplomasi gibi. Sokağın hali gibi. O sıkıntıda bildiği birkaç şeyi yapacak elbette. Bahçeli’yi yardıma çağıracak. Bombalar -7 Haziran seçimi sonrasında tanık olduğumuz gibi- patlamasa bile, Erdoğan “terör simülasyonu” yaratacak. Seçmenini “karşı tarafa düşmanlıkla” konsolide edecek. Kendi öfkesini toplumun kılcal damarlarına pompalayacak. Bu yüzden son günlerde köşelerden zehir akıyor. Ekranlardan öfke taşıyor. Yahu iktidardasınız. İşiniz garantide. Maaşınız şahane. Ne bu öfke? Ee ne yapsınlar? İstikbalinizi Erdoğan’a bağladıysanız, aklınız / fikriniz / sözünüz / özünüzle de bağlanacaksınız. Rüyalarınızda bile sapma göstermeyecek, tam biat sergileyeceksiniz. Yok öyle, hiç değilse rüyalarımda yeni doğmuş buzağı gibi hoppidi hoppidi oraya buraya koşayım. Asla. Hizadan çıkılmayacak. Erdoğan’ın gözlerinden başka gözlere bakılmayacak. Yazık ya! Şaka değil, gerçekten acıyorum. Artık savunulacak tek bir yanı kalmamış şeyleri savunmaya çalışmak nasıl hazin bir akıbettir! Biliyorum çok üzülüp pek kırılacak. Ama kusura bakmasın. Yazmasam... Medya tarihine küçük de olsa bir not düşmesem olmaz. Bir zamanlar “arkadaşım” dediğim Sedat Ergin, geçenlerde (son siper gibi koruduğu köşesinde) Osman Kavala’dan söz etti. Adaletin gecikmesinden yakındı. Ve yazısını şöyle noktaladı: “Kavala’ya yöneltilen suçlamaları ayrıca değerlendirmek gibi bir amacım yok. Benim konum, bir vatandaşı iddianame olmaksızın bir yıl hapiste tutmanın, suçlandığı delil dosyasını görmesine bile izin vermemenin adalet kavramıyla ne ölçüde bağdaştığı sorusunu kamuoyunun vicdanı karşısında gündeme getirmektir. Bunu, Cumhurbaşkanı Erdoğan’ın adalet konusundaki kuvvetli görüşlerinden yola çıkarak yapıyorum.” Neymiş? CUMHURBAŞKANI ERDOĞAN’IN ADALET KONUSUNDAKİ KUVVETLİ GÖRÜŞLERİNDEN yola çıkmış. Meselenin doğasında vardır. Zehirle uğraşırsanız er geç siz de etkilenirsiniz. Sizin de elleriniz kirlenir. Soluk borunuz tıkanır. Görüşleriniz ve hayatınız toksik hale gelir. Elbette yılın modasına uygun biçimde! Zaten ne demişler! Moda, insanın kendisine yakışanı yaşamasıdır!",https://halktv.com.tr/medyanin-toksik-dili-347733h
Ayşenur Arslan,Çağın kahramanlık örneği: SİHA,16 Mart 2019 Cumartesi 09:04,"Türkiye yıllardır Müslüman Kardeşler soslu siyasal İslamcı bir ‘hareketin’ kapsama alanında. Ne var ki, kadrosu derme çatma. Hatta -daha çok arabalar ya da bilgisayarlar için kullanılan deyimle- toplama! İdeolojisi ya da yol haritası, Erdoğan’ın ‘fikirleri’ ve ‘hayalleri’ ile sınırlı bir kadro. Erdoğan’ı hemen her açıdan tanıma fırsatı bulduğumuz için o fikirleri ve hayalleri hatırlayıp hatırlatmaya gerek yok! Abdülhamit’le başlayıp nükleer santralle bitiyor! Siyasetçisi, akademisyeni, sanatçısı ile ‘Erdoğan kadrosunun’ seviyesi de bundan ibaret zaten. Liberallerden, sağdan devşirilen üç beş ismi bir kenara bırakın, iktidarın ciddi bir ‘entelektüel malzeme’ sıkıntısı olduğu açık. Köşe yazarlarına, televizyon tartışmalarında arz-ı endam eden isimlere bakın… Anlarsınız. Sabah Grubu, belli ki bu sıkıntıya çare olarak bir fikir-sanat dergisi çıkartıyor: Lacivert. Dergide okuyucuya yeni isimler tanıtılıyor, sunuluyor. Hem İslamcı hem de çağdaş olunabileceğini kanıtlama çabasıyla popüler konular ele alınıyor. Örneğin, konusunu ‘kahramanlık’ diye belirlediği sayısında MÜSLÜMAN SÜPER KAHRAMANLAR anlatılıyor. Çağdaşları gibi yaşamak isteyen bir delikanlıyı, genç kızı cezbedecek kurgu kahramanlar tanıtılıyor: >Her yönüyle Süperman’i andıran (Pakistan asıllı) BURAAQ (Burak) örneğin. ‘Dini vecibelerini unutmayan bir süper kahraman’ olarak oradan oraya uçup mazlumları kurtarıyor. >Ya da Fransız polisine karşı çoğunluğu Cezayirli Müslüman azınlığı koruyan, Parisli MÜSLÜMAN BATMAN… >En dikkat çekici süper kahraman ise Dust-Süreyya Kadir. Derginin takdimiyle ÇARŞAFLI PEÇELİ ‘SÜPER’ BİR KIZ… *** Derginin bir başka dosyası da Malkoçoğlu, Battalgazi gibi ‘bu topraklardan’ örneklere dair. Ancak örnekler yalnızca geçmişten değil. ‘Bugünün kahramanları’ ihmal edilmemiş! Anlatan, bir tarihçi. FETÖ gibi, belli ki AKP’nin da değerli bir kaynak olarak görüp yararlandığı Sakarya Üniversitesi’nden… Profesör Ebubekir Sofuoğlu. Başlıktaki ifade, işte bu beyefendiye ait. Şöyle: Sofuoğlu’na göre BİZ geçmişte nice kahramanlar yetiştirmişiz. Ama sonra BİZE kahramanlıkların kurgu olduğu söylenmiş. Modern bilim zaten kahramanlık olgusunu aşağılayarak BİZİ onlardan uzaklaştırmış. Oysa kahramanlar BİZİM için fiili örneklermiş. Peki, neymiş o örnekler? Prof. Sofuoğlu, Osmanlı’dan (İstiklal Savaşı ve Cumhuriyet’i paranteze alarak) bugüne, daha doğrusu AKP iktidarına uzanıyor ve anlatıyor: “Her ne kadar kahramanlık hikâyelerini aşağılamaya, tahrip etmeye ve bu toplumun cesaret hafızasını silmeye çalışsalar da 15 Temmuz gibi, Zeytindalı gibi, Fırat Kalkanı Harekâtı gibi yaşadığımız örneklerde biz kahramanlıkları sürekli yenileriz.” *** SİHA nerede diyorsunuz herhalde. Bir paragraf sonra: “Günümüzde benzer kahramanlık örnekleri var. SİHA (dergi açılımını da vermiş: Silahlı İnsansız Hava Aracı) bir kahramanlık örneğidir mesela. Selçuk Bayraktar ve babası hedeflemişler bunu. Tunceli Valisi ile sohbet ediyorduk, bana ‘teröristin kafasını çıkartması yeterli’ demişti. Biz terörle mücadelede binlerce şehit verdik ama çok şükür bugünlerde neredeyse yok.Çünkü güncel bir kahramanlık örneği olan SİHA’lar her şeye yardımcı oluyor.” YAZININ DEVAMINI OKUMAK İÇİN TIKLAYINIZ",https://halktv.com.tr/makale/cagin-kahramanlik-ornegi-siha-650006
Ayşenur Arslan,Nihat Bey nasıl yıkanıyor acaba?,26 Ocak 2019 Cumartesi 17:40,"Nihat Bey, yani tele-vaiz Nihat Hatipoğlu. Akla ziyan ne kadar saçmalık varsa sormalara doyamayan izleyicilerine, akla ziyan yanıtlar verip duruyor. Başlık, o soru – yanıtlardan birine dair. İzleyicisi “çıplak yıkanılır mı” diye soruyor. Nihat Bey de yanıtlıyor: “ÇIPLAK YIKANMAK DİNEN MEKRUHTUR” Çıplak yıkanmak mekruh, yani tiksindirici, iğrenç.Bu konuda Kur’an’da herhangi bir ifade yok. Olsa zaten “günah” diyecek. Demiyor. Peki neye dayanarak “dinen mekruh” diyor? Elbette Hz.Muhammed dönemindeki yaşam ritüellerine, SÜNNET denilen kılavuza dayanarak. Aksini iddia edecek değilim. Hiç kuşkusuz Hz.Muhammed ve Halifeler döneminde çıplak yıkanılmazdı. Neden mi? O dönemde evler bugünkü evlerden çok, çok, çok farklıydı. Hatta o evlere “ev” bile denemezdi. Aktarılanlara dayanarak yazıyorum; bir ailenin bireyleri yan yana kerpiç odacıklarda yaşardı. O odacıkların her birinde erkeğin eşlerinden biri -ve herhalde çocukları- otururdu. Eklemeye bile gerek yok, odacıklarda tuvalet, banyo, mutfak bulunmazdı. Muhtemeldir ki, insanlar ya kendilerine ait -penceresi olup olmadığı meçhul- odacıklarda ya da onların açıldığı avluda yıkanırdı.Buradan da çıkartabiliriz ki, o koşullarda çıplak yıkanmak söz konusu olamazdı. Nihat Bey ve gibiler işte bu gerçeklerden kalkıyor, günümüzde de aynı şeyin uygulanmasını bekliyor. Uygulamayacak olanları peşin peşin İĞRENÇ diye yaftalayarak… Ne de olsa, bir “hocanın” ağzından çıkan sözün arkası önü araştırılıp düşünülmeden kabulleneceğini biliyorlar. Milyonların, aklı devre dışı bırakıp körü körüne “inanacaklarına” güveniyorlar. *** Birgün’ün Perşembe günü manşeti bunun en ilginç kanıtı oldu: Diyanet’in çocuklara ücretsiz dağıttığı Peygamber Ve Gençlik kitabındaki bilim, akıl, eğitim düşmanlığıyla! Kitap diyor ki: “Seküler alanlarda yüksek tahsil yapmanın dini inanç ve ibadetler üzerinde olumsuz etki yaptığı tespit edilmiştir. Eğitim sisteminin pozitivist yapısının bilinç ile inanç arasındaki bağı zayıflatıcı bir fonksiyon üstlendiği, eğitim düzeyi artan bireyler arasında dine mesafeli durma eğiliminin arttığı görülmektedir.” Eğitim ve akılla inanç arasındaki bu ters orantılı ilişki, siyasette de çok açık biçimde ortaya çıkmıyor mu?! 2016 Referandumu sonrası İPSOS’un sandık çıkış anketinin gösterdikleri mesela: Bu tabloya ve benzeri diğerlerine baktıklarına elbette eğitimden ve “sormayı” düstur edinen bilimden korkacaklar. Ve ellerinden gelse bilimi, seküler eğitimi toptan yasaklayacaklar. Ama devir o devir değil artık. Bunu yapamıyorlar. Onun yerine çocukları “dogmanın kabul edilip içselleştirildiği” 6-9 yaş arasında yoğurmaya çalışıyorlar. 4 + 4 + 4 sistemiyle başlattıkları islamcı kuşak projesini her gün bir adım ileri götürüyorlar. Her okula mescit… Anaokulu çocuklarına cami turları… Bu turlar sırasında kız çocuklarının tam tesettüre sokulması… Ve daha nice açık, saklı proje! Tek amaçları var: AKLI KUŞATMAK! *** Akılla inanç ya da eğitimle toplumsal, siyasal bilinç arasında böyle bir ilişki varsa… İktidar oy potansiyelini eğitimsiz kitlelerde görüyorsa… İki kere iki dört etmez mi! Ayşenur Arslan'ın yazısı",https://halktv.com.tr/nihat-bey-nasil-yikaniyor-acaba-358199h
Ayşenur Arslan,Hepimiz bugün neredeyiz?,18 Şubat 2020 Salı 14:46,"Hani bir davada, savcılık yargılanan gençlerin önüne, birbiriyle hiç ilgisi olmayan dört örgütü çıkarıvermişti de... Gençler, “Örgütü biz mi seçelim yoksa siz mi bizi birine atarsınız?” diye sormuştu… Şaka gibiydi. Ama gerçekti. Hep öyle olmadı mı, olmuyor mu!? Türkiye, örgüt -üstelik terör örgütü- açısından çok bereketli bir ülke. Bu bollukta, haliyle yolunuz birine düşmese öbürüne düşüyor. Düşmeyeni de iktidar arkadan itiveriyor. Olmadı, ‘örgüt üyesi olmamakla birlikte yardım yataklık yorganlık vs...‘ diye iliştiriyor. Salı günü -umarım yanılırım ama- Gezi Davası böyle noktalanacak. Osman Kavala, Mücella Yapıcı, Yiğit Aksakoğlu ve diğer sanıklar, ejderhanın önüne atılan kurbanlıklar gibi haklarındaki kararı dinleyecek. O karar -umarım yanılırım ama- ‘hükümeti devirmeye teşebbüs eden örgüt’ iddiasına gerekçe olacak. Son günlerde sosyal medyada, HEPİMİZ ORADAYDIK başlığıyla etiketlenen binlerce mesaj akıyor ya... Biz HEPİMİZ, işte o örgütün üyesi ya da üye olmamakla birlikte şusu busu diye birileri tarafından etiketleneceğiz. Bu haliyle, dava bittiğinde Türkiye’nin en büyük örgütünün parçası ilan edileceğiz. *** Bunu, ‘aman ha dikkat’ diye yazmadığımı söylememe gerek var mı!? “Durduk yerde bir terör örgütünün parçası olmamak için temkinli davranın” demediğimi biliyorsunuz elbette. Tam aksine! Madem HEPİMİZ ORADAYDIK… Birilerinin bizim adımıza kurban edilmesine seyirci kalmayalım. En azından duruşmaya giderek desteğimizi gösterelim. Osman’ın gözünün üstünde kaşı var... Yiğit de vaktiyle demişti ki... DEMEYELİM. Gezi’ye sahip çıkalım. *** Paris Komünü günleri gibi… 1917 devriminde dünyayı sarsan on gün gibi... Tarih, Gezi Günleri’ni de yazacak. Üstelik, bana göre, sadece Türkiye tarihi değil, o sırada yarattığı küresel etki ve desteği de düşünürsek, Dünya tarihi yazacak. Peki, işi sadece tarihe mi bırakacağız? O güzelim çocuklar öldükleriyle / öldürüldükleriyle mi kalacaklar? Tarihin, bizi yepyeni bir kavşağa getirdiği bir dönemde, Gezi’ye sırtımızı mı döneceğiz? *** Bu hafta sonu Almanya’da Münih Güvenlik Konferansı toplandı. 56’ncısı düzenlenen konferansa, 70 ülkeden devlet başkanı, başbakan, bakan katıldı ve ‘ne olacak bu dünyanın hali’ diye özetlenebilecek bir sorunu masaya yatırdı. Elbette sorun / sorunları büyük. Zira küresel sistem artık çözülüyor. Çöküyor. ABD, Trump ile Avrupa’dan -ve hatta dünyanın geri kalanından- kopuyor. AB, İngiltere’nin çıkışından sonra kendi içinde parçalanmaya başladı zaten. İşsizliğin tırmanışı... Yanı sıra, mülteci sorunu... Ülkeler küreselleşmenin tam aksine, ülkelerinin duvarlarını nasıl yükseltebiliriz derdine düştü. Mesele, o duvarların nasıl tahkim edileceğinde! Tarihin bizi getirip önüne diktiği kavşak da, işte tam bu meselenin yanıtında. Hangi yolu seçeceğiz? Her ülkenin ve herkesin diğerini DÜŞMAN bildiği bir dünyada, ilk seçenek MİLLİYETÇİ / ETNİK VE DİNSEL KİMLİĞİN ÖNE ÇIKARTILDIĞI YA DA ŞEYTANLAŞTIRILDIĞI yol olacaktır. Diğer yolda ise, Latin Amerika’dan Fransa’ya... Lübnan’dan Irak’a, 2019 boyunca YOKSULLARIN ELELE BÜYÜTTÜĞÜ KİTLESEL MÜCADELE dalgalanacaktır. *** Gezi, o mücadelenin öncü ve en güzel örneklerindendi. Tam da bu yüzden kriminalize ediliyor. Bu yüzden, “bir daha yaşanmasın” diye un ufak edilmeye çalışılıyor. Gezi Davası’na sahip çıkmak ya da çıkmamak... Geleceğimize dair en kritik / hayati seçimlerden biri olacak. O günlerde hepimiz oradaydık da... Bugün neredeyiz acaba?",https://halktv.com.tr/makale/hepimiz-bugun-neredeyiz-650410
Ayşenur Arslan,“Baykal öldü” diyen telefon!,27 Ekim 2018 Cumartesi 16:20,"Öncelikle şunu söylemeliyim; Baykalcı değilim. Hiç olmadım. Bunu Sayın Baykal da bilir. Ama bunu hep hoşgörü ile karşılamıştır. Hatta, birkaç kez “Ayşenur Hanım’ı da ikna ettik mi bu iş tamam” diye takıldığı bile olmuştur. Sayın Kılıçdaroğlu ile de aynı nezaket çerçevesinde bir siyasetçi-gazeteci ilişkimiz olmuştur. O da, benim Kılıçdaroğlu taraftarı ya da hasmı olmadığımı bilir. Ve.. Komplo teorilerine ihtiyatlı yaklaşırım. Ancak, tuhaf tesadüfler arka arkaya gelmişse o teorilere “daha yakından” bakma ihtiyacı duyarım. Girizgâhın nedeni, az sonra okuyacaklarınız. Benim geçen hafta İLK KEZ Medya Mahallesi programında duyduklarım ve onların hatırlattığı bir rapor. ••• Geçen hafta programımın ana teması, AKP’nin değerli katkılarıyla (!) tasfiye edilmek üzere olan Cumhuriyet’ti. Konuklarımla, CUMHURİYET YOK OLMADAN ÖNCE NE YAPABİLİRİZ sorusuna yanıt aradım. Konuklarımdan biri, eski diplomat ve CHP’nin eski (ve önemli görevler üstlenmiş) isimlerinden Onur Öymen’di. Öymen, soruya “Cumhuriyet’in tasfiyesini kim istiyor, bunun için kim ne yapıyor” sorusunu ekleyerek yanıt verdi. Doğal olarak konuşmanın akışı, Büyük Ortadoğu Projesi’ne, o projenin eş başkanı Erdoğan’a.. O’nun iktidara gelmesi için açık ya da yarı açık çaba harcayan ABD’ye yöneldi. İşte o noktada bir anekdot paylaştı Onur Öymen. Malum kaset skandalı patlamadan birkaç ay önce gelen ve Baykal’ın bir trafik kazasında öldüğünü “haber veren” tuhaf telefonu anlattı. Programda Öymen’in anlattıkları ve benim sorularım aynı sırayı izlemedi. Ancak ben daha net anlaşılsın diye, onun ilk kez anlattığı iki vakayı ve hatırlattığı raporu kronolojik olarak yazacağım. ••• >> Hatırlayacaksınız; 2008 yılı AKP’nin artık kendisini “güçlü” hissettiği.. Gülen Cemaati’nin de büyük katkılarıyla TSK’yi ve medyayı ele geçirmek üzere hamle yaptığı bir dönemeçti. 2007 Temmuz’unda Ümraniye’de bir gecekonduda (güya) ele geçirilen el bombaları, yakın tarihin en büyük kumpası Ergenekon davası için işaret fişeği olmuştu. 2008 de, işte o kumpasın adım adım gerçekleştirildiği yıldı. Onu, bir süre sonra Balyoz kumpası izleyecekti. >> Türkiye, her alanda müthiş bir altüst oluş yaşarken, DIŞARDA BİRİLERİ de bizi konuşuyordu. Onur Öymen’in hatırlattığı rapor, buna en ilginç örneklerden biriydi. Rapor, Amerikan (gizli servislere yetkin eleman yetiştirdiği rivayet edilen) John Hopkins Üniversitesi bünyesindeki Silkroad (İpekyolu) Enstitüsü tarafından hazırlanmıştı. Adından da anlaşılacağı üzere Enstitü, içinde Türkiye’nin de yer aldığı bir coğrafya ile yakından ilgileniyordu. Beyin fırtınaları ve tartışmalarla o coğrafya hem analiz ediliyordu, hem de belki bölgeyi dizayn edeceklere senaryolar sunuluyordu. Tıpkı, Ekim 2008 tarihini taşıyan rapor gibi. >> O raporda, Türkiye için üç muhtemel senaryo yer alıyordu. Senaryoların biri, raporu hazırlayanların da “en uzak ihtimal” diye söz ettiği askeri yönetime (yani darbeye) dönüştü. İkincisi, “daha muhafazakâr” hale gelmiş AKP iktidarıydı. Üçüncüsü ise, “demokratik mutabakat” başlığını taşıyor ve sanki “arzu edilenin bu senaryo olduğu” izlenimi yaratıyordu. Raporda, Onur Öymen’in de hatırlattığı CHP SENARYOSU aynen şöyleydi: “CHP’den istifaya ikna edilecek Deniz Baykal ile yolsuzluklar konusundaki çalışmaları ile kamuoyunun dikkatini çeken Kemal Kılıçdaroğlu yer değiştiriyor. CHP de böylece yeniden Avrupa tazında bir sosyal demokrat parti olarak ortaya çıkıyor.” >> Dikkatinizi çekti mutlaka. Senaryo Baykal için “istifa edecek” veya “istifaya zorlanacak” demiyor. “İstifaya ikna edilecek” (persuaded to resign) diyor. Tekrarlayayım. Bu senaryo yazıldığında henüz Ekim 2008. Kılıçdaroğlu (özellikle Uğur Dündar’ın Kılıçdaroğlu-Gökçek düellosu programıyla) yeni yeni tanınıyor. Ve belli ki Baykal da istifaya ikna edilmiş falan değil. >> İlginçtir, rapor CHP’ye de elden teslim ediliyor. Bizzat Onur Öymen’e. Tarih 2009 başları. Baykal raporu okuyor. Dünyada örneklerine rastladığı benzer “siyaset / harp oyunları” örneklerinden biri olduğunu düşünüp önemsemiyor. >> Tarih 2010 başları. Sıra, Onur Öymen’in ilk kez Medya Mahallesi programında anlattığı olayda. Bir hafta sonu, Onur Öymen’in telefonu çalıyor. Kendisini Hacettepe Hastanesi’nden Prof. Bilmem kim diye tanıtan biri Baykal’ın trafik kazası geçirdiğini ve hastanelerine getirildiğini haber veriyor. Öymen CHP içinde birilerine ulaşmaya çalışırken bir telefon daha geliyor. Prof. Bilmem kim bu kez “Maalesef Baykal’ı kaybettik” diyor. >> 2010 yılında zaman ilerliyor.. Onur Öymen’e bir telefon daha geliyor. Baykal da yanında. Zaten telefon eden bunu ve nerede olduklarını “biliyor” ve bu kez bir suikast ihbarında bulunuyor. >> O günlerde anlam verilemeyen bu iki olaya bugün bakıp “Baykal’a gözdağı ve ÇEKİL mesajı verilmiş” demek zorlama olur mu sizce? Düşünün, önce Baykal’ın gideceğini öngören bir senaryo CHP’ye teslim ediliyor. Ardından bu iki telefonla, sonu ölüme çıkan iki senaryo yazılıyor. >> Üstelik, son telefondan sadece birkaç ay sonra, Mayıs 2010’da Baykal’ın gitmesini sağlayan o malum kaset kumpası patlıyor. ••• Gelelim sonuca: Silkroad Enstitüsü’nün raporunda, CHP ile ilgili senaryo “DEMOKRATİK MUTABAKAT” başlığını taşıyor demiştim. Bugün yaşadığımız, öteki senaryoyu (hadi rapordaki ŞERİAT sözcüğünü kullanmayayım) yani “daha muhafazakâr” Türkiye’yi hatırlatmıyor mu? Ama, toplum (hatta dünya) mühendisliği daha ikinci çivi, üçüncü kalasta boşa çıkmıyor mu! Hangi proje şişede durduğu gibi durdu! Baksanıza, ne AKP -Silkroad uzmanları ve finansörlerinin öngördüğü gibi- demokratik mutabakata uyacak bir parti.. Ne de CHP öyle bir mutabakatın “karşı tarafı” olacak güçte.. NOT: Rahatsız etmemek için aramadığım, arayamadığım Deniz Baykal’a bu vesileyle geçmiş olsun demek istiyorum. Hem sağlığı hem de başına gelenler için. Ayşenur Arslan'ın yazısı",https://halktv.com.tr/baykal-oldu-diyen-telefon-344071h
Ayşenur Arslan,Anayasa kimi bağlar?,19 Ocak 2019 Cumartesi 13:12,"Cumhurbaşkanı Erdoğan kısıtlanmaktan hoşlanmıyor biliyorsunuz. Yönetmeliklermiş… Teamülmüş… Yasaymış… AİHM kararıymış… Hiçbiri O’nu ve tabii partisini bağlamıyor. Yazmayı unutmadım! Anayasa da bağlamıyor hazreti! Binali Yıldırım’ın belediye başkan adaylığı Anayasa açısından o kadar o kadar net ki, bağlasa Binali bey meclis koltuğunda bir gün oturmaz. Şu —tarihe geçecek— açıklamasında “seçim siyasi faaliyet değildir” dedi ya… Baksalar, okusalar, görseler fark edecekler ki anayasanın konuyla ilgili 94. Maddesi zaten meclis başkanlarının faaliyetlerini siyasi / siyasi değil diye ayırmıyor. “Bağlı bulunduğu partinin HİÇBİR faaliyetine katılamayacağını” söylüyor. () Eeeeeee? HHH Mesele çok açık. Erdoğan ve ekibini anayasa da bağlamıyor. Zira, karşılarında engel görmüyorlar. Ne yargı, ne de muhalefet! Yargı kara kaplı kitabına bakmıyor artık. Muhalefete gelince… Anayasa onları da, hatta en çok onları bağlar. Bağlamalı. Milletvekili seçilip afili afili Meclis’e gelmek… İlk iş rozet takmak… Takarken fotoğraf çektirmek. Sonra da kürsüde, hançereye ayar verip yemin etmek… Hadi bir daha: Eeeeeee? Başta ana muhalefet lideri olmak üzere, tüm muhalif partilerin liderleri, milletvekilleri o yeminde neler yazılı olduğunu hatırlıyor mu? ANAYASAYA SADAKAT için and içtiklerini biliyor mu? Neymiş, Binali beyin anayasaya aykırı adaylığını sorun etmeyeceklermiş. Yani anayasa onları da bağlamıyormuş! Ne kızıyorsunuz o zaman Erdoğan’a? O’ndan ne farkınız kalıyor? HHH Bakın, sizin yapmanız gerekeni bir avukat, Sedat Vural yaptı. Yüksek Seçim Kurulu’na başvurdu. Binali Yıldırım’ın istifası konusunda bir “İLKE KARARI” almasını istedi. Yüksek Seçim Kurulu, başvuruyu yanıtladı. Ve Sedat Vural’a şu açıklama ile iletti: “Adaylık ile ilgili sürecin başlamamış olması, adaylıkla ilgili süreçte bu konu ile ilgili itiraz yapılması halinde, itiraz konusunun nihai inceleme merciinin kurulumuz olması, kurulumuzun itiraz olarak önüne gelme ihtimali bulunan bir konuda nihai karar niteliğinde ilke kararı almasının hukuken mümkün olmaması gözetilerek, ilke kararı alınması talebinin reddine karar verilmiştir.” Yargı kararlarının dili -özellikle mi bilmiyorum- zordur, karışıktır. Bu kararın dilini de yine avukat Sedat Vural, Cumhuriyet Gazetesi’ne özetle şöyle deşifre etti: “YSK, istifa zorunluluğunu seçim takviminde belirlenen İTİRAZ SÜRECİNDE karara bağlayacağını söylüyor.” Yani… Zorlama da olsa… Daha doğrusu, bir başvuru halinde “zorlansa” da “adaylıklara itiraz sürecinde” konuyu ele alacağını söylüyor. Kime söylüyor? Kastı bu olmasa da, başta CHP muhalefete söylüyor. Başta CHP, EY MUHALEFET!! Binali Yıldırım’ın adaylığı konusundaki tutumunuz unutulmadı, unutulacak gibi de değil. Sadece AKP değil, sizler de tarihe “Anayasayı takmadılar” diye geçeceksiniz. Ama bir şansınız daha var. Anayasayı hatırlayın, hatırlatın.. Yüksek Seçim Kurulu’na başvurun. YSK’ya güvenmiyor musunuz? Daha iyi ya! Kayıtlara geçirin tutumunu. Tarihe not düşün. Yok; “Biz pozitif kampanya yapacağız. Bu nedenle Binali Yıldırım gerilimi yaratmayacağız. Zaten Erdoğan’a, AKP’ye, iktidara yüklenmek yerine neler yapacağımızı anlatacağız” diyorsanız… Bilin ki, pozitif kampanya adına Anayasayı hiçe saymak bir leke olarak üzerinize yapışacak. Bundan sonraki demokrasi, hak, hukuk laflarınızın hiçbiri duyacak kulak bulamayacak!!! () Ayşenur Arslan'ın yazısı",https://halktv.com.tr/anayasa-kimi-baglar-357010h
Ayşenur Arslan,Erdoğan’ın karnesinde artık zayıflar var!,02 Şubat 2019 Cumartesi 10:16,"Kitap okumuyoruz. Eşcinsel komşu istemiyoruz. Komşumuzun Alevi olmasından da pek memnun olmuyoruz. Kendimizi dindar, muhafazakâr olarak tanımlıyoruz. Buraya kadarı zaten son anketlerle, araştırmalarla iyice kafamıza kakılan bir durum. Sonuncu araştırma Kadir Has Üniversitesi’nin yıllık (dolayısıyla mukayese imkânı veren) anketiyle geldi. Ve aynı tespiti sundu: Muhafaza etmelere doyamıyoruz. Bu nedenle durduğumuz yerde duruyor, aslında dünya durmadığı için de Merkür’den beter geriliyoruz! Borsacıların deyimiyle, siyasetçilerin “satın aldığı” veri işte bu! Sadece AKP de değil… CHP’den HDP’ye partiler masaya bu tabloyu koyuyor. Stratejisini buna göre yapıyor. Bu sorunu giderek derinleştiren nedenlere, girişimlere itiraz yok. Muhafazakârlığın çimentosu cehalete savaş açan yok. Savaş açmayı geçtim, tespit etmeye cesaret eden bile yok. Tablo bu mudur? Budur! Hadi bunun üzerinden yola koyulalım. Adaylarımızı buna göre seçelim. Kampanyamızı, dilimizi böyle bir veriye göre belirleyelim. Oysa… *** Aynı araştırma Türkiye’ye başka bir tablo sunuyor. Muhafazakârlığın başkomutanı Erdoğan da, tıpkı toplum gibi geriliyor. İlk işaret 7 Haziran seçimleriyle verilmişti biliyorsunuz. AKP, ilk kez tek başına iktidar imkânını kaybetmiş ve bu yüzden koalisyon arayışına (güya) girmişti. Hayatımıza “istikşafi görüşme” kavramını sokan o süreç, CHP’nin “Erdoğan’dan hükümeti kurma görevi istemeye cesaret edememesi” ile sonuçlanmıştı. Zaman tükenmemişti henüz CHP Meclis Grubu topluca Saray’a gidip “ver bakalım şu görevi “ diyebilirdi. Demedi. CHP oturduğu yerde oturunca… AKP kurmayları da rahatsızlığa “seçmenin biraz korkması lazım” teşhisi koyunca… Bakın şu acı tesadüfe; Suruç’tan Ankara Garı’na bombalar patlayınca… AKP yeniden tek başına iktidar oluvermişti. *** Toplum o zamandan bu zamana eğitimde, bilimde çağ falan atlamadı. Yine muhafazakâr, yine dindar, yine şundan bundan korkuyor… Ancak çok önemli bir fark var: Toplum, seçmen ARTIK ERDOĞAN’A GÜVENİNİ KAYBETMEYE BAŞLAMIŞ. Ben söylemiyorum. Herhangi bir merdiven altı anket şirketinin iddiası da değil. Kadir Has Üniversitesi’nin anketi bunu gösteriyor. Nasıl mı? Terör artık “en büyük sorun / kaygı” listesinde ilk 3’te değil. Listede ilk 3 sorun işsizlik, hayat pahalılığı ve FETÖ. Bir “kurum” olarak Cumhurbaşkanlığı’na güven bir yıl öncesine göre ciddi biçimde erozyona uğramış. Yüzde 56,5’ten 2018’de yüzde 44,1’e gerilemiş. Erdoğan’ın “kişisel” notu daha da düşük. Ankete katılanlara, liderleri ne ölçüde başarılı buldukları sorulmuş. Erdoğan için “kesinlikle başarılı ve başarılı” yanıtı verenlerin oranı yüzde 38,9. Oysa bu oran bir önceki yılda, 2017’de, yüzde 56,4 imiş. Yani, bir yıl içinde ERDOĞAN TAM 17 BUÇUK PUAN KAYBETMİŞ. Dahası var: Bu oranlar kesinlikle başarılı ve başarılı diye iki kategorinin toplamıyla “pozitif değerlendirme” olarak ortaya çıkıyor. Şimdi, sıkı durun! 2017 yılında bu grupta KESİNLİKLE BAŞARILI diyenlerin oranı yüzde 42,2 imiş. 2018 yılında ise KESİNLİKLE BAŞARILI BULANLAR YÜZDE 18,4 ORANINA DÜŞMÜŞ. Pozitif değerlendirme oranında kalan kısmı (sadece) BAŞARILI diyenler tamamlamış. Ayşenur Arslan'ın yazısı",https://halktv.com.tr/erdoganin-karnesinde-artik-zayiflar-var-360011h
Ayşenur Arslan,Mea Culpa!(*),23 Mart 2019 Cumartesi 08:14,"Yaklaşık 50 yıldır ‘seçmenim’. 44 yıldır da bu meslekteyim. Hiç bu kadar SEÇİME BENZEMEYEN SEÇİM görmedim. Tek başına Erdoğan’ın varlığı bile benzersiz kılıyor bu seçimi. Zira Cumhurbaşkanı, ama aynı zamanda iktidar partisinin genel başkanı, aynı zamanda her ilde ve ilçede aday ve elbette sandık kurallarından televizyon yayınlarına TEK KARAR VERİCİ. Onun yaptıklarından, bir sözü, işareti üzerine derhal yapılanlardan söz etmeyeceğim. Biz ne yapamadık, ondan söz edeceğim. 31 Mart sonrası, 2-3 belediyede seçim alındı diye rehavete kapılmadan, yola nasıl devam etmeliyiz, ondan söz edeceğim. Şurası çok açık: Erdoğan seçimde nasıl bir sonuç çıkarsa çıksın sertleşecek. Başka çaresi yok! Kapıdaki ekonomik ve diplomatik; dolayısıyla toplumsal TARİHİ KRİZ, zaten demokrasi anlayışını yakından bildiğimiz Erdoğan’a başka seçenek bırakmayacak. Baskı, sansür, gözdağı, kendisinden olmayanı işsizlikle, açlıkla ‘terbiye’ etme politikası… Artarak devam edecek. 44 yıldır benzerine tanık olmadığım İKTİDAR MEDYASI da muhtemelen, bugünü rahmetle anacağımız ölçüde rezaletin el kitabını yazacak! Bugünden bir küçük örnek vereyim, yarını siz düşünün: Perşembe günü Reuters bir haber geçti. ABD Savunma Bakanlığı’nın ilgili yetkilisi “Türkiye’ye F – 35 sevkiyatına dair hazırlıklar askıya alınabilir” dedi. Bu haberi ne a Haber internet sitesi gördü ne de Hürriyet’in o cafcaflı sitesi. ‘Skandal açıklama’… Yahut ‘Küstah Amerikalı’ gibilerinden bir takdimle dahi göremediler. Haberi veremediler. Ne de olsa, ekonomi bu kadar sıkışmışken Saray’ın ABD ile ‘papaz’ olma niyeti yok. Bu nedenle susacak. Saray’dan bir karşı açıklama ya da Erdoğan’dan bir ‘Eyyy Amerika’ ünlemesi gelemeyeceğine göre… Haberi duyurmanın alemi var mı!? Saray’a iliştirilmiş medyanın misyonu açık. Olanı saklamaya veya olmayanı var gibi göstermeye devam edecekler. ‘Dışarıda’ hiçbir yerde bulamayacakları maaşlarından ve koltuklarının nimetinden vazgeçmemek için ‘Erdoğan’a inanıyormuş gibi’ yapacaklar… Rezilliklerine kılıf dikecekler! Oysa, bir avuç işçi… Ayağa kalktı… Meydan okudu… Özelleştirilmesi için alay statüsünden çıkarılıp askeri fabrikaya dönüştürülen Türk Silahlı Kuvvetleri›ne ait Sakarya Tank Palet Fabrikası işçilerinden söz eriyorum. Fabrikadaki 695 işçiden 605’i, işinden olma pahasına… Geleceğini karartma pahasına… “Fabrikanın Katar ortaklı bir şirkete devredilmesinin ülke güvenliğini tehlikeye düşüreceği yolundaki uyarılarının dikkate alınmaması üzerine fabrikadan ayrılma kararı” aldı. Bunu ifade eden bir duyuru yayınladı. Altına tek tek imzasını attı. Dedi ki; YAZININ DEVAMI İÇİN TIKLAYIN",https://halktv.com.tr/makale/mea-culpa-650031
Ayşenur Arslan,Mezarımız kazılırken muhalefet neden susuyor?,08 Aralık 2019 Pazar 09:26,"Geçen haftaki yazım, beklediğimin/umduğumun üzerinde bir ilgiyle karşılandı. Belli ki çok geniş bir kesim benimle aynı görüşteydi. “Erdoğan’ın laikliğin mezarını kazdığını ve Din Şurası’nda söylediklerinin neredeyse ŞERİAT İLANI olduğunu” fark etmişti. Bu nedenle çok geç kalmadan bir şeyler yapılması gerektiğini düşünüyordu. Meslektaşlarım, yazarlar, akademisyenler, hukukçular, okuyucular... Görüş ve hassasiyetlerini kâh doğrudan benimle paylaştı,kâh çeşitli platformlarda yazıya/Erdoğan’ın Din Şurası’ndaki konuşmasına gönderme yaparak tepkisini dile getirdi. Siyasetçiler hariç! Siyasetçiler sustu. Yazıyı boş verin. Kendimi o kadar da önemsemem. Zaten önemli olan, Erdoğan’ın Din Şurası’ndaki sözleriydi. Ve siyasetçiler, muhalefet yetkilileri, bu konuda iki çift laf etmedi siyasetçiler. Boynunu bıçağa uzatmış kuzular gibi sustu. “Bir Müslüman dinini hayatın şartlarına göre değil, hayatını inancının esaslarına göre uyarlamakla mükelleftir. Bunun için İslam bize göre değil, biz İslam’a göre hareket edeceğiz. Nefsimize ağır gelse de hayatımızın merkezine dönemin koşullarını değil, dinimizin hükümlerini yerleştireceğiz.” Dedim ya, Erdoğan takiyye falan yapmadan son derece net konuşmuştu. Yani, “Yok canım öyle demek istemedi” denecek, orasından burasından çekiştirilip yorumlanacak bir durum yoktu ortada. Ortaya koyduğu ‘manifesto’ hem çok açık hem de alarm zilleri çaldıracak kadar önemliydi. Buna rağmen görülmedi. Konuşulmadı. Tartışılmadı. “Acaba” dedim, Erdoğan’ın alıntıladığım sözlerinin bir sonraki cümlesine mi güvendiler? Ne diyordu orada Erdoğan? “Elbette bu süreçte aşırılığa kaçmayacağız.” Ne güzel! Aşırılığa kaçmayacaklarmış. Yani bugünden yarına, kadınlara çarşaf zorunluluğu, yarım miras... Erkeklere namaz zorunluluğu, belki kravat yasağı falan dayatılmayacakmış. Her şey aşırılığa kaçmadan... Yavaş yavaş… Sindire sindire olacakmış. Yani, canım, acelemiz yokmuş! *** Oysa... Diyanet’in Din Şurası’ndan birkaç gün sonra ortaya çıktı. Diyanet ve Milli Eğitim Bakanlığı el ele vermiş ve ‘anaokulunda din eğitim sınıfı’ uygulamasına geçilmiş. Not düşmeden olmaz! Bu vahim anlaşmaya, atandığı zaman ‘seküler eğitimi savunan Bakan’ diye alkışlanan Ziya Selçuk da imzasını atmış. Diyanet’e gelince... Söylemeye bile gerek yok. ‘Müslüman Kardeşler’ ideolojisinin Türkiye versiyonunu hayata geçirmek üzere görevlendirildiği hepimizin malumu. Diyanet, 4 yaşına tekabül eden bir çağdan başlayarak yeni bir ‘nesil’ yaratma misyonu ile donatıldı. Kadrolaştırıldı. Para muslukları açıldı. Hedefe doğru yola çıkıldı. Diyanet’in eksik bıraktığını, başta ENSAR olmak üzere vakıflar... Onların yapamadığını da iktidarın hem teşvik hem de kontrol ettiği tarikatlar üstlendi. Bakmayın, tasavvuf-inanç özgürlüğü diye tarikatları savunan liberal miberal yazarlara. Aşiretlerle hemhal olmuş tarikatlar, iktidarın ‘kullarını’, yani oy deposunu yaratıyor. Ve bütün bunlar gözümüzün önünde cereyan ediyor. Saklanmadan, saklanmaya tenezzül edilmeden. Zira... Muhalefet görmüyor. Görmek istemiyor. Akıllarındaki soruları ve kaygıları biliyoruz elbette: “Din düşmanı yaftası yemek, topluma ters düşmek..” İyi de, hanımefendiler beyefendiler... Ters düşüp seçmen/oy kaybetmek korkusuyla ülkeyi kaybediyorsunuz. Geleceğimizi kaybediyorsunuz. Erdoğan ve ‘kulları’ ne yaptıklarını, neden yaptıklarını çok iyi biliyor. Ya siz! Ne yapıyorsunuz? Ya da neden bir şey yapmıyorsunuz? Laikliğin mezarı kazıldıktan... Türkiye, NEO-OSMANLI olmadı NEO-ŞERİAT verelim paradigmasına sürüklendikten sonra... Partiniz olsa ne olur olmasa ne olur... *** Korkmayın! Müslümanlığı asla sorgulanamayacak İhsan Eliaçık kadar,İlahiyatçı Cemil Kılıç kadar cesur olun... “Cumhuriyet’i, demokrasiyi, ülkeyi kaybetmektense koltuklarımızı kaybetmeyi tercih ederiz” sloganıyla yola çıkın. Konuşun. Sesinizi duyalım!",https://halktv.com.tr/makale/mezarimiz-kazilirken-muhalefet-neden-susuyor-650382
Ayşenur Arslan,Bir Lider ne zaman “yenilmiş” sayılır?,29 Aralık 2018 Cumartesi 10:43,"İskoç Kraliçe Mary (Stuart) neden boynunu baltaya teslim etti? Adı çağımıza kadar yaşayan Fransa Kraliçesi Marie Antoinette giyotinden kurtulabilir miydi? Bu sorulara döneceğim. Ama önce gündemin en sıcak başlığına dair birkaç not: Suriye’de Esad’ın son hamlesi.. Ya da son zaferi.. ••• Aslında hiç sürpriz değildi. Yine de PYD’nin Esad ile anlaşarak Münbiç’i Suriye Ordusu’na bıraktığı haberi, televizyonlarda “sürpriz” tadında son dakika bilgisi olarak aktarıldı. Oysa, daha 2018’in başında PYD ile Esad’ın pazarlık yaptığı duyulmuştu. Ben Medya Mahallesi programında kaç kez paylaştım.. Gerek Kürt kaynaklarına, gerekse batılı ajanslara dayanarak kaç kez “olanı göstermeye” çalıştım. Rusya’nın da bunu desteklediğini ekleyerek.. Ocak 2018’de görünen Aralık 2018’de hayata geçti. Suriye Ordusu dün, PYD’nin çıktığı Münbiç’e girdi. Kendi toprağına bayrağını (yeniden) dikti. Bu kadar değil! Körfez’in en önemli aktörlerinden Birleşik Arap Emirlikleri, tam 7 yıl sonra Şam’a dönmüştü. Büyükelçiliğini yeniden açıyordu. Bazı kaynaklar Mısır ve Tunus’un da sırada olduğunu söylüyordu. Nitekim Tunus ile Suriye arasında doğrudan uçuşlar başlamıştı bile. Dahası, İngiliz Guardian Gazetesi’ne göre, Suriye’nin 2011’de askıya alınan Arap Birliği üyeliği 2019’da iade edilebilirdi. ••• Bu yazı için bilgisayarın başına geçtiğim sırada Rusya’dan “Münbiç’in Suriye güçlerine geçmesinin memnuniyetle karşılandığı” duyurusu gelmişti. Türkiye’den ise henüz “resmi” bir açıklama yoktu. Gerçi ÖSO, yani (o pek sevdikleri ifadeyle söyleyeyim) SÖZDE Özgür Suriye Ordusu’na göre Suriye Münbiç’e girmiş, bayrak çekmiş falan değildi. Erdoğan onlara mı inanır? Yoksa kanka seviyesinde ikili ilişkilerine güvenip Putin’e mi? Bilmiyorum. Ama şurası net: ESAD KAZANDI. Peki onca insanın öldüğü bir savaşta kazanan varsa kaybeden de var mıdır? Daha açık sorarsak, Erdoğan kaybetmiş mi sayılır örneğin? Yoksa iktidar sözcüleri, “biz söyledik de Trump Suriye’den çekildi” masalını anlatmaya devam mı eder.. Ve bu suretle “aslında Suriye’deki normalleşmenin mimarı biziz” demeye kalkışır mı? ••• Sahiden.. Bir lider ne zaman “kaybetmiş” sayılır? Hadi başlık başlık gidelim: ••• Dönelim başa: İskoç Kraliçesi Mary aslında idamdan kurtulabilirdi. Ama kraliçelik tacının “doğuştan gelen bir hak” olduğuna inanıyordu. Vazgeçmektense ölmeyi seçti. Keza, Marie Antoinette.. Hapse atılmadan kaçabilirdi. Denedi de.. Ama “bir kraliçe gibi kaçmaya” kalktı! Nedimeler, uşaklar, korumalar, altın yemek takımları, kürk – tuvalet – mücevher dolu bavullar.. Ve bütün bunları alacak özel yapım devasa bir araba ile.. Elbette fark edilmemesi imkansızdı. Yakalandı.. Sonucu biliyoruz. Birileri “vay o da darbe – idam çağrısı yapıyor” demeye kalkmasın. Anlatmaya çalıştığım şu: Tahttan ya da koltuktan kalkmasını da bilmek lazım. Ayşenur Arslan'ın yazısı",https://halktv.com.tr/bir-lider-ne-zaman-yenilmis-sayilir-353769h
Ayşenur Arslan,Medyanın paralı askerleri!,24 Kasım 2019 Pazar 08:07,"Gazeteci, HDP milletvekili Ahmet Şık ile önceki gün Medya Mahallesi programında medyayı konuşuyorduk. Bir ara, Barış Pınarı Harekâtı konusundaki ‘genel tutumu’ nedeniyle “Medyayı da askere aldılar” dedim. Ahmet Şık, “Onlar bedelli askerler” dedi. Doğru! Gerçek bedelli askerlerden bir farkları var ama. Medyanın askerleri para vermiyor kazanıyor. Bedelini de Saray gazeteciliği ile ödüyor. Yazımı, bu tanımın üzerinden kurup Saray’ın gazetecilerini ele alacaktım ki... Rahmi Turan / Talat Atilla / Muharrem İnce isimleriyle, ‘Saray’a giden CHP’li’ dedikodusu patladı. Rahmi Turan köşesinde önce “Saray’a giden isim bende saklı. Açıklamam. Hatta unuttum gitti!” dedi. Ama ‘hassasiyeti’ 24 saat sürdü. “O isim Muharrem İnce” diye, hem de kendi gazetesinin internet sitesine açıklama yaptı! Bu da yetmedi. Birkaç saat sonra ‘kaynak hassasiyeti’ de buharlaşıverdi. “Bana o ismi söyleyen gazeteci Talat Atilla” dedi. Aslında, Rahmi Turan’ın, SÖZCÜ dışında Talat Atilla’nın TURKTIME internet sitesinde yazdığını hatırlayanlar için açıklama sürpriz değildi. Zaten galiba, hiçbir şey sürpriz değildi! *** Öyle yüz tane ihtimal yok. Ortada sadece iki ihtimal var: Dedikodunun ‘asıl’ kaynağı Saray ya da CHP ‘kulisleri’. Saray, elbette olağan şüpheli. Öyle ya, Türkiye’deki medyayı bitirme noktasına getirip, sonra Pelikanları ve SETA’sı aracılığıyla yabancı medyanın Türkiye ayağına saldıran kimdi? Neresiydi? Hoşlarına gitmeyen tweet yüzünden küçücük muhabirleri bile göz kırpmadan kovan kimdi? Nerelerdi? ‘Saray’a giden CHP’li’ dedikodusu doğrudur yanlıştır... Bilemem ama; “Yok canım, bu da olmaz” diye şaşırdım mı? Şaşırdınız mı? Saray zinhar böyle bir şey yapmaz diye düşündünüz mü? Yapılanların yanında bu ne ki? *** Gelelim CHP’ye! Muharrem İnce’nin ‘adamın kazandığı’ seçim sonrasında ne kadar büyük bir hızla inişe geçtiğine tanığız. Dedikoduları, kulisleri falan bırakın... İnce’nin CHP içinde bir karşılığı kalmadığını Mısır’daki sultanlar duydu. Yine de, böyle bir dedikodu üzerinden Kılıçdaroğlu’nu kurultay öncesi rahatlatmak… Ya da tam tersine yıpratmak için harekete geçenler yok mudur?! Hiç kuşkunuz olmasın, vardır. Var! Artık ne siyasette ne de medyada şeffaflık adına bir şey kaldı. Hemen herkes her yere ‘gidiyor’. Payına-bahtına ne düşmüşse alıp yürüyor. *** Rahmi Turan’ı şahsen tanımıyorum. ‘Yaptıklarıyla’, özellikle de son ‘yaptığı’ ile biliyorum. “Kaynağımı da, söylediği ismi de açıklamayacağım, unuttum gitti” dedikten sonra bir telaş ifşa etmesi ilginç tabii. Ama ben, bunu ‘kendi iradesi’ ya da ‘zayıflığından’ çok gazetesinin durumuna bağlıyorum. Öyle ya, gazete ilk iki gün sanki o yazı bambaşka bir mecrada hatta ülkede yayımlanmış gibi görmezden geldi. Ne zaman ki Saray küplere bindi, sozcu.com.tr’nin Rahmi Turan’a sorası geldi. Rahmi Turan da ‘gazetesi sorunca’ açıklamak zorunda kaldı. Özü özeti şu, bana göre: Sözcü, hakkında açılan dava nedeniyle iktidarın elinde ‘REHİN’. Evet, muhalif bir çizgide duruyor. Evet, çok ilginç haberlere ve yazılara yer veriyor. Ancak bir çizgiyi aşmamaya da özen gösteriyor. Sözcü, bu sayede 29 Ekim’de -ilk kez- Saray’a davet edildi. Böylece dünyaya ‘bakın muhalif gazetelere hoşgörülü davranıyoruz’ mesajı verildi. Sözcü’nün nezdinde de o ‘muhalif medya’ Barış Pınarı Harekâtı sırasında verdiği destek nedeniyle ‘ödüllendirildi’. Belki bir parantez açıp, Rahmi Turan’ın kaynağı ve ikinci patronu Talat Atilla’nın da harekât destekçisi olduğunu... Dahası, Erdoğan’ın eli boş döndüğü ABD ziyaretini bile müthiş başarı diye alkışladığını hatırlatmak lazım. Taşlar yerli yerine otursun diye! *** Medyanın bedelli askerleri dedim ya… Kimileri, Ahmet Hakan gibi örneğin, Erdoğan’ın uçağına binip zirvelere uçuverir. Kimileri, biraz daha mütevazı karşılıklarla üstlerine düşen görevi yerine getirir. Ama bedel her zaman ‘maddi kazanç’ değildir. Bazen, KAYBETMEMEKTİR. Hakkınızda açılan bir davadan sıyrılmanın da... Cezaevi tehlikesini savuşturmanın da... Saray’ın hışmından uzaklaşmanın da... BİR BEDELİ VARDIR. Gün gelince ödenir!",https://halktv.com.tr/makale/medyanin-parali-askerleri-650374
Ayşenur Arslan,Başı açık ‘şeytan’ kadınlar,26 Ocak 2020 Pazar 16:36,"Çok uzun yıllar hep, laik/agnostik ya da İslam’a farklı bir bakış açısıyla yaklaşanların başörtülü kadınlar hakkında ne düşündüğü, ne dediği konuşuldu. Kadınların başının örtülmesini neredeyse İslam’ın 6. şartı haline getirenler, hep karşı saftakileri sorguladı. Üstelik demokrasi sosuyla süsleyerek! Demokrasi herkesin inandığı gibi yaşaması ise bakalım demokrasi savunucuları bu özgürlüğün yanında yer alacak mıydı!? Haklardan dem vuranlar bakalım bu sınavdan geçebilecek miydi? Başta liberaller, geniş bir kesim başörtüsü ‘hakkını’ savundu. Hatta önde gelen isimleri ekranlarda nutuklar attı, bazıları koştura koştura eylemlerinde yer aldı. O dönemde kendi programımda ya da davet edildiğim yayınlarda hep şunu söyledim: “Eleştiremeyeceğim bir meseleyi körü körüne desteklemem. Elbette tek tek bireylerin hakkını savunurum. Ancak başörtüsü dayatması ve arkasındaki GERÇEĞİ anlatamadığım sürece, mesele benim için bir özgürlük talebi değildir. Dolayısıyla yanında olmam.” *** Şunu söylemeye çalıştım. Çalışıyorum. Tek tanrılı/kitaplı dinler, doğaları gereği ‘TEK TİP’ insan ister. Kurallar dayatır. O kuralların dışına çıkılmasına izin vermez. Çıkanları da affetmez. Bir topluma ve bireylerine o kuralların dayatılması, en hafif deyimle ‘baskıcı / otorite’ nitelemesini hak eder. Hele Erdoğan’ın bir vakitler söylediği gibi “Velev ki bizim siyasi simgemiz” diye bakılıyorsa… Hele o ismin tek adam olarak yönettiği ülkede, başörtüsü konusunda iki çift laf etmenin -başıma geldiği üzere- sonu mahkeme ise! *** Türkiye’de mesele, yıllarca çok yanlış bir zeminde tartışıldı. Biz başörtülü kadınları konuştuk, evet! Ama onların BİZLER İÇİN ne düşündüğünü, söylediğini hiç duymadık. Öyle ya, acaba onlar benim gibi başı açık kadınlar için ne düşünüyordu? BİZLERE NASIL BAKIYORLARDI? Bu konuda bildiğim tek örnek, 2000’li yılların başında TEMPO dergisinde yer alan bir araştırma dosyası oldu. Sorunun yanıtı çok netti: Başörtülü -çoğu üniversiteli- genç kızlar, başını örtmeyenlere CEHENNEMLİK gözüyle bakıyordu. Kimisi acıyarak ifade ediyordu bunu, kimisi öfke ve hatta kinle! Ama duyguları bir yana, cehennemde yerimizin hazır olduğunda hemfikirlerdi. BirGün‘ün ortaya çıkardığı kitaptaki figürler, bunun en net fotoğrafını sergiledi. Milli Eğitim Bakanlığı’nın öğretmenler için hazırlattığı kitaptaki kadınlardan söz ediyorum. Görmüşsünüzdür; çocuklar başı açık kadınlardan ‘şeytan görmüş’ gibi korkuyor, uzaklaşmaya çalışıyor. Başörtülü kadınlar ise şefkatin cisimleşmiş hali, çocuklara sığınak oluyor. Sorumun yanıtını artık herkes biliyor. Başı açık kadınlar şeytanlaştırılacak. Bunun doğal sonucu olarak da kamudan başlayarak kadınların örtünmesini dayatacaklar. Belli bir kesimi -çeşitli pragmatik nedenlerle- görmezden gelerek, toplumu İhvan kılığına kıyafetine sokacakla *** Anaokulundan başlayarak çocukların beyinlerine akıtılan zehrin nelere yol açtığına dair sayısız tanıklık var. Sosyal medya, özellikle BirGün’ün manşet haberinden sonra ne öykülere sahne oldu. Aklımda kalanlardan birinde, bir baba “ilkokul öğrencisi oğlum, kadın diye halasından uzak durmaya başladı” diye yakınıyordu. İnsanlık tarihi, kadın düşmanlığının -çoğu kez dinler üzerinden- sistemli biçimde yürüdüğünü anlatır. Epey yüzyıl devirmiş dünyamızın bu çağında, o düşmanlığın tarihe karışması beklenir aslında. Ya da umulur! Oysa, anlatacağım anekdot, ‘bu çağa’ ait. Tamı tamına 1987 yılına... Yani, Cumhuriyet’in 64’üncü yaşına... O yıl, Erdoğan Refah Partisi İl Başkanı. Partisinde öne çıkmaya ve belki de Batı’nın dikkatini çekmeye başladığı bir dönem yani…Erdoğan’ın yol arkadaşlarından biri, o günlere dair şunu anlatıyor: “Yalçın Özer diye bir arkadaşımız vardı. Onun vasıtasıyla komşularından birisinin evinde ‘ev sohbeti’ düzenlemiştik. Sohbet bittiğinde ev sahibi arkadaşa üyelik teklifinde bulunduk. Adam teklifimizi kabul etmemek için bin dereden su getiriyor, nazlanıp duruyordu. Tam o sırada mutfaktan ‘Beni yazın’ diye bir ses geldi. Seslenen, evin kızıydı. Doğrusu, ‘kadınları üye yapmıyoruz’ demeye dilimiz varmadı. Formu doldurup kızımızı üye yaptık. Ne var ki, uzun süre üye kayıt defterine işleyip İl’e gönderemedik.” (*) Uzun lafın kısası, sonunda topu üzerlerinden atmak için formu Erdoğan’ın başkanı olduğu İl’e göndermişler. İl onay vermiş ve İLK KADIN ÜYE, böyle bir rastlantıyla partiye katılmış. *** BİR LİDERİN DOĞUŞU adını taşıyan kitabı okuyunca daha iyi anlıyorsunuz. Erdoğan’ın siyasi hayatında, inançları ile siyasetin gerektirdiği pragmatik/faydacı görüş hep iç içe olmuş. Bu iki ‘cephe’ kimi zaman başarıyla birlikte yürümüş, kimi zaman çelişkileriyle çatışmalara yol açmış. Hiç akıllarında yokken, böyle bir olay üzerine kadınları üye yapmaya başlamışlar... Öte yandan, aynı Erdoğan, aynı dönemde “Cemaatlerden oy alamıyoruz, oralara uzanmamız lazım” demiş. Böylece, kadınları birer ‘fedai’ gibi sahaya sürerken, kadın düşmanı cemaatler/tarikatlar ile bağlar sıkılaştırılmış. Ve onlara “Sizin isteklerinizin de zamanı gelecek, sabredin” denmiş. İşte o zaman, bu zaman! Evleninceye kadar yanından ayırmadığı, her hassas meselenin tanığı yaptığı kızı Sümeyye, bugün ‘evinin kadını’. Arada bir, Erdoğan ailesinin kadınlarıyla birlikte ‘kadın derneklerinde’ boy gösterdiğine bakmayın. Kimilerinin Erdoğan’ın halefi gözüyle baktığı Sümeyye, bugün eve sürgün! Tıpkı, -bir zamanlar sahaya sürdükleri- siyasi İslam davasının en ateşli askeri AKP’li kadınlar gibi. Onlara “Tamam, işiniz bitti” dendi, “Artık evlerinize dönün ve çocuk doğurup davaya uygun insanlar yetiştirin.” Onların işi bitti. Sırada, ÖTEKİ KADINLAR var. O kadınlar da, ya örtünecek/hizaya girecek/evine dönecek... Ya da ‘şeytan’ muamelesi görüp, belki kendi çocuğunun gözünde bile ‘günahkâr’ sayılacak. Küçümsemeyin, gözünüzü kapatmayın. Bunlar artık kâğıt üstündeki ideolojik sayıklamalar değil, üçer beşer artarak karşımıza çıkan vakalar.(*) BİR LİDERİN DOĞUŞU / Hüseyin Besli - Ömer Özbay / Meydan Yayınları",https://halktv.com.tr/makale/basi-acik-seytan-kadinlar-650403
Ayşenur Arslan,“Merabalar.. Nasıl gidiyor arabalar...”,06 Ekim 2018 Cumartesi 13:56,"Abdülkadir Selvi “bildirdi” tabii ki! Erdoğan salı günü o kadar o kadar keyifliymiş ki, grup toplantısından çıkarken gazetecilere böyle takılmış: “Merabalar.. Nasıl gidiyor arabalar..” Espriye (aynı düzeyde) espriyle karşılık vermek adettendir. “Selam.. Öpsün seni halam” diyen çıkabilirdi mesela. Çıkmamış. Yine Selvi Bey’in bildirdiğine göre, onun yerine bir gazeteci soru sorar gibi yapmış. “Affı merak ediyoruz efendim” demiş. Selvi Bey, bu -belli ki pek alışık olmadıkları- girişimi bir aile büyüğü edasıyla, “gazeteci her yerde gazeteci” diye yorumlamış. Gazeteci milleti işte :)) Sormadan duramaz :)) Elbette Almanya’da, Almanlar’ın himayesinde ve kucağında olmamak şartıyla. Yoksa ne var! Erdoğan’a bile soru soruluyormuş! Hatta bakınız, “Başkan” da keyifli gününde olduğu için gazeteciyi “ne hakla otuzbeşe bakla” diye azarlamamış. Bilakis gülümsemiş. Evet, değerli okurlar.. “Başkan” gülümsemiş ve “sabır sabır” diyerek o gazeteciye ve Selvi Bey’e yazacak malzeme vermiş. ••• İroni ya da kabasından komiklik yaptığımı düşünüyorsanız.. Hayır, yapmadım. Medyanın geldiği nokta bu! Erdoğan “sınırı” çizdi zaten: “Batı’daki (..) devasa ülkeleri başında olanların değil, medyaların yönettiğini gördüm. Ben de dedim ki, ‘medyayı bırakın, halkınız ne düşünüyor bunu söyleyin.’ Bizde de bir zamanlar böyleydi. Dördüncü kuvvet falan. Demokrasi gücünü halktan alır. Halk varsa demokrasi var, yoksa yoktur. Medya ile demokrasi olmaz. Bir siyasetçi de medyasından korkuyorsa onun da sağlıklı siyaset yapması mümkün değildir.” Doğru! Siyasetçi medyadan korkmamalı. Ama Erdoğan’ın DEMOKRASİ dediği (her neyse o) sistemde medya siyasetçiden / iktidardan / bilhassa Reis’ten korkmalı. Kaldı ki, 2018 Türkiyesi’nde medya Reis’den korkmayacak da okuruna / seyircisine mi sığınacak! Onca gazetenin, televizyonun parasını okuru / seyircisi mi veriyor sanki! Saray veriyor azizim, Saray! Kamu bankalarıyla, kurumlarıyla, himayesindeki büyük büyük şirketlerin üç beş sakal atmasıyla doluyor onların kasası. Okuruna / seyircisine sığınan gazetelerin başına gelenlerse ortada. Hapis, para cezası, binbir dert.. ••• Bu arada.. Yazmasam olmaz. Gazetecinin “korkmuşunu” seven sadece iktidar değil. Örneğin CHP de, kendisine yakın gazetecilerden “tam itaat” bekliyor. Sıradan çıkanları, “görmezden gelerek” cezalandırıyor. Bakınız; BEN! Haftalardır, CHP yönetiminden kimi isimleri programıma davet edip duruyorum. Bir kadın milletvekili önce “tamam” dedi. Sonra -kendisi arayıp haber vermedi de- teyid için aradığımda “genel merkezin konuşma yasağı getirdiğini, bu yüzden programa katılamayacağını” söyledi. Seçim öncesinde programa gelen bir milletvekili ise, muhtelif gerekçeler göstererek ve sonunda telefonlarıma çıkmayarak “durumu” izah etti! Partinin yöneticileriyle de benzer şeyler yaşadım. HaberTürk’e, CNN Türk’e giden değerli yöneticiler, nedense bana vakit ayıramıyordu. Hatta bazıları mesajlarıma bile dönmüyordu. ••• 44 yıldır bu meslekteyim. Hemen hemen hiçbir iktidar benden hoşlanmadı. Bir tek Ecevit’i sayabilirim. Sorularımdan hoşlanmasa da bana ve gazeteciliğe saygısından zerre kadar ödün vermeyen bir Ecevit olmuştur. Evet, Demirel de karşılaştığımızda sıcak davranmıştır. Ama, TRT’deki ilk yıllarımda olduğu gibi, cezalandırılmam ve hatta kovulmam için fısıldamayı ihmal etmemiştir. Çiller’den Türkeş’e, diğerlerinden söz etmeye bile gerek yok herhalde. Ama ne var, biliyor musunuz... Onların hepsi yolcuydu.. Ben ve benim gibi gazeteciler ise “hancı”.. Erdoğan kim ki bizleri “yok” sayacak! Bugün Saray’ın başında.. Kimbilir bir seçim sonra nerede.. Bu gözler, kaç “vazgeçilmez siyasetçi” gördü.. Kaç “güçlü liderin” düşüşüne tanıklık etti, biliyor mu! Medya tespitleri de “medyayı tarif etmez”.. Sadece onun siyasetçi / lider olarak kıratını ve ülkeyi getirdiği yeri gösterir. Gerisi, “Başkan”ın ifadesiyle; falan filan... Ayşenur Arslan'ın yazısı",https://halktv.com.tr/merabalar-nasil-gidiyor-arabalar-340632h
Ayşenur Arslan,Ankara’dan bildiriyorum: Açılmaya hazırlanın!,15 Aralık 2019 Pazar 10:44,"Açılmaktan kastım, elbette, siyasetin YENİDEN dizaynı için YENİDEN üzerimize boca edilecek sevgi çiçekleri / böcükleri. Ama hazır Ankara’dan bildiriyorken önce birkaç izlenim paylaşayım. Mahkeme çağırdı diye gittiğim, hâkimin mazereti çıktı diye duruşmalanamadığım Ankara, şahane ağırladı beni. Mesleğimizin yüz akı iki ‘araştırmacı gazeteci’ Çiğdem Toker ve Saygı Öztürk’le program yapma imkânı buldum. Yanı sıra; devletin tüm kademelerinde çok üst düzey görev yapmış bir isim, önemli bir iş adamı, birkaç deneyimli /aktif siyasetçi ve soldan /merkezden /sağdan gazeteci ile buluşma şansı yakaladım. Anlattıklarıyla kâh bilip gördüklerimi doğruladım kâh şaşırdım. Bu arada kenti oradan oraya dolaşırken süper lüks semtler... Bırakın semti, uydu kentler gördüm. 10-15 katlı konserve kutusu kılıklı binalardaki, sosyal konut kılıklı evlerin birkaç milyondan aşağı satılmadığını söylediler. Rayici, Ankara’da, Saray’a yakın olabilmek için gelen eski/ yeni/müstakbel zenginler tayin ediyormuş. Anlaşılan Saray - içindeki ahaliyle birlikte - büyürken çeperi de genişleyip büyüyormuş. *** Kenti saran, hatta neredeyse Anıtkabir’i boğan beton ormanı mecazı hayata geçiren bir cangıl gibi. O cangılda yırtıcılar av peşinde koşuyor, yeni avlar için tuzaklar/pusular kuruyor. Sonra bunları, sahibinin kalemleri / sesleri aracılığı ile süsleyip püsleyip pazarlıyor. Adına da malum, AÇILIM diyor. Ankara’da dinlediklerim, böyle bir çerçeve çiziyor. Oradan hareketle de şu sonuca varıyor: “Çok erken bir seçim ihtimali zayıf. Ancak erken ya da zamanında seçim için planlar şimdiden hazırlanıyor. Yeni av sahaları aranıp bulunuyor. İktidar, kendi doğal sahasının sınırlarına geldiğinin farkında. Vazgeçemeyeceği MHP yüzünden köprüleri attığı Kürt seçmeni de hesaba katamıyor. Yani çok sıkıştı. Ve bu sıkışıklıkta -sayıları itibariyle oy deposu denebilecek- Aleviler yeniden gündemlerinde.” *** Yıllar önce... Ana akım medyadan sürülmeden önce… Erdoğan’a bir hayli yakın bir isimden dinlemiştim. İç ve dış politikada iki TAKINTISI olduğunu anlatmıştı: İçerde Aleviler dışarda İran. Sünni mezhep ideolojisini ve hatta Müslüman Kardeşler kimliğini bilince şaşırtıcı değil elbette. Ancak, bunu anlatanın seçtiği sözcükler şaşırtıcı gelmişti o sırada. Anlatanın iddiasına göre, Erdoğan “Bu topraklarda her melanetin altından Alevi çıkar” diye düşünüyordu. Obsesif, yani takıntılı bir kişilikle mezhepçi bakış bir araya gelince… Dahası, ideolojiye /politikaya /gündelik yaşama dair bin bir ayrıntıya zemin oluşturunca neler olduğunu gördük. Görüyoruz. Peki, buna rağmen Aleviler, Saray’ın kapsama alanına girer mi? Hiç kuşkunuz olmasın. Erdoğan’ın ŞAHSI söz konusu olunca girer. Umutsuz da olsa girer. Zira Saray için artık işler çok çok çok zorlaştı. Mızraklar çuvallara sığamıyor. Başta işsizlik, sorunlar çığ gibi üzerlerine geliyor. *** Davutoğlu’nun partisi işte tam da böyle bir kavşakta karşımıza /karşısına çıktı. Davutoğlu’nu önemsemeyebilirsiniz. Geçmişini hatırlatıp üzerine bir çizik atabilirsiniz. Oysa, reel siyasetin Merkezi Ankara, Davutoğlu’nu değilse bile, seçimde alabileceği birkaç puanı önemsiyor. Benim üzerinde duracağım şey ise, programındaki şu cümleler: “TEMEL İLKEMİZ ÖZGÜRLÜKÇÜ LAİKLİK VE ÇOĞULCU DİN ANLAYIŞIDIR. ANA DİLİN EĞİTİM VE SOSYAL HAYATTA KULLANILMASI AİDİYET SÜRECİNİ GÜÇLENDİRECEKTİR.” Samimidir, değildir... Göreceğiz. Ama bu yaklaşımın, Saray’ı zorlayacak yeni bir eşik olduğu açık. Davutoğlu, ANA DİLDE EĞİTİM gibi önemli bir çıkışla, HDP’ye mesafeli, ancak Saray’a da öfkeli Sünni Kürt seçmene... ÖZGÜRLÜKÇÜ LAİKLİK ifadesiyle, mütedeyyin ama Erdoğan’ın şeriatçı yaklaşımından rahatsız -özellikle genç-AKP seçmenine... ÇOĞULCU DİN mottosu ile başta Aleviler, farklı inanç gruplarına... “Buyurun” dedi. *** Eklemeden olmaz. Bunlara, Meral Akşener’in, CHP’nin 20 milletvekili jestini hatırlatarak, “Eğer isterlerse (Davutoğlu’nun partisine) kendilerinin de milletvekili verebileceklerini” söylemesi... CHP’nin içerden ve dışardan tüm oyun ve baskılara rağmen HDP’yi dışlamaması… HDP’nin kriminalize edilmesine fırsat vermemesi… Tüm alametler Erdoğan’ın çöküşüne işaret ediyor. Ankara’yı bu çerçevede çok iyimser gördüm. Ya sonrası? Erdoğan gider de kim gelir? Asıl önemli sorular bunlar. Ama yanıtları Ankara’da, siyasette değil elbette… Türkiye’nin her köşesinde verilecek örgütlü mücadelede.",https://halktv.com.tr/makale/ankaradan-bildiriyorum-acilmaya-hazirlanin-650385
Ayşenur Arslan,Konuş konuş nereye kadar!,03 Kasım 2018 Cumartesi 12:27,"İktidar, tek hane “müjdesi” vermeye hazırlandığı 2019’a enflasyonda “çift hane” ile girecek. Hem de Merkez Bankası’nın son tahminine göre yüzde 23.5 gibi bir oranla! Merkez Bankası belli ki krizi kabullendi. Açıklamasıyla da resmiyete döktü. Yine “müjde” diye sundukları ÖTV-KDV indirimi de krizin, iktidar cephesinden tescili anlamına geldi. Düşünün, iktidar vergisinden/gelirinden vazgeçiyor. Hem de bunu döviz rezervinden özelleştirme gelirine kadar her alandaki en sıkışık döneminde yapıyor. Bu dar alandaki kısa pasları “yerel seçim yatırımı” olarak görebilirsiniz. Doğrudur da! Ama, ev, araba, buzdolabı, masa sandalye satanları sevindirirken.. Doğalgaz, elektrik gibi en yakıcı kalemlere ilişmezseniz.. Medyanın, yayınevlerinin, hatta bebeklerine ıslak bez alanların feryatlarını duymazdan gelip kâğıtta KDV indirimine gitmezseniz.. Kısacası vatandaşın derdine derman olamazsanız.. Ne “yatırımı” olur bu? Diyeceksiniz ki; “Devlet -yani Erdoğan iktidarı- elindeki parayı ancak büyük ve yandaş sermayeye yetirebilir.” Haklısınız. Zaten asıl mesele de bu! Yani, sadede gelelim! 2019 bütçesinde sağlık ve eğitimin yetim muamelesi gördüğünü biliyorsunuz. İcracı bakanlıkların bütçelerinde de, başlamamış projelerin iptal edilmesiyle “kuşa çevirme operasyonları” ortada. Yani, iktidarı oradan kesmiş buradan kısmış.. Yine olmuyor, yine olmuyor. Peki, başka ne yapılabilir? Erdoğan (yine) “müjde” verdi. Özelleştirmeler gelecek yıl hız kazanacakmış. Varlık Fonu torbasına attıklarına sıra geldi gelecek yani. Yeter mi? Hayır! Çöküş dönemindeki her diktatoryal rejimde olduğu gibi, savaş yatırımları/harcamaları öncelikli. Koltukta kalabilmenin yolu milliyetçi dalgayı yükseltmekten geçiyorsa başka da çareleri kalmıyor netekim!! Oysa, kıtı kıtına yaşasak.. Yolu, barajı falan unutsak bile bütçe bu harcamaları kaldıramayacak durumda. Dolar üzerinden yüzde 7.5 gibi akla ziyan bir faiz oranıyla borçlanmak durumu apaçık gösteriyor. Bunu bile “Bir talep geldi bir talep geldi şaşarsınız valla” diye müjdeden saydılar ya nafile! Gelen para kızgın tavada cos diye iki saate buharlaşıverince.. Başkaca borç morç bulunamayınca.. Elin “bize hayran” gavuru yatırıma gelmeyince.. Ve tabii, büyük/yandaş/besleme sermaye fedakârlık sözcüğünü duymaya bile tahammül edemeyince.. Eeeee! Ne kalıyor geriye? Geçmediği köprü, uçmadığı havaalanı, uğramadığı şehir hastanesi için bile cebinden para tırtıkladıkları insanlar. Bütçe bunu da ayan beyan gösteriyor. Sosyal güvenlik kalemleri zayıflıyor. Üstelik işaretler, meselenin bununla kalmayacağını gösteriyor. Pek çok alamet var. Ama size tek ve çok anlamlı bir örnek vereceğim. Karar gazetesinde İbrahim Kahveci, zihinlerdekini açık edivermiş. Aynen şöyle: “Bütçe gerekçesinde ne diyor biliyor musunuz? -Yatırıma para yok. -Emeklilik sistemi resmen çökmüş. AK Parti iktidara geldiği 2003 yılında sosyal güvenlik sistemine yapılan transfer harcaması 15 milyar 922 milyon liraydı. O paranın 2018 yılı değeri 56 milyar TL etmektedir. Oysa 2018 yılında sosyal güvenlik sistemine bütçeden aktarılacak transfer harcaması 148,6 milyar lira olarak tahmin edilmektedir. Ve 2019 bütçesinden ise sosyal güvenlik sistemine bütçeden aktarılacak para 188 milyar lira olarak hesap edilmektedir. Nereden nereye... Ya da ver ver ver nereye kadar?” İbrahim Kahveci’nin yazısının başlığı da bu zaten: “VER VER VER NEREYE KADAR!” Beyefendiye göre, iktidar.. Pardon ÜLKE öncelikliymiş. İktidar.. Pardon ÜLKE için (bakın burası çok önemli!!) 2002 yılında olduğu gibi insanlar kendi kazancından vazgeçmeliymiş: “Bugün toplumda gelecek sorumluluğu duygusunun yok olduğunu gözlemliyorum. Kimse ülke geleceği hakkında bir endişe ve parlaklık duymuyor-görmüyor. Herkes siyasetin getirdiği hava ile bugünü kurtarma peşinde. İnsanlar kendi hayatlarını bireysel olarak düşünüyor. Ülke ne olmuş, ülke kazanmış mı vs düşünce yok. Bugün sosyolojik olarak irdelenmesi gereken toplumsal durumlar söz konusu. Neden 2002 yılında kendi kazancımızdan vazgeçerek ülke kazancına oy vermiştik. Ve şimdi neden ülke kazancından ziyade kendi kazancımıza yeniden bakar olduk?” Bu söylemin önümüzdeki günlerde daha sık duyulacağından emin olabilirsiniz. Önce algı oluşturulacaktır.. Ardından da Türkiye’nin parasını ve daha önemlisi gençlerinin canını akıttıkları savaşta yeni bir cepheye denk getirip “ÜLKE KAZANCINA” bakacaklardır. Öyle ya! İktidarın.. Pardon ÜLKENİN de bir dayanma gücü var: Ver ver ver nereye kadar! Ya muhalefet? Onlar ne yapar acaba? Ayşenur Arslan'ın yazısı",https://halktv.com.tr/konus-konus-nereye-kadar-345557h
Ayşenur Arslan,Konuş konuş nereye kadar!,04 Kasım 2018 Pazar 10:40,"İktidar, tek hane “müjdesi” vermeye hazırlandığı 2019’a enflasyonda “çift hane” ile girecek. Hem de Merkez Bankası’nın son tahminine göre yüzde 23.5 gibi bir oranla! Merkez Bankası belli ki krizi kabullendi. Açıklamasıyla da resmiyete döktü. Yine “müjde” diye sundukları ÖTV-KDV indirimi de krizin, iktidar cephesinden tescili anlamına geldi. Düşünün, iktidar vergisinden/gelirinden vazgeçiyor. Hem de bunu döviz rezervinden özelleştirme gelirine kadar her alandaki en sıkışık döneminde yapıyor. Bu dar alandaki kısa pasları “yerel seçim yatırımı” olarak görebilirsiniz. Doğrudur da! Ama, ev, araba, buzdolabı, masa sandalye satanları sevindirirken.. Doğalgaz, elektrik gibi en yakıcı kalemlere ilişmezseniz.. Medyanın, yayınevlerinin, hatta bebeklerine ıslak bez alanların feryatlarını duymazdan gelip kâğıtta KDV indirimine gitmezseniz.. Kısacası vatandaşın derdine derman olamazsanız.. Ne “yatırımı” olur bu? Diyeceksiniz ki; “Devlet -yani Erdoğan iktidarı- elindeki parayı ancak büyük ve yandaş sermayeye yetirebilir.” Haklısınız. Zaten asıl mesele de bu! Yani, sadede gelelim! 2019 bütçesinde sağlık ve eğitimin yetim muamelesi gördüğünü biliyorsunuz. İcracı bakanlıkların bütçelerinde de, başlamamış projelerin iptal edilmesiyle “kuşa çevirme operasyonları” ortada. Yani, iktidarı oradan kesmiş buradan kısmış.. Yine olmuyor, yine olmuyor. Peki, başka ne yapılabilir? Erdoğan (yine) “müjde” verdi. Özelleştirmeler gelecek yıl hız kazanacakmış. Varlık Fonu torbasına attıklarına sıra geldi gelecek yani. Yeter mi? Hayır! Çöküş dönemindeki her diktatoryal rejimde olduğu gibi, savaş yatırımları/harcamaları öncelikli. Koltukta kalabilmenin yolu milliyetçi dalgayı yükseltmekten geçiyorsa başka da çareleri kalmıyor netekim!! Oysa, kıtı kıtına yaşasak.. Yolu, barajı falan unutsak bile bütçe bu harcamaları kaldıramayacak durumda. Dolar üzerinden yüzde 7.5 gibi akla ziyan bir faiz oranıyla borçlanmak durumu apaçık gösteriyor. Bunu bile “Bir talep geldi bir talep geldi şaşarsınız valla” diye müjdeden saydılar ya nafile! Gelen para kızgın tavada cos diye iki saate buharlaşıverince.. Başkaca borç morç bulunamayınca.. Elin “bize hayran” gavuru yatırıma gelmeyince.. Ve tabii, büyük/yandaş/besleme sermaye fedakârlık sözcüğünü duymaya bile tahammül edemeyince.. Eeeee! Ne kalıyor geriye? Geçmediği köprü, uçmadığı havaalanı, uğramadığı şehir hastanesi için bile cebinden para tırtıkladıkları insanlar. Bütçe bunu da ayan beyan gösteriyor. Sosyal güvenlik kalemleri zayıflıyor. Üstelik işaretler, meselenin bununla kalmayacağını gösteriyor. Pek çok alamet var. Ama size tek ve çok anlamlı bir örnek vereceğim. Karar gazetesinde İbrahim Kahveci, zihinlerdekini açık edivermiş. Aynen şöyle: “Bütçe gerekçesinde ne diyor biliyor musunuz? -Yatırıma para yok. -Emeklilik sistemi resmen çökmüş. AK Parti iktidara geldiği 2003 yılında sosyal güvenlik sistemine yapılan transfer harcaması 15 milyar 922 milyon liraydı. O paranın 2018 yılı değeri 56 milyar TL etmektedir. Oysa 2018 yılında sosyal güvenlik sistemine bütçeden aktarılacak transfer harcaması 148,6 milyar lira olarak tahmin edilmektedir. Ve 2019 bütçesinden ise sosyal güvenlik sistemine bütçeden aktarılacak para 188 milyar lira olarak hesap edilmektedir. Nereden nereye... Ya da ver ver ver nereye kadar?” İbrahim Kahveci’nin yazısının başlığı da bu zaten: “VER VER VER NEREYE KADAR!” Beyefendiye göre, iktidar.. Pardon ÜLKE öncelikliymiş. İktidar.. Pardon ÜLKE için (bakın burası çok önemli!!) 2002 yılında olduğu gibi insanlar kendi kazancından vazgeçmeliymiş: “Bugün toplumda gelecek sorumluluğu duygusunun yok olduğunu gözlemliyorum. Kimse ülke geleceği hakkında bir endişe ve parlaklık duymuyor-görmüyor. Herkes siyasetin getirdiği hava ile bugünü kurtarma peşinde. İnsanlar kendi hayatlarını bireysel olarak düşünüyor. Ülke ne olmuş, ülke kazanmış mı vs düşünce yok. Bugün sosyolojik olarak irdelenmesi gereken toplumsal durumlar söz konusu. Neden 2002 yılında kendi kazancımızdan vazgeçerek ülke kazancına oy vermiştik. Ve şimdi neden ülke kazancından ziyade kendi kazancımıza yeniden bakar olduk?” Bu söylemin önümüzdeki günlerde daha sık duyulacağından emin olabilirsiniz. Önce algı oluşturulacaktır.. Ardından da Türkiye’nin parasını ve daha önemlisi gençlerinin canını akıttıkları savaşta yeni bir cepheye denk getirip “ÜLKE KAZANCINA” bakacaklardır. Öyle ya! İktidarın.. Pardon ÜLKENİN de bir dayanma gücü var: Ver ver ver nereye kadar! Ya muhalefet? Onlar ne yapar acaba? Ben de İbrahim Kahveci’den ilham alıp sorsam ayıp mı kaçar: KONUŞ KONUŞ NEREYE KADAR!!!! Yeter! Fatih Yaşlı’nın BİRGÜN’deki köşesinde yazdığı gibi CUMHURİYET SAVUNUSUNUN HIZLA RADİKALLEŞMESİ GEREKİYOR. Bunun için de öncelikle artık konuşmamak gerekiyor. Evet lütfen konuşmayın artık. Cumhuriyet’i yok olmaktan kurtarmak için eylem planınızı hazırlayın. Ve harekete geçin. Ayşenur Arslan'ın yazısının tamamı",https://halktv.com.tr/konus-konus-nereye-kadar-344992h
Ayşenur Arslan,Palu Türkiye’si!,12 Ocak 2019 Cumartesi 16:54,"Palu ailesini tanımayan kalmadı herhalde. Müge Anlı’nın programında tanıdığımız aile, “psikolojik gerilim” filmlerine taş çıkarttı. Hikâyede, neler yoktu ki: Birkaç cinayet, çocuklara eziyet / cinsel istismar, kara büyüler, cin çıkartma ayinleri.. Bu vahim, iğrenç tabloyu ve kriminal boyutunu bir kenara bırakıyorum… Palu ailesi -bana göre- BİR GERÇEĞE AYNA tuttu. İnanç adına anlatılan masalların gözleri nasıl bağlayabildiğini gösterdi. Aklın, bilimin, sağduyunun sürgüne gönderildiği topraklarda insanoğlunun nelere nasıl inanabileceğini kanıtladı. Bir Palu ailesinden bir Türkiye’den anlatalım: Ayşenur Arslan'ın yazısı",https://halktv.com.tr/palu-turkiyesi-356085h
Ayşenur Arslan,Erdoğan laikliğin mezarını kazdı,01 Aralık 2019 Pazar 08:25,"Başlıktaki ‘iddianın’ ayrıntılarına.. Son konuşmasıyla bu işareti ‘artık apaçık’ veren Erdoğan’a ve günümüz Türkiyesi’ne geleceğim. Ama önce uzaklara ve geçmişe gideceğim. Lübnan asıllı yazar Amin Maalouf’un ‘Uygarlıkların Batışı’ kitabından -onun da bir belgeselden aktardığı- bir ‘hatıra’ aktaracağım. 1950’ler, Mısır... Kral Faruk devrilmiş ve sürgüne gönderilmiş. Mısır’ın başında efsane lideri Nasır var. Cumhuriyet çok genç. Tıpkı İHVAN -yani bildiğimiz adıyla Müslüman Kardeşler örgütü- gibi. Nasır, Cumhuriyet projesi içinde yer almaya çalışan İHVAN’ın başındaki isimle buluşuyor. Uzlaşma zemini bulunabilir mi, anlamaya çalışıyor. Sonrası, belgeselde Nasır’ın ağzından şöyle anlatılıyor: “Benden ne istedi biliyor musunuz? Mısır’da tesettürü zorunlu kılmamı ve sokağa çıkan her kadının başını örtmemi istedi.” Nasır’ı dinleyenler bir kahkaha patlatıyor. O da kahkahalarını zor tutarak anlatmaya devam ediyor: “Ona kalırsa kadınlar artık çalışmamalı, sinemalar ve tiyatrolar kapatılmalı. Başka bir deyimle, karanlık her yere egemen olsun istiyor!” Yine kahkahalar... Kahkahalar… Ne yazık ki Mısırlılar artık gülemiyor. Nasır’ın İHVAN lideriyle buluştuğu dönemde dünyaya gelen Mursi, yarım yüzyıl sonra karanlığın kapılarını açtı. Mısır’da olmaz denilen oldu. *** İHVAN, yani Müslüman Kardeşler Mursi’nin devrilmesiyle Mısır’dan kovuldu. Arap dünyasından da dışlandı. Bir süre Katar’da konuşlandı. Sonunda orada da barınamayınca, Türkiye ‘sığınağı’ oldu. Saray tarafından korundu, kollandı. Hatta iddiaya göre; Esad’la aralar “Suriye hükümetinde Müslüman Kardeşler’den (isim isim sayılan) bir grubun görev alması” talebi reddedilince bozuldu. (*) İHVAN, uzun süredir İstanbul’da. Uluslararası toplantılar düzenliyor. Genelde ‘İslam dünyası’ özelde Türkiye için görüş, program, yol haritası hazırlıyor. Ancak aşağıda okuyacağınız görüş, İHVAN üyelerinden / temsilcilerinden birine değil, bu ülkenin Cumhurbaşkanı’na yani Erdoğan’a ait: “Bir Müslüman dinini hayatın şartlarına göre değil, hayatını inancının esaslarına göre uyarlamakla mükelleftir. İnsan inandığı gibi yaşamazsa, yaşadığı gibi inanmaya başlar. Din kişinin hayatına nüfuz etmezse, yapıp ettiklerini dinleştirme yanlışına düşer. Bunun için İslam bize göre değil, biz İslam’a göre hareket edeceğiz. Nefsimize ağır gelse de hayatımızın merkezine dönemin koşullarını değil, dinimizin hükümlerini yerleştireceğiz.” Büyük harflerle tekrar etmeliyim: Erdoğan diyor ki, “HAYATIMIZIN MERKEZİNE DİNİN HÜKÜMLERİNİ YERLEŞTİRECEĞİZ.” *** Diyanet’in düzenlediği DİN ŞURASI’nda söyledi bunları Erdoğan. Ertesi gün.. Daha sonraki gün.. Baktım da ne gazetelerde gören var ne de siyaset sahnesinde duyup da tepki gösteren.. Medya Mahallesi programındaki konuğum ve mesaj gönderen izleyicilerin yorumu da benzer oldu: “Korkmayın, bize bir şey olmaz.” Evet, Cumhuriyet / laiklik öylesine güçlü bir temel oluşturmuş ki, kolay kolay yıkamıyorlar. Ancak bu “asla yıkamazlar” anlamına gelmiyor. Gelmeyecek. Hani bir vakitler AİDS konusunda “Türk erkeğine bir şey olmaz” dendiğini hatırlıyor musunuz! BİR ŞEYLER OLMUŞTU.. OLUYOR.. OLACAK.. Hayat tarzındaki değişimin / gerilemenin farkında değil misiniz mesela? Eğitimde ve bürokraside imam hatipleşme nerelere vardı, görmüyor musunuz? Medreseler meşru, merdiven altı Kuran kursları yasal, bilmiyor musunuz? Kız - erkek öğrencilerin sınıfları, koridorları, hatta kimi yerlerde teneffüs saatleri ayrıldı, okumuyor musunuz? Diyanet’in bütçesinden üstlendiği görevlere, ne kadar büyük bir fark var fark etmiyor musunuz? Küçücük ama bence çok anlamlı bir örnek; Eurovision Şarkı Yarışması’nda neden yokuz? Yılbaşında sokaklar neden her yıl daha karanlık oluyor? *** Goethe, Beethoven, Hegel gibi isimleri var eden Almanya nasıl oldu da Hitler’in, Goebbels’in peşine takıldı? Öylesine uygar bir ülke şuurunu nasıl kaybetti de vahşete seyirci ya da ortak oldu? Tarih, sayısız örnekle dolu. Eğer aşınız yoksa, bağışıklık sisteminiz çökmüşse hastalığı iyimserlikle falan uzak tutamıyorsunuz. BİZE-SİZE mutlaka bir şeyler oluyor. Erdoğan’ın son sözlerinin ciddiye alınmaması, zaten bağışıklık sisteminin çöküşüne en açık işaret. Toplum kanaat önderleri, siyasetin önde gelen gidenleri, bu sözleri ciddiye alsa ciddi ciddi mücadele etmek zorunda kalacaklar. Bana sorarsanız bu nedenle havaya bakıp ıslık çalıyorlar. “Bize bir şey olmaz” diye bizi, daha doğrusu KENDİLERİNİ ikna etmeye çalışıyorlar. *** Yakın tarihten bir başka örnek. Bu kez ‘tanık’, İran’dan, Nobel ödüllü Şirin Ebadi. Seküler bir yaşama inanan, ancak pek çok kesim gibi Şah’a karşı Mollalar ile ortak mücadele eden bir yargıç. Humeyni rejiminin daha başında yaşadıklarını anlatıyor: “Beni-Sadr Adalet Bakanlığı’na atanmıştı. Bir grup tebrik için odasına inmiştik. Sıcak selamlaşmalardan sonra Beni-Sadr’ın gözleri bana takıldı. Bana teşekkür edeceğini veya benim gibi bir kadın yargıcın kendini adayarak devrimi desteklemesinin ne kadar anlamlı olduğunu belirteceğini zannettim. Bunun yerine, ‘dönüşüyle İran’ı onurlandıran sevgili imam Hüseyni’ye saygı göstermek için saçınızı kapatsanız daha iyi olmaz mı’ dedi. Başörtüsü takmaya zorlanmamalıyım ve eğer inanmıyorsam onu zorla takmayacağım’ dedim. ‘Durumun ne şekilde ilerlemekte olduğunu görmüyor musunuz?’ diye sordu sesini yükselterek...” ***  İran’da durumun nasıl ilerlediğini gördük, biliyoruz. Ya sizler görmüyor musunuz? Erdoğan yıllardır -özellikle son dönemde açıktan açığa- saldırdığı laikliğin mezarını kazdı. Farkında değil misiniz?! Erdoğan’ın hayatımızın merkezine yerleştireceği hükümlerin doğrudan doğruya ŞERİAT anlamına geldiğini... Örneğin; bir süre sonra kamuda başörtüsü şartı geleceğini... Namazın ‘denetlenecek bir zorunluluk’ haline getirileceğini… Karanlığın giderek koyulaşacağını anlamıyor musunuz?! (*) Bu iddia, hem Suriye konusunda uzman kişiler tarafından dile getiriliyor. Hem de moderatörlüğünü yaptığım bir programda AKP iktidarının eski Dışişleri Bakanı Yaşar Yakış tarafından öne sürüldü. *** Erdoğan rejiminin karakterini en iyi vurgulayanların başında, hazırlığı süren İkinci Yargı Paketi geliyor. Paket ve içindeki ‘Kız çocuklarının 12 yaşından itibaren evlendirilmesini sağlayacak’ düzenleme.. Bir grup kadın bu vahşi düzenlemeye karşı çıkmak için KIRMIZIKURDELE etiketiyle bir kampanya başlattık. O kurdeleleri, çocuklarımızın beline takılmasın diye bileklerimize / yakalarımıza takıyoruz. Çocuk istismarı / tecavüzü / köleliği anlamına gelecek düzenlemeye HAYIR diyoruz. Haberiniz olsun!",https://halktv.com.tr/makale/erdogan-laikligin-mezarini-kazdi-650378
Ayşenur Arslan,Metin Oktay’dan Arda Turan’a,13 Ekim 2018 Cumartesi 13:22,"Öğrenmek için özel bir çaba harcamanız gerekmiyor. Gazetelerden, televizyon ekranlarından, sosyal medya paylaşımlarından sağanak gibi üzerinize yağıyor “GÜNDEM”.. Arda Turan, 8 buçuk aylık hamile eşini evde bırakmış, gecelere akmış. Pek bir eğlenirken bir popçunun eşine (resmen) tacizde bulunmuş. Yetmemiş, popçu genç adama kafa atmış. O da yetmemiş, tabancasını alıp popçu genç adamın kırılan burnu için ameliyat olduğu hastaneye gitmiş. Rivayet o ki, tabancasından çıkan bir kurşun hastanede bir yazıcının içinde bulunmuş. Sosyal medyadaki tepkilerin biri de, bu gündemde hedefi 12’den vurmuş: “Metin Oktay eski Türkiye’dir.. Arda Turan ise yeni Türkiye..” “Teşbihte hata olmaz” dedikleri tam da bu işte! Arda Turan, herkese Kasımpaşa ayarı veren 1 numaradan... Televizyonuna göre görüş bildiren balıkçı Müslüm’e kadar Yeni Türkiye’nin patolojik kesiti!! ••• Darbeye gerekçe yaratıp, işçi sınıfının giderek güçlenen örgütlenmesini ezmek... Memlekete ılımlı İslam gömleği giydirmek için yaşananları / yaşatanları unutmadım elbette. Medyanın, sermayenin alkışladığı “özelleştirme” ile üstümüze kabus gibi çöken neoliberal vahşeti görmezden geliyor değilim elbette. “Bir zamanlar ne kadar saf ve güzeldik” diye nostalji yapacak da değilim. Ama.. Hiç değilse Metin Oktay’ımız vardı yahu! Onun hem futbolcu hem de insan olarak duruşu vardı. Futbolculuğu beş on asist, kral ilan edilecek kadar çok golden ibaret değildi kuşkusuz. Sahadaki kıran kırana mücadelede tek bir rakibinin, değil kemiklerini gönlünü kırmayışı.. Onca yıllık kariyerinde sadece -o da tartışmalı- tek bir kırmızı kart görmesi.. Hatta galibiyetlere sevincini “rakip takımdaki arkadaşlarına ayıp olmasın” diye saklamaya çalışması.. Daha ne olsun değil mi! Hayır, dahası var. Metin Oktay soyunma odalarında, “futbolcu geyikleri” yerine arkadaşlarına Nazım’ın şiirlerini okurdu, biliyor musunuz! Denizler idam edilmesin diye de, 12 Eylül sonrası Aydınlar Dilekçesi’ne de imza vermişliği vardı, biliyor musunuz! Türkiye 12 Eylül darbesiyle memleket sathında cezaevine çevrilirken, Metin Oktay’ı ile Tarık Akan’ı ile dimdik ayakta duranlar vardı. Unuttuk gitti belki... Mesela, Saray yerine bir Çankaya Köşkü vardı. Orada, herkese hakaret edip, herkesten “hakaret ediyor” diye davacı olan cumhurbaşkanı değil de, “gün gelip arayacağımızı” tahmin bile edemeyeceğimiz isimler otururdu. Ve mesela, Meclis’te Türkiye İşçi Partili günlere tanık olmuştuk. ••• O günlerde Türkiye’yi heyecanlandıran kasırganın “gözü” Behice Boran’dı. Aklın / bilginin cisimleşmiş haliydi. Ama birkaç kez yakından tanık olmuştum, duygunun her tonuna aşinaydı.. Her tonunu yaşıyordu. Sevgili arkadaşım Sunar Kural’ın evinde ayaklarımızı altımıza alıp koyulttuğumuz “kadın kadına” sohbetimiz şahittir! Üç gün önce, ölüm yıldönümünde andık. Türkiye’nin nereden nereye geldiğine şaşarak.. Ardalara, Saray’ın Hülya Koçyiğitli kurul kurul üyelerine maruz kalarak.. “Umut.. Birazcık umut” diyenlere yanıt veremeyerek.. En fazla “umuttan değilse de inattan mücadeleye devam” diyerek.. ••• Yine de.. Behice Boran’ın, yıllar yıllar önce bir dostuna yazdığı şiirde dediği gibi.. Sahte umutların parıltısına kapılmadan.. Ama karanlığın içindeki umut ışığını da gözden kaçırmadan yaşamalı. Değil mi! Bir gün Yaşamın uzun çabası sona erdiğinde, Ve boş ellerimiz kucaklarımızda dinlenirken, Biz bir tepenin üstünde oturacağız, Ve günlerin tantanalı geçit törenini izleyeceğiz: Bir gülümseme ile birkaç gözyaşı ile ve içimizi çekerek. Bir gün Sen ve ben, bir tepenin üstünde oturarak, Gariplikler yapmaktan hoşlanan ve kendimizle alay eden bir kahkaha ile, Başlarımızı sallayacağız bilgece: Ayşenur Arslan'ın yazısı",https://halktv.com.tr/metin-oktaydan-arda-turana-341561h
Ayşenur Arslan,Gezi Günleri’nden Kriz Günleri’ne,08 Aralık 2018 Cumartesi 11:37,"Tarih Nisan 2013. Yani Gezi Günleri’nin arifesi. AKP’nin o zamanki İstanbul İl Başkanı Aziz Babuşçu, bir toplantıda konuşuyor: “10 yıllık iktidar dönemimizde şu ya da bu şekilde bizimle paydaş olanlar, gelecek 10 yılda bizimle paydaş olmayacaklar. Diyelim ki liberal kesimler, şu ya da bu şekilde bu süreçte bir şekilde paydaş oldular, ancak gelecek inşa dönemidir. İnşa dönemi onların arzu ettiği gibi olmayacak.” Aziz Babuşçu, malumu böyle ilam etmiş, onca destek gördükleri liberallere kapıyı gösterivermişti? Yılı hatırlatayım mı? 2013. O yıl AKP iktidarında, Babuşçu’nun da vurguladığı gibi 10 yıllık bir süreç tamamlanıyor. Sıra ikinci 10 yılda. Yani, başta Erdoğan olmak üzere iktidar “paydaşlarının” her fırsatta altını çizdiği 2023 hedefinde. O hedefin işaretlerini de yine Babuşçu’nun o konuşmasında buluyoruz. Diyor ki: “AKP iktidarı 10 yılda çok şey yaptı. Ancak bunlar devletin kurumsal hafızasına yazılmazsa (kazınmazsa) çok kolay bertaraf olur.” *** İlk 10 yılda gerçekten de çok şey yapılmıştı! Ergenekon/Balyoz/OdaTV/Askeri Casusluk gibi davalarla devletin kurumsal hafızasına saldırmışlardı. Askeri vesayeti bitirme masalıyla liberalleri yanlarına almış, Cumhuriyet’i tasfiyeye koyulmuşlardı. Ancak artık liberallere ihtiyaçları kalmamıştı. Onların görevi bitmişti. Yeni aşamada artık demokrat-mış gibi, liberallerle birlikte yürüyorlar-mış gibi, insan haklarına falan saygı duyuyorlar-mış gibi yapmalarına gerek yoktu. İkinci ve nihai aşama başlamıştı. Elbette bu “karşı devrim” hareketine direniş olacaktı. Ama buna da hazırlardı, hiç tereddüt etmeden abaların altından sopaları çıkartacaklardı. Gezi Direnişi, tam da böyle bir kırılma noktasında çıktı karşılarına. Tam da kendilerine güvenmeye başladıkları bir noktada patlak verdi. Ve ödlerini patlattı! Bu yüzden küçücük çocukları öldürecek, gencecik insanların gözlerini çıkartacak, hayatları söndürecek kadar büyük bir şiddet sergilediler. Bir kez geri adım atmaya başlarlarsa nereye kadar “çekilmek” zorunda kalacaklarını.. İlk 10 yıldaki kazanımlarının ne kadarını “feda etmek” zorunda olacaklarını bilemezlerdi. Yani, kaybedemezlerdi. Bugün de korkuyorlar. Ekonomiyi, hukuku/adaleti/eğitimi getirdikleri yerin kendi seçmeninde bile tepki yarattığını görüyorlar. Gezi Günleri’nin yerini Kriz Günleri almaya başlayınca korku büyüyor. Bu yüzden Gezi dosyası beş yıl sonra Gezi davasına dönüştürülüyor. İnsanlar sokağa çıkmayı aklının köşesinden bile geçirmesin isteniyor. *** 2013 yılına yeniden dönelim. Bu kez Mart ayından bir not ile. 2013 Nevruzu’nda Diyarbakır’da Öcalan’ın mektubu okunmuştu, hatırlayın. Birkaç ay sonra başta İstanbul olmak üzere Türkiye’nin 78 ilinde Gezi Direnişi’ni kanla/ölümle bastıracak olan iktidar, o Mart’ta barış güvercini kılığındaydı. Dağlara bahar gelmişti adeta. O Nevruz’da, Diyarbakır’da Öcalan’ın mektubunu Türkçe tercümesiyle okuyan Sırrı Süreyya Önder, iki gün önce cezaevine girdi. Ayşenur Arslan'ın yazısı",https://halktv.com.tr/gezi-gunlerinden-kriz-gunlerine-350032h
Ayşenur Arslan,Atatürk’ü “hain” zannetmek!,10 Kasım 2018 Cumartesi 10:50,"Antalya’da bir imam hatip okulunda genç bir öğretmen, Harun K. Atatürk’ün fotoğrafından rahatsız olmuş. “İndirin bunu, hain hain bana bakıyor” diye fotoğrafı duvardan indirtmiş. Öğrencinin buna isyan etmesi.. Ardından konunun medyaya yansıması ile haberimiz oldu. Konu şimdi soruşturulacak-mış. Beyhude! İfadesinde “manevrayı” çoktan yapmış: “Ben o fotoğrafın yeri orası değil. Buradan indirin nereye asılması gerekiyorsa oraya asılsın dedim.. Hatta bunları söylerken kendimi hain gibi hissettim.” Yalan cihadın silahıdır, malum! Söylenmesinde sakınca görülmez. Atatürk’e neden “hain” gözüyle baktığını anlatacak değildi herhalde! Zaten anlatsa anlatsa “Padişah’a, Vahdettin’e sırtını döndü” diyecektir. Bir de elbette “hilafeti ortadan kaldırdığından” söz edecektir. ••• Vahdettin için uzun uzadıya yazmaya gerek var mı bilmiyorum. Bu tarihi fotoğraf kendi başına öyle çok şey anlatıyor ki! Sultan Reşad’ın beklenmedik ölümü üzerine tahta geçtiğinde, nasıl da eğreti oturmuş. Ayakları, kalkıp gitmeye hazır, basamağın ucunda.. Ürkek, “hazırlıksız” oturmuş. Öyle ya! Tahta geçtikten sadece 4 ay sonra.. Ve bundan tam 100 yıl önce 11 Kasım 1918 tarihinde Birinci Cihan Harbi bitti. Bu, Mondros ile mağlubiyeti çoktan kabullenmiş Osmanlı’nın da sonuydu. Atatürk, işgal kuvvetlerinin elinde bir kuklaya dönüşen Vahdettin’i mi kurtarmalıydı, yoksa bugün Atatürk’e “hain” diyenlerin de paylaştığı sloganla “Türk’ün son yurdu Anadolu”yu mu? ••• Gelelim halifeliğe! İlk Meclis’in seçtiği son halife Abdülmecid Efendi, Hilafet’in kaldırılmasından sonra sürgünde öldü, biliyorsunuzdur. Peki hangi ülkede, hatırlıyor musunuz? Fransa’da. Neden bir İslam ülkesinde, örneğin Mısır’da veya Fransızların / İngilizlerin kurulmasına “yardımcı” olduğu bir Arap devletinde değil de Fransa’da? Zira, hiçbiri Abdülmecid Efendi’ye ilgi / destek / şefkat göstermemişti. Atatürk’e “hain” diyen o genç öğretmen ve içinde yetiştiği tarikatın mensupları zannediyor mu ki, Abdülmecid Efendi’nin mirasçıları Halife ünvanını sürdürseydi o ülkelerin tavrı bugün farklı olurdu! Arap Yarımadası’ndan Balkanlar’a.. Kafkas illerinden Kuzey Afrika’ya.. Bütün o coğrafya Osmanlı İmparatorluğu’nun bir parçasıyken halifeliğin bir anlamı vardı. O imparatorluk parçalanıp ulus devletlere bölününce, hangi ulus / ülke / devlet halife dinler ki! Mümkün mü! Bugünün Suudi Kralı örneğin, Halife 25. Abdülmecid’e biat edecek.. Elini öpecek.. Fetvasına uyacak.. Öyle mi! ••• Atatürk, bütün bunları daha o zaman gördüğü için.. Bütün bu soruların yanıtlarını daha o zaman verdiği için.. SİZE BİLE yaşayabileceğiniz bir ülke verdiği için dahiydi. Benzersizdi. Zavallı genç adam! Tarikatınız / tarikatlarınız / şeyhleriniz / reisleriniz size bunları anlatmaz.. Sırtınızda yükselebilmek için sizleri cahil bırakır, cehaleti överler. Sizler de merak etmez / okumaz / sormaz / akıl yürütmezsiniz. Ama tam da bu yüzden Atatürk’ü öldüremezsiniz. Unutturamazsınız.",https://halktv.com.tr/ataturku-hain-zannetmek-345900h
Ayşenur Arslan,1 Mart’ın yıldönümünde Suriye’de olmak!,01 Mart 2020 Pazar 08:19,"Bugün 1 Mart. Malum, şu ünlü tezkerenin yıldönümü. Hani, sonradan çok farklı masallar anlatılsa da, özetle Erdoğan’ın çok istediği… Ama partisine henüz tam anlamıyla kelepçe takamadığı için 48 AKP’li vekilin ‘hayır’ oyu verdiği… Muhalefetin de çabasıyla reddedilen tezkerenin yıldönümü. Bir başka ifadeyle, Meclis’in ‘Erdoğan’ın iradesinden bağımsız’ belki de son kararı! Eğer tezkere reddedilmeseydi, Amerikan askerleri, bu topraklardan geçerek Irak’ı işgale gidecekti. Reddedilince, bunu da hatırlarsınız herhalde, Amerikalılar Türk askerinin kafasına çuval geçirdi. Esir aldı. Sorguladı. Deniz Baykal, bunu da hatırlayın lütfen, bu tutum üzerine ABD’ye nota vermekten söz edince de, Erdoğan “ne notası, müzik notası mı” deyiverdi. Aradan 17 yıl geçti. Irak önce işgal, sonra altüst edildi. Sonra, sıra Libya’ya… Suriye’ye geldi. Ve bu kez, Erdoğan 1 Mart tezkeresi’nin rövanşını aldı. Irak’ta yapmak isteyip de yapamadığını gerçekleştirerek, hem Suriye’de hem de Libya’da sahneye çıktı! Libya’da zorlanıyor belki ama Suriye’de açıktan Suriye ile savaşıyor. Saray’ın ve neredeyse bilumum medyanın ifadesiyle “REJİM GÜÇLERİNİN” İdlib’den, yani kendi topraklarından çekilmesini talep ediyor. Bunu, Suriye halkı için yaptığını söylüyor. Ve bu uğurda bu ülkenin evlatlarını ölüme gönderiyor. Amerikan Savunma Bakanlığı / Pentagon’un -en az- 19 yıllık planında BAŞROLÜ oynuyor. *** O planı hatırlıyor musunuz? Hazır hafıza tazelemeye başlamışken NATO’nun eski başkomutanlarından ABD’li general Wesley Clark’ın dudak uçuklatan “hatırasını” kayıt düşelim: “11 Eylül’den 10 gün sonra, Pentagon’a gidip Savunma Bakanı Rumsfeld ve yardımcısı Wolfowitz’i gördüm. Müşterek Karargah’ta daha önce benimle çalışanlara sadece merhaba demek için alt kata indim. Generallerden biri beni içeri çağırdı. “Efendim, gelip benimle bir kaç dakikalığına konuşmalısınız” dedi, “Irak’la savaşa girmeye karar verdik.” Ya 20 Eylül ya da o sıralardaydı. “Irak’la savaşa mı gireceğiz? Neden?” dedim. “Bilmiyorum” dedi, “Bana kalırsa başka ne yapacaklarını bilmiyorlar.” “Peki, Saddam’ı El-Kaide’ye bağlayacak herhangi bir bilgi bulmuşlar mı” diye sordum. “Hayır, o konuda henüz bir şey yok, sadece Irak’la savaşa girmek konusunda karar almış durumdalar” dedi. “Sanırım teröristler konusunda ne yapacağımızı bilmiyoruz ancak iyi bir orduya sahip olduğumuzdan hükümetleri indirebiliriz. Tek sahip olduğun malzeme bir çekiçse, tüm sorunlar birer çiviymiş gibi görünmeli” dedi. Birkaç hafta sonra onu tekrar görmek için gittim, o sıralar Afganistan’ı bombalıyorduk. “Hâlâ Irak’la savaşa girme durumunda mıyız” diye sordum. “Daha da kötüsü” dedi. Masasına uzandı, bir kağıt aldı. ‘Bunu az önce yukarıdan aldım’ -Savunma Bakanı’nın ofisinden anlamına geliyordu- ‘Beş yıl içinde, Irak’la başlayan sonrasında Suriye, Lübnan, Libya, Somali ve Sudan’la devam edip İran’la bitecek yedi ülkeyi nasıl ele geçireceğimizi anlatan (gizli) bir not.” *** Wesley Clark, “devlet sırrı” falan demeyip bu hayati sırrı açıkladı. “Darısı başımıza” olur mu acaba? 1 Mart tezkeresi öncesi ve sonrasında perde arkasında yaşananları… Erdoğan’ın kimlere ne sözler verdiğini… Yakınındakilerle paylaştığı “hayalleri/planları” öğrenebilir miyiz? Asıl, şu son birkaç ayda İdlib’de yaşananları öğrenme imkânı bulur muyuz? Ya da, İYİ Parti sözcüsü Yavuz Ağıralioğlu’nun -hem de ölüm haberinin çığ gibi aktığı saatlerde- canlı yayında söyledikleri, zaten her şeyi anlatıyor mu! “Bana dün, çocukların bölgede vurulmaktan korktukları ve bize lojistik olarak ulaşmalarının mümkün olmadıkları kadar sıkıştıkları bilgisi geldi ve bunu Savunma Bakanı’na ilettim. Bir hava saldırısı bekleniyordu demek ki. Hava kuvvetlerimizin buna dair bilgisinin olması gerekirdi.” Sahi! İdlib’de o evlatlar neden, nasıl öldü?",https://halktv.com.tr/makale/1-martin-yildonumunde-suriyede-olmak-650416
Ayşenur Arslan,Normalin yeni SÜRÜMÜ!,20 Ekim 2018 Cumartesi 11:21,"Genç bir yazar, Nermin Yıldırım, MİSAFİR adını verdiği son romanında kara mizaha kayan distopik bir olay kurgulamış. Alman mallarına boykot var diye Alman malı bozuk blendırı tamir etmeyi reddeden bir tamirci.. Hükümet İtalya’ya kızdı diye raflardan yok oluveren makarna paketleri.. Bu yüzden eriştenin yeniden keşfi.. Falan. Nermin Yıldırım romanını yazıp bitirmiş. Yayınevi matbaaya göndermiş. Kitap tam basılacak.. O da ne! Koca koca adamlar ABD’Yİ protesto için akıllı telefon parçalıyor. Amerikan mallarına ambargo ihtimalleri ciddi ciddi yazılıp konuşuluyor. Bu arada, erişte değilse bile bazı “yerli ve milli” malların yıldızı yükseliyor. Nermin Yıldırım -ne tesadüf!- akıl hastanesinde geçen kitabıyla ilgili bir röportajında durumu şöyle anlatıyor: “Deli yaftası gayet politik bir işleve sahip ve toplumların anormal tanımı, normal sayılanı meşrulaştırmaya yarar her şeyden önce. Normların karşısında duran ne varsa, sakat yahut tehlikeli sınıfına konuverir. Misafir’de derdim, bir toplumun normalini kaybedişini sorgulamak, normalin kimler tarafından nasıl tanımlandığıyla ilgili bir hikâye anlatmaktı.” 2018 Türkiye’si için ne kadar da cuk oturan bir yorum. Siyasi parti kadrolarından medyaya.. Kimi akademisyenlerden kimi hukukçulara.. Okumuş yazmış, dünya görüp mürekkep yalamış ne kadar insan varsa, memleketin anormal hallerini “normalleştirme” peşinde. ••• İş Bankası tartışması mesela.. Ortada Medeni Kanun ve bu çerçevede miras hukuku diye bir gerçek var. İktidarın umurunda değil. Alacak yanına çözüm ortağı Bahçeli’yi, çıkartacak yasayı, el koyacak bankaya. Yapacak bunu. Ve ne kıyamet kopacak ne de iktidarın façası bozulacak. Hayat, akıl hastanesinin başındakilerin çizdiği yolda akıp gidecek. Çünkü artık hiçbir şey anormal değil. Normal sürekli “güncelleniyor”. Yeni sürümleri çıkıyor. Bugün bize anormal gelen, yarın normalleşiveriyor. Üstelik, farkında değiller belki ama, muhalefetin katkılarıyla normalleş-tiril-iyor. Brunson vakası.. Davanın kendisi başlı başına sorunluydu. Akla ziyan iddialarda bulunup, final duruşmasında “Siz beni yanlış anlamışsınız, papazın dua evinde gördüklerim (Kürtler / Fetöcüler falan değil) Korelilerdi” deyiverdi mesela. Ne hukukçuyum, ne kahinim, ne dahiyim.. O duruşmadan günler önce “Yattığına karşılık gelecek bir ceza verip Brunson’u tahliye edecekler” dedim. Benim gibi pek çok kişi de bunu söyledi, yazdı. Dediğimiz çıktı mı? Çıktı! Trump Beyaz Saray’da Brunson şov yaparken “Uzun zamandır müzakere ettik, kesinlikle fidye ödemeyeceğimizi söyledik. Serbest bırakılmazsa çok kötü şeyler olacak dedik” diye durumu açık etti mi? Etti! Ya iktidar ne dedi? Gözümüzün içine baka baka yalan söyledi. “Yargı kararı” dedi. Hukuk, adalet vs. adına “anormal” ne varsa gerçekleşmişti. Ama o kadar kanıksamış, o kadar alışmıştık ki, bunu da anında normalleştirdik. Sanki normal bir dava süreci yaşanmıştı.. Sanki gizli tanıklar PKK bayraklı pastalarla aklımızla alay etmemişti.. Sanki Brunson, tutukluluğun devamı kararının hemen ertesi -hem de tatil- günü ani bir ara kararla ev hapsine çıkartılmamıştı.. Sanki Trump tehdit etmemişti.. Sanki bu yüzden hasta yatağındaki ekonominin ateşi çıkmamıştı.. Dava normaldi. Sonuç da doğal olarak NORMAL olacaktı. Olmalıydı. Olmuştu. Nitekim, CHP lideri Kılıçdaroğlu aynı gün görüşünü soran gazetecilere “Gerekçeli kararı görelim de öyle konuşuruz” yanıtını veriyordu. Normal bir sistemde, normalde olması gerektiği gibi!!!! ••• Bu fotoğraf bile ayağa kaldırmadı / kaldıramadı siyasi / toplumsal muhalefeti. Emine Erdoğan İlim ve Kültür Merkezi isimli bir Kuran kursundaki TEK TİP tesettürlü 6-10 yaşındaki çocukların hali kimseye dert olmadı. O yaştaki -yani henüz adet görmemiş ve dolayısıyla kadın kimliğinin söz konusu olamayacağı- çocukların kapatılmasının, İslam çerçevesinde bile “anormal” olduğunu söyleyen çıkmadı. Nasıl çıksın ki zaten! Levent Gültekin Medya Mahallesi’nde anlattı. Abant toplantısı sonrasında “Sağın diliyle konuşmalıyız” minvalindeki rapor üzerine Kılıçdaroğlu’nu aramış. Tepkisini dile getirmiş. Kılıçdaroğlu da, “asla sağın dili demediklerini, raporun / tartışmaların yanlış aksettirildiğini” söylemiş. Peki, doğrusu neymiş? Ayşenur Arslan'ın yazısı",https://halktv.com.tr/normalin-yeni-surumu-342485h
Ayşenur Arslan,BOP yerine 'Mehdi Projesi',05 Ocak 2020 Pazar 10:20,"Önce bir alıntı: “Nörologlar temporal lob epilepsisi olan hastalarda görülebilen bir belirtiyi ‘aşırı dindarlık’ (hyperreligiosity) olarak adlandırıyorlar. Temporal lob epilepsisi olan her yüz kişiden bir ila dördünde bir tür dinsel epizot ya da uyanış, bir ilahi hayal ortaya çıkıyor. Bazı hastalarda nöbetin etkileri frontal loba yayılarak davranış üzerinde kalıcı etkiler bırakabiliyor. Bu insanlar dini bütün insanlara dönüşüyor.” * *** Zaman ya da coğrafya ayırmaksızın, tarih boyunca kim bilir kaç kişi / kaç ‘lider’ böyle bir tanıya uyuyordu! Kaçı bugün aramızda! Başımızda / yanı başımızda! Bu yazının amacı, elbette, dindarlığı ölçmek ve ölçüye göre böyle bir tanı koymak değil. Bilgimi de haddimi de aşar. Ne var ki, son günlerde gündeme atılan ‘MEHDİ’ meselesine kafa yorarken böyle bir dipnot düşmek istedim. Mehdi, cihatçı fanatik İslamcıların karanlık labirentlerinde ciddiyetle tartıştığı… Kamuoyunda ise, daha ziyade Adnan Oktar ile magazin malzemesi muamelesi gören bir kavram. Oysa birdenbire “Mehdi gelecek. Ortamı buna göre hazırlamalıyız” sözleriyle ta zirveden gündemimize giriverdi. Zirve diyorum... Zira ifadenin sahibi, SADAT denilen parasal kaynağı ve amacı ‘bulanık’ organizasyonun kurucusu ve Cumhurbaşkanı askeri başdanışmanı Adnan Tanrıverdi: “İslam Birliği olacak mı, olacak. Nasıl olacak? Mehdi Hazretleri geldiği zaman olacak. Peki, Mehdi ne zaman gelecek? Allah bilir. Peki, bizim bir işimiz yok mu, ortamı hazırlamamız gerekmez mi?!” *** Saray’ın askeri başdanışmanına göre, Mehdi elbette gelecek. Burada bir soru işareti yok. Soru şu: “Mehdi’nin gelmesi için ortam nasıl hazırlanır?” Tanrıverdi’nin cümleleri, bunun işaretlerini taşıyor: Mehdi gelecek ve İslam Birliği’ni kuracak. Ama Mehdi’nin gelmesi için de ‘birileri’ İslam Birliği’nin kurulması amacıyla öncülük yapacak, çaba harcayacak. Nasıl mı? Erdoğan’ın Suriye’de ve Libya’da yaptığı ya da yapmaya çalıştığı gibi. Hem siyasal İslam ideolojisine hem de bölgenin dinamiklerine hakim bir isim, Hüsnü Mahalli, bunun için elde kalan (belki tek ve son) kozun Müslüman Kardeşler / İHVAN olduğunu söylüyor. Öyle ya, Hindistan’dan Cebelitarık’a kadar uzanan ve genel olarak İslam Dünyası’nı kucaklayacağı varsayılan Büyük Ortadoğu Projesi tutmadı. Erdoğan’ın ‘eş başkan’ sıfatıyla İslam Dünyası’na abilik yapıp ‘birliği’ sağlama hayalleri kısa sürede suya düştü. Hele Arap Baharı denilen o vahşi müdahaleden sonra. Bugünse, pek çok İslam / Arap ülkesi Türkiye’nin karşısında. Özellikle Libya bahsinde, taraflar düşman cepheler halinde. Erdoğan’ın elinde kala kala İHVAN kaldı. Artık (bizim muhalefet hariç) dünya alem biliyor: İHVAN’ın merkezi / ana karargahı İstanbul. Erdoğan İslam ülkelerinin liderleriyle anlaşamıyor mu! Olsun, toplumlarındaki İHVAN damarını açabilir, oradan kendisine bir yol açabilir. Yine Hüsnü Mahalli’nin anlattıklarıyla, Libya’yı çevreleyen pek çok Afrika ülkesindeki cami / hastane / yol gibi, “yardım” adı altında yapılan yatırımların amacı bu. O ülkelerde mümkünse yönetimlerle, değilse İHVAN ideolojisinin güçlü bir temsilcisiyle anlaşacaklar. İHVAN zincirine bir halka daha ekleyecekler. Nasıl ki Libya’da bugün, İHVAN’ın elindeki Trablus Hükümeti’ni -savaş pahasına- destekliyorlar... Benzerini başka ülkelerde de gerçekleştirecekler... Ve İSLAM BİRLİĞİNİ öyle ya da böyle kuracaklar. Proje bu! Bakmayın milli çıkarlar masallarına... Hiçbir çıkar; eğer ülkeniz işgal altında değilse… Hele hele, milyonlarca işsizin / yoksulun ekmeğinden kesilen paralarla finanse edilen bir savaş içinse... ‘MİLLİ’ değildir. Haklı değildir. Suriye’de değildi. Libya’da hiç değil. Temelinde dinsel fanatizmin yattığı… Faşist ideolojiyle süslenmiş.. Bir MEHDİ PROJESİ’nden söz ediyoruz. Şaka yapmıyorlar. Erdoğan zaten hiç şaka yapmadı. Nasıl ki, 1970’li yılların başında, kendi yazıp yönetip oynadığı MasKomYah oyunu ile masonların, komünistlerin / solcuların / yahudilerin üzerine nefret boca ediyordu… Bugün ‘dindar’, ama ‘kendi mezhebi / meşrebince dindar’ olmayana aynı nefretle bakıyor. Kendisini bu mücadele için SEÇİLMİŞ olarak görüyor. Tehlike büyük. Üstelik yalnızca dışarıda değil, çok doğal olarak içerde de! Çok değil üç gün önce Erdoğan, siyasal İslamcı eğitimin / kadrolaşmanın yanı sıra ‘içerde neye hazırlandıklarını’ şöyle anlatmadı mı: “Şehirlerimizin düzenini sadece kolluk güçleri ile sağlayamayacağımız bir durum içindeyiz.” *NÖROLOJİK: Beynin Mantıksız Davranışlarımızın Ardındaki Gizli Mantığı/Eliezer J. Sternberg/metis bilim",https://halktv.com.tr/makale/bop-yerine-mehdi-projesi-650397
Ayşenur Arslan,KRAL da çıplak destekleyenler de!,01 Aralık 2018 Cumartesi 12:17,"Geçenlerde Hıncal (Uluç) mesaj attı: “Sedat’a haksızlık yapmışsın.” Sedat, Hürriyet’in eski genel yayın yönetmenlerinden Sedat Ergin. Hıncal’ın “haksızlık” dediği de geçen haftaki yazım. Yazımda Sedat’ın, Osman Kavala dosyasına dair tespitlerin ardından kaleme aldığı şu cümleleri paylaşmıştım. “Kavala’ya yöneltilen suçlamaları ayrıca değerlendirmek gibi bir amacım yok. Benim konum, bir vatandaşı iddianame olmaksızın bir yıl hapiste tutmanın, suçlandığı delil dosyasını görmesine bile izin vermemenin adalet kavramıyla ne ölçüde bağdaştığı sorusunu kamuoyunun vicdanı karşısında gündeme getirmektir. Bunu, Cumhurbaşkanı Erdoğan’ın adalet konusundaki kuvvetli görüşlerinden yola çıkarak yapıyorum.” Herhalde Hıncal, “Cumhurbaşkanı Erdoğan’ın adalet konusundaki kuvvetli görüşlerinden” ifadesini, altını çizerek tekrarlamamı haksızlık olarak görmüştü. Cevaben “(haksızlık yaptığımı) sanmıyorum. Yazdıklarını verdim sadece. Neredeyse hiç yorum bile yapmadım” diye mesaj attım. “Yapsaydın bari!” diye gülücüklü bir not iletti. *** Mesajlaşmamız o noktada kaldı. Ancak daha sonra uzun uzadıya düşündüm. Gerçekten haksızlık etmiş olabilir miydim! Sedat aslında bambaşka bir şey mi söylüyordu da ben anlamamıştım! Doğrusu Sedat’a haksızlık etmek istemem. Zira, gazetecilikte en eski arkadaşlarımdan biridir. 1976 yılından beri tanırım. O bir ajansta çalışıyordu bense TRT’de. Zaman zaman arkadaşlarla evinde buluşurduk. ODTÜ öğrencisi Osman Kavala ile paylaştığı evinde. Ne kadar eğlenmiştik o evde. Ne çok siyasi tartışmaya kaptırmıştık kendimizi. Yolumuzu çizmeye çalışırken ne çok kafa yormuştuk. Hıncal, bu geçmişi bilmez ama onunla tanışıklığımız da 1980’lere dayandığı için en azından Sedat’la yakın olduğumuzdan haberdardır. Bu yüzden de birbirimizi incitmemizden çekinir. Doğrusu, ben de istemem incitmeyi. Onca yılın ardından haksızlık etmek, gönlünü kırmak istemem. Ama... Ne yazık ki artık hiç birimiz eski fotoğraflardaki biz değiliz. Benim yaşadıklarım malumunuz. Osman Kavala 400 güne yakın bir süredir tek başına bir hücrede tutuklu. Sedat Ergin Hürriyet’te, Demirören grubunun gazetesinde köşe yazarı. Aynı yerde olabilir miyiz bugün? Erdoğan’ın kutuplaştırmadan öte “böldüğü” bir toplumda hangi ASGARİNİN DE ASGARİSİ İLKEDE buluşabiliriz. Hiç kuşkum yok ki Sedat, o eski ev arkadaşını/dostunu düşünerek üzülüyordur. Yazısını da o duygularla yazmıştır. Ve hatta belki “Erdoğan’a ulaşabilecek bir dil” kullanırsa faydalı olacağını düşünmüştür. Bazılarını biliyorum.. Bazılarını tahmin ediyorum.. Erdoğan’ın “dava” arkadaşları dışındaki pek çok gazeteci/yazar kendi aralarında “yapılanları doğru bulmadıklarını” konuşuyorlar. Hatta zaman zaman bunu köşelerinde de üstü kapalı/yarı açık dile getiriyorlar. Tabii hemen ertesi gün, “Canım ben tarafsızım, kızarım da alkışlarım da” klişesiyle iktidarın bir icraatını beğenmek şartıyla!! * * * Hâlâ farkında değiller mi acaba? Eğer Erdoğan’ın (geçmişteki değil günümüzdeki) DAVASINA gönül vermemiş, tam anlamıyla biat etmemişlerse faydası yok. İp cambazları bile gün gelir düşer. Benim CNN TÜRK’ten kovulmamda değerli katkıları olan Akif Beki mesela. O da sistemin dışına atıldı. Erdoğan’a yaranamadığı için ilan alamadıklarından yakınan Karar Gazetesi’nde gün öldürüyor. Arada bir de bazı ekranlarda boy gösteriyor. O kovulma sürecinde önemli bir role imza atan.. Akif Beki, “Ayşenur Arslan kalbimi kırdı, özür dilemezse programa çıkmam” dediğinde ona hak veren.. Ben “Ne yani Akif yoksa Medya Mahallesi programı da mı yok” diye sorduğumda “Evet! Akif yoksa Medya Mahallesi de yok. Sok bunu kafana” diyen Ferhat Boratav.. Geçenlerde o da “gönderilenler” kervanına katıldı. Herhalde okuldaki dersiyle yetiniyordur. Uludere Katliamı haberini verdim diye rejiyi bastığını unutup, genç iletişimcilere kim bilir ne masallar anlatıyordur. Daha onlarca isim.. Doğan Grubu Demirören Ailesi’ne “teslim” edildikten sonra kimler kimler atılmadı ki! Eklemeye gerek yok, gazetecisinden akademisyenine kimler kimler cezaevinde çürütülmüyor ki! Hıncal bu fotoğrafı görüyor mudur, bilmiyorum. Ama Sedat eminim görüyordur. Ve kendisi “mevziiyi kaybetmeden direnmeye çalıştığını” düşünerek teselli buluyordur. Yok! Bu meselenin artık teselli bulunabilecek hiçbir yanı yok! Tek tek korunacak bir mevzi de yok. Türkiye belki de dönüşü olmayan bir yola girdi. Erdoğan bu yolda yanında yürümeyecek herkesi gözünü bile kırpmadan feda ediyor. “Ya benimlesin ya da düşmanımsın” diyor. Enflasyonla topyekûn mücadele sloganları var ya! Onu aslında Cumhuriyet ile topyekûn mücadele biçiminde uyguluyor. Cumhuriyet’i.. En başta da “kadını” tasfiye ediyor. Üstelik bunu artık apaçık/saklamadan/kılıfına uydurmaya bile zahmet etmeden yapıyor. Yani, özellikle medyada hiç ama hiç kimsenin “görmedim/duymadım/kandırıldım” deme şansı yok. Kral da çıplak. Onu destekleyenler de. ••• Mayıs 1971’de üniversite öğrencisiydim. Sinan Cemgil ve arkadaşlarının katledildiği haberi geldiğinde adeta delirmiştik. Sadece öldürülmemişlerdi zira. En vahşi biçimde aşağılanmışlardı. Çıplak cesetleri sürüklenmiş, teşhir edilmiş, fotoğrafları çekilerek o devrin medyasına servis edilmişti. Herhalde pek azı kullanmıştı o korkunç kareleri. Sinan Cemgil’in babasının, oğlunu ve arkadaşlarını ihbar eden İnekli Köyü halkına söylediklerini ise daha da azı yazmıştı: “Ben varlıklı bir aileden geliyorum. Öğretmenim. Ekonomik durumum oldukça iyi. Oğlumu en iyi şekilde yetiştirdim. En iyi okullarda okuttum. Ülkenin en güzide üniversitesi ODTÜ’de okuyordu. Hiçbir şeye ihtiyacı yoktu. Ölmese yüksek mühendis çıkacak ve o da varlıklı bir hayat yaşayacaktı. Fakat o sizin iyiliğiniz için öldü. Bunu bilesiniz diye söylüyorum.” O köylüler bilmiyordu elbette. Ayşenur Arslan'ın yazısı",https://halktv.com.tr/kral-da-ciplak-destekleyenler-de-348872h
Ayşenur Arslan,Otomatik Terlik,29 Eylül 2018 Cumartesi 09:31,"Şaka değil. Görüntüsünü izledim. JAPONLAR YAPMIŞ! Terlik sahibini işe yolladıktan sonra yan yan, geri geri manevra yapıyor. Sokak kapısının yanında kendisine ayrılan yere park ediyor. Şu malum reklamı çağrıştıracak ama... Sahiden tam bizlik! Bizde de memleket otomatiğe bağlandı. Reis ne derse o oluyor. Medya o ne derse onu yazıyor. Muhalefet twitter falan üzerinden ne söylemesi gerekiyorsa onu söylüyor. Biz bir avuç gazeteci / akademisyen / siyasetçi / aktivist vs. şaşırıp duralım. Terlikler hizada. Her biri nereye kadar gidip nerede duracağını biliyor. *** Önceki gün çok deneyimli (hukukçu) bir siyasetçi ile telefonda konuşuyorduk. Bir konuya dikkatimi çekti: “Türkiye savaşta ama muhalefetin, hatta iktidar partisi milletvekillerinin ne haberi var ne de onayı.. ‘Onay’ adına verdikleri sınır ötesi tezkeresine bir baksınlar bakalım. İdlib mutabakatı o tezkereye uyuyor mu uymuyor mu? O mutabakatı aşıyor mu aşmıyor mu?” Mutabakatı bilmiyorum ama, bu sorun, Türkiye’deki her düzeyde muhalefetin boyunu aşıyor. Baksanıza! Erdoğan, BM Genel Kurulu için gittiği New York’ta Reuters’a konuştu. Cihatçı örgütlerin “silahtan arındırılmış bölgeden çıkmaya başladığını” söyledi. Hepsi bu! “Başladı” dedi, orada bıraktı. İyi de.. “Hadi kalkın çıkıyoruz” diyenler kaç kişidir? Hangi gruplara mensuptur? Savaşa devam edip etmeyeceğine henüz karar vermemiş olan, hatta liderlerinin “silah bırakanın başını keseriz” tehditleri savurduğu Heyet Tahrir Şam’ı ne yapacaklar? İdlib’de sıkışıp kalmış ve bölgeye tırnaklarını geçirmiş şeriatçı katillerden söz ediyoruz. İkna edilerek mi çıkartılacaklar? Eğer böyleyse nasıl / neyle ikna edilecekler? İkna olmazlarsa tasfiye mi edilecekler? Bu takdirde “tasfiye görevi” Türk askerine mi düşecek? Hatırlayın, Saray sözcüsü İbrahim Kalın, bu zorlu bilmece üzerinde MİT, Türk Silahlı Kuvvetleri ve Özel Kuvvetler’in sahada RUSLARLA BİRLİKTE çalışacağını söyledi. Anlamını açmaya gerek var mı? Türkiye, bölgeyi temizlemek için orta çapta bir savaşa girecek. Bunun adı da “insaniyet namına mücadele” olacak. Diyelim ki, savaşa gerek kalmadı. Heyet Tahrir Şam dahil , bilumum El Kaide yavrusu örgütler ikna edildi. Sayı 50-60 binden başlıyor. 100 bine kadar gidiyor. Bu kadar cihatçı, Türkiye’nin denetiminde / kontrolünde / sorumluluğunda olacak. Ve biz, o cihatçıların gerçek sayısını da.. Nereye gittiklerini de.. Türkiye’ye sızıp sızmadıklarını da öğrenemeyeceğiz. Daha Katar uçağının “sırrını” öğrenemedik. Bunları mı öğreneceğiz! Geçiniz. Bizim öğrenmemiz gereken tek şey var. Onu da gördüğüm kadarıyla ahalinin önemli bölümü anlamış durumda: Şikayet edilmeyecek. Şükredilecek. Siyasetçi yerel seçimlere hazırlanmak suretiyle çalışır gibi yapacak. Medyaya gelince; Reis ne derse o yazılacak. Ve yaptıkları katiyen sorgulanmayacak. Soru sorulmayacak. Soru sormaya kalkanlara da hadleri bildirilecek. *** Perşembe günü Ahmet Hakan köşesinde Can Dündar’ı “haşladı”!. Aynen şöyle yazdı: “Can Dündar, Almanya’da Cumhurbaşkanı Erdoğan’a soru sormayı planlıyormuş. Fırsatını bulacakmış ve Erdoğan’ın gözünün içine bakarak... Türkiye’deki tutuklu gazeteciler hakkında soru soracakmış. Böbürlenerek söylüyor bunu Can Dündar. Bir kahramanlık destanı yazacakmış gibi... Bir yiğitlik gösterisi yapacakmış gibi... Can Dündar’a sadece şunu söylemek isterim: > Alman korumasında... > Alman kucağında... > Alman himayesinde... > Alman mandasında... İstediğin kadar okkalı sorular sor. Asla kahraman olamazsın! Asla yiğit olamazsın!” Bunları, bırakın soru sormayı, Erdoğan’ın huzuruna çıkamayan.. Peş peşe atılan Hürriyet yazarları hakkında iki satır yazıp bir dirhem kahramanlık gösterisi yapamayan.. Cezaevleri tutuklu gazetecilerle, işçilerle, öğrencilerle, akademisyenlerle dolu bir ülkenin YİĞİT GAZETECİSİ yazıyor. Doğru yapıyor. Artık terlikler bile öğrendi ne yapmaları, nerede durmaları gerektiğini. Değil mi ama! Ayşenur Arslan'ın yazısının tamamı",https://halktv.com.tr/otomatik-terlik-339420h
Ayşenur Arslan,Artık 'SAVAŞ' diyebilir-mişiz!,23 Şubat 2020 Pazar 11:25,"Saray Medyası bir rahatladı bir rahatladı.. O kadar olur! Öyle ya, geçtiğimiz hafta boyunca kıvranıp duruyorlardı. İdlib’de yaşananlara ne ad verilecek? Hadi bir şeyler uydurduk diyelim, kim ne yapıyor nasıl izah edilecek? Sıcak çatışmaların yaşandığı ve 2 askerin (daha) hayatını kaybettiği üç gün önceki haber, örneğin Sabah’ta “ılımlı muhaliflerden taarruz” diye verilmişti. Hürriyet, muhaliflerden bile daha ılımlıydı, onlar Neyrab Köyü’ne girerken, “rejim unsurlarının” da karşılık verdiğini yazıyordu. Yazarken, bu duruma isim koymaya bile gerek duymuyordu. Yandaş medyanın en ateşli çocuğu Yeni Şafak “operasyon” demeyi tercih etmişti. Ancak, diğerlerinden farklı olarak, çatışanın sadece “muhalifler” olmadığını.. TSK’nın da işin içinde olduğunu ifşa edivermişti: “TSK ve muhalifler Şam rejimine karşı büyük bir operasyon başlattı.” Operasyon mu? Harekat mı? Savaş gibi mi? Kafalar da haberler de karıştıkça karışırken, mesele, stratejist Metin Gürcan’ın “CEBİRLİ YÜRÜYÜŞ” tanımına kadar vardı. Neyse ki Reis çıktı ve “adını” koydu: SAVAŞ: “İdlib’de yoğun bir, BEN BUNA SAVAŞ DİYEBİLİRİM, şu anda orada devam ediyor. Rejim İdlib halkına zulmü durdurmadığı sürece bize oradan çekilmek söz konusu değil. Ateşkesi ancak bu şekilde yapabiliriz.” *** Reis, durumun adını koymakla kalmadı. BEN / BİZ diyerek Türkiye’nin ve dolayısıyla TSK’nın bu savaşın bir cephesi olduğunu ilan etti. Oh, nihayet! Saray Medyası ne diyeceğini biliyor artık. Doğrusu, aralarında BirGün’ün olduğu birkaç gazetenin, aralarında Medya Mahallesi’nin olduğu birkaç televizyon programının dışında ne diyeceğini bilemeyenler de rahatlamıştır. Durum artık netleşti: TÜRKİYE SAVAŞTA. ERDOĞAN SURİYE’YE SAVAŞ AÇTI. Rejim güçleri dediği Suriye Ordusu, Suriye topraklarından çekilmedikçe de SAVAŞ sürecek. Ver mehteri... As bayrağı... Şehitlere tören yapalım. Nasılsa mekanları cennet ya, ağlayıp sızlamayalım. Hatta -son örnekte olduğu gibi- sayıları 5’ten azsa haberleri köpürtmeyelim. Bir de... ERDOĞAN NASIL SAVAŞ İLAN EDEBİLİR diye sormayalım. “Aman, milliyetçi hassasiyete dokunur diye” sormayı aklımıza getirmeyelim. Oysa... *** Reis için hazırlanan son anayasada bile şöyle yazıyor: “92. Madde Milletlerarası hukukun meşru saydığı hallerde savaş hali ilanına ve Türkiye’nin taraf olduğu milletlerarası andlaşmaların veya milletlerarası nezaket kurallarının gerektirdiği haller dışında, Türk Silahlı Kuvvetlerinin yabancı ülkelere gönderilmesine veya yabancı silahlı kuvvetlerin Türkiye’de bulunmasına izin verme yetkisi Türkiye Büyük Millet Meclisinindir. Türkiye Büyük Millet Meclisi tatilde veya ara vermede iken ülkenin ani bir silahlı saldırıya uğraması ve bu sebeple silahlı kuvvet kullanılmasına derhal karar verilmesinin kaçınılmaz olması halinde Cumhurbaşkanı da, Türk Silahlı Kuvvetlerinin kullanılmasına karar verebilir.” Meclis kapalı mı peki? Hayır! Yeni vergiler.. Kadınların haklarını ellerinden alacak yeni düzenlemeler falan için harıl harıl çalışıyorlar. O halde nasıl oluyor da, Reis çıkıp “bir savaşta başkomutan olmanın tarifsiz gururu” (!) ile savaştan söz edebiliyor? “Adını koyuyorum işte, savaştayız” diyebiliyor? Diye sormayacağım elbette. Söz edebiliyor. Savaş ilan edebiliyor. Bu ülkenin evlatlarını iktidarın bekası için ölmeye gönderebiliyor. Zira, TOPLUM / MUHALEFET / MEDYA / AYDINLAR SUSUYOR",https://halktv.com.tr/makale/artik-savas-diyebilir-misiz-650412
Ayşenur Arslan,Avrupa’nın skandal kararı!,23 Şubat 2019 Cumartesi 11:10,"Avrupa Parlamentosu Dış İlişkiler Komisyonu, Türkiye hakkındaki raporu oyladı malum! Beklendiği üzere de onayladı malum! Rapor sert miydi? Evet, çok sertti. Türkiye’nin AB müzakeresinin ‘askıya alınmasını’ öneriyor muydu? Evet, öneriyordu. Vay efendim! Nasıl olur! Skandal karar. Hain Avrupalılar… Falan filan… Peki, rapor ne diyordu? Türkiye’yi neyle itham ediyordu? Gayet özetle şu başlıklarla: “Türkiye’de ‘yolsuzluğun önüne geçilemediği’ algısı, insan hakları ihlalleri, Türk istihbarat örgütünün Diyanet İşleri Başkanlığı’nı muhaliflere baskı uygulamak için kullanması, 160 basın kuruluşunun kapatılması, LGBT grupları dahil insan hakları savunucularının haklarının ihlal edilmesi, tutuklu ve hükümlülerin eşlerinin pasaportlarının iptal edilmesi, Osman Kavala ve Selahattin Demirtaş’ın durumu…” Dahası da var. Komisyonda kabul edilen ve Avrupa Parlamentosu’nun onayına sunulacak rapor, bizim parlamentomuzun -birkaç milletvekili dışında- neredeyse görmezden geldiği bir yaraya parmak basıyor: “2015 yılından bu yana devam eden yeni İstanbul Havalimanı inşaatında 38 kişi hayatını kaybetti. Bu bağlamda kötü çalışma koşullarını protesto eden işçiler cezaevine gönderildi.” Bütün bunlar gerçek mi? Evet, gerçek! Gerçek ama Avrupalılara ne! Öyle ya! Bizde demokrat -hatta solcu- geçinenler bile, DIŞARDAN bir eleştiri, uyarı, suçlama gelirse hemen hizaya girer. Suriye topraklarına saldırılarda olduğu gibi Başkanın yanında saf tutar. Hele medyamız… En muhalifi bile DIŞARIYA karşı yerli ve milli kesiliverir. Reis’i yedirmez! Oysa… Cümleler ve parmak basılan konular farklı da olsa, AP raporunun bir benzeri geçtiğimiz günlerde TÜSİAD Genel Kurulu’nda gündeme getirildi. Yüksek İstişare Kurulu Başkanı Özilhan ve eski TÜSİAD Başkanı Bilecik enflasyondan girip demokrasiden çıkarak Ankara’yı topa tuttu. Bugüne kadarki en sert uyarıyla “KRİZ ÇOK DERİN” dedi. Buyurun size skandal! İş dünyası iktidara ayar veriyor. Oysa ne gazeteci ne iş dünyası ne sanatçı ayar verebilir Reis’e… Hadi yandaş medyayı anlıyorum. Onlara, hele Sabah’a bakılırsa, iktidar enflasyonu mindere yapıştırdı, tanzim satışla yüzleri güldürdü, Osman Kavala bu şahane iktidarı devirmek için Gezi’yi organize etti… Zaten CHP de HDP ile ittifak yaptı ve Kandil’den talimat almaya başladı. Ne güzel, arkadaşlar Harikalar Diyarı’nda yaşıyor. Anlatmadan geçemeyeceğim; CNN TÜRK editörleri geçen gün haber toplantısında şu talimatı aldılar: “Haberlerde ZAM sözcüğü hiçbir vesile, hiçbir gerekçeyle geçmeyecek. Her gün, tanzim satış merkezlerine gidilip uygulamadan memnun vatandaş röportajları yapılacak.” CNN TÜRK böyleyse a Haber’i anlamaya, anlatmaya gerek yok herhalde! İyi de, yandaş cephesinde yer almayanlara ne oluyor? YAZININ DEVAMI İÇİN TIKLAYIN",https://halktv.com.tr/avrupanin-skandal-karari-374119h
Ayşenur Arslan,Aleyna Tilki’nin göbeği!,22 Aralık 2018 Cumartesi 12:00,"Nedir muhafazakarlık? Kişisel bir tutum mu? Yoksa Fransız Devrimi’nin öncesi ve sonrasındaki tartışmalarla kavramsallaştığı haliyle egemenlerin savunma hattı mı? Peki, Aleyna Tilki ve göbeğinin bu meseleyle ilgisi nedir? Yaklaşık 3 bin 500 karaktere ayrılmış bir köşede, muhafazakarlığın yüzyıllara yayılan serüvenini anlatmak söz konusu olamaz elbette. Ancak şu kadarını söylemeden geçmemeli: Muhafazakarlık derken, insanlık tarihi kadar eski bir olguyu anlamak gerekiyor. Olgunun/ kavramın kendisi aslında son derece basit: Feodal beylerden günümüzdeki neoliberal sistemin beylerine kadar “egemenlerin -her anlamda- varlığını korumak”. Karmaşık olan.. Daha doğrusu insanların anlamasını zorlaştıran, bunu yaparken kullanılan yöntemler. En başta dinden söz ediyorum. Ve onun etrafındaki gelenek / görenek / örf / ahlak vs. gibi süslemelerden. Sadede geleyim: Milliyet Gazetesi yazarı, bildiğim kadarıyla -en azından bir vakitler- üniversitede iletişim alanında eğiticilik yapan bir isim.. Hakkı Öcal.. Geçenlerde bir tweet attı. Aynen şöyle: “Elin terbiyeli oğlu gelir 17 yaşındaki yavuklusunu (mecburen) kaçırır, çocukları olur; iki taraf bu evliliği bağrına basar. Ama kazara savcı duyarsa aile mahvolur. Ama İstanbul’da 16 yaşındaki çocuğun orası burası göbeği açık sanatına Altın Kelebek ödülü verilir. Budur gidişat” Kastettiği, Aleyna Tilki. Ondan “böyle” söz eden de medya gibi vasat da olsa entelektüel seviye gerektiren bir alanda kalem oynatan biri. O kalem sahibi Aleyna Tilki’ye baktığında “göbeğini” görüyor. “Göbeğinin açık olmasından” rahatsızlık duyuyor. Bununla kalmıyor. Bir kıyas yaparak asıl rahatsızlığını dile getiriyor. “Elin terbiyeli oğlu” reşit olmamış bir kızı (niyeyse mecburen) kaçırınca başı derde giriyor da.. O terbiyeli çocukla kaçmayacağı pek net olan Aleyna nasıl böyle rağbet görüyor.. Raslantı olmalı! Hemen hemen aynı günlerde Star Gazetesi yazarı Yakup Köse de “aynı derde” işaret etti. O da, 18 yaşından küçük kızlarla evliliğin suç sayılmasını eleştirdi. Hakkı Öcal gibi -sakızlardaki manilerde kalmış “yavuklu” gibi sıfatlar kullanmasa da- kız çocuklarının evlenmesi önündeki engellerin kaldırılmasını istedi: “Dinimizde bâliğ olma yaş aralığı belli. Bu yaş aralığına göre yeni bir yasal düzenleme yapılmalı. Ak Parti bu mağduriyetlerin giderilmesi için geçici bir düzenleme yapmaya kalktı ama Batıcılar karşı çıkınca geri adım attılar. Benim bahsettiğim geçici bir düzenleme değil kalıcı ve fıtrata uygun bir düzenleme.” Baliğ olma, malum, buluğa yani ergenliğe erme demek. Peki İslam’da bu “yaş aralığı” nasıl? Yanıt aradığınızda karşınıza iki yaş çıkıyor. Kimilerine göre kızlarda 9, erkeklerde 12 yaş.. Kimilerine göre her ikisinde de 15 yaş. Doğrusu 15 yaşındaki bir kız ya da erkek için “çocuk” dışında ne denebilir bilmiyorum. Yine de, öteki seçeneğe bakınca “insaflı gibi” duruyor. Düşünsenize; bu muhafazakar beyefendiler bir kız çocuğunun 9 YAŞINDA EVLENEBİLECEĞİNİ DÜŞÜNÜYOR, SAVUNUYOR! Savunuyor.. Zira egemenler için dünyanın her köşesindeki geçer akçe DİN / ÖRF böyle buyuruyor. Ayşenur Arslan'ın yazısı",https://halktv.com.tr/aleyna-tilkinin-gobegi-352514h
Ayşenur Arslan,“Fesli Kadir” neyi temsil ediyor?,18 Kasım 2018 Pazar 01:04,"Son günlerin bu en “gözde” ismi ve temsil ettiğine geçmeden, bir fotoğrafı.. “Bu fotoğrafı” paylaşmak istedim. Aslında geçen haftaki yazıda yer alacaktı. Zaten yazının önemli bölümü de fotoğrafın “anlattıklarını” anlatıyordu: “Tarih 3 Temmuz 1918.. Vahdettin, Sultan Reşad’ın beklenmedik ölümü üzerine tahta geçtiğinde, bunun ‘son cülus töreni’ olduğunu biliyor gibiydi. Bilmese de hissetmiş olmalı. Baksanıza nasıl da eğreti oturmuş tahta. Ayakları, kalkıp gitmeye hazır, basamağın ucunda.. Ürkek, ‘hazırlıksız’ oturmuş.” Yazı, 10 Kasım vesilesiyle gelen ilan nedeniyle sayfa değiştirmiş.. Yeri daralınca da fotoğraf konmamış.. Bu nedenle de yazı “eksik” kalmıştı. Eksiği gidereyim dedim. Kaldı ki, bu haftanın konusu da, Vahdettin’in İngiliz zırhlısına binip kaçmasıyla başlayan süreçle bağlantılı. Yani, önce saltanatın, ardından hilafetin kaldırılmasıyla.. Bizler 10 Kasım’la Atatürk’ü anıp konuştuk. İktidar ve taraftarları da saltanatı/hilafeti. Diyanet İşleri Başkanı’nın Kadir Mısıroğlu’nu ziyareti, bu gündeme tüy dikti. BirGün’de Güven Gürkan Öztan’ın çok doğru tespitiyle “Meczup deyip geçemeyeceğimiz, rejimin karakterini sergileyen” ziyaret, arşivi de açtırdı! Malum, Fesli zatın sözlerini çekmeceden çıkartıp hatırlatmak için: “Keşke Yunan galip gelseydi. Ne hilafet yıkılırdı. Ne şeriat yıkılırdı.” Bu sözler “yıllık hatırlatma” babında aktarılıp konuşulurken, meselenin “daha ötesi” olduğunu işaret eden ilginç bir yorum geldi. Yorumlayan; soldan (daha açık söyleyelim, Türkiye Komünist Partisi’nden) AKP saflarına ricat eden Fuat Uğur’du. Uğur, medya tetikçisi Cem Küçük’le yaptığı programda Fesli zatın yanlış anlaşıldığını savunuyordu. Hatta ona göre, bu (yine) bir FETÖ oyunuyla çarpıtılıyor ve zavallı saf Atatürkçüler de kanıyordu. FETÖ’ye yıllarca kananların kim olduklarını biliyoruz. Geçelim. Mevzuya dönelim. Fuat Uğur, “Yunan Mezalimi” adlı bir kitap bile yazmış olan Kadir Mısıroğlu’nu özetle şöyle savundu: “Keşke Yunan galip gelseydi demedi. Dediyse de bi sor, neden dedi!” Neden dedi sahiden? Yanıtı aslında Kadir Mısıroğlu’nun sözlerinin devamında var. Mısıroğlu hilafetin ve şeriatın yıkılmasına yanıyor. Asıl derdi o! Fuat Uğur, geçmişinin de katkısıyla entelektüel bir hava kattığı konuşmasında bunu “neredeyse açık açık” dile getiriyor. Mısıroğlu’nun, “Yunanistan’da esir alınan Müslüman Türkler’in ne tekkeleri kapatıldı ne şeriat mahkemeleri lağvedildi” sözlerini yorumluyor/olumluyor. Bu minvaldeki tartışmayı hatırlıyor musunuz! FETÖ’cü ve REİS’çi takımıyla “yetmez ama evet” cephesinin 2012-2013 yılında.. Yani açılım sürecinde doruğa çıktığı dönemde ekranlardan eksik olmayan bir başlıktı: MEDİNE VESİKASI/ÇOK HUKUKLU TOPLUM PROJESİ. (*) Şu anda cezaevinde bulunan Zaman yazarı Ali Bulaç, tartışmanın dinamosuydu. Elbette farklı kesimler farklı biçimde algılıyordu projeyi. Siyasi İslamcılar bu tartışmada şeriatı anlıyordu. Liberaller ise Kürt siyasi hareketinin özerklik manifestosunu. Aslında Öcalan, bu iki farklı açıyı buluşturmaya soyunmuş.. “Demokratik İslam Konferansı” çağrısında bulunmuştu. Dönem; liberallerin henüz işlevi bitmiş safralar olarak balondan atılmadığı, Öcalan’ın AKP çevrelerinde “bilge siyasetçi” muamelesi gördüğü.. En önemlisi de FETÖ geriliminin dışa vurulmadığı bir dönemdi. REİS etrafında konuşlanmış liberaller, Türkiye’ye “İslam ile demokrasinin ya da sol ile İslam’ın evlenebileceği” masalını anlatmakla meşguldü. Ne güzel!! Her dini/etnik grup “kendi hukuku” ile yaşayacaktı. Böylece herkesin gönlü olacak, barış yerleşecekti!! Bunun mümkün olmadığı görüldü. Ama siyasi İslamcıların zihnindeki hayal küllenmedi. Şimdi (yeterince güçlendiklerini düşünerek) projeye tek başlarına yüklenecekler. Elbette artık Kürt siyasi hareketine zerre miskal yüz vermeden... Demokrasi/özgürlük falan diyenlere nefes aldırmadan.. Sadece siyasi İslam ajandasıyla.. Ve Güven Gürkan’ın dediği gibi “KOÇBAŞI” olarak kullandıkları Diyanet/Mısıroğlu gibi isim ve kurumlarla.. Hegemonyalarını yerleştirme görevi verdikleri ekran yıldızlarının tatlı tatlı anlattığı masallarla! Bizler Kadir Mısıroğlu’nun sözlerini arşivden çıkartırken.. O ve temsil ettiği siyasi İslamcılar “çok hukuklu toplum” tezini.. Yani, ŞERİAT İLE DÜZENLENMİŞ TOPLUM/HUKUK özlemini çekmeceden çıkartıyor. Ayşenur Arslan'ın yazısı",https://halktv.com.tr/fesli-kadir-neyi-temsil-ediyor-346994h
Ayşenur Arslan,Çok alametler belirdi!,22 Aralık 2019 Pazar 07:51,"Geçenlerde bir toplantıya davetliydim. CHP’li siyasetçilerin, yanı sıra CHP’de çalışan ya da kendisini ‘solda’ tanımlayan aktivistlerin olduğu bir grupla buluştum. Konuştuk, dertleştik. Hiç bilmiyordum, orada öğrendim. AKP döneminde İstanbul Büyükşehir Belediyesi’nin lokallerinde bıçaklar tabağın soluna konurmuş. Bilgisizlikten ya da öyle denk geldiği için değil. ‘Talimat’ gereği. Neden peki? Duyunca inanmakta güçlük çektim, şundan: Bıçak kesici bir alet olarak ‘kötüyü’ simgeliyormuş. O nedenle KÖTÜ TARAFTA durmalıymış. Yani solda! Sol elle yemeyi günah sayanların olduğunu biliyordum. Sola her konuda şeytani anlamlar yüklendiğini de biliyordum. Ama bıçağın sola sürgün edildiğini ilk kez duydum. Küçük çocukları, hayatlarında tek bir kitap okumamış ve hatta okuması yazması olmayan yetişkinleri düşünün... Zaten dogmalar ile karışmış akıllarının bir de bu kadar ayrıntıda saplantılarla dizayn edildiğini hayal edin. Şu anda Türkiye’de bu yaşanıyor. Bu oluyor. Bir yandan, -din eğitimi dersleri- konulan anaokullarında, din derslerinin zorunlu kılındığı ilkokullarda zihinlere korku tohumları ekiliyor. Diğer yandan NEO-ŞERİAT düzeni için inanılmaz adımlar atılıyor. *** Erdoğan’ın Din Şurası’nda söylediklerinden sonra üç hafta, üç yazımda “Laikliğin mezarı kazıldı” dedim. Siyasetçiler dışında pek çok kesim o yazılara ses verdi... Kaygıları paylaştı... Ve alarm zilleri daha yüksek çalmaya başladı. Örneğin, Ali Sirmen Cumhuriyet Gazetesi’nde önceki gün şöyle dedi: “Laik Cumhuriyetin tarihe karışmış olduğu gerçeği tartışma bile götürmez.” Ali Sirmen’in bu kadar keskin bir çizgi çekmesinin nedeni, Erdoğan’ın Din Şurası’ndaki sözleri… Ve hemen ardından Resmi Gazete’de yayımlanan ‘Faizsiz Finans Kuruluşlarının Bağımsız Denetimini Yürüten Denetçiler İçin Kurallar’ kararı. Medya Mahallesi programında ayrıntılarıyla dile getirdim. O karar, (güya) denetçilerle ilgili etik kuralları düzenlerken referansı İslam’dan, Kur’andan alıyor. Ayetlerle, hadislerle ve İSLAM HUKUKU yani ŞERİAT anlamına gelen FIKIH ile açıklıyor. Kamu adına çalışacak denetçilerde takva sahibi iyi müslüman olma şartı getiriyor. Dahası var. Bugün İstanbul’da bir toplantı düzenleniyor. Konusu, TIPTA FETVA! Düzenleyen, AKP’nin ne kadar fetvacı hocası varsa daha önceki toplantılarında boy göstermiş, İSAR Vakfı. Şimdi çıtayı biraz daha yükseltmişler. ‘Tıbbi konularda nasıl fetva verileceğine dair’ sempozyumla, bu alanı da NEO-ŞERİAT çerçevesine sokacaklar. *** Atılan, atılacak her adım bu toplumu bilimden biraz daha uzaklaştıracak. Zira baştaki örnekten de anlayacağımız... Zaten hiç saklamadıkları paradigmaları tam da “BU” demek! Hayatını, Erdoğan’ın Din Şurası’nda buyurduğu gibi, dinin hükümlerine göre düzenleyip yaşayanlar için akılla inancın ortaklığı söz konusu olamaz. Evet, aklı inkâr etmezler. Evet, aklın-bilimin sunduğu her yeniliğe balıklama atlarlar. Yeter ki akıl-bilim, inancın önüne geçmesin. Yeter ki ‘kesinleşmiş kabul’ anlamına gelen inanç, aklın sorularıyla kurcalanmasın. Gayba, yani bilinmeyene iman edenlerin yüreğine bilimin kuşku tohumları ekilmesin. Türkiye, işte böyle düşünenlerin... Daha doğrusu ‘böyle düşünülmesini isteyenlerin’ yönetiminde. Köşe bucak dizayn ediliyor. Milyonlar, devlet kapılarının açıldığı Menzil tarikatına... Adalet Bakanı Abdülhamit Gül’ün -şimdi değilmiş de 2015 yılındaymış!- şeyhinin elini öptüğü Haznevi tarikatına emanet! O milyonlara “SOL ŞEYTANDIR. SOL BİLİMİ TEMSİL EDER. BİLİM DE İMANI ZEDELER” diye öğretecekler. Hatırlayan, Erdoğan’ın en yakın danışmanlarından, kampanyasını teslim ettiği Erol Olçok 15 Temmuz’da öldürülmüştü. Cenaze töreninde, müftü -hem de Erdoğan’ın yanı başında- “Rabbim bizi çok okumuşlardan korusun” demişti. Kast ettikleri işte bu! Okumuşluğun, yani aklın-bilimin inanca üstün gelmesi. *** Sahi, akıl demişken! Bunca vahim gelişme karşısında muhalefetteki akıl tutulmasına ne diyorsunuz? *** Halk TV’deki Medya Mahallesi programına ocak başına kadar ara verdim. Hayır, tatil değil ameliyat molası! Aslında böyle duyuruları hiç sevmem. Ama bir hafta ekranda görünmeyince izleyiciler -eksik olmasınlar- telefona sarılıyor. Atılıp atılmadığımı soruyor. Malum, medyada böyle vakalara sık rastlandığı için haksız değiller. Ancak mesele tıbbi! Bir koşu gidip ameliyat olup geleyim, olur mu? Görüşmek üzere.",https://halktv.com.tr/makale/cok-alametler-belirdi-650389
Ayşenur Arslan,Paramparça,22 Eylül 2018 Cumartesi 11:54,"Önce tatil.. Derken İstanbul’a dönüş telaşı.. Ardından, 39.5 ateşle beni sözcüğün tam anlamıyla yatağa yapıştıran bir hastalık.. Bir virüs şeysi! Falan! Nihayet kendimi biraz toparlayıp sayfama, köşeme döndüm. Nereden başlayacağımı, ne yazacağımı bilemeden! Acaba Soçi Zirvesi sonrası medyamızın halini mi yazsam.. Örneğin, Ertuğrul Özkök’ün; İdlib konusundaki mutabakatı “Rusya memnun, Esad memnun” diye anlattıktan sonra, yazıyı “Kabul edelim ki bu Erdoğan için büyük bir diplomatik başarıdır” diye bağlamasından mı söz etsem.. “Acaba ne yazdığının farkında mıydı” diye merakımı mı dile getirsem.. Ya da, yeni havaalanı inşaatındaki eylem için yazılanlara mı değinsem.. Örneğin Fatih Altaylı’nın “Bu isyan normal değil” süper tahlilini.. Tahtakurusu dolu yataklardan şikayet eden işçiler için “Birilerinin bu İTLERİN kafasındaki bitleri ayıklayıp İÇERİ TIKMASI lazım” diyen Yeni Akit yazarının nefret söylemini mi ele alsam.. ••• Belki de Cumhuriyet’te olan bitenden söz etmemi bekliyorsunuz. Doğru! Medya mahallesinin en önemli, en çarpıcı gelişmesi, bu! Ama konuya, züccaciye dükkanını yerle yeksan etmeden nasıl dalacağımı bilmiyorum. Gidenlerin önemli bölümü, çok sevdiğim arkadaşlarım, meslektaşlarım.. Gelenler arasında da yine çok sevdiğim arkadaşlarım, meslektaşlarım var.. Diyelim ki meseleyi “kişisel” olmaktan çıkardık. Neresinden ele alıp nasıl bakabiliriz. Bilmiyorum. Hadi deneyelim: - Öncelikle; Cumhuriyet Gazetesi’ne, (kusura bakmasınlar ama) tıpkı Cumhuriyet Halk Partisi gibi (bence aşırı) bir önem atfediliyor. 9 ay kadar kısa bir süre çalışabildiğim Cumhuriyet’te, bu “ruha” sayısız örnekle tanık oldum. Askeri, siyasetçisi, bürokratı ve elbette gazete çalışanları için Cumhuriyet hep, bir gazete olmanın çok ötesinde anlamlar taşıyordu. Gazete, ülkenin egemen ideolojisinin simgesi gibi, kaç satarsa satsın “etkisini” koruyordu. - Oysa, 2000’li yıllar ve o altüst oluş sürecinde bildiğimiz her paradigma değişirken Cumhuriyet’in etkilenmemesi söz konusu değildi. Nitekim, gazete o değişim rüzgarlarında “cereyanda” kaldı. - Ergenekon sürecinde, başta İlhan Selçuk’un başına gelenler olmak üzere gazetenin uğradığı korkunç baskı.. - Daha sonra da adı doğrudan CUMHURİYET DAVASI olarak konan, kaç meslektaşımızı Silivri’ye gönderen malum süreç.. - İki ayrı süreçte de, cezaevine gönderilenler iktidarın / otoriter yönetimin mağduruydu. Evet, ideolojik anlamda aralarında ciddi farklar vardı belki.. Ama sonuçta, Türkiye Cumhuriyeti’ni yok etmeden rahat edemeyeceğini bildiğimiz bir iktidarın, Cumhuriyet Gazetesi’ni de yok etmek istediği açıktı. Bunu da önce FETÖ kumpası, ardından karşı kumpasla ve iki tarafı birbirine düşürerek gerçekleştirmeye çalıştı. - İKİ TARAF demişken.. Ben taraf seçmeyeceğim. Zira, kendimi ne Mustafa Balbay’ın görüşüne yakın hissediyorum.. Ne de Akın Atalay veya Can Dündar’ın.. Kaldı ki, giden ve gelenler/ kalanlar açısından da böyle net tanımlamalar söz konusu olamaz. Örneğin Çiğdem Toker’i “liberaller” cephesinde mi sayacağım yani! Ya da “yetmez ama evetçi” olduğunu mu düşüneceğim! Güray Öz’ü, Marksist dünya görüşünü görmezden gelip “o tarafa” mı yazacağım! Karşı taraf için de aynı şey geçerli elbette. Mustafa Balbay ve gazetenin eski / yeni kalemlerine bakıp da “Cumhuriyet şimdi AKP’ye yanaşır” diyene “yuh” çekmemek zor doğrusu! - Ne var ki.. Bir not düşmeden geçmemek gerekiyor. Medyanın “ele geçiremedikleri” kısmında (elbette tümüyle ideolojik / politik yaklaşım nedeniyle) zaman zaman “milliyetçi hassasiyet” depreşiveriyor. Sözcü’den FOX Haber’e.. Haberciliklerini, muhalif yaklaşımlarını bilip takdir ettiğim pek çok medya organı.. Konu özellikle Suriye savaşına ve oradaki gelişmelere geldiğinde “milletin / devletin bekası” sloganı altında buluşuyor. - Son örneğini, Reyhanlı katliamının planlayıcısı diye takdim edilen Yusuf Nazik vakasında gördük. Nasıl olduysa, MİT Suriye Muhaberatı ve Rus ajanlarının cirit attığı Lazkiye’de, üstelik tutulduğu güvenli evde Nazik’i yakalamış, paketleyip Türkiye’ye getirmişti. Bu “haberin” ertesi günü medyaya özellikle bu konu çerçevesinde baktım. Okuduklarım sürpriz olmadı. Pek az gazete ve köşe yazarı dışında kimse “haber”deki tuhaflıkları sorgulamamıştı. MİT’in pazarladığı hikaye olduğu gibi yazılmıştı. Mustafa Balbay da konuyu, Cumhuriyet’in genlerine işlemiş “devletçi hassasiyet” ile yazmış, apaçık soruları ıskalamıştı. - Elbette tek bir örnek üzerinden.. Dahası tek bir isim üzerinden sonuca varmak doğru olmaz. Ancak yakın geçmişte Nuray Mert’ten Ahmet İnsel’e pek çok isim hakkında yazmış, “itiraz” hakkını kullanmış bir gazeteci olarak.. Bugün de yazma hakkımı kullanmak ve en azından bu notu düşmek istedim. -Keşke Cumhuriyet gazetesi, kumpas davalarıyla sarsılmasaydı. Daha önemlisi, keşke o son davada tanık olduğumuz gibi gazeteciler ikiye bölünmemiş olsaydı. O acılar yaşanmasaydı. Kendi adıma değişiklikler için “kendi bilecekleri iş” der geçerdim. Ne yazık ki öyle olmadı. İktidarın üzerinden silindirle geçtiği medyada bir de böyle üzücü bir sayfa yazıldı. Umarım yeni sayfalar olmaz. Zaten bir avuç kalmış gerçek gazeteciler birbirini kırıp geçirmez. - Sevgili Yazgülü Aldoğan, ilk yazısında Cumhuriyet’i şöyle tanımlamış: “Özgür ve bağımsız medyayı ayakta tutma, okurla gazeteyi tekrar barıştırma, güven duymasını sağlama görevi, nihayet söylemek istediğini satır aralarında kamufle etmeden yazabilme yeri!” Yazının tamamı için tıklayınız",https://halktv.com.tr/paramparca-338204h
Ayşenur Arslan,Ertuğrul Özkök’ün hatırlattıkları,09 Şubat 2019 Cumartesi 11:40,"Türkiye’nin geldiği yere bakıyorum… Siyasetçisinden sanatçısına, sokaktaki insandan esnafına hemen herkesin her şey yolundaymış gibi yapmasına, yaşamasına inanamıyorum. Her gün “artık bu kadarı da fazla” diyorum. Ertesi gün daha fazlasıyla karşılaşıyorum. Bu yazı için klavyenin başına geçtiğim saatlerde mesela, adının önünde PROFESÖR unvanı olan bir “şeyin” sözleri… “ARTIK BU KADARI ÇOK ÇOK FAZLA” dedirtti. Profesör Cevat Akşit denilen “şey” şöyle buyurmuştu: “SÜNNETSİZ KADIN FAHİŞE OLUR” Kadın sünnetinin bu topraklarda uygulanabilir olması söz konusu değil. Biliyorum. Ancak bu topraklarda yetişen ve profesörlüğe kadar yükselen bir “şey” bunu düşünebiliyor, söyleyebiliyor. Başka “şeyler” aynı korkunçlukta fikirler saçabiliyor. Tiksindirici bir inanç pornografisi sergiliyor. Akılları fikirleri, inanç adına, kadında. Kadının bacak arasında. Daha önce bu kadar çok muydular? Bu kadar seviyesiz, pervasız, çirkin şey daha önce nerelerde gizleniyormuş? *** Böyle uç bir örneğin, başlıkta adı geçen Ertuğrul Özkök ile ne ilgisi var diyeceksiniz… Anlatayım. Geçen hafta sonu Abdi İpekçi, ölümünün 40. yılında anıldı. Nedendir bilinmez, Ertuğrul Özkök de o toplantının konuşmacıları arasındaydı. 40 yıl önceye gitti ve Abdi İpekçi’nin katledildiği o korkunç günden “aklında kalanı” anlattı: “Benim kafamda bir araba plakası var. Hiçbir zaman silinmedi o plaka. 34 SL 001, bu plakayı ben 1979 yılında iki kapılı bir BMW arabanın önünde gördüm ve kafama takıldı. Niye takıldığını anlatayım. O araba Abdi İpekçi’nin öldürüldüğü iki kapılı BMW arabasının plakasıydı. O zaman şunu dedim ben: ‘Vay canına demek ki gazetecilerin de BMW arabası olabilirmiş’ Bu araba benim kafamda kaldı.” Ertuğrul Özkök, o kadar korkunç bir olayda Abdi İpekçi’nin arabasına bakmış ve bunu düşünmüş, öyle mi! Şaşırmadım. Evet, öyle! Yalnızca Özkök değil. 12 Eylül sonrasında medyada yükselen, ÖZAL DÖNEMİ GAZETECİLERİNİN tipik refleksi buydu. Hatta, bırakın Abdi İpekçi’nin (kızının aynı toplantıda anlattığı üzere patronun ısrarıyla ve borçlanarak aldığı) BMW arabasını… Teknesi, yatı olmayanı “ezik” sayan… Hizmetçili bahçıvanlı villalarda yaşamayanı tanımayan… Türkiye ve Türkiye medyası gerçeğiyle asla bağdaşmayan bir gazeteci kuşağı yaratıldı. Gazeteci dediysem, muhabiri ya da mutfaktakileri anlamayın. Ekrana çıkan, gazete ya da televizyon yöneten, şöhrete şöhret, paraya para demeyen ve patronlarla aşık atan isimlerden söz ediyorum. *** Ertuğrul Özkök, başta anlatmaya çalıştığım işte bu yeni Türkiye’yi düşündürdü. Siyasal İslamcılar memleketi nasıl oldu da bu kadar kısa sürede bu kadar kolay ele geçirebildiler? Ya kanaat önderleri, köşeciler, medya büyükleri, onlar ne yaptı? Kendileri birer New Yorklu birer Parisli gibi yaşarken, (özellikle yoksul) insanların Orta Çağ karanlığına sürüklenmesine nasıl göz yumabildiler? Yanıtı biliyorum, elbette: Para, çıkar, konfor, şöhret, güce yakın olma arzusu… Biliyorum da, düşünmeden yapamıyorum. Eğer bu ülkede medya Ertuğrul Özköklerin, Zafer Mutluların, Mehmet Ali Birand’ların, Fatih Çekirgelerin ve benzerlerinin elinde olmasaydı… Eğer onlar ve benzerleri paraya arkalarını dönüp gazeteci kalabilseydi… Gerçeklerin üstünü örtmeye, yalana ortak olmaya kalkışmasaydı… İktidar hegemonyasını bu kadar kolay kurabilir miydi? Bunların yanıtını da biliyoruz değil mi! 12 Eylül darbesi, ÖZALİST ve sonrasında SİYASİ İSLAMCI sistem için gerçekleştirildi. Ayşenur Arslan'ın yazısı",https://halktv.com.tr/ertugrul-ozkokun-hatirlattiklari-363064h
Ayşenur Arslan,Yargı buraya yumruk havaya!,09 Mart 2019 Cumartesi 11:42,"Peşin peşin şunu söyleyeyim: Gözlerime yazık inanın. 657 sayfa. Oku oku bitmiyor. Üstelik insan okuduğundan da pek bir şey anlamıyor. Gezi iddianamesinden söz ediyorum. Hani şu, müşteki, mağdur listesinde Erdoğan’ın bulunduğu… Devamında da -o sıradaki hükümetin değerli isimlerinden- Muammer Güler, Egemen Bağış, Zafer Çağlayan’ın yer aldığı iddianame. Tıpkı OdaTV, Balyoz, Ergenekon, Askeri Casusluk ve elbette son dönemdeki Sözcü ve Cumhuriyet davalarının iddianameleri gibi tarihe geçecek bir metin! Sayın Savcı, GİRİŞ bölümünde, yani tüm iddiaların özetinin sunulduğu kısımda Gezi’nin amacını ERDOĞAN’I YIPRATMAK olarak takdim ediyor. Ama sonra bu iddia ERDOĞAN’A DARBE’ye dönüşüp müebbet hapis cezasının temeli atılıyor. Çelişkiler, bu bir çelişkiyse tabii, bununla sınırlı değil. Darbe yapmaya kalkışmakla suçlanan sanıklar ŞİDDETSİZ MÜCADELE yöntemlerini uygulamakla itham ediliyor. İnanmayacaksınız ama gerçekten iddianame bunu söylüyor. Şiddetsiz mücadele yöntemleri birer birer anlatılırken, şöyle şahane bir örnek de veriliyor: Mehmet Ali Alabora ve (Gezi’nin provası dedikleri) Mi Minör oyunu ile (bakınız burası çok önemli!) BAĞLANTILI KİŞİLERİN ÇOĞU OLAYLAR SIRASINDA BİR SÜRE EVDEN ÇIKMAMIŞLARDI. Nesini nasıl yazmalı ki! Her tarafı ayrı şenlikli! Hadi, “off the record” yani “kayıt dışı” sözcüğünü anlamadıkları için telefon deşifresine (göze ve kulağa da hayli tehlikeli gelen bir ifadeyle) OPTARİKA denmesine “sehven” deyip geçelim. Ama iddianamenin bütünü incilerle dolu! En güldüren ‘inci’, Türkiye’deki arı çeşitliliği ve popülasyonu haritasının ‘Türkiye’yi bölen harita’ diye sunulması. Üzerindeki yazıyı Google’a sorsalar anında öğrenecekler hâlbuki. ‘Gezi’nin en vahşi eylemi’ diye anlatmalara doyamadıkları Kabataş vakasından tek cümle yok. Gençlere alınacak 100 sandviç ise, müthiş delil diye koca koca harflerle yazılmış. Geçmişteki iddianameler gibi, bunda da bolca telefon dinleme kayıtları var. Hani Cumhuriyet davasında Güray Öz, pideciye telefon etmekle suçlanmıştı ya… Bunda da o kadar VAHİM kayıtlar var. Ancak, iddianamenin çok büyük bölümü açık kaynaklardan edinilmiş bilgi tweet, tv yayını, rapor, köşe yazısına ayrılmış. 6 yıl önce orta yerde söylenmiş, yazılmış ne varsa ‘suç delili’ oluvermiş. Arada öyle ‘iddialara’ rastlıyorsunuz ki, bir an ne okuduğunuzu unutuveriyorsunuz. Örneğin, memurlara (polis ve jandarma için bu ifade kullanılıyor) kaba el kol hareketi yapmak, alay etmek veya tam aksine onlara çiçek vermek de suç listesinde. İnanmıyorsanız sayfa: 48. Tabii memura çiçek vermek… Avrupa Parlamentosu milletvekili ile kamuya açık bir yerde (bildiğiniz kafede) yemek yemek… Gezi’deki gençler için sandviç veya gaz maskesi temin etmeyi düşünmek… Evden çıkmamak veya tam aksine çıkmak… Darbe kalkışması iddiasının altını dolduramıyor. İŞTE YAZININ DEVAMI",https://halktv.com.tr/yargi-buraya-yumruk-havaya-383885h
Ayşenur Arslan,Siyah Ayna’da görünenler,05 Ocak 2019 Cumartesi 10:25,"Siyah Ayna… Orijinal adıyla söylersem Black Mirror… Sanal medyada -şimdilerde de Netflix’te- yepyeni bir tür. Dizi değil. Film değil. Bir “konsept”. Uçuk kaçık fikirlerle, ütopik ya da distopik önermelerle çekilen, birbirinden bağımsız kısa filmler Siyah Ayna’da buluşuyor. reği mi yesin yoksa öteki markayı mı tercih etsin? Şu kaseti mi dinlesin yoksa diğerine mi kulak versin? Merakınızı öldürmemek için sonrasına hiç gitmeyeceğim. Ama, Siyah Ayna’da “benim gördüklerimi” anlatacağım. *** Konda Araştırma, önceki gün “10 YILLIK TOPLUMSAL DEĞİŞİM RAPORU”nu yayınladı. Rapor bize şunu söylüyor: Kendisini “dindar” diye tanımlayanların oranı on yılda yüzde 55’ten yüzde 51’e geriledi. Keza, oruç tutanların oranı 10 yıl önce yüzde 77 iken bugün bu oran ciddi bir düşüşle, yüzde 65 oldu. Buna karşılık, kendisine “geleneksel muhafazakar” diyenlerin oranı yüzde 37’den yüzde 45’e yükseldi. Rapora göre, kadınların toplum içindeki yerlerine dair görüşlerde de ciddi bir iyileşme gözlendi. Örneğin “kadın çal4ışmak için eşinden izin almalıdır” diyenlerin oranı -yine ciddi bir düşüşle- yüzde 69’dan yüzde 55’e geriledi. *** Daha pekçok ayrıntısı var raporun. Ama yerimiz/yenimiz dar! Bu nedenle bu kadarla yetineceğim. Zaten “bu kadarı” bize anlamlı bir tablo sunuyor. İktidar kindar / dindar / ahiretten başka düşüncesi olmayan bir nesil için çok uğraştı. Hala uğraşıyor. Medyaya, eğitime, vakıflara bu amaçla oluk oluk para akıtılıyor. Oysa, on yıl içinde gele gele bu noktaya gelebilmişler. Raporda yer almayan bir başka örnek taptaze karşımızda duruyor. Erdoğan tehdit etti. Reisseverler kamera karşısına geçip hiç utanmadan portakal bıçakladı. RTÜK sopasını gösterip yasak getirdi. Ama Fox Ana Haber son zamanda hep olduğu gibi, bu saldırıdan sonra da -bırakın en çok izlenen haber bülteni olmayı- EN ÇOK İZLENEN PRGRAMLAR LİSTESİNDE ZİRVEDE. Aynı şey Uğur Dündar’ın Halk Arenası programı ve Metin Akpınar ile Müjdat Gezen için geçerli değil mi! Yok! Olmuyor! Güçleri artık bu kadarına yetiyor. Zira, gençler bilmek istiyor. Gençler seçenek istiyor. Seçmek istiyor. Sonuçta, sınavları bile test usulü yapılagelmiş bir kuşağın çocukları onlar. Bizim kuşağımızda olduğu gibi “Acaba TRT’yi mi seyretsek yoksa TRT’yi mi?” diye düşünmüyorlar. Televizyonlar… Cep telefonları… Eğlence biçim ve mekânları… Hatta dünya mutfağı örnekleri… Şu ülkeye seyahat… Bu ülkede staj… Uzatın uzatabildiğiniz kadar. Böyle bir kuşaktan, Reis’in hayal ettiği gibi TEK TİP İNSAN MODELİ çıkar mı! Sadece rapor değil, sokaklar da söylüyor bunu. YA-PA-MA-MIŞ-LAR! *** Peki bu, içimizi ferahlatıp umutlanacağımız bir tablo mu? Elbette hayır! Sanatı, kültürü, hukuku, bilimi, sporu ile çoktan “Orta Doğu kriterlerine hapsolmuş” bir ülke haline geldik. Bu kıskaçtan kurtulabilmek için, Öncelikle medyası / söylemi / paradigması ile iktidarın hegemonyasını kırmak gerekiyor. Çünkü, son 10 yılda yapılamayan, bir bakmışsınız ikinci 10 yılda gerçekleşmeye başlamış. Çok daha önemlisi de şu; MUHALEFET GERÇEK SEÇENEKLER SUNABİLMELİ. Topluma, özellikle gençlere “başka bir seçenek / başka bir dünya mümkün” dedirtmeli. Onların hayallerine ve hızına uyma becerisi gösterebilmeli. Ayşenur Arslan'ın yazısı",https://halktv.com.tr/siyah-aynada-gorunenler-354962h
Ayşenur Arslan,En güvenilir siyasetçi Süleyman Soylu!,02 Mart 2019 Cumartesi 09:24,"Bu, elbette benim iddiam değil. Gezici Araştırma böyle söylüyor. Güya sokağa çıkıp vatandaşla konuşmuşlar.. “En güvenilir siyasetçi kim” diye sormuşlar. Birinci sırada da Süleyman Soylu çıkmış. Üçüncü sırada Tak-Şak Paşa Versiyon 2 Hulusi Akar.. Altıncı sırada gazetecilerin bile adını hatırlamakta zorlanacağı MHP Genel Başkan Yardımcısı Fethi Yıldız.. Hatta aşağılarda bir yerlerde Cem Uzan falan var. Yani, Murat Gezici kusura bakmasın ama ciddiye alabileceğim bir liste değil. Ama, birinci ismin “NEDEN BİRİNCİ SIRADA OLDUĞU” sorusu listeyi ilginç kılıyor. Sahiden, Süleyman Soylu nasıl / neden / ne alaka Türkiye’nin en güvenilir siyasetçisi? Vaktiyle (listenin ikincisi) Özgür Özel, O’nun için hayli köşeli bir iddiada bulunmuştu: “Süleyman Soylu, Erdoğan sonrası AKP için genel başkan projesidir. Bu, yaklaşık 9-10 yıllık bir FETÖ projesidir.” Gezici’nin araştırmasını gördükten sonra aklıma bu “iddia” geldi. Ancak, Soylu’yu aklıma düşüren bir başka şey daha var: İstanbul’un ana arterlerinde sık sık karşıma çıkan kocaman bir pankart. Pankartta Soylu’nun devasa bir portresi ve “güçlü Türkiye” sloganı var. Erdoğan’ı ya da belediye başkan adaylarını anladık da.. İçişleri Bakanı neden, nasıl bir gerekçeyle “reklama” ihtiyaç duyar ki! Bu soru işaretleri zihnimde tura çıkmışken, önceski gün Sözcü yazarı Rahmi Turan bir yenisini ekledi: “Ankara’dan ilginç haberler geliyor. CHP’nin Büyükşehir adayı Mansur Yavaş’ın 7 puan önde olduğu, AKP’nin Başkent’i kaybetme paniğine kapıldığı belirtiliyor. AKP kaynaklarından bana fısıldanan şu: Sayın Özhaseki, sağlık sorunları gerekçesiyle ve kendi iradesiyle adaylıktan çekilecek, onun yerine son anda Süleyman Soylu aday yapılacak.” Soylu sanki her yarışın favorisi gibi anılıyor. Adı sık sık özellikle Ankara için geçiyor. Ancak, gördüğüm kadarıyla onun gözü çok daha yükseklerde. Hem de çok uzun süredir. Medyadaki en eski / en yakın arkadaşı Mahmut Övür’ün 2000’li yılların başından bu yana dikkat çektiği.. Hatta gözümüze soktuğu bir isim, Soylu. O kadar ki, Soylu daha AKP’de değilken bile “AK PARTİ’DE SÜRPRİZ İSİM” başlığıyla yazmıştı: “Eski DYP’li Süleyman Soylu’yu yakında Ak Parti’de görmek kimseyi şaşırtmamalı.” Tuhaf değil mi! Daha AKP’de değilken “AKP’nin yükselen yıldız adayı” ilan ediliyor! İddia edildiği gibi “bir projeden” mi söz etmeliyiz? Dahası, bunun arkasında FETÖ mü aramalıyız? Hem kendisinin hem de medyadaki en büyük desteği Mahmut Övür’ün geçmişteki Cemaat övgülerini mi hatırlamalı / hatırlatmalıyız? O kadar derine inemeyeceğim. Ama şu kadarını söyleyebilirim; Soylu, bir PROJE olabilmek için çok çalışıyor. Tıpkı Hitler’in yakın çevresinde -hatta son deminde bile- “ikinci adam” olabilmek.. Onun gücünden güç alabilmek için savaşanlar gibi.. Süleyman Soylu da -en azından şimdilik- İKİNCİ ADAM olmak istiyor. YAZININ DEVAMI İÇİN TIKLAYIN",https://halktv.com.tr/en-guvenilir-siyasetci-suleyman-soylu-379020h
Ayşenur Arslan,Medyanın TOKSİK Dili,24 Kasım 2018 Cumartesi 11:12,"Oxford Sözlüğü geçenlerde 2018 yılının sözcüğünü açıkladı: TOXİC. Sözcük, okunuşuyla bizim dilimize de girdiği için biliriz. ZEHİRLİ demek. Oxford Sözlüğü’nün açıkladığına göre, yıl içinde insanlar internette en çok bu sözcüğü aramış. Belli ki aynı sıklıkta kullanmış. Üstelik sadece tam karşılığıyla değil. Politikadan günlük hayata, ikili ilişkilerden çeşitli metaforlara kadar birçok alanda kavramsallaşmış. Açıklamada özellikle belirtilmiyor, ancak biz bu kapsama alanında medyanın diline özellikle yer vermeliyiz. Öyle ya, medyamız dünyanın en zehirli diline sahip. Marjinal yayınlardan... Gençlerin arada bir uğradığı bloglardan... Yeraltı jargonundan söz etmiyorum. Bildiğiniz büyük kanallarda... Rakamları dünyadaki rakiplerinin yanında zavallı kalsa da çok satan gazetelerin köşelerinde... Neler neler söyleniyor, yazılıyor: Şerrrefsiz... Çakkaaal... Hain... Vatan haini... Terörist... Törerist... Falan filan. Döneme... Daha doğrusu Saray’ın çıkarlarına bağlı olarak bu hitapların muhatabı değişse de içerik değişmiyor. Değişmek bir yana, giderek “zenginleşiyor”! Hatta, bizzat Saray’ın katkılarıyla gelişip serpiliyor! *** Medyanın dili, o toplumun demokrasi kalitesini yansıtır. Yönetenlerin hedeflerini işaret eder, paradigmalarını ele verir. 44 yıllık gazetecilik serüvenimde buna dair sayısız örnek yaşadım. Aklıma ilk gelen hep şu olur: Yıl 1975. TRT’de bir yıllık muhabirim. İstanbul’dan bir haberin “dili” dikkatimi çekmişti. Haberde “Bisiklet çalan 17 yaşında bir delikanlının -polisin dur ihtarına uymayınca- ölü olarak ele geçirildiği” söyleniyordu. Şefime sormuştum: “Bir insan, bir hayat ölü olarak ele geçirilebilir miydi? Neden ‘öldürüldü’ demiyorduk da, sanki yakalamanın doğal / makul / meşru yollarından biriymiş gibi ‘ölü ele geçirmekten” söz ediyorduk?” Yanıtı hatırlamıyorum. Önemi de yok zaten. Önemli olan, sonraki upuzun yıllar boyunca bu ifadenin habercilerin diline yerleşmesiydi. Gencecik muhabirler ya da koca koca anchormanler yüzlerce hayatı ölü olarak ele geçiriyordu. Yargılamadan, hüküm vermeden öldürmek meşru kılınıyordu. Son zamanlarda eskisi kadar sık duymuyorum bu kalıbı. Onun yerine “etkisizleştirme” kalıbı kullanılıyor. İnsanlar artık etkisizleştiriliyor. Zannedilir ki, operasyon bitince o insanlar yeniden etkin hale gelecek / getirilecek. Ölüler çizgi filmlerdeki gibi ayağa kalkıp yürümeye başlayacak. *** Zehir var, zehir var! Kimisi -siyanür gibi örneğin- anında öldürür. Kimisi de -arsenik gibi örneğin- azar azar verirseniz yavaş yavaş öldürür. Medyamızın, özellikle ve bilhassa iktidar medyasının zehirleri de türlü çeşitli!! Üstelik sadece suçlamıyorlar artık. Tetikçi olmakla övünen Cem Küçük’ün ifadesiyle, kendilerinden olmayanı “medeni ölü” haline getiriyorlar. Saldırı öyle bir hal aldı ki, yaralamaya bile razı değiller. Öldürecekler. Çok açık. Çok net. Cem Küçük’le mukayese edildiğinde yıkanıp yunmuş diyeceğiniz Okan Müderrisoğlu’na bakınca hangi noktaya geldiğimizi anlıyoruz. Sabah’ın Ankara Temsilcisi Müderrisoğlu, sahiden mutedil kalemi ve bulunduğu yere göre bir hayli yüksek dereceli gazeteciliğiyle bilinir. Di! Ama o bile artık burnundan alevler fışkırtıyor. Ekranda gazeteci / konuk falan olduğunu unutup muhalif gördüğüne saldırıyor. Karşısındakini -geçenlerde NTV’de yaptığı gibi- AKP dedi diye alenen azarlayıp “Ak Parti.. Ak Parti” diye uyarıyor. Hani neredeyse “terbiyeye davet” ediyor. Anlamak zor değil. Erdoğan iktidarının en zor, en sıkışık dönemini yaşıyor. Daha bir ay önce “herkes kendi yoluna” demişken Bahçeli’yi Saray’a davet etmesi boşuna değil. Sandık sıkıntılı. Tıpkı ekonomi gibi. Diplomasi gibi. Sokağın hali gibi. O sıkıntıda bildiği birkaç şeyi yapacak elbette. Bahçeli’yi yardıma çağıracak. Bombalar -7 Haziran seçimi sonrasında tanık olduğumuz gibi- patlamasa bile, Erdoğan “terör simülasyonu” yaratacak. Seçmenini “karşı tarafa düşmanlıkla” konsolide edecek. Kendi öfkesini toplumun kılcal damarlarına pompalayacak. Bu yüzden son günlerde köşelerden zehir akıyor. Ekranlardan öfke taşıyor. Yahu iktidardasınız. İşiniz garantide. Maaşınız şahane. Ne bu öfke? Ee ne yapsınlar? İstikbalinizi Erdoğan’a bağladıysanız, aklınız / fikriniz / sözünüz / özünüzle de bağlanacaksınız. Rüyalarınızda bile sapma göstermeyecek, tam biat sergileyeceksiniz. Yok öyle, hiç değilse rüyalarımda yeni doğmuş buzağı gibi hoppidi hoppidi oraya buraya koşayım. Asla. Hizadan çıkılmayacak. Erdoğan’ın gözlerinden başka gözlere bakılmayacak. Yazık ya! Şaka değil, gerçekten acıyorum. Artık savunulacak tek bir yanı kalmamış şeyleri savunmaya çalışmak nasıl hazin bir akıbettir! Biliyorum çok üzülüp pek kırılacak. Ama kusura bakmasın. Yazmasam... Medya tarihine küçük de olsa bir not düşmesem olmaz. Bir zamanlar “arkadaşım” dediğim Sedat Ergin, geçenlerde (son siper gibi koruduğu köşesinde) Osman Kavala’dan söz etti. Adaletin gecikmesinden yakındı. Ve yazısını şöyle noktaladı: “Kavala’ya yöneltilen suçlamaları ayrıca değerlendirmek gibi bir amacım yok. Benim konum, bir vatandaşı iddianame olmaksızın bir yıl hapiste tutmanın, suçlandığı delil dosyasını görmesine bile izin vermemenin adalet kavramıyla ne ölçüde bağdaştığı sorusunu kamuoyunun vicdanı karşısında gündeme getirmektir. Bunu, Cumhurbaşkanı Erdoğan’ın adalet konusundaki kuvvetli görüşlerinden yola çıkarak yapıyorum.” Neymiş? CUMHURBAŞKANI ERDOĞAN’IN ADALET KONUSUNDAKİ KUVVETLİ GÖRÜŞLERİNDEN yola çıkmış. Meselenin doğasında vardır. Zehirle uğraşırsanız er geç siz de etkilenirsiniz. Sizin de elleriniz kirlenir. Soluk borunuz tıkanır. Görüşleriniz ve hayatınız toksik hale gelir. Elbette yılın modasına uygun biçimde! Zaten ne demişler! Moda, insanın kendisine yakışanı yaşamasıdır!",https://halktv.com.tr/medyanin-toksik-dili-347733h
Ayşenur Arslan,Çağın kahramanlık örneği: SİHA,16 Mart 2019 Cumartesi 09:04,"Türkiye yıllardır Müslüman Kardeşler soslu siyasal İslamcı bir ‘hareketin’ kapsama alanında. Ne var ki, kadrosu derme çatma. Hatta -daha çok arabalar ya da bilgisayarlar için kullanılan deyimle- toplama! İdeolojisi ya da yol haritası, Erdoğan’ın ‘fikirleri’ ve ‘hayalleri’ ile sınırlı bir kadro. Erdoğan’ı hemen her açıdan tanıma fırsatı bulduğumuz için o fikirleri ve hayalleri hatırlayıp hatırlatmaya gerek yok! Abdülhamit’le başlayıp nükleer santralle bitiyor! Siyasetçisi, akademisyeni, sanatçısı ile ‘Erdoğan kadrosunun’ seviyesi de bundan ibaret zaten. Liberallerden, sağdan devşirilen üç beş ismi bir kenara bırakın, iktidarın ciddi bir ‘entelektüel malzeme’ sıkıntısı olduğu açık. Köşe yazarlarına, televizyon tartışmalarında arz-ı endam eden isimlere bakın… Anlarsınız. Sabah Grubu, belli ki bu sıkıntıya çare olarak bir fikir-sanat dergisi çıkartıyor: Lacivert. Dergide okuyucuya yeni isimler tanıtılıyor, sunuluyor. Hem İslamcı hem de çağdaş olunabileceğini kanıtlama çabasıyla popüler konular ele alınıyor. Örneğin, konusunu ‘kahramanlık’ diye belirlediği sayısında MÜSLÜMAN SÜPER KAHRAMANLAR anlatılıyor. Çağdaşları gibi yaşamak isteyen bir delikanlıyı, genç kızı cezbedecek kurgu kahramanlar tanıtılıyor: >Her yönüyle Süperman’i andıran (Pakistan asıllı) BURAAQ (Burak) örneğin. ‘Dini vecibelerini unutmayan bir süper kahraman’ olarak oradan oraya uçup mazlumları kurtarıyor. >Ya da Fransız polisine karşı çoğunluğu Cezayirli Müslüman azınlığı koruyan, Parisli MÜSLÜMAN BATMAN… >En dikkat çekici süper kahraman ise Dust-Süreyya Kadir. Derginin takdimiyle ÇARŞAFLI PEÇELİ ‘SÜPER’ BİR KIZ… *** Derginin bir başka dosyası da Malkoçoğlu, Battalgazi gibi ‘bu topraklardan’ örneklere dair. Ancak örnekler yalnızca geçmişten değil. ‘Bugünün kahramanları’ ihmal edilmemiş! Anlatan, bir tarihçi. FETÖ gibi, belli ki AKP’nin da değerli bir kaynak olarak görüp yararlandığı Sakarya Üniversitesi’nden… Profesör Ebubekir Sofuoğlu. Başlıktaki ifade, işte bu beyefendiye ait. Şöyle: Sofuoğlu’na göre BİZ geçmişte nice kahramanlar yetiştirmişiz. Ama sonra BİZE kahramanlıkların kurgu olduğu söylenmiş. Modern bilim zaten kahramanlık olgusunu aşağılayarak BİZİ onlardan uzaklaştırmış. Oysa kahramanlar BİZİM için fiili örneklermiş. Peki, neymiş o örnekler? Prof. Sofuoğlu, Osmanlı’dan (İstiklal Savaşı ve Cumhuriyet’i paranteze alarak) bugüne, daha doğrusu AKP iktidarına uzanıyor ve anlatıyor: “Her ne kadar kahramanlık hikâyelerini aşağılamaya, tahrip etmeye ve bu toplumun cesaret hafızasını silmeye çalışsalar da 15 Temmuz gibi, Zeytindalı gibi, Fırat Kalkanı Harekâtı gibi yaşadığımız örneklerde biz kahramanlıkları sürekli yenileriz.” *** SİHA nerede diyorsunuz herhalde. Bir paragraf sonra: “Günümüzde benzer kahramanlık örnekleri var. SİHA (dergi açılımını da vermiş: Silahlı İnsansız Hava Aracı) bir kahramanlık örneğidir mesela. Selçuk Bayraktar ve babası hedeflemişler bunu. Tunceli Valisi ile sohbet ediyorduk, bana ‘teröristin kafasını çıkartması yeterli’ demişti. Biz terörle mücadelede binlerce şehit verdik ama çok şükür bugünlerde neredeyse yok.Çünkü güncel bir kahramanlık örneği olan SİHA’lar her şeye yardımcı oluyor.” YAZININ DEVAMINI OKUMAK İÇİN TIKLAYINIZ",https://halktv.com.tr/makale/cagin-kahramanlik-ornegi-siha-650006
Ayşenur Arslan,Nihat Bey nasıl yıkanıyor acaba?,26 Ocak 2019 Cumartesi 17:40,"Nihat Bey, yani tele-vaiz Nihat Hatipoğlu. Akla ziyan ne kadar saçmalık varsa sormalara doyamayan izleyicilerine, akla ziyan yanıtlar verip duruyor. Başlık, o soru – yanıtlardan birine dair. İzleyicisi “çıplak yıkanılır mı” diye soruyor. Nihat Bey de yanıtlıyor: “ÇIPLAK YIKANMAK DİNEN MEKRUHTUR” Çıplak yıkanmak mekruh, yani tiksindirici, iğrenç.Bu konuda Kur’an’da herhangi bir ifade yok. Olsa zaten “günah” diyecek. Demiyor. Peki neye dayanarak “dinen mekruh” diyor? Elbette Hz.Muhammed dönemindeki yaşam ritüellerine, SÜNNET denilen kılavuza dayanarak. Aksini iddia edecek değilim. Hiç kuşkusuz Hz.Muhammed ve Halifeler döneminde çıplak yıkanılmazdı. Neden mi? O dönemde evler bugünkü evlerden çok, çok, çok farklıydı. Hatta o evlere “ev” bile denemezdi. Aktarılanlara dayanarak yazıyorum; bir ailenin bireyleri yan yana kerpiç odacıklarda yaşardı. O odacıkların her birinde erkeğin eşlerinden biri -ve herhalde çocukları- otururdu. Eklemeye bile gerek yok, odacıklarda tuvalet, banyo, mutfak bulunmazdı. Muhtemeldir ki, insanlar ya kendilerine ait -penceresi olup olmadığı meçhul- odacıklarda ya da onların açıldığı avluda yıkanırdı.Buradan da çıkartabiliriz ki, o koşullarda çıplak yıkanmak söz konusu olamazdı. Nihat Bey ve gibiler işte bu gerçeklerden kalkıyor, günümüzde de aynı şeyin uygulanmasını bekliyor. Uygulamayacak olanları peşin peşin İĞRENÇ diye yaftalayarak… Ne de olsa, bir “hocanın” ağzından çıkan sözün arkası önü araştırılıp düşünülmeden kabulleneceğini biliyorlar. Milyonların, aklı devre dışı bırakıp körü körüne “inanacaklarına” güveniyorlar. *** Birgün’ün Perşembe günü manşeti bunun en ilginç kanıtı oldu: Diyanet’in çocuklara ücretsiz dağıttığı Peygamber Ve Gençlik kitabındaki bilim, akıl, eğitim düşmanlığıyla! Kitap diyor ki: “Seküler alanlarda yüksek tahsil yapmanın dini inanç ve ibadetler üzerinde olumsuz etki yaptığı tespit edilmiştir. Eğitim sisteminin pozitivist yapısının bilinç ile inanç arasındaki bağı zayıflatıcı bir fonksiyon üstlendiği, eğitim düzeyi artan bireyler arasında dine mesafeli durma eğiliminin arttığı görülmektedir.” Eğitim ve akılla inanç arasındaki bu ters orantılı ilişki, siyasette de çok açık biçimde ortaya çıkmıyor mu?! 2016 Referandumu sonrası İPSOS’un sandık çıkış anketinin gösterdikleri mesela: Bu tabloya ve benzeri diğerlerine baktıklarına elbette eğitimden ve “sormayı” düstur edinen bilimden korkacaklar. Ve ellerinden gelse bilimi, seküler eğitimi toptan yasaklayacaklar. Ama devir o devir değil artık. Bunu yapamıyorlar. Onun yerine çocukları “dogmanın kabul edilip içselleştirildiği” 6-9 yaş arasında yoğurmaya çalışıyorlar. 4 + 4 + 4 sistemiyle başlattıkları islamcı kuşak projesini her gün bir adım ileri götürüyorlar. Her okula mescit… Anaokulu çocuklarına cami turları… Bu turlar sırasında kız çocuklarının tam tesettüre sokulması… Ve daha nice açık, saklı proje! Tek amaçları var: AKLI KUŞATMAK! *** Akılla inanç ya da eğitimle toplumsal, siyasal bilinç arasında böyle bir ilişki varsa… İktidar oy potansiyelini eğitimsiz kitlelerde görüyorsa… İki kere iki dört etmez mi! Ayşenur Arslan'ın yazısı",https://halktv.com.tr/nihat-bey-nasil-yikaniyor-acaba-358199h
Ayşenur Arslan,Hepimiz bugün neredeyiz?,18 Şubat 2020 Salı 14:46,"Hani bir davada, savcılık yargılanan gençlerin önüne, birbiriyle hiç ilgisi olmayan dört örgütü çıkarıvermişti de... Gençler, “Örgütü biz mi seçelim yoksa siz mi bizi birine atarsınız?” diye sormuştu… Şaka gibiydi. Ama gerçekti. Hep öyle olmadı mı, olmuyor mu!? Türkiye, örgüt -üstelik terör örgütü- açısından çok bereketli bir ülke. Bu bollukta, haliyle yolunuz birine düşmese öbürüne düşüyor. Düşmeyeni de iktidar arkadan itiveriyor. Olmadı, ‘örgüt üyesi olmamakla birlikte yardım yataklık yorganlık vs...‘ diye iliştiriyor. Salı günü -umarım yanılırım ama- Gezi Davası böyle noktalanacak. Osman Kavala, Mücella Yapıcı, Yiğit Aksakoğlu ve diğer sanıklar, ejderhanın önüne atılan kurbanlıklar gibi haklarındaki kararı dinleyecek. O karar -umarım yanılırım ama- ‘hükümeti devirmeye teşebbüs eden örgüt’ iddiasına gerekçe olacak. Son günlerde sosyal medyada, HEPİMİZ ORADAYDIK başlığıyla etiketlenen binlerce mesaj akıyor ya... Biz HEPİMİZ, işte o örgütün üyesi ya da üye olmamakla birlikte şusu busu diye birileri tarafından etiketleneceğiz. Bu haliyle, dava bittiğinde Türkiye’nin en büyük örgütünün parçası ilan edileceğiz. *** Bunu, ‘aman ha dikkat’ diye yazmadığımı söylememe gerek var mı!? “Durduk yerde bir terör örgütünün parçası olmamak için temkinli davranın” demediğimi biliyorsunuz elbette. Tam aksine! Madem HEPİMİZ ORADAYDIK… Birilerinin bizim adımıza kurban edilmesine seyirci kalmayalım. En azından duruşmaya giderek desteğimizi gösterelim. Osman’ın gözünün üstünde kaşı var... Yiğit de vaktiyle demişti ki... DEMEYELİM. Gezi’ye sahip çıkalım. *** Paris Komünü günleri gibi… 1917 devriminde dünyayı sarsan on gün gibi... Tarih, Gezi Günleri’ni de yazacak. Üstelik, bana göre, sadece Türkiye tarihi değil, o sırada yarattığı küresel etki ve desteği de düşünürsek, Dünya tarihi yazacak. Peki, işi sadece tarihe mi bırakacağız? O güzelim çocuklar öldükleriyle / öldürüldükleriyle mi kalacaklar? Tarihin, bizi yepyeni bir kavşağa getirdiği bir dönemde, Gezi’ye sırtımızı mı döneceğiz? *** Bu hafta sonu Almanya’da Münih Güvenlik Konferansı toplandı. 56’ncısı düzenlenen konferansa, 70 ülkeden devlet başkanı, başbakan, bakan katıldı ve ‘ne olacak bu dünyanın hali’ diye özetlenebilecek bir sorunu masaya yatırdı. Elbette sorun / sorunları büyük. Zira küresel sistem artık çözülüyor. Çöküyor. ABD, Trump ile Avrupa’dan -ve hatta dünyanın geri kalanından- kopuyor. AB, İngiltere’nin çıkışından sonra kendi içinde parçalanmaya başladı zaten. İşsizliğin tırmanışı... Yanı sıra, mülteci sorunu... Ülkeler küreselleşmenin tam aksine, ülkelerinin duvarlarını nasıl yükseltebiliriz derdine düştü. Mesele, o duvarların nasıl tahkim edileceğinde! Tarihin bizi getirip önüne diktiği kavşak da, işte tam bu meselenin yanıtında. Hangi yolu seçeceğiz? Her ülkenin ve herkesin diğerini DÜŞMAN bildiği bir dünyada, ilk seçenek MİLLİYETÇİ / ETNİK VE DİNSEL KİMLİĞİN ÖNE ÇIKARTILDIĞI YA DA ŞEYTANLAŞTIRILDIĞI yol olacaktır. Diğer yolda ise, Latin Amerika’dan Fransa’ya... Lübnan’dan Irak’a, 2019 boyunca YOKSULLARIN ELELE BÜYÜTTÜĞÜ KİTLESEL MÜCADELE dalgalanacaktır. *** Gezi, o mücadelenin öncü ve en güzel örneklerindendi. Tam da bu yüzden kriminalize ediliyor. Bu yüzden, “bir daha yaşanmasın” diye un ufak edilmeye çalışılıyor. Gezi Davası’na sahip çıkmak ya da çıkmamak... Geleceğimize dair en kritik / hayati seçimlerden biri olacak. O günlerde hepimiz oradaydık da... Bugün neredeyiz acaba?",https://halktv.com.tr/makale/hepimiz-bugun-neredeyiz-650410
Ayşenur Arslan,“Baykal öldü” diyen telefon!,27 Ekim 2018 Cumartesi 16:20,"Öncelikle şunu söylemeliyim; Baykalcı değilim. Hiç olmadım. Bunu Sayın Baykal da bilir. Ama bunu hep hoşgörü ile karşılamıştır. Hatta, birkaç kez “Ayşenur Hanım’ı da ikna ettik mi bu iş tamam” diye takıldığı bile olmuştur. Sayın Kılıçdaroğlu ile de aynı nezaket çerçevesinde bir siyasetçi-gazeteci ilişkimiz olmuştur. O da, benim Kılıçdaroğlu taraftarı ya da hasmı olmadığımı bilir. Ve.. Komplo teorilerine ihtiyatlı yaklaşırım. Ancak, tuhaf tesadüfler arka arkaya gelmişse o teorilere “daha yakından” bakma ihtiyacı duyarım. Girizgâhın nedeni, az sonra okuyacaklarınız. Benim geçen hafta İLK KEZ Medya Mahallesi programında duyduklarım ve onların hatırlattığı bir rapor. ••• Geçen hafta programımın ana teması, AKP’nin değerli katkılarıyla (!) tasfiye edilmek üzere olan Cumhuriyet’ti. Konuklarımla, CUMHURİYET YOK OLMADAN ÖNCE NE YAPABİLİRİZ sorusuna yanıt aradım. Konuklarımdan biri, eski diplomat ve CHP’nin eski (ve önemli görevler üstlenmiş) isimlerinden Onur Öymen’di. Öymen, soruya “Cumhuriyet’in tasfiyesini kim istiyor, bunun için kim ne yapıyor” sorusunu ekleyerek yanıt verdi. Doğal olarak konuşmanın akışı, Büyük Ortadoğu Projesi’ne, o projenin eş başkanı Erdoğan’a.. O’nun iktidara gelmesi için açık ya da yarı açık çaba harcayan ABD’ye yöneldi. İşte o noktada bir anekdot paylaştı Onur Öymen. Malum kaset skandalı patlamadan birkaç ay önce gelen ve Baykal’ın bir trafik kazasında öldüğünü “haber veren” tuhaf telefonu anlattı. Programda Öymen’in anlattıkları ve benim sorularım aynı sırayı izlemedi. Ancak ben daha net anlaşılsın diye, onun ilk kez anlattığı iki vakayı ve hatırlattığı raporu kronolojik olarak yazacağım. ••• >> Hatırlayacaksınız; 2008 yılı AKP’nin artık kendisini “güçlü” hissettiği.. Gülen Cemaati’nin de büyük katkılarıyla TSK’yi ve medyayı ele geçirmek üzere hamle yaptığı bir dönemeçti. 2007 Temmuz’unda Ümraniye’de bir gecekonduda (güya) ele geçirilen el bombaları, yakın tarihin en büyük kumpası Ergenekon davası için işaret fişeği olmuştu. 2008 de, işte o kumpasın adım adım gerçekleştirildiği yıldı. Onu, bir süre sonra Balyoz kumpası izleyecekti. >> Türkiye, her alanda müthiş bir altüst oluş yaşarken, DIŞARDA BİRİLERİ de bizi konuşuyordu. Onur Öymen’in hatırlattığı rapor, buna en ilginç örneklerden biriydi. Rapor, Amerikan (gizli servislere yetkin eleman yetiştirdiği rivayet edilen) John Hopkins Üniversitesi bünyesindeki Silkroad (İpekyolu) Enstitüsü tarafından hazırlanmıştı. Adından da anlaşılacağı üzere Enstitü, içinde Türkiye’nin de yer aldığı bir coğrafya ile yakından ilgileniyordu. Beyin fırtınaları ve tartışmalarla o coğrafya hem analiz ediliyordu, hem de belki bölgeyi dizayn edeceklere senaryolar sunuluyordu. Tıpkı, Ekim 2008 tarihini taşıyan rapor gibi. >> O raporda, Türkiye için üç muhtemel senaryo yer alıyordu. Senaryoların biri, raporu hazırlayanların da “en uzak ihtimal” diye söz ettiği askeri yönetime (yani darbeye) dönüştü. İkincisi, “daha muhafazakâr” hale gelmiş AKP iktidarıydı. Üçüncüsü ise, “demokratik mutabakat” başlığını taşıyor ve sanki “arzu edilenin bu senaryo olduğu” izlenimi yaratıyordu. Raporda, Onur Öymen’in de hatırlattığı CHP SENARYOSU aynen şöyleydi: “CHP’den istifaya ikna edilecek Deniz Baykal ile yolsuzluklar konusundaki çalışmaları ile kamuoyunun dikkatini çeken Kemal Kılıçdaroğlu yer değiştiriyor. CHP de böylece yeniden Avrupa tazında bir sosyal demokrat parti olarak ortaya çıkıyor.” >> Dikkatinizi çekti mutlaka. Senaryo Baykal için “istifa edecek” veya “istifaya zorlanacak” demiyor. “İstifaya ikna edilecek” (persuaded to resign) diyor. Tekrarlayayım. Bu senaryo yazıldığında henüz Ekim 2008. Kılıçdaroğlu (özellikle Uğur Dündar’ın Kılıçdaroğlu-Gökçek düellosu programıyla) yeni yeni tanınıyor. Ve belli ki Baykal da istifaya ikna edilmiş falan değil. >> İlginçtir, rapor CHP’ye de elden teslim ediliyor. Bizzat Onur Öymen’e. Tarih 2009 başları. Baykal raporu okuyor. Dünyada örneklerine rastladığı benzer “siyaset / harp oyunları” örneklerinden biri olduğunu düşünüp önemsemiyor. >> Tarih 2010 başları. Sıra, Onur Öymen’in ilk kez Medya Mahallesi programında anlattığı olayda. Bir hafta sonu, Onur Öymen’in telefonu çalıyor. Kendisini Hacettepe Hastanesi’nden Prof. Bilmem kim diye tanıtan biri Baykal’ın trafik kazası geçirdiğini ve hastanelerine getirildiğini haber veriyor. Öymen CHP içinde birilerine ulaşmaya çalışırken bir telefon daha geliyor. Prof. Bilmem kim bu kez “Maalesef Baykal’ı kaybettik” diyor. >> 2010 yılında zaman ilerliyor.. Onur Öymen’e bir telefon daha geliyor. Baykal da yanında. Zaten telefon eden bunu ve nerede olduklarını “biliyor” ve bu kez bir suikast ihbarında bulunuyor. >> O günlerde anlam verilemeyen bu iki olaya bugün bakıp “Baykal’a gözdağı ve ÇEKİL mesajı verilmiş” demek zorlama olur mu sizce? Düşünün, önce Baykal’ın gideceğini öngören bir senaryo CHP’ye teslim ediliyor. Ardından bu iki telefonla, sonu ölüme çıkan iki senaryo yazılıyor. >> Üstelik, son telefondan sadece birkaç ay sonra, Mayıs 2010’da Baykal’ın gitmesini sağlayan o malum kaset kumpası patlıyor. ••• Gelelim sonuca: Silkroad Enstitüsü’nün raporunda, CHP ile ilgili senaryo “DEMOKRATİK MUTABAKAT” başlığını taşıyor demiştim. Bugün yaşadığımız, öteki senaryoyu (hadi rapordaki ŞERİAT sözcüğünü kullanmayayım) yani “daha muhafazakâr” Türkiye’yi hatırlatmıyor mu? Ama, toplum (hatta dünya) mühendisliği daha ikinci çivi, üçüncü kalasta boşa çıkmıyor mu! Hangi proje şişede durduğu gibi durdu! Baksanıza, ne AKP -Silkroad uzmanları ve finansörlerinin öngördüğü gibi- demokratik mutabakata uyacak bir parti.. Ne de CHP öyle bir mutabakatın “karşı tarafı” olacak güçte.. NOT: Rahatsız etmemek için aramadığım, arayamadığım Deniz Baykal’a bu vesileyle geçmiş olsun demek istiyorum. Hem sağlığı hem de başına gelenler için. Ayşenur Arslan'ın yazısı",https://halktv.com.tr/baykal-oldu-diyen-telefon-344071h
Ayşenur Arslan,Anayasa kimi bağlar?,19 Ocak 2019 Cumartesi 13:12,"Cumhurbaşkanı Erdoğan kısıtlanmaktan hoşlanmıyor biliyorsunuz. Yönetmeliklermiş… Teamülmüş… Yasaymış… AİHM kararıymış… Hiçbiri O’nu ve tabii partisini bağlamıyor. Yazmayı unutmadım! Anayasa da bağlamıyor hazreti! Binali Yıldırım’ın belediye başkan adaylığı Anayasa açısından o kadar o kadar net ki, bağlasa Binali bey meclis koltuğunda bir gün oturmaz. Şu —tarihe geçecek— açıklamasında “seçim siyasi faaliyet değildir” dedi ya… Baksalar, okusalar, görseler fark edecekler ki anayasanın konuyla ilgili 94. Maddesi zaten meclis başkanlarının faaliyetlerini siyasi / siyasi değil diye ayırmıyor. “Bağlı bulunduğu partinin HİÇBİR faaliyetine katılamayacağını” söylüyor. () Eeeeeee? HHH Mesele çok açık. Erdoğan ve ekibini anayasa da bağlamıyor. Zira, karşılarında engel görmüyorlar. Ne yargı, ne de muhalefet! Yargı kara kaplı kitabına bakmıyor artık. Muhalefete gelince… Anayasa onları da, hatta en çok onları bağlar. Bağlamalı. Milletvekili seçilip afili afili Meclis’e gelmek… İlk iş rozet takmak… Takarken fotoğraf çektirmek. Sonra da kürsüde, hançereye ayar verip yemin etmek… Hadi bir daha: Eeeeeee? Başta ana muhalefet lideri olmak üzere, tüm muhalif partilerin liderleri, milletvekilleri o yeminde neler yazılı olduğunu hatırlıyor mu? ANAYASAYA SADAKAT için and içtiklerini biliyor mu? Neymiş, Binali beyin anayasaya aykırı adaylığını sorun etmeyeceklermiş. Yani anayasa onları da bağlamıyormuş! Ne kızıyorsunuz o zaman Erdoğan’a? O’ndan ne farkınız kalıyor? HHH Bakın, sizin yapmanız gerekeni bir avukat, Sedat Vural yaptı. Yüksek Seçim Kurulu’na başvurdu. Binali Yıldırım’ın istifası konusunda bir “İLKE KARARI” almasını istedi. Yüksek Seçim Kurulu, başvuruyu yanıtladı. Ve Sedat Vural’a şu açıklama ile iletti: “Adaylık ile ilgili sürecin başlamamış olması, adaylıkla ilgili süreçte bu konu ile ilgili itiraz yapılması halinde, itiraz konusunun nihai inceleme merciinin kurulumuz olması, kurulumuzun itiraz olarak önüne gelme ihtimali bulunan bir konuda nihai karar niteliğinde ilke kararı almasının hukuken mümkün olmaması gözetilerek, ilke kararı alınması talebinin reddine karar verilmiştir.” Yargı kararlarının dili -özellikle mi bilmiyorum- zordur, karışıktır. Bu kararın dilini de yine avukat Sedat Vural, Cumhuriyet Gazetesi’ne özetle şöyle deşifre etti: “YSK, istifa zorunluluğunu seçim takviminde belirlenen İTİRAZ SÜRECİNDE karara bağlayacağını söylüyor.” Yani… Zorlama da olsa… Daha doğrusu, bir başvuru halinde “zorlansa” da “adaylıklara itiraz sürecinde” konuyu ele alacağını söylüyor. Kime söylüyor? Kastı bu olmasa da, başta CHP muhalefete söylüyor. Başta CHP, EY MUHALEFET!! Binali Yıldırım’ın adaylığı konusundaki tutumunuz unutulmadı, unutulacak gibi de değil. Sadece AKP değil, sizler de tarihe “Anayasayı takmadılar” diye geçeceksiniz. Ama bir şansınız daha var. Anayasayı hatırlayın, hatırlatın.. Yüksek Seçim Kurulu’na başvurun. YSK’ya güvenmiyor musunuz? Daha iyi ya! Kayıtlara geçirin tutumunu. Tarihe not düşün. Yok; “Biz pozitif kampanya yapacağız. Bu nedenle Binali Yıldırım gerilimi yaratmayacağız. Zaten Erdoğan’a, AKP’ye, iktidara yüklenmek yerine neler yapacağımızı anlatacağız” diyorsanız… Bilin ki, pozitif kampanya adına Anayasayı hiçe saymak bir leke olarak üzerinize yapışacak. Bundan sonraki demokrasi, hak, hukuk laflarınızın hiçbiri duyacak kulak bulamayacak!!! () Ayşenur Arslan'ın yazısı",https://halktv.com.tr/anayasa-kimi-baglar-357010h
Ayşenur Arslan,Erdoğan’ın karnesinde artık zayıflar var!,02 Şubat 2019 Cumartesi 10:16,"Kitap okumuyoruz. Eşcinsel komşu istemiyoruz. Komşumuzun Alevi olmasından da pek memnun olmuyoruz. Kendimizi dindar, muhafazakâr olarak tanımlıyoruz. Buraya kadarı zaten son anketlerle, araştırmalarla iyice kafamıza kakılan bir durum. Sonuncu araştırma Kadir Has Üniversitesi’nin yıllık (dolayısıyla mukayese imkânı veren) anketiyle geldi. Ve aynı tespiti sundu: Muhafaza etmelere doyamıyoruz. Bu nedenle durduğumuz yerde duruyor, aslında dünya durmadığı için de Merkür’den beter geriliyoruz! Borsacıların deyimiyle, siyasetçilerin “satın aldığı” veri işte bu! Sadece AKP de değil… CHP’den HDP’ye partiler masaya bu tabloyu koyuyor. Stratejisini buna göre yapıyor. Bu sorunu giderek derinleştiren nedenlere, girişimlere itiraz yok. Muhafazakârlığın çimentosu cehalete savaş açan yok. Savaş açmayı geçtim, tespit etmeye cesaret eden bile yok. Tablo bu mudur? Budur! Hadi bunun üzerinden yola koyulalım. Adaylarımızı buna göre seçelim. Kampanyamızı, dilimizi böyle bir veriye göre belirleyelim. Oysa… *** Aynı araştırma Türkiye’ye başka bir tablo sunuyor. Muhafazakârlığın başkomutanı Erdoğan da, tıpkı toplum gibi geriliyor. İlk işaret 7 Haziran seçimleriyle verilmişti biliyorsunuz. AKP, ilk kez tek başına iktidar imkânını kaybetmiş ve bu yüzden koalisyon arayışına (güya) girmişti. Hayatımıza “istikşafi görüşme” kavramını sokan o süreç, CHP’nin “Erdoğan’dan hükümeti kurma görevi istemeye cesaret edememesi” ile sonuçlanmıştı. Zaman tükenmemişti henüz CHP Meclis Grubu topluca Saray’a gidip “ver bakalım şu görevi “ diyebilirdi. Demedi. CHP oturduğu yerde oturunca… AKP kurmayları da rahatsızlığa “seçmenin biraz korkması lazım” teşhisi koyunca… Bakın şu acı tesadüfe; Suruç’tan Ankara Garı’na bombalar patlayınca… AKP yeniden tek başına iktidar oluvermişti. *** Toplum o zamandan bu zamana eğitimde, bilimde çağ falan atlamadı. Yine muhafazakâr, yine dindar, yine şundan bundan korkuyor… Ancak çok önemli bir fark var: Toplum, seçmen ARTIK ERDOĞAN’A GÜVENİNİ KAYBETMEYE BAŞLAMIŞ. Ben söylemiyorum. Herhangi bir merdiven altı anket şirketinin iddiası da değil. Kadir Has Üniversitesi’nin anketi bunu gösteriyor. Nasıl mı? Terör artık “en büyük sorun / kaygı” listesinde ilk 3’te değil. Listede ilk 3 sorun işsizlik, hayat pahalılığı ve FETÖ. Bir “kurum” olarak Cumhurbaşkanlığı’na güven bir yıl öncesine göre ciddi biçimde erozyona uğramış. Yüzde 56,5’ten 2018’de yüzde 44,1’e gerilemiş. Erdoğan’ın “kişisel” notu daha da düşük. Ankete katılanlara, liderleri ne ölçüde başarılı buldukları sorulmuş. Erdoğan için “kesinlikle başarılı ve başarılı” yanıtı verenlerin oranı yüzde 38,9. Oysa bu oran bir önceki yılda, 2017’de, yüzde 56,4 imiş. Yani, bir yıl içinde ERDOĞAN TAM 17 BUÇUK PUAN KAYBETMİŞ. Dahası var: Bu oranlar kesinlikle başarılı ve başarılı diye iki kategorinin toplamıyla “pozitif değerlendirme” olarak ortaya çıkıyor. Şimdi, sıkı durun! 2017 yılında bu grupta KESİNLİKLE BAŞARILI diyenlerin oranı yüzde 42,2 imiş. 2018 yılında ise KESİNLİKLE BAŞARILI BULANLAR YÜZDE 18,4 ORANINA DÜŞMÜŞ. Pozitif değerlendirme oranında kalan kısmı (sadece) BAŞARILI diyenler tamamlamış. Ayşenur Arslan'ın yazısı",https://halktv.com.tr/erdoganin-karnesinde-artik-zayiflar-var-360011h
Ayşenur Arslan,Mea Culpa!(*),23 Mart 2019 Cumartesi 08:14,"Yaklaşık 50 yıldır ‘seçmenim’. 44 yıldır da bu meslekteyim. Hiç bu kadar SEÇİME BENZEMEYEN SEÇİM görmedim. Tek başına Erdoğan’ın varlığı bile benzersiz kılıyor bu seçimi. Zira Cumhurbaşkanı, ama aynı zamanda iktidar partisinin genel başkanı, aynı zamanda her ilde ve ilçede aday ve elbette sandık kurallarından televizyon yayınlarına TEK KARAR VERİCİ. Onun yaptıklarından, bir sözü, işareti üzerine derhal yapılanlardan söz etmeyeceğim. Biz ne yapamadık, ondan söz edeceğim. 31 Mart sonrası, 2-3 belediyede seçim alındı diye rehavete kapılmadan, yola nasıl devam etmeliyiz, ondan söz edeceğim. Şurası çok açık: Erdoğan seçimde nasıl bir sonuç çıkarsa çıksın sertleşecek. Başka çaresi yok! Kapıdaki ekonomik ve diplomatik; dolayısıyla toplumsal TARİHİ KRİZ, zaten demokrasi anlayışını yakından bildiğimiz Erdoğan’a başka seçenek bırakmayacak. Baskı, sansür, gözdağı, kendisinden olmayanı işsizlikle, açlıkla ‘terbiye’ etme politikası… Artarak devam edecek. 44 yıldır benzerine tanık olmadığım İKTİDAR MEDYASI da muhtemelen, bugünü rahmetle anacağımız ölçüde rezaletin el kitabını yazacak! Bugünden bir küçük örnek vereyim, yarını siz düşünün: Perşembe günü Reuters bir haber geçti. ABD Savunma Bakanlığı’nın ilgili yetkilisi “Türkiye’ye F – 35 sevkiyatına dair hazırlıklar askıya alınabilir” dedi. Bu haberi ne a Haber internet sitesi gördü ne de Hürriyet’in o cafcaflı sitesi. ‘Skandal açıklama’… Yahut ‘Küstah Amerikalı’ gibilerinden bir takdimle dahi göremediler. Haberi veremediler. Ne de olsa, ekonomi bu kadar sıkışmışken Saray’ın ABD ile ‘papaz’ olma niyeti yok. Bu nedenle susacak. Saray’dan bir karşı açıklama ya da Erdoğan’dan bir ‘Eyyy Amerika’ ünlemesi gelemeyeceğine göre… Haberi duyurmanın alemi var mı!? Saray’a iliştirilmiş medyanın misyonu açık. Olanı saklamaya veya olmayanı var gibi göstermeye devam edecekler. ‘Dışarıda’ hiçbir yerde bulamayacakları maaşlarından ve koltuklarının nimetinden vazgeçmemek için ‘Erdoğan’a inanıyormuş gibi’ yapacaklar… Rezilliklerine kılıf dikecekler! Oysa, bir avuç işçi… Ayağa kalktı… Meydan okudu… Özelleştirilmesi için alay statüsünden çıkarılıp askeri fabrikaya dönüştürülen Türk Silahlı Kuvvetleri›ne ait Sakarya Tank Palet Fabrikası işçilerinden söz eriyorum. Fabrikadaki 695 işçiden 605’i, işinden olma pahasına… Geleceğini karartma pahasına… “Fabrikanın Katar ortaklı bir şirkete devredilmesinin ülke güvenliğini tehlikeye düşüreceği yolundaki uyarılarının dikkate alınmaması üzerine fabrikadan ayrılma kararı” aldı. Bunu ifade eden bir duyuru yayınladı. Altına tek tek imzasını attı. Dedi ki; YAZININ DEVAMI İÇİN TIKLAYIN",https://halktv.com.tr/makale/mea-culpa-650031
Ayşenur Arslan,Mezarımız kazılırken muhalefet neden susuyor?,08 Aralık 2019 Pazar 09:26,"Geçen haftaki yazım, beklediğimin/umduğumun üzerinde bir ilgiyle karşılandı. Belli ki çok geniş bir kesim benimle aynı görüşteydi. “Erdoğan’ın laikliğin mezarını kazdığını ve Din Şurası’nda söylediklerinin neredeyse ŞERİAT İLANI olduğunu” fark etmişti. Bu nedenle çok geç kalmadan bir şeyler yapılması gerektiğini düşünüyordu. Meslektaşlarım, yazarlar, akademisyenler, hukukçular, okuyucular... Görüş ve hassasiyetlerini kâh doğrudan benimle paylaştı,kâh çeşitli platformlarda yazıya/Erdoğan’ın Din Şurası’ndaki konuşmasına gönderme yaparak tepkisini dile getirdi. Siyasetçiler hariç! Siyasetçiler sustu. Yazıyı boş verin. Kendimi o kadar da önemsemem. Zaten önemli olan, Erdoğan’ın Din Şurası’ndaki sözleriydi. Ve siyasetçiler, muhalefet yetkilileri, bu konuda iki çift laf etmedi siyasetçiler. Boynunu bıçağa uzatmış kuzular gibi sustu. “Bir Müslüman dinini hayatın şartlarına göre değil, hayatını inancının esaslarına göre uyarlamakla mükelleftir. Bunun için İslam bize göre değil, biz İslam’a göre hareket edeceğiz. Nefsimize ağır gelse de hayatımızın merkezine dönemin koşullarını değil, dinimizin hükümlerini yerleştireceğiz.” Dedim ya, Erdoğan takiyye falan yapmadan son derece net konuşmuştu. Yani, “Yok canım öyle demek istemedi” denecek, orasından burasından çekiştirilip yorumlanacak bir durum yoktu ortada. Ortaya koyduğu ‘manifesto’ hem çok açık hem de alarm zilleri çaldıracak kadar önemliydi. Buna rağmen görülmedi. Konuşulmadı. Tartışılmadı. “Acaba” dedim, Erdoğan’ın alıntıladığım sözlerinin bir sonraki cümlesine mi güvendiler? Ne diyordu orada Erdoğan? “Elbette bu süreçte aşırılığa kaçmayacağız.” Ne güzel! Aşırılığa kaçmayacaklarmış. Yani bugünden yarına, kadınlara çarşaf zorunluluğu, yarım miras... Erkeklere namaz zorunluluğu, belki kravat yasağı falan dayatılmayacakmış. Her şey aşırılığa kaçmadan... Yavaş yavaş… Sindire sindire olacakmış. Yani, canım, acelemiz yokmuş! *** Oysa... Diyanet’in Din Şurası’ndan birkaç gün sonra ortaya çıktı. Diyanet ve Milli Eğitim Bakanlığı el ele vermiş ve ‘anaokulunda din eğitim sınıfı’ uygulamasına geçilmiş. Not düşmeden olmaz! Bu vahim anlaşmaya, atandığı zaman ‘seküler eğitimi savunan Bakan’ diye alkışlanan Ziya Selçuk da imzasını atmış. Diyanet’e gelince... Söylemeye bile gerek yok. ‘Müslüman Kardeşler’ ideolojisinin Türkiye versiyonunu hayata geçirmek üzere görevlendirildiği hepimizin malumu. Diyanet, 4 yaşına tekabül eden bir çağdan başlayarak yeni bir ‘nesil’ yaratma misyonu ile donatıldı. Kadrolaştırıldı. Para muslukları açıldı. Hedefe doğru yola çıkıldı. Diyanet’in eksik bıraktığını, başta ENSAR olmak üzere vakıflar... Onların yapamadığını da iktidarın hem teşvik hem de kontrol ettiği tarikatlar üstlendi. Bakmayın, tasavvuf-inanç özgürlüğü diye tarikatları savunan liberal miberal yazarlara. Aşiretlerle hemhal olmuş tarikatlar, iktidarın ‘kullarını’, yani oy deposunu yaratıyor. Ve bütün bunlar gözümüzün önünde cereyan ediyor. Saklanmadan, saklanmaya tenezzül edilmeden. Zira... Muhalefet görmüyor. Görmek istemiyor. Akıllarındaki soruları ve kaygıları biliyoruz elbette: “Din düşmanı yaftası yemek, topluma ters düşmek..” İyi de, hanımefendiler beyefendiler... Ters düşüp seçmen/oy kaybetmek korkusuyla ülkeyi kaybediyorsunuz. Geleceğimizi kaybediyorsunuz. Erdoğan ve ‘kulları’ ne yaptıklarını, neden yaptıklarını çok iyi biliyor. Ya siz! Ne yapıyorsunuz? Ya da neden bir şey yapmıyorsunuz? Laikliğin mezarı kazıldıktan... Türkiye, NEO-OSMANLI olmadı NEO-ŞERİAT verelim paradigmasına sürüklendikten sonra... Partiniz olsa ne olur olmasa ne olur... *** Korkmayın! Müslümanlığı asla sorgulanamayacak İhsan Eliaçık kadar,İlahiyatçı Cemil Kılıç kadar cesur olun... “Cumhuriyet’i, demokrasiyi, ülkeyi kaybetmektense koltuklarımızı kaybetmeyi tercih ederiz” sloganıyla yola çıkın. Konuşun. Sesinizi duyalım!",https://halktv.com.tr/makale/mezarimiz-kazilirken-muhalefet-neden-susuyor-650382
Ayşenur Arslan,Bir Lider ne zaman “yenilmiş” sayılır?,29 Aralık 2018 Cumartesi 10:43,"İskoç Kraliçe Mary (Stuart) neden boynunu baltaya teslim etti? Adı çağımıza kadar yaşayan Fransa Kraliçesi Marie Antoinette giyotinden kurtulabilir miydi? Bu sorulara döneceğim. Ama önce gündemin en sıcak başlığına dair birkaç not: Suriye’de Esad’ın son hamlesi.. Ya da son zaferi.. ••• Aslında hiç sürpriz değildi. Yine de PYD’nin Esad ile anlaşarak Münbiç’i Suriye Ordusu’na bıraktığı haberi, televizyonlarda “sürpriz” tadında son dakika bilgisi olarak aktarıldı. Oysa, daha 2018’in başında PYD ile Esad’ın pazarlık yaptığı duyulmuştu. Ben Medya Mahallesi programında kaç kez paylaştım.. Gerek Kürt kaynaklarına, gerekse batılı ajanslara dayanarak kaç kez “olanı göstermeye” çalıştım. Rusya’nın da bunu desteklediğini ekleyerek.. Ocak 2018’de görünen Aralık 2018’de hayata geçti. Suriye Ordusu dün, PYD’nin çıktığı Münbiç’e girdi. Kendi toprağına bayrağını (yeniden) dikti. Bu kadar değil! Körfez’in en önemli aktörlerinden Birleşik Arap Emirlikleri, tam 7 yıl sonra Şam’a dönmüştü. Büyükelçiliğini yeniden açıyordu. Bazı kaynaklar Mısır ve Tunus’un da sırada olduğunu söylüyordu. Nitekim Tunus ile Suriye arasında doğrudan uçuşlar başlamıştı bile. Dahası, İngiliz Guardian Gazetesi’ne göre, Suriye’nin 2011’de askıya alınan Arap Birliği üyeliği 2019’da iade edilebilirdi. ••• Bu yazı için bilgisayarın başına geçtiğim sırada Rusya’dan “Münbiç’in Suriye güçlerine geçmesinin memnuniyetle karşılandığı” duyurusu gelmişti. Türkiye’den ise henüz “resmi” bir açıklama yoktu. Gerçi ÖSO, yani (o pek sevdikleri ifadeyle söyleyeyim) SÖZDE Özgür Suriye Ordusu’na göre Suriye Münbiç’e girmiş, bayrak çekmiş falan değildi. Erdoğan onlara mı inanır? Yoksa kanka seviyesinde ikili ilişkilerine güvenip Putin’e mi? Bilmiyorum. Ama şurası net: ESAD KAZANDI. Peki onca insanın öldüğü bir savaşta kazanan varsa kaybeden de var mıdır? Daha açık sorarsak, Erdoğan kaybetmiş mi sayılır örneğin? Yoksa iktidar sözcüleri, “biz söyledik de Trump Suriye’den çekildi” masalını anlatmaya devam mı eder.. Ve bu suretle “aslında Suriye’deki normalleşmenin mimarı biziz” demeye kalkışır mı? ••• Sahiden.. Bir lider ne zaman “kaybetmiş” sayılır? Hadi başlık başlık gidelim: ••• Dönelim başa: İskoç Kraliçesi Mary aslında idamdan kurtulabilirdi. Ama kraliçelik tacının “doğuştan gelen bir hak” olduğuna inanıyordu. Vazgeçmektense ölmeyi seçti. Keza, Marie Antoinette.. Hapse atılmadan kaçabilirdi. Denedi de.. Ama “bir kraliçe gibi kaçmaya” kalktı! Nedimeler, uşaklar, korumalar, altın yemek takımları, kürk – tuvalet – mücevher dolu bavullar.. Ve bütün bunları alacak özel yapım devasa bir araba ile.. Elbette fark edilmemesi imkansızdı. Yakalandı.. Sonucu biliyoruz. Birileri “vay o da darbe – idam çağrısı yapıyor” demeye kalkmasın. Anlatmaya çalıştığım şu: Tahttan ya da koltuktan kalkmasını da bilmek lazım. Ayşenur Arslan'ın yazısı",https://halktv.com.tr/bir-lider-ne-zaman-yenilmis-sayilir-353769h
Ayşenur Arslan,Medyanın paralı askerleri!,24 Kasım 2019 Pazar 08:07,"Gazeteci, HDP milletvekili Ahmet Şık ile önceki gün Medya Mahallesi programında medyayı konuşuyorduk. Bir ara, Barış Pınarı Harekâtı konusundaki ‘genel tutumu’ nedeniyle “Medyayı da askere aldılar” dedim. Ahmet Şık, “Onlar bedelli askerler” dedi. Doğru! Gerçek bedelli askerlerden bir farkları var ama. Medyanın askerleri para vermiyor kazanıyor. Bedelini de Saray gazeteciliği ile ödüyor. Yazımı, bu tanımın üzerinden kurup Saray’ın gazetecilerini ele alacaktım ki... Rahmi Turan / Talat Atilla / Muharrem İnce isimleriyle, ‘Saray’a giden CHP’li’ dedikodusu patladı. Rahmi Turan köşesinde önce “Saray’a giden isim bende saklı. Açıklamam. Hatta unuttum gitti!” dedi. Ama ‘hassasiyeti’ 24 saat sürdü. “O isim Muharrem İnce” diye, hem de kendi gazetesinin internet sitesine açıklama yaptı! Bu da yetmedi. Birkaç saat sonra ‘kaynak hassasiyeti’ de buharlaşıverdi. “Bana o ismi söyleyen gazeteci Talat Atilla” dedi. Aslında, Rahmi Turan’ın, SÖZCÜ dışında Talat Atilla’nın TURKTIME internet sitesinde yazdığını hatırlayanlar için açıklama sürpriz değildi. Zaten galiba, hiçbir şey sürpriz değildi! *** Öyle yüz tane ihtimal yok. Ortada sadece iki ihtimal var: Dedikodunun ‘asıl’ kaynağı Saray ya da CHP ‘kulisleri’. Saray, elbette olağan şüpheli. Öyle ya, Türkiye’deki medyayı bitirme noktasına getirip, sonra Pelikanları ve SETA’sı aracılığıyla yabancı medyanın Türkiye ayağına saldıran kimdi? Neresiydi? Hoşlarına gitmeyen tweet yüzünden küçücük muhabirleri bile göz kırpmadan kovan kimdi? Nerelerdi? ‘Saray’a giden CHP’li’ dedikodusu doğrudur yanlıştır... Bilemem ama; “Yok canım, bu da olmaz” diye şaşırdım mı? Şaşırdınız mı? Saray zinhar böyle bir şey yapmaz diye düşündünüz mü? Yapılanların yanında bu ne ki? *** Gelelim CHP’ye! Muharrem İnce’nin ‘adamın kazandığı’ seçim sonrasında ne kadar büyük bir hızla inişe geçtiğine tanığız. Dedikoduları, kulisleri falan bırakın... İnce’nin CHP içinde bir karşılığı kalmadığını Mısır’daki sultanlar duydu. Yine de, böyle bir dedikodu üzerinden Kılıçdaroğlu’nu kurultay öncesi rahatlatmak… Ya da tam tersine yıpratmak için harekete geçenler yok mudur?! Hiç kuşkunuz olmasın, vardır. Var! Artık ne siyasette ne de medyada şeffaflık adına bir şey kaldı. Hemen herkes her yere ‘gidiyor’. Payına-bahtına ne düşmüşse alıp yürüyor. *** Rahmi Turan’ı şahsen tanımıyorum. ‘Yaptıklarıyla’, özellikle de son ‘yaptığı’ ile biliyorum. “Kaynağımı da, söylediği ismi de açıklamayacağım, unuttum gitti” dedikten sonra bir telaş ifşa etmesi ilginç tabii. Ama ben, bunu ‘kendi iradesi’ ya da ‘zayıflığından’ çok gazetesinin durumuna bağlıyorum. Öyle ya, gazete ilk iki gün sanki o yazı bambaşka bir mecrada hatta ülkede yayımlanmış gibi görmezden geldi. Ne zaman ki Saray küplere bindi, sozcu.com.tr’nin Rahmi Turan’a sorası geldi. Rahmi Turan da ‘gazetesi sorunca’ açıklamak zorunda kaldı. Özü özeti şu, bana göre: Sözcü, hakkında açılan dava nedeniyle iktidarın elinde ‘REHİN’. Evet, muhalif bir çizgide duruyor. Evet, çok ilginç haberlere ve yazılara yer veriyor. Ancak bir çizgiyi aşmamaya da özen gösteriyor. Sözcü, bu sayede 29 Ekim’de -ilk kez- Saray’a davet edildi. Böylece dünyaya ‘bakın muhalif gazetelere hoşgörülü davranıyoruz’ mesajı verildi. Sözcü’nün nezdinde de o ‘muhalif medya’ Barış Pınarı Harekâtı sırasında verdiği destek nedeniyle ‘ödüllendirildi’. Belki bir parantez açıp, Rahmi Turan’ın kaynağı ve ikinci patronu Talat Atilla’nın da harekât destekçisi olduğunu... Dahası, Erdoğan’ın eli boş döndüğü ABD ziyaretini bile müthiş başarı diye alkışladığını hatırlatmak lazım. Taşlar yerli yerine otursun diye! *** Medyanın bedelli askerleri dedim ya… Kimileri, Ahmet Hakan gibi örneğin, Erdoğan’ın uçağına binip zirvelere uçuverir. Kimileri, biraz daha mütevazı karşılıklarla üstlerine düşen görevi yerine getirir. Ama bedel her zaman ‘maddi kazanç’ değildir. Bazen, KAYBETMEMEKTİR. Hakkınızda açılan bir davadan sıyrılmanın da... Cezaevi tehlikesini savuşturmanın da... Saray’ın hışmından uzaklaşmanın da... BİR BEDELİ VARDIR. Gün gelince ödenir!",https://halktv.com.tr/makale/medyanin-parali-askerleri-650374
Ayşenur Arslan,Başı açık ‘şeytan’ kadınlar,26 Ocak 2020 Pazar 16:36,"Çok uzun yıllar hep, laik/agnostik ya da İslam’a farklı bir bakış açısıyla yaklaşanların başörtülü kadınlar hakkında ne düşündüğü, ne dediği konuşuldu. Kadınların başının örtülmesini neredeyse İslam’ın 6. şartı haline getirenler, hep karşı saftakileri sorguladı. Üstelik demokrasi sosuyla süsleyerek! Demokrasi herkesin inandığı gibi yaşaması ise bakalım demokrasi savunucuları bu özgürlüğün yanında yer alacak mıydı!? Haklardan dem vuranlar bakalım bu sınavdan geçebilecek miydi? Başta liberaller, geniş bir kesim başörtüsü ‘hakkını’ savundu. Hatta önde gelen isimleri ekranlarda nutuklar attı, bazıları koştura koştura eylemlerinde yer aldı. O dönemde kendi programımda ya da davet edildiğim yayınlarda hep şunu söyledim: “Eleştiremeyeceğim bir meseleyi körü körüne desteklemem. Elbette tek tek bireylerin hakkını savunurum. Ancak başörtüsü dayatması ve arkasındaki GERÇEĞİ anlatamadığım sürece, mesele benim için bir özgürlük talebi değildir. Dolayısıyla yanında olmam.” *** Şunu söylemeye çalıştım. Çalışıyorum. Tek tanrılı/kitaplı dinler, doğaları gereği ‘TEK TİP’ insan ister. Kurallar dayatır. O kuralların dışına çıkılmasına izin vermez. Çıkanları da affetmez. Bir topluma ve bireylerine o kuralların dayatılması, en hafif deyimle ‘baskıcı / otorite’ nitelemesini hak eder. Hele Erdoğan’ın bir vakitler söylediği gibi “Velev ki bizim siyasi simgemiz” diye bakılıyorsa… Hele o ismin tek adam olarak yönettiği ülkede, başörtüsü konusunda iki çift laf etmenin -başıma geldiği üzere- sonu mahkeme ise! *** Türkiye’de mesele, yıllarca çok yanlış bir zeminde tartışıldı. Biz başörtülü kadınları konuştuk, evet! Ama onların BİZLER İÇİN ne düşündüğünü, söylediğini hiç duymadık. Öyle ya, acaba onlar benim gibi başı açık kadınlar için ne düşünüyordu? BİZLERE NASIL BAKIYORLARDI? Bu konuda bildiğim tek örnek, 2000’li yılların başında TEMPO dergisinde yer alan bir araştırma dosyası oldu. Sorunun yanıtı çok netti: Başörtülü -çoğu üniversiteli- genç kızlar, başını örtmeyenlere CEHENNEMLİK gözüyle bakıyordu. Kimisi acıyarak ifade ediyordu bunu, kimisi öfke ve hatta kinle! Ama duyguları bir yana, cehennemde yerimizin hazır olduğunda hemfikirlerdi. BirGün‘ün ortaya çıkardığı kitaptaki figürler, bunun en net fotoğrafını sergiledi. Milli Eğitim Bakanlığı’nın öğretmenler için hazırlattığı kitaptaki kadınlardan söz ediyorum. Görmüşsünüzdür; çocuklar başı açık kadınlardan ‘şeytan görmüş’ gibi korkuyor, uzaklaşmaya çalışıyor. Başörtülü kadınlar ise şefkatin cisimleşmiş hali, çocuklara sığınak oluyor. Sorumun yanıtını artık herkes biliyor. Başı açık kadınlar şeytanlaştırılacak. Bunun doğal sonucu olarak da kamudan başlayarak kadınların örtünmesini dayatacaklar. Belli bir kesimi -çeşitli pragmatik nedenlerle- görmezden gelerek, toplumu İhvan kılığına kıyafetine sokacakla *** Anaokulundan başlayarak çocukların beyinlerine akıtılan zehrin nelere yol açtığına dair sayısız tanıklık var. Sosyal medya, özellikle BirGün’ün manşet haberinden sonra ne öykülere sahne oldu. Aklımda kalanlardan birinde, bir baba “ilkokul öğrencisi oğlum, kadın diye halasından uzak durmaya başladı” diye yakınıyordu. İnsanlık tarihi, kadın düşmanlığının -çoğu kez dinler üzerinden- sistemli biçimde yürüdüğünü anlatır. Epey yüzyıl devirmiş dünyamızın bu çağında, o düşmanlığın tarihe karışması beklenir aslında. Ya da umulur! Oysa, anlatacağım anekdot, ‘bu çağa’ ait. Tamı tamına 1987 yılına... Yani, Cumhuriyet’in 64’üncü yaşına... O yıl, Erdoğan Refah Partisi İl Başkanı. Partisinde öne çıkmaya ve belki de Batı’nın dikkatini çekmeye başladığı bir dönem yani…Erdoğan’ın yol arkadaşlarından biri, o günlere dair şunu anlatıyor: “Yalçın Özer diye bir arkadaşımız vardı. Onun vasıtasıyla komşularından birisinin evinde ‘ev sohbeti’ düzenlemiştik. Sohbet bittiğinde ev sahibi arkadaşa üyelik teklifinde bulunduk. Adam teklifimizi kabul etmemek için bin dereden su getiriyor, nazlanıp duruyordu. Tam o sırada mutfaktan ‘Beni yazın’ diye bir ses geldi. Seslenen, evin kızıydı. Doğrusu, ‘kadınları üye yapmıyoruz’ demeye dilimiz varmadı. Formu doldurup kızımızı üye yaptık. Ne var ki, uzun süre üye kayıt defterine işleyip İl’e gönderemedik.” (*) Uzun lafın kısası, sonunda topu üzerlerinden atmak için formu Erdoğan’ın başkanı olduğu İl’e göndermişler. İl onay vermiş ve İLK KADIN ÜYE, böyle bir rastlantıyla partiye katılmış. *** BİR LİDERİN DOĞUŞU adını taşıyan kitabı okuyunca daha iyi anlıyorsunuz. Erdoğan’ın siyasi hayatında, inançları ile siyasetin gerektirdiği pragmatik/faydacı görüş hep iç içe olmuş. Bu iki ‘cephe’ kimi zaman başarıyla birlikte yürümüş, kimi zaman çelişkileriyle çatışmalara yol açmış. Hiç akıllarında yokken, böyle bir olay üzerine kadınları üye yapmaya başlamışlar... Öte yandan, aynı Erdoğan, aynı dönemde “Cemaatlerden oy alamıyoruz, oralara uzanmamız lazım” demiş. Böylece, kadınları birer ‘fedai’ gibi sahaya sürerken, kadın düşmanı cemaatler/tarikatlar ile bağlar sıkılaştırılmış. Ve onlara “Sizin isteklerinizin de zamanı gelecek, sabredin” denmiş. İşte o zaman, bu zaman! Evleninceye kadar yanından ayırmadığı, her hassas meselenin tanığı yaptığı kızı Sümeyye, bugün ‘evinin kadını’. Arada bir, Erdoğan ailesinin kadınlarıyla birlikte ‘kadın derneklerinde’ boy gösterdiğine bakmayın. Kimilerinin Erdoğan’ın halefi gözüyle baktığı Sümeyye, bugün eve sürgün! Tıpkı, -bir zamanlar sahaya sürdükleri- siyasi İslam davasının en ateşli askeri AKP’li kadınlar gibi. Onlara “Tamam, işiniz bitti” dendi, “Artık evlerinize dönün ve çocuk doğurup davaya uygun insanlar yetiştirin.” Onların işi bitti. Sırada, ÖTEKİ KADINLAR var. O kadınlar da, ya örtünecek/hizaya girecek/evine dönecek... Ya da ‘şeytan’ muamelesi görüp, belki kendi çocuğunun gözünde bile ‘günahkâr’ sayılacak. Küçümsemeyin, gözünüzü kapatmayın. Bunlar artık kâğıt üstündeki ideolojik sayıklamalar değil, üçer beşer artarak karşımıza çıkan vakalar.(*) BİR LİDERİN DOĞUŞU / Hüseyin Besli - Ömer Özbay / Meydan Yayınları",https://halktv.com.tr/makale/basi-acik-seytan-kadinlar-650403
Ayşenur Arslan,“Merabalar.. Nasıl gidiyor arabalar...”,06 Ekim 2018 Cumartesi 13:56,"Abdülkadir Selvi “bildirdi” tabii ki! Erdoğan salı günü o kadar o kadar keyifliymiş ki, grup toplantısından çıkarken gazetecilere böyle takılmış: “Merabalar.. Nasıl gidiyor arabalar..” Espriye (aynı düzeyde) espriyle karşılık vermek adettendir. “Selam.. Öpsün seni halam” diyen çıkabilirdi mesela. Çıkmamış. Yine Selvi Bey’in bildirdiğine göre, onun yerine bir gazeteci soru sorar gibi yapmış. “Affı merak ediyoruz efendim” demiş. Selvi Bey, bu -belli ki pek alışık olmadıkları- girişimi bir aile büyüğü edasıyla, “gazeteci her yerde gazeteci” diye yorumlamış. Gazeteci milleti işte :)) Sormadan duramaz :)) Elbette Almanya’da, Almanlar’ın himayesinde ve kucağında olmamak şartıyla. Yoksa ne var! Erdoğan’a bile soru soruluyormuş! Hatta bakınız, “Başkan” da keyifli gününde olduğu için gazeteciyi “ne hakla otuzbeşe bakla” diye azarlamamış. Bilakis gülümsemiş. Evet, değerli okurlar.. “Başkan” gülümsemiş ve “sabır sabır” diyerek o gazeteciye ve Selvi Bey’e yazacak malzeme vermiş. ••• İroni ya da kabasından komiklik yaptığımı düşünüyorsanız.. Hayır, yapmadım. Medyanın geldiği nokta bu! Erdoğan “sınırı” çizdi zaten: “Batı’daki (..) devasa ülkeleri başında olanların değil, medyaların yönettiğini gördüm. Ben de dedim ki, ‘medyayı bırakın, halkınız ne düşünüyor bunu söyleyin.’ Bizde de bir zamanlar böyleydi. Dördüncü kuvvet falan. Demokrasi gücünü halktan alır. Halk varsa demokrasi var, yoksa yoktur. Medya ile demokrasi olmaz. Bir siyasetçi de medyasından korkuyorsa onun da sağlıklı siyaset yapması mümkün değildir.” Doğru! Siyasetçi medyadan korkmamalı. Ama Erdoğan’ın DEMOKRASİ dediği (her neyse o) sistemde medya siyasetçiden / iktidardan / bilhassa Reis’ten korkmalı. Kaldı ki, 2018 Türkiyesi’nde medya Reis’den korkmayacak da okuruna / seyircisine mi sığınacak! Onca gazetenin, televizyonun parasını okuru / seyircisi mi veriyor sanki! Saray veriyor azizim, Saray! Kamu bankalarıyla, kurumlarıyla, himayesindeki büyük büyük şirketlerin üç beş sakal atmasıyla doluyor onların kasası. Okuruna / seyircisine sığınan gazetelerin başına gelenlerse ortada. Hapis, para cezası, binbir dert.. ••• Bu arada.. Yazmasam olmaz. Gazetecinin “korkmuşunu” seven sadece iktidar değil. Örneğin CHP de, kendisine yakın gazetecilerden “tam itaat” bekliyor. Sıradan çıkanları, “görmezden gelerek” cezalandırıyor. Bakınız; BEN! Haftalardır, CHP yönetiminden kimi isimleri programıma davet edip duruyorum. Bir kadın milletvekili önce “tamam” dedi. Sonra -kendisi arayıp haber vermedi de- teyid için aradığımda “genel merkezin konuşma yasağı getirdiğini, bu yüzden programa katılamayacağını” söyledi. Seçim öncesinde programa gelen bir milletvekili ise, muhtelif gerekçeler göstererek ve sonunda telefonlarıma çıkmayarak “durumu” izah etti! Partinin yöneticileriyle de benzer şeyler yaşadım. HaberTürk’e, CNN Türk’e giden değerli yöneticiler, nedense bana vakit ayıramıyordu. Hatta bazıları mesajlarıma bile dönmüyordu. ••• 44 yıldır bu meslekteyim. Hemen hemen hiçbir iktidar benden hoşlanmadı. Bir tek Ecevit’i sayabilirim. Sorularımdan hoşlanmasa da bana ve gazeteciliğe saygısından zerre kadar ödün vermeyen bir Ecevit olmuştur. Evet, Demirel de karşılaştığımızda sıcak davranmıştır. Ama, TRT’deki ilk yıllarımda olduğu gibi, cezalandırılmam ve hatta kovulmam için fısıldamayı ihmal etmemiştir. Çiller’den Türkeş’e, diğerlerinden söz etmeye bile gerek yok herhalde. Ama ne var, biliyor musunuz... Onların hepsi yolcuydu.. Ben ve benim gibi gazeteciler ise “hancı”.. Erdoğan kim ki bizleri “yok” sayacak! Bugün Saray’ın başında.. Kimbilir bir seçim sonra nerede.. Bu gözler, kaç “vazgeçilmez siyasetçi” gördü.. Kaç “güçlü liderin” düşüşüne tanıklık etti, biliyor mu! Medya tespitleri de “medyayı tarif etmez”.. Sadece onun siyasetçi / lider olarak kıratını ve ülkeyi getirdiği yeri gösterir. Gerisi, “Başkan”ın ifadesiyle; falan filan... Ayşenur Arslan'ın yazısı",https://halktv.com.tr/merabalar-nasil-gidiyor-arabalar-340632h
Ayşenur Arslan,Ankara’dan bildiriyorum: Açılmaya hazırlanın!,15 Aralık 2019 Pazar 10:44,"Açılmaktan kastım, elbette, siyasetin YENİDEN dizaynı için YENİDEN üzerimize boca edilecek sevgi çiçekleri / böcükleri. Ama hazır Ankara’dan bildiriyorken önce birkaç izlenim paylaşayım. Mahkeme çağırdı diye gittiğim, hâkimin mazereti çıktı diye duruşmalanamadığım Ankara, şahane ağırladı beni. Mesleğimizin yüz akı iki ‘araştırmacı gazeteci’ Çiğdem Toker ve Saygı Öztürk’le program yapma imkânı buldum. Yanı sıra; devletin tüm kademelerinde çok üst düzey görev yapmış bir isim, önemli bir iş adamı, birkaç deneyimli /aktif siyasetçi ve soldan /merkezden /sağdan gazeteci ile buluşma şansı yakaladım. Anlattıklarıyla kâh bilip gördüklerimi doğruladım kâh şaşırdım. Bu arada kenti oradan oraya dolaşırken süper lüks semtler... Bırakın semti, uydu kentler gördüm. 10-15 katlı konserve kutusu kılıklı binalardaki, sosyal konut kılıklı evlerin birkaç milyondan aşağı satılmadığını söylediler. Rayici, Ankara’da, Saray’a yakın olabilmek için gelen eski/ yeni/müstakbel zenginler tayin ediyormuş. Anlaşılan Saray - içindeki ahaliyle birlikte - büyürken çeperi de genişleyip büyüyormuş. *** Kenti saran, hatta neredeyse Anıtkabir’i boğan beton ormanı mecazı hayata geçiren bir cangıl gibi. O cangılda yırtıcılar av peşinde koşuyor, yeni avlar için tuzaklar/pusular kuruyor. Sonra bunları, sahibinin kalemleri / sesleri aracılığı ile süsleyip püsleyip pazarlıyor. Adına da malum, AÇILIM diyor. Ankara’da dinlediklerim, böyle bir çerçeve çiziyor. Oradan hareketle de şu sonuca varıyor: “Çok erken bir seçim ihtimali zayıf. Ancak erken ya da zamanında seçim için planlar şimdiden hazırlanıyor. Yeni av sahaları aranıp bulunuyor. İktidar, kendi doğal sahasının sınırlarına geldiğinin farkında. Vazgeçemeyeceği MHP yüzünden köprüleri attığı Kürt seçmeni de hesaba katamıyor. Yani çok sıkıştı. Ve bu sıkışıklıkta -sayıları itibariyle oy deposu denebilecek- Aleviler yeniden gündemlerinde.” *** Yıllar önce... Ana akım medyadan sürülmeden önce… Erdoğan’a bir hayli yakın bir isimden dinlemiştim. İç ve dış politikada iki TAKINTISI olduğunu anlatmıştı: İçerde Aleviler dışarda İran. Sünni mezhep ideolojisini ve hatta Müslüman Kardeşler kimliğini bilince şaşırtıcı değil elbette. Ancak, bunu anlatanın seçtiği sözcükler şaşırtıcı gelmişti o sırada. Anlatanın iddiasına göre, Erdoğan “Bu topraklarda her melanetin altından Alevi çıkar” diye düşünüyordu. Obsesif, yani takıntılı bir kişilikle mezhepçi bakış bir araya gelince… Dahası, ideolojiye /politikaya /gündelik yaşama dair bin bir ayrıntıya zemin oluşturunca neler olduğunu gördük. Görüyoruz. Peki, buna rağmen Aleviler, Saray’ın kapsama alanına girer mi? Hiç kuşkunuz olmasın. Erdoğan’ın ŞAHSI söz konusu olunca girer. Umutsuz da olsa girer. Zira Saray için artık işler çok çok çok zorlaştı. Mızraklar çuvallara sığamıyor. Başta işsizlik, sorunlar çığ gibi üzerlerine geliyor. *** Davutoğlu’nun partisi işte tam da böyle bir kavşakta karşımıza /karşısına çıktı. Davutoğlu’nu önemsemeyebilirsiniz. Geçmişini hatırlatıp üzerine bir çizik atabilirsiniz. Oysa, reel siyasetin Merkezi Ankara, Davutoğlu’nu değilse bile, seçimde alabileceği birkaç puanı önemsiyor. Benim üzerinde duracağım şey ise, programındaki şu cümleler: “TEMEL İLKEMİZ ÖZGÜRLÜKÇÜ LAİKLİK VE ÇOĞULCU DİN ANLAYIŞIDIR. ANA DİLİN EĞİTİM VE SOSYAL HAYATTA KULLANILMASI AİDİYET SÜRECİNİ GÜÇLENDİRECEKTİR.” Samimidir, değildir... Göreceğiz. Ama bu yaklaşımın, Saray’ı zorlayacak yeni bir eşik olduğu açık. Davutoğlu, ANA DİLDE EĞİTİM gibi önemli bir çıkışla, HDP’ye mesafeli, ancak Saray’a da öfkeli Sünni Kürt seçmene... ÖZGÜRLÜKÇÜ LAİKLİK ifadesiyle, mütedeyyin ama Erdoğan’ın şeriatçı yaklaşımından rahatsız -özellikle genç-AKP seçmenine... ÇOĞULCU DİN mottosu ile başta Aleviler, farklı inanç gruplarına... “Buyurun” dedi. *** Eklemeden olmaz. Bunlara, Meral Akşener’in, CHP’nin 20 milletvekili jestini hatırlatarak, “Eğer isterlerse (Davutoğlu’nun partisine) kendilerinin de milletvekili verebileceklerini” söylemesi... CHP’nin içerden ve dışardan tüm oyun ve baskılara rağmen HDP’yi dışlamaması… HDP’nin kriminalize edilmesine fırsat vermemesi… Tüm alametler Erdoğan’ın çöküşüne işaret ediyor. Ankara’yı bu çerçevede çok iyimser gördüm. Ya sonrası? Erdoğan gider de kim gelir? Asıl önemli sorular bunlar. Ama yanıtları Ankara’da, siyasette değil elbette… Türkiye’nin her köşesinde verilecek örgütlü mücadelede.",https://halktv.com.tr/makale/ankaradan-bildiriyorum-acilmaya-hazirlanin-650385
Ayşenur Arslan,Konuş konuş nereye kadar!,03 Kasım 2018 Cumartesi 12:27,"İktidar, tek hane “müjdesi” vermeye hazırlandığı 2019’a enflasyonda “çift hane” ile girecek. Hem de Merkez Bankası’nın son tahminine göre yüzde 23.5 gibi bir oranla! Merkez Bankası belli ki krizi kabullendi. Açıklamasıyla da resmiyete döktü. Yine “müjde” diye sundukları ÖTV-KDV indirimi de krizin, iktidar cephesinden tescili anlamına geldi. Düşünün, iktidar vergisinden/gelirinden vazgeçiyor. Hem de bunu döviz rezervinden özelleştirme gelirine kadar her alandaki en sıkışık döneminde yapıyor. Bu dar alandaki kısa pasları “yerel seçim yatırımı” olarak görebilirsiniz. Doğrudur da! Ama, ev, araba, buzdolabı, masa sandalye satanları sevindirirken.. Doğalgaz, elektrik gibi en yakıcı kalemlere ilişmezseniz.. Medyanın, yayınevlerinin, hatta bebeklerine ıslak bez alanların feryatlarını duymazdan gelip kâğıtta KDV indirimine gitmezseniz.. Kısacası vatandaşın derdine derman olamazsanız.. Ne “yatırımı” olur bu? Diyeceksiniz ki; “Devlet -yani Erdoğan iktidarı- elindeki parayı ancak büyük ve yandaş sermayeye yetirebilir.” Haklısınız. Zaten asıl mesele de bu! Yani, sadede gelelim! 2019 bütçesinde sağlık ve eğitimin yetim muamelesi gördüğünü biliyorsunuz. İcracı bakanlıkların bütçelerinde de, başlamamış projelerin iptal edilmesiyle “kuşa çevirme operasyonları” ortada. Yani, iktidarı oradan kesmiş buradan kısmış.. Yine olmuyor, yine olmuyor. Peki, başka ne yapılabilir? Erdoğan (yine) “müjde” verdi. Özelleştirmeler gelecek yıl hız kazanacakmış. Varlık Fonu torbasına attıklarına sıra geldi gelecek yani. Yeter mi? Hayır! Çöküş dönemindeki her diktatoryal rejimde olduğu gibi, savaş yatırımları/harcamaları öncelikli. Koltukta kalabilmenin yolu milliyetçi dalgayı yükseltmekten geçiyorsa başka da çareleri kalmıyor netekim!! Oysa, kıtı kıtına yaşasak.. Yolu, barajı falan unutsak bile bütçe bu harcamaları kaldıramayacak durumda. Dolar üzerinden yüzde 7.5 gibi akla ziyan bir faiz oranıyla borçlanmak durumu apaçık gösteriyor. Bunu bile “Bir talep geldi bir talep geldi şaşarsınız valla” diye müjdeden saydılar ya nafile! Gelen para kızgın tavada cos diye iki saate buharlaşıverince.. Başkaca borç morç bulunamayınca.. Elin “bize hayran” gavuru yatırıma gelmeyince.. Ve tabii, büyük/yandaş/besleme sermaye fedakârlık sözcüğünü duymaya bile tahammül edemeyince.. Eeeee! Ne kalıyor geriye? Geçmediği köprü, uçmadığı havaalanı, uğramadığı şehir hastanesi için bile cebinden para tırtıkladıkları insanlar. Bütçe bunu da ayan beyan gösteriyor. Sosyal güvenlik kalemleri zayıflıyor. Üstelik işaretler, meselenin bununla kalmayacağını gösteriyor. Pek çok alamet var. Ama size tek ve çok anlamlı bir örnek vereceğim. Karar gazetesinde İbrahim Kahveci, zihinlerdekini açık edivermiş. Aynen şöyle: “Bütçe gerekçesinde ne diyor biliyor musunuz? -Yatırıma para yok. -Emeklilik sistemi resmen çökmüş. AK Parti iktidara geldiği 2003 yılında sosyal güvenlik sistemine yapılan transfer harcaması 15 milyar 922 milyon liraydı. O paranın 2018 yılı değeri 56 milyar TL etmektedir. Oysa 2018 yılında sosyal güvenlik sistemine bütçeden aktarılacak transfer harcaması 148,6 milyar lira olarak tahmin edilmektedir. Ve 2019 bütçesinden ise sosyal güvenlik sistemine bütçeden aktarılacak para 188 milyar lira olarak hesap edilmektedir. Nereden nereye... Ya da ver ver ver nereye kadar?” İbrahim Kahveci’nin yazısının başlığı da bu zaten: “VER VER VER NEREYE KADAR!” Beyefendiye göre, iktidar.. Pardon ÜLKE öncelikliymiş. İktidar.. Pardon ÜLKE için (bakın burası çok önemli!!) 2002 yılında olduğu gibi insanlar kendi kazancından vazgeçmeliymiş: “Bugün toplumda gelecek sorumluluğu duygusunun yok olduğunu gözlemliyorum. Kimse ülke geleceği hakkında bir endişe ve parlaklık duymuyor-görmüyor. Herkes siyasetin getirdiği hava ile bugünü kurtarma peşinde. İnsanlar kendi hayatlarını bireysel olarak düşünüyor. Ülke ne olmuş, ülke kazanmış mı vs düşünce yok. Bugün sosyolojik olarak irdelenmesi gereken toplumsal durumlar söz konusu. Neden 2002 yılında kendi kazancımızdan vazgeçerek ülke kazancına oy vermiştik. Ve şimdi neden ülke kazancından ziyade kendi kazancımıza yeniden bakar olduk?” Bu söylemin önümüzdeki günlerde daha sık duyulacağından emin olabilirsiniz. Önce algı oluşturulacaktır.. Ardından da Türkiye’nin parasını ve daha önemlisi gençlerinin canını akıttıkları savaşta yeni bir cepheye denk getirip “ÜLKE KAZANCINA” bakacaklardır. Öyle ya! İktidarın.. Pardon ÜLKENİN de bir dayanma gücü var: Ver ver ver nereye kadar! Ya muhalefet? Onlar ne yapar acaba? Ayşenur Arslan'ın yazısı",https://halktv.com.tr/konus-konus-nereye-kadar-345557h
Ayşenur Arslan,Konuş konuş nereye kadar!,04 Kasım 2018 Pazar 10:40,"İktidar, tek hane “müjdesi” vermeye hazırlandığı 2019’a enflasyonda “çift hane” ile girecek. Hem de Merkez Bankası’nın son tahminine göre yüzde 23.5 gibi bir oranla! Merkez Bankası belli ki krizi kabullendi. Açıklamasıyla da resmiyete döktü. Yine “müjde” diye sundukları ÖTV-KDV indirimi de krizin, iktidar cephesinden tescili anlamına geldi. Düşünün, iktidar vergisinden/gelirinden vazgeçiyor. Hem de bunu döviz rezervinden özelleştirme gelirine kadar her alandaki en sıkışık döneminde yapıyor. Bu dar alandaki kısa pasları “yerel seçim yatırımı” olarak görebilirsiniz. Doğrudur da! Ama, ev, araba, buzdolabı, masa sandalye satanları sevindirirken.. Doğalgaz, elektrik gibi en yakıcı kalemlere ilişmezseniz.. Medyanın, yayınevlerinin, hatta bebeklerine ıslak bez alanların feryatlarını duymazdan gelip kâğıtta KDV indirimine gitmezseniz.. Kısacası vatandaşın derdine derman olamazsanız.. Ne “yatırımı” olur bu? Diyeceksiniz ki; “Devlet -yani Erdoğan iktidarı- elindeki parayı ancak büyük ve yandaş sermayeye yetirebilir.” Haklısınız. Zaten asıl mesele de bu! Yani, sadede gelelim! 2019 bütçesinde sağlık ve eğitimin yetim muamelesi gördüğünü biliyorsunuz. İcracı bakanlıkların bütçelerinde de, başlamamış projelerin iptal edilmesiyle “kuşa çevirme operasyonları” ortada. Yani, iktidarı oradan kesmiş buradan kısmış.. Yine olmuyor, yine olmuyor. Peki, başka ne yapılabilir? Erdoğan (yine) “müjde” verdi. Özelleştirmeler gelecek yıl hız kazanacakmış. Varlık Fonu torbasına attıklarına sıra geldi gelecek yani. Yeter mi? Hayır! Çöküş dönemindeki her diktatoryal rejimde olduğu gibi, savaş yatırımları/harcamaları öncelikli. Koltukta kalabilmenin yolu milliyetçi dalgayı yükseltmekten geçiyorsa başka da çareleri kalmıyor netekim!! Oysa, kıtı kıtına yaşasak.. Yolu, barajı falan unutsak bile bütçe bu harcamaları kaldıramayacak durumda. Dolar üzerinden yüzde 7.5 gibi akla ziyan bir faiz oranıyla borçlanmak durumu apaçık gösteriyor. Bunu bile “Bir talep geldi bir talep geldi şaşarsınız valla” diye müjdeden saydılar ya nafile! Gelen para kızgın tavada cos diye iki saate buharlaşıverince.. Başkaca borç morç bulunamayınca.. Elin “bize hayran” gavuru yatırıma gelmeyince.. Ve tabii, büyük/yandaş/besleme sermaye fedakârlık sözcüğünü duymaya bile tahammül edemeyince.. Eeeee! Ne kalıyor geriye? Geçmediği köprü, uçmadığı havaalanı, uğramadığı şehir hastanesi için bile cebinden para tırtıkladıkları insanlar. Bütçe bunu da ayan beyan gösteriyor. Sosyal güvenlik kalemleri zayıflıyor. Üstelik işaretler, meselenin bununla kalmayacağını gösteriyor. Pek çok alamet var. Ama size tek ve çok anlamlı bir örnek vereceğim. Karar gazetesinde İbrahim Kahveci, zihinlerdekini açık edivermiş. Aynen şöyle: “Bütçe gerekçesinde ne diyor biliyor musunuz? -Yatırıma para yok. -Emeklilik sistemi resmen çökmüş. AK Parti iktidara geldiği 2003 yılında sosyal güvenlik sistemine yapılan transfer harcaması 15 milyar 922 milyon liraydı. O paranın 2018 yılı değeri 56 milyar TL etmektedir. Oysa 2018 yılında sosyal güvenlik sistemine bütçeden aktarılacak transfer harcaması 148,6 milyar lira olarak tahmin edilmektedir. Ve 2019 bütçesinden ise sosyal güvenlik sistemine bütçeden aktarılacak para 188 milyar lira olarak hesap edilmektedir. Nereden nereye... Ya da ver ver ver nereye kadar?” İbrahim Kahveci’nin yazısının başlığı da bu zaten: “VER VER VER NEREYE KADAR!” Beyefendiye göre, iktidar.. Pardon ÜLKE öncelikliymiş. İktidar.. Pardon ÜLKE için (bakın burası çok önemli!!) 2002 yılında olduğu gibi insanlar kendi kazancından vazgeçmeliymiş: “Bugün toplumda gelecek sorumluluğu duygusunun yok olduğunu gözlemliyorum. Kimse ülke geleceği hakkında bir endişe ve parlaklık duymuyor-görmüyor. Herkes siyasetin getirdiği hava ile bugünü kurtarma peşinde. İnsanlar kendi hayatlarını bireysel olarak düşünüyor. Ülke ne olmuş, ülke kazanmış mı vs düşünce yok. Bugün sosyolojik olarak irdelenmesi gereken toplumsal durumlar söz konusu. Neden 2002 yılında kendi kazancımızdan vazgeçerek ülke kazancına oy vermiştik. Ve şimdi neden ülke kazancından ziyade kendi kazancımıza yeniden bakar olduk?” Bu söylemin önümüzdeki günlerde daha sık duyulacağından emin olabilirsiniz. Önce algı oluşturulacaktır.. Ardından da Türkiye’nin parasını ve daha önemlisi gençlerinin canını akıttıkları savaşta yeni bir cepheye denk getirip “ÜLKE KAZANCINA” bakacaklardır. Öyle ya! İktidarın.. Pardon ÜLKENİN de bir dayanma gücü var: Ver ver ver nereye kadar! Ya muhalefet? Onlar ne yapar acaba? Ben de İbrahim Kahveci’den ilham alıp sorsam ayıp mı kaçar: KONUŞ KONUŞ NEREYE KADAR!!!! Yeter! Fatih Yaşlı’nın BİRGÜN’deki köşesinde yazdığı gibi CUMHURİYET SAVUNUSUNUN HIZLA RADİKALLEŞMESİ GEREKİYOR. Bunun için de öncelikle artık konuşmamak gerekiyor. Evet lütfen konuşmayın artık. Cumhuriyet’i yok olmaktan kurtarmak için eylem planınızı hazırlayın. Ve harekete geçin. Ayşenur Arslan'ın yazısının tamamı",https://halktv.com.tr/konus-konus-nereye-kadar-344992h
Ayşenur Arslan,Palu Türkiye’si!,12 Ocak 2019 Cumartesi 16:54,"Palu ailesini tanımayan kalmadı herhalde. Müge Anlı’nın programında tanıdığımız aile, “psikolojik gerilim” filmlerine taş çıkarttı. Hikâyede, neler yoktu ki: Birkaç cinayet, çocuklara eziyet / cinsel istismar, kara büyüler, cin çıkartma ayinleri.. Bu vahim, iğrenç tabloyu ve kriminal boyutunu bir kenara bırakıyorum… Palu ailesi -bana göre- BİR GERÇEĞE AYNA tuttu. İnanç adına anlatılan masalların gözleri nasıl bağlayabildiğini gösterdi. Aklın, bilimin, sağduyunun sürgüne gönderildiği topraklarda insanoğlunun nelere nasıl inanabileceğini kanıtladı. Bir Palu ailesinden bir Türkiye’den anlatalım: Ayşenur Arslan'ın yazısı",https://halktv.com.tr/palu-turkiyesi-356085h
Ayşenur Arslan,Erdoğan laikliğin mezarını kazdı,01 Aralık 2019 Pazar 08:25,"Başlıktaki ‘iddianın’ ayrıntılarına.. Son konuşmasıyla bu işareti ‘artık apaçık’ veren Erdoğan’a ve günümüz Türkiyesi’ne geleceğim. Ama önce uzaklara ve geçmişe gideceğim. Lübnan asıllı yazar Amin Maalouf’un ‘Uygarlıkların Batışı’ kitabından -onun da bir belgeselden aktardığı- bir ‘hatıra’ aktaracağım. 1950’ler, Mısır... Kral Faruk devrilmiş ve sürgüne gönderilmiş. Mısır’ın başında efsane lideri Nasır var. Cumhuriyet çok genç. Tıpkı İHVAN -yani bildiğimiz adıyla Müslüman Kardeşler örgütü- gibi. Nasır, Cumhuriyet projesi içinde yer almaya çalışan İHVAN’ın başındaki isimle buluşuyor. Uzlaşma zemini bulunabilir mi, anlamaya çalışıyor. Sonrası, belgeselde Nasır’ın ağzından şöyle anlatılıyor: “Benden ne istedi biliyor musunuz? Mısır’da tesettürü zorunlu kılmamı ve sokağa çıkan her kadının başını örtmemi istedi.” Nasır’ı dinleyenler bir kahkaha patlatıyor. O da kahkahalarını zor tutarak anlatmaya devam ediyor: “Ona kalırsa kadınlar artık çalışmamalı, sinemalar ve tiyatrolar kapatılmalı. Başka bir deyimle, karanlık her yere egemen olsun istiyor!” Yine kahkahalar... Kahkahalar… Ne yazık ki Mısırlılar artık gülemiyor. Nasır’ın İHVAN lideriyle buluştuğu dönemde dünyaya gelen Mursi, yarım yüzyıl sonra karanlığın kapılarını açtı. Mısır’da olmaz denilen oldu. *** İHVAN, yani Müslüman Kardeşler Mursi’nin devrilmesiyle Mısır’dan kovuldu. Arap dünyasından da dışlandı. Bir süre Katar’da konuşlandı. Sonunda orada da barınamayınca, Türkiye ‘sığınağı’ oldu. Saray tarafından korundu, kollandı. Hatta iddiaya göre; Esad’la aralar “Suriye hükümetinde Müslüman Kardeşler’den (isim isim sayılan) bir grubun görev alması” talebi reddedilince bozuldu. (*) İHVAN, uzun süredir İstanbul’da. Uluslararası toplantılar düzenliyor. Genelde ‘İslam dünyası’ özelde Türkiye için görüş, program, yol haritası hazırlıyor. Ancak aşağıda okuyacağınız görüş, İHVAN üyelerinden / temsilcilerinden birine değil, bu ülkenin Cumhurbaşkanı’na yani Erdoğan’a ait: “Bir Müslüman dinini hayatın şartlarına göre değil, hayatını inancının esaslarına göre uyarlamakla mükelleftir. İnsan inandığı gibi yaşamazsa, yaşadığı gibi inanmaya başlar. Din kişinin hayatına nüfuz etmezse, yapıp ettiklerini dinleştirme yanlışına düşer. Bunun için İslam bize göre değil, biz İslam’a göre hareket edeceğiz. Nefsimize ağır gelse de hayatımızın merkezine dönemin koşullarını değil, dinimizin hükümlerini yerleştireceğiz.” Büyük harflerle tekrar etmeliyim: Erdoğan diyor ki, “HAYATIMIZIN MERKEZİNE DİNİN HÜKÜMLERİNİ YERLEŞTİRECEĞİZ.” *** Diyanet’in düzenlediği DİN ŞURASI’nda söyledi bunları Erdoğan. Ertesi gün.. Daha sonraki gün.. Baktım da ne gazetelerde gören var ne de siyaset sahnesinde duyup da tepki gösteren.. Medya Mahallesi programındaki konuğum ve mesaj gönderen izleyicilerin yorumu da benzer oldu: “Korkmayın, bize bir şey olmaz.” Evet, Cumhuriyet / laiklik öylesine güçlü bir temel oluşturmuş ki, kolay kolay yıkamıyorlar. Ancak bu “asla yıkamazlar” anlamına gelmiyor. Gelmeyecek. Hani bir vakitler AİDS konusunda “Türk erkeğine bir şey olmaz” dendiğini hatırlıyor musunuz! BİR ŞEYLER OLMUŞTU.. OLUYOR.. OLACAK.. Hayat tarzındaki değişimin / gerilemenin farkında değil misiniz mesela? Eğitimde ve bürokraside imam hatipleşme nerelere vardı, görmüyor musunuz? Medreseler meşru, merdiven altı Kuran kursları yasal, bilmiyor musunuz? Kız - erkek öğrencilerin sınıfları, koridorları, hatta kimi yerlerde teneffüs saatleri ayrıldı, okumuyor musunuz? Diyanet’in bütçesinden üstlendiği görevlere, ne kadar büyük bir fark var fark etmiyor musunuz? Küçücük ama bence çok anlamlı bir örnek; Eurovision Şarkı Yarışması’nda neden yokuz? Yılbaşında sokaklar neden her yıl daha karanlık oluyor? *** Goethe, Beethoven, Hegel gibi isimleri var eden Almanya nasıl oldu da Hitler’in, Goebbels’in peşine takıldı? Öylesine uygar bir ülke şuurunu nasıl kaybetti de vahşete seyirci ya da ortak oldu? Tarih, sayısız örnekle dolu. Eğer aşınız yoksa, bağışıklık sisteminiz çökmüşse hastalığı iyimserlikle falan uzak tutamıyorsunuz. BİZE-SİZE mutlaka bir şeyler oluyor. Erdoğan’ın son sözlerinin ciddiye alınmaması, zaten bağışıklık sisteminin çöküşüne en açık işaret. Toplum kanaat önderleri, siyasetin önde gelen gidenleri, bu sözleri ciddiye alsa ciddi ciddi mücadele etmek zorunda kalacaklar. Bana sorarsanız bu nedenle havaya bakıp ıslık çalıyorlar. “Bize bir şey olmaz” diye bizi, daha doğrusu KENDİLERİNİ ikna etmeye çalışıyorlar. *** Yakın tarihten bir başka örnek. Bu kez ‘tanık’, İran’dan, Nobel ödüllü Şirin Ebadi. Seküler bir yaşama inanan, ancak pek çok kesim gibi Şah’a karşı Mollalar ile ortak mücadele eden bir yargıç. Humeyni rejiminin daha başında yaşadıklarını anlatıyor: “Beni-Sadr Adalet Bakanlığı’na atanmıştı. Bir grup tebrik için odasına inmiştik. Sıcak selamlaşmalardan sonra Beni-Sadr’ın gözleri bana takıldı. Bana teşekkür edeceğini veya benim gibi bir kadın yargıcın kendini adayarak devrimi desteklemesinin ne kadar anlamlı olduğunu belirteceğini zannettim. Bunun yerine, ‘dönüşüyle İran’ı onurlandıran sevgili imam Hüseyni’ye saygı göstermek için saçınızı kapatsanız daha iyi olmaz mı’ dedi. Başörtüsü takmaya zorlanmamalıyım ve eğer inanmıyorsam onu zorla takmayacağım’ dedim. ‘Durumun ne şekilde ilerlemekte olduğunu görmüyor musunuz?’ diye sordu sesini yükselterek...” ***  İran’da durumun nasıl ilerlediğini gördük, biliyoruz. Ya sizler görmüyor musunuz? Erdoğan yıllardır -özellikle son dönemde açıktan açığa- saldırdığı laikliğin mezarını kazdı. Farkında değil misiniz?! Erdoğan’ın hayatımızın merkezine yerleştireceği hükümlerin doğrudan doğruya ŞERİAT anlamına geldiğini... Örneğin; bir süre sonra kamuda başörtüsü şartı geleceğini... Namazın ‘denetlenecek bir zorunluluk’ haline getirileceğini… Karanlığın giderek koyulaşacağını anlamıyor musunuz?! (*) Bu iddia, hem Suriye konusunda uzman kişiler tarafından dile getiriliyor. Hem de moderatörlüğünü yaptığım bir programda AKP iktidarının eski Dışişleri Bakanı Yaşar Yakış tarafından öne sürüldü. *** Erdoğan rejiminin karakterini en iyi vurgulayanların başında, hazırlığı süren İkinci Yargı Paketi geliyor. Paket ve içindeki ‘Kız çocuklarının 12 yaşından itibaren evlendirilmesini sağlayacak’ düzenleme.. Bir grup kadın bu vahşi düzenlemeye karşı çıkmak için KIRMIZIKURDELE etiketiyle bir kampanya başlattık. O kurdeleleri, çocuklarımızın beline takılmasın diye bileklerimize / yakalarımıza takıyoruz. Çocuk istismarı / tecavüzü / köleliği anlamına gelecek düzenlemeye HAYIR diyoruz. Haberiniz olsun!",https://halktv.com.tr/makale/erdogan-laikligin-mezarini-kazdi-650378
Ayşenur Arslan,Metin Oktay’dan Arda Turan’a,13 Ekim 2018 Cumartesi 13:22,"Öğrenmek için özel bir çaba harcamanız gerekmiyor. Gazetelerden, televizyon ekranlarından, sosyal medya paylaşımlarından sağanak gibi üzerinize yağıyor “GÜNDEM”.. Arda Turan, 8 buçuk aylık hamile eşini evde bırakmış, gecelere akmış. Pek bir eğlenirken bir popçunun eşine (resmen) tacizde bulunmuş. Yetmemiş, popçu genç adama kafa atmış. O da yetmemiş, tabancasını alıp popçu genç adamın kırılan burnu için ameliyat olduğu hastaneye gitmiş. Rivayet o ki, tabancasından çıkan bir kurşun hastanede bir yazıcının içinde bulunmuş. Sosyal medyadaki tepkilerin biri de, bu gündemde hedefi 12’den vurmuş: “Metin Oktay eski Türkiye’dir.. Arda Turan ise yeni Türkiye..” “Teşbihte hata olmaz” dedikleri tam da bu işte! Arda Turan, herkese Kasımpaşa ayarı veren 1 numaradan... Televizyonuna göre görüş bildiren balıkçı Müslüm’e kadar Yeni Türkiye’nin patolojik kesiti!! ••• Darbeye gerekçe yaratıp, işçi sınıfının giderek güçlenen örgütlenmesini ezmek... Memlekete ılımlı İslam gömleği giydirmek için yaşananları / yaşatanları unutmadım elbette. Medyanın, sermayenin alkışladığı “özelleştirme” ile üstümüze kabus gibi çöken neoliberal vahşeti görmezden geliyor değilim elbette. “Bir zamanlar ne kadar saf ve güzeldik” diye nostalji yapacak da değilim. Ama.. Hiç değilse Metin Oktay’ımız vardı yahu! Onun hem futbolcu hem de insan olarak duruşu vardı. Futbolculuğu beş on asist, kral ilan edilecek kadar çok golden ibaret değildi kuşkusuz. Sahadaki kıran kırana mücadelede tek bir rakibinin, değil kemiklerini gönlünü kırmayışı.. Onca yıllık kariyerinde sadece -o da tartışmalı- tek bir kırmızı kart görmesi.. Hatta galibiyetlere sevincini “rakip takımdaki arkadaşlarına ayıp olmasın” diye saklamaya çalışması.. Daha ne olsun değil mi! Hayır, dahası var. Metin Oktay soyunma odalarında, “futbolcu geyikleri” yerine arkadaşlarına Nazım’ın şiirlerini okurdu, biliyor musunuz! Denizler idam edilmesin diye de, 12 Eylül sonrası Aydınlar Dilekçesi’ne de imza vermişliği vardı, biliyor musunuz! Türkiye 12 Eylül darbesiyle memleket sathında cezaevine çevrilirken, Metin Oktay’ı ile Tarık Akan’ı ile dimdik ayakta duranlar vardı. Unuttuk gitti belki... Mesela, Saray yerine bir Çankaya Köşkü vardı. Orada, herkese hakaret edip, herkesten “hakaret ediyor” diye davacı olan cumhurbaşkanı değil de, “gün gelip arayacağımızı” tahmin bile edemeyeceğimiz isimler otururdu. Ve mesela, Meclis’te Türkiye İşçi Partili günlere tanık olmuştuk. ••• O günlerde Türkiye’yi heyecanlandıran kasırganın “gözü” Behice Boran’dı. Aklın / bilginin cisimleşmiş haliydi. Ama birkaç kez yakından tanık olmuştum, duygunun her tonuna aşinaydı.. Her tonunu yaşıyordu. Sevgili arkadaşım Sunar Kural’ın evinde ayaklarımızı altımıza alıp koyulttuğumuz “kadın kadına” sohbetimiz şahittir! Üç gün önce, ölüm yıldönümünde andık. Türkiye’nin nereden nereye geldiğine şaşarak.. Ardalara, Saray’ın Hülya Koçyiğitli kurul kurul üyelerine maruz kalarak.. “Umut.. Birazcık umut” diyenlere yanıt veremeyerek.. En fazla “umuttan değilse de inattan mücadeleye devam” diyerek.. ••• Yine de.. Behice Boran’ın, yıllar yıllar önce bir dostuna yazdığı şiirde dediği gibi.. Sahte umutların parıltısına kapılmadan.. Ama karanlığın içindeki umut ışığını da gözden kaçırmadan yaşamalı. Değil mi! Bir gün Yaşamın uzun çabası sona erdiğinde, Ve boş ellerimiz kucaklarımızda dinlenirken, Biz bir tepenin üstünde oturacağız, Ve günlerin tantanalı geçit törenini izleyeceğiz: Bir gülümseme ile birkaç gözyaşı ile ve içimizi çekerek. Bir gün Sen ve ben, bir tepenin üstünde oturarak, Gariplikler yapmaktan hoşlanan ve kendimizle alay eden bir kahkaha ile, Başlarımızı sallayacağız bilgece: Ayşenur Arslan'ın yazısı",https://halktv.com.tr/metin-oktaydan-arda-turana-341561h
Ayşenur Arslan,Gezi Günleri’nden Kriz Günleri’ne,08 Aralık 2018 Cumartesi 11:37,"Tarih Nisan 2013. Yani Gezi Günleri’nin arifesi. AKP’nin o zamanki İstanbul İl Başkanı Aziz Babuşçu, bir toplantıda konuşuyor: “10 yıllık iktidar dönemimizde şu ya da bu şekilde bizimle paydaş olanlar, gelecek 10 yılda bizimle paydaş olmayacaklar. Diyelim ki liberal kesimler, şu ya da bu şekilde bu süreçte bir şekilde paydaş oldular, ancak gelecek inşa dönemidir. İnşa dönemi onların arzu ettiği gibi olmayacak.” Aziz Babuşçu, malumu böyle ilam etmiş, onca destek gördükleri liberallere kapıyı gösterivermişti? Yılı hatırlatayım mı? 2013. O yıl AKP iktidarında, Babuşçu’nun da vurguladığı gibi 10 yıllık bir süreç tamamlanıyor. Sıra ikinci 10 yılda. Yani, başta Erdoğan olmak üzere iktidar “paydaşlarının” her fırsatta altını çizdiği 2023 hedefinde. O hedefin işaretlerini de yine Babuşçu’nun o konuşmasında buluyoruz. Diyor ki: “AKP iktidarı 10 yılda çok şey yaptı. Ancak bunlar devletin kurumsal hafızasına yazılmazsa (kazınmazsa) çok kolay bertaraf olur.” *** İlk 10 yılda gerçekten de çok şey yapılmıştı! Ergenekon/Balyoz/OdaTV/Askeri Casusluk gibi davalarla devletin kurumsal hafızasına saldırmışlardı. Askeri vesayeti bitirme masalıyla liberalleri yanlarına almış, Cumhuriyet’i tasfiyeye koyulmuşlardı. Ancak artık liberallere ihtiyaçları kalmamıştı. Onların görevi bitmişti. Yeni aşamada artık demokrat-mış gibi, liberallerle birlikte yürüyorlar-mış gibi, insan haklarına falan saygı duyuyorlar-mış gibi yapmalarına gerek yoktu. İkinci ve nihai aşama başlamıştı. Elbette bu “karşı devrim” hareketine direniş olacaktı. Ama buna da hazırlardı, hiç tereddüt etmeden abaların altından sopaları çıkartacaklardı. Gezi Direnişi, tam da böyle bir kırılma noktasında çıktı karşılarına. Tam da kendilerine güvenmeye başladıkları bir noktada patlak verdi. Ve ödlerini patlattı! Bu yüzden küçücük çocukları öldürecek, gencecik insanların gözlerini çıkartacak, hayatları söndürecek kadar büyük bir şiddet sergilediler. Bir kez geri adım atmaya başlarlarsa nereye kadar “çekilmek” zorunda kalacaklarını.. İlk 10 yıldaki kazanımlarının ne kadarını “feda etmek” zorunda olacaklarını bilemezlerdi. Yani, kaybedemezlerdi. Bugün de korkuyorlar. Ekonomiyi, hukuku/adaleti/eğitimi getirdikleri yerin kendi seçmeninde bile tepki yarattığını görüyorlar. Gezi Günleri’nin yerini Kriz Günleri almaya başlayınca korku büyüyor. Bu yüzden Gezi dosyası beş yıl sonra Gezi davasına dönüştürülüyor. İnsanlar sokağa çıkmayı aklının köşesinden bile geçirmesin isteniyor. *** 2013 yılına yeniden dönelim. Bu kez Mart ayından bir not ile. 2013 Nevruzu’nda Diyarbakır’da Öcalan’ın mektubu okunmuştu, hatırlayın. Birkaç ay sonra başta İstanbul olmak üzere Türkiye’nin 78 ilinde Gezi Direnişi’ni kanla/ölümle bastıracak olan iktidar, o Mart’ta barış güvercini kılığındaydı. Dağlara bahar gelmişti adeta. O Nevruz’da, Diyarbakır’da Öcalan’ın mektubunu Türkçe tercümesiyle okuyan Sırrı Süreyya Önder, iki gün önce cezaevine girdi. Ayşenur Arslan'ın yazısı",https://halktv.com.tr/gezi-gunlerinden-kriz-gunlerine-350032h
Ayşenur Arslan,Atatürk’ü “hain” zannetmek!,10 Kasım 2018 Cumartesi 10:50,"Antalya’da bir imam hatip okulunda genç bir öğretmen, Harun K. Atatürk’ün fotoğrafından rahatsız olmuş. “İndirin bunu, hain hain bana bakıyor” diye fotoğrafı duvardan indirtmiş. Öğrencinin buna isyan etmesi.. Ardından konunun medyaya yansıması ile haberimiz oldu. Konu şimdi soruşturulacak-mış. Beyhude! İfadesinde “manevrayı” çoktan yapmış: “Ben o fotoğrafın yeri orası değil. Buradan indirin nereye asılması gerekiyorsa oraya asılsın dedim.. Hatta bunları söylerken kendimi hain gibi hissettim.” Yalan cihadın silahıdır, malum! Söylenmesinde sakınca görülmez. Atatürk’e neden “hain” gözüyle baktığını anlatacak değildi herhalde! Zaten anlatsa anlatsa “Padişah’a, Vahdettin’e sırtını döndü” diyecektir. Bir de elbette “hilafeti ortadan kaldırdığından” söz edecektir. ••• Vahdettin için uzun uzadıya yazmaya gerek var mı bilmiyorum. Bu tarihi fotoğraf kendi başına öyle çok şey anlatıyor ki! Sultan Reşad’ın beklenmedik ölümü üzerine tahta geçtiğinde, nasıl da eğreti oturmuş. Ayakları, kalkıp gitmeye hazır, basamağın ucunda.. Ürkek, “hazırlıksız” oturmuş. Öyle ya! Tahta geçtikten sadece 4 ay sonra.. Ve bundan tam 100 yıl önce 11 Kasım 1918 tarihinde Birinci Cihan Harbi bitti. Bu, Mondros ile mağlubiyeti çoktan kabullenmiş Osmanlı’nın da sonuydu. Atatürk, işgal kuvvetlerinin elinde bir kuklaya dönüşen Vahdettin’i mi kurtarmalıydı, yoksa bugün Atatürk’e “hain” diyenlerin de paylaştığı sloganla “Türk’ün son yurdu Anadolu”yu mu? ••• Gelelim halifeliğe! İlk Meclis’in seçtiği son halife Abdülmecid Efendi, Hilafet’in kaldırılmasından sonra sürgünde öldü, biliyorsunuzdur. Peki hangi ülkede, hatırlıyor musunuz? Fransa’da. Neden bir İslam ülkesinde, örneğin Mısır’da veya Fransızların / İngilizlerin kurulmasına “yardımcı” olduğu bir Arap devletinde değil de Fransa’da? Zira, hiçbiri Abdülmecid Efendi’ye ilgi / destek / şefkat göstermemişti. Atatürk’e “hain” diyen o genç öğretmen ve içinde yetiştiği tarikatın mensupları zannediyor mu ki, Abdülmecid Efendi’nin mirasçıları Halife ünvanını sürdürseydi o ülkelerin tavrı bugün farklı olurdu! Arap Yarımadası’ndan Balkanlar’a.. Kafkas illerinden Kuzey Afrika’ya.. Bütün o coğrafya Osmanlı İmparatorluğu’nun bir parçasıyken halifeliğin bir anlamı vardı. O imparatorluk parçalanıp ulus devletlere bölününce, hangi ulus / ülke / devlet halife dinler ki! Mümkün mü! Bugünün Suudi Kralı örneğin, Halife 25. Abdülmecid’e biat edecek.. Elini öpecek.. Fetvasına uyacak.. Öyle mi! ••• Atatürk, bütün bunları daha o zaman gördüğü için.. Bütün bu soruların yanıtlarını daha o zaman verdiği için.. SİZE BİLE yaşayabileceğiniz bir ülke verdiği için dahiydi. Benzersizdi. Zavallı genç adam! Tarikatınız / tarikatlarınız / şeyhleriniz / reisleriniz size bunları anlatmaz.. Sırtınızda yükselebilmek için sizleri cahil bırakır, cehaleti överler. Sizler de merak etmez / okumaz / sormaz / akıl yürütmezsiniz. Ama tam da bu yüzden Atatürk’ü öldüremezsiniz. Unutturamazsınız.",https://halktv.com.tr/ataturku-hain-zannetmek-345900h
Ayşenur Arslan,1 Mart’ın yıldönümünde Suriye’de olmak!,01 Mart 2020 Pazar 08:19,"Bugün 1 Mart. Malum, şu ünlü tezkerenin yıldönümü. Hani, sonradan çok farklı masallar anlatılsa da, özetle Erdoğan’ın çok istediği… Ama partisine henüz tam anlamıyla kelepçe takamadığı için 48 AKP’li vekilin ‘hayır’ oyu verdiği… Muhalefetin de çabasıyla reddedilen tezkerenin yıldönümü. Bir başka ifadeyle, Meclis’in ‘Erdoğan’ın iradesinden bağımsız’ belki de son kararı! Eğer tezkere reddedilmeseydi, Amerikan askerleri, bu topraklardan geçerek Irak’ı işgale gidecekti. Reddedilince, bunu da hatırlarsınız herhalde, Amerikalılar Türk askerinin kafasına çuval geçirdi. Esir aldı. Sorguladı. Deniz Baykal, bunu da hatırlayın lütfen, bu tutum üzerine ABD’ye nota vermekten söz edince de, Erdoğan “ne notası, müzik notası mı” deyiverdi. Aradan 17 yıl geçti. Irak önce işgal, sonra altüst edildi. Sonra, sıra Libya’ya… Suriye’ye geldi. Ve bu kez, Erdoğan 1 Mart tezkeresi’nin rövanşını aldı. Irak’ta yapmak isteyip de yapamadığını gerçekleştirerek, hem Suriye’de hem de Libya’da sahneye çıktı! Libya’da zorlanıyor belki ama Suriye’de açıktan Suriye ile savaşıyor. Saray’ın ve neredeyse bilumum medyanın ifadesiyle “REJİM GÜÇLERİNİN” İdlib’den, yani kendi topraklarından çekilmesini talep ediyor. Bunu, Suriye halkı için yaptığını söylüyor. Ve bu uğurda bu ülkenin evlatlarını ölüme gönderiyor. Amerikan Savunma Bakanlığı / Pentagon’un -en az- 19 yıllık planında BAŞROLÜ oynuyor. *** O planı hatırlıyor musunuz? Hazır hafıza tazelemeye başlamışken NATO’nun eski başkomutanlarından ABD’li general Wesley Clark’ın dudak uçuklatan “hatırasını” kayıt düşelim: “11 Eylül’den 10 gün sonra, Pentagon’a gidip Savunma Bakanı Rumsfeld ve yardımcısı Wolfowitz’i gördüm. Müşterek Karargah’ta daha önce benimle çalışanlara sadece merhaba demek için alt kata indim. Generallerden biri beni içeri çağırdı. “Efendim, gelip benimle bir kaç dakikalığına konuşmalısınız” dedi, “Irak’la savaşa girmeye karar verdik.” Ya 20 Eylül ya da o sıralardaydı. “Irak’la savaşa mı gireceğiz? Neden?” dedim. “Bilmiyorum” dedi, “Bana kalırsa başka ne yapacaklarını bilmiyorlar.” “Peki, Saddam’ı El-Kaide’ye bağlayacak herhangi bir bilgi bulmuşlar mı” diye sordum. “Hayır, o konuda henüz bir şey yok, sadece Irak’la savaşa girmek konusunda karar almış durumdalar” dedi. “Sanırım teröristler konusunda ne yapacağımızı bilmiyoruz ancak iyi bir orduya sahip olduğumuzdan hükümetleri indirebiliriz. Tek sahip olduğun malzeme bir çekiçse, tüm sorunlar birer çiviymiş gibi görünmeli” dedi. Birkaç hafta sonra onu tekrar görmek için gittim, o sıralar Afganistan’ı bombalıyorduk. “Hâlâ Irak’la savaşa girme durumunda mıyız” diye sordum. “Daha da kötüsü” dedi. Masasına uzandı, bir kağıt aldı. ‘Bunu az önce yukarıdan aldım’ -Savunma Bakanı’nın ofisinden anlamına geliyordu- ‘Beş yıl içinde, Irak’la başlayan sonrasında Suriye, Lübnan, Libya, Somali ve Sudan’la devam edip İran’la bitecek yedi ülkeyi nasıl ele geçireceğimizi anlatan (gizli) bir not.” *** Wesley Clark, “devlet sırrı” falan demeyip bu hayati sırrı açıkladı. “Darısı başımıza” olur mu acaba? 1 Mart tezkeresi öncesi ve sonrasında perde arkasında yaşananları… Erdoğan’ın kimlere ne sözler verdiğini… Yakınındakilerle paylaştığı “hayalleri/planları” öğrenebilir miyiz? Asıl, şu son birkaç ayda İdlib’de yaşananları öğrenme imkânı bulur muyuz? Ya da, İYİ Parti sözcüsü Yavuz Ağıralioğlu’nun -hem de ölüm haberinin çığ gibi aktığı saatlerde- canlı yayında söyledikleri, zaten her şeyi anlatıyor mu! “Bana dün, çocukların bölgede vurulmaktan korktukları ve bize lojistik olarak ulaşmalarının mümkün olmadıkları kadar sıkıştıkları bilgisi geldi ve bunu Savunma Bakanı’na ilettim. Bir hava saldırısı bekleniyordu demek ki. Hava kuvvetlerimizin buna dair bilgisinin olması gerekirdi.” Sahi! İdlib’de o evlatlar neden, nasıl öldü?",https://halktv.com.tr/makale/1-martin-yildonumunde-suriyede-olmak-650416
Ayşenur Arslan,Normalin yeni SÜRÜMÜ!,20 Ekim 2018 Cumartesi 11:21,"Genç bir yazar, Nermin Yıldırım, MİSAFİR adını verdiği son romanında kara mizaha kayan distopik bir olay kurgulamış. Alman mallarına boykot var diye Alman malı bozuk blendırı tamir etmeyi reddeden bir tamirci.. Hükümet İtalya’ya kızdı diye raflardan yok oluveren makarna paketleri.. Bu yüzden eriştenin yeniden keşfi.. Falan. Nermin Yıldırım romanını yazıp bitirmiş. Yayınevi matbaaya göndermiş. Kitap tam basılacak.. O da ne! Koca koca adamlar ABD’Yİ protesto için akıllı telefon parçalıyor. Amerikan mallarına ambargo ihtimalleri ciddi ciddi yazılıp konuşuluyor. Bu arada, erişte değilse bile bazı “yerli ve milli” malların yıldızı yükseliyor. Nermin Yıldırım -ne tesadüf!- akıl hastanesinde geçen kitabıyla ilgili bir röportajında durumu şöyle anlatıyor: “Deli yaftası gayet politik bir işleve sahip ve toplumların anormal tanımı, normal sayılanı meşrulaştırmaya yarar her şeyden önce. Normların karşısında duran ne varsa, sakat yahut tehlikeli sınıfına konuverir. Misafir’de derdim, bir toplumun normalini kaybedişini sorgulamak, normalin kimler tarafından nasıl tanımlandığıyla ilgili bir hikâye anlatmaktı.” 2018 Türkiye’si için ne kadar da cuk oturan bir yorum. Siyasi parti kadrolarından medyaya.. Kimi akademisyenlerden kimi hukukçulara.. Okumuş yazmış, dünya görüp mürekkep yalamış ne kadar insan varsa, memleketin anormal hallerini “normalleştirme” peşinde. ••• İş Bankası tartışması mesela.. Ortada Medeni Kanun ve bu çerçevede miras hukuku diye bir gerçek var. İktidarın umurunda değil. Alacak yanına çözüm ortağı Bahçeli’yi, çıkartacak yasayı, el koyacak bankaya. Yapacak bunu. Ve ne kıyamet kopacak ne de iktidarın façası bozulacak. Hayat, akıl hastanesinin başındakilerin çizdiği yolda akıp gidecek. Çünkü artık hiçbir şey anormal değil. Normal sürekli “güncelleniyor”. Yeni sürümleri çıkıyor. Bugün bize anormal gelen, yarın normalleşiveriyor. Üstelik, farkında değiller belki ama, muhalefetin katkılarıyla normalleş-tiril-iyor. Brunson vakası.. Davanın kendisi başlı başına sorunluydu. Akla ziyan iddialarda bulunup, final duruşmasında “Siz beni yanlış anlamışsınız, papazın dua evinde gördüklerim (Kürtler / Fetöcüler falan değil) Korelilerdi” deyiverdi mesela. Ne hukukçuyum, ne kahinim, ne dahiyim.. O duruşmadan günler önce “Yattığına karşılık gelecek bir ceza verip Brunson’u tahliye edecekler” dedim. Benim gibi pek çok kişi de bunu söyledi, yazdı. Dediğimiz çıktı mı? Çıktı! Trump Beyaz Saray’da Brunson şov yaparken “Uzun zamandır müzakere ettik, kesinlikle fidye ödemeyeceğimizi söyledik. Serbest bırakılmazsa çok kötü şeyler olacak dedik” diye durumu açık etti mi? Etti! Ya iktidar ne dedi? Gözümüzün içine baka baka yalan söyledi. “Yargı kararı” dedi. Hukuk, adalet vs. adına “anormal” ne varsa gerçekleşmişti. Ama o kadar kanıksamış, o kadar alışmıştık ki, bunu da anında normalleştirdik. Sanki normal bir dava süreci yaşanmıştı.. Sanki gizli tanıklar PKK bayraklı pastalarla aklımızla alay etmemişti.. Sanki Brunson, tutukluluğun devamı kararının hemen ertesi -hem de tatil- günü ani bir ara kararla ev hapsine çıkartılmamıştı.. Sanki Trump tehdit etmemişti.. Sanki bu yüzden hasta yatağındaki ekonominin ateşi çıkmamıştı.. Dava normaldi. Sonuç da doğal olarak NORMAL olacaktı. Olmalıydı. Olmuştu. Nitekim, CHP lideri Kılıçdaroğlu aynı gün görüşünü soran gazetecilere “Gerekçeli kararı görelim de öyle konuşuruz” yanıtını veriyordu. Normal bir sistemde, normalde olması gerektiği gibi!!!! ••• Bu fotoğraf bile ayağa kaldırmadı / kaldıramadı siyasi / toplumsal muhalefeti. Emine Erdoğan İlim ve Kültür Merkezi isimli bir Kuran kursundaki TEK TİP tesettürlü 6-10 yaşındaki çocukların hali kimseye dert olmadı. O yaştaki -yani henüz adet görmemiş ve dolayısıyla kadın kimliğinin söz konusu olamayacağı- çocukların kapatılmasının, İslam çerçevesinde bile “anormal” olduğunu söyleyen çıkmadı. Nasıl çıksın ki zaten! Levent Gültekin Medya Mahallesi’nde anlattı. Abant toplantısı sonrasında “Sağın diliyle konuşmalıyız” minvalindeki rapor üzerine Kılıçdaroğlu’nu aramış. Tepkisini dile getirmiş. Kılıçdaroğlu da, “asla sağın dili demediklerini, raporun / tartışmaların yanlış aksettirildiğini” söylemiş. Peki, doğrusu neymiş? Ayşenur Arslan'ın yazısı",https://halktv.com.tr/normalin-yeni-surumu-342485h
Ayşenur Arslan,BOP yerine 'Mehdi Projesi',05 Ocak 2020 Pazar 10:20,"Önce bir alıntı: “Nörologlar temporal lob epilepsisi olan hastalarda görülebilen bir belirtiyi ‘aşırı dindarlık’ (hyperreligiosity) olarak adlandırıyorlar. Temporal lob epilepsisi olan her yüz kişiden bir ila dördünde bir tür dinsel epizot ya da uyanış, bir ilahi hayal ortaya çıkıyor. Bazı hastalarda nöbetin etkileri frontal loba yayılarak davranış üzerinde kalıcı etkiler bırakabiliyor. Bu insanlar dini bütün insanlara dönüşüyor.” * *** Zaman ya da coğrafya ayırmaksızın, tarih boyunca kim bilir kaç kişi / kaç ‘lider’ böyle bir tanıya uyuyordu! Kaçı bugün aramızda! Başımızda / yanı başımızda! Bu yazının amacı, elbette, dindarlığı ölçmek ve ölçüye göre böyle bir tanı koymak değil. Bilgimi de haddimi de aşar. Ne var ki, son günlerde gündeme atılan ‘MEHDİ’ meselesine kafa yorarken böyle bir dipnot düşmek istedim. Mehdi, cihatçı fanatik İslamcıların karanlık labirentlerinde ciddiyetle tartıştığı… Kamuoyunda ise, daha ziyade Adnan Oktar ile magazin malzemesi muamelesi gören bir kavram. Oysa birdenbire “Mehdi gelecek. Ortamı buna göre hazırlamalıyız” sözleriyle ta zirveden gündemimize giriverdi. Zirve diyorum... Zira ifadenin sahibi, SADAT denilen parasal kaynağı ve amacı ‘bulanık’ organizasyonun kurucusu ve Cumhurbaşkanı askeri başdanışmanı Adnan Tanrıverdi: “İslam Birliği olacak mı, olacak. Nasıl olacak? Mehdi Hazretleri geldiği zaman olacak. Peki, Mehdi ne zaman gelecek? Allah bilir. Peki, bizim bir işimiz yok mu, ortamı hazırlamamız gerekmez mi?!” *** Saray’ın askeri başdanışmanına göre, Mehdi elbette gelecek. Burada bir soru işareti yok. Soru şu: “Mehdi’nin gelmesi için ortam nasıl hazırlanır?” Tanrıverdi’nin cümleleri, bunun işaretlerini taşıyor: Mehdi gelecek ve İslam Birliği’ni kuracak. Ama Mehdi’nin gelmesi için de ‘birileri’ İslam Birliği’nin kurulması amacıyla öncülük yapacak, çaba harcayacak. Nasıl mı? Erdoğan’ın Suriye’de ve Libya’da yaptığı ya da yapmaya çalıştığı gibi. Hem siyasal İslam ideolojisine hem de bölgenin dinamiklerine hakim bir isim, Hüsnü Mahalli, bunun için elde kalan (belki tek ve son) kozun Müslüman Kardeşler / İHVAN olduğunu söylüyor. Öyle ya, Hindistan’dan Cebelitarık’a kadar uzanan ve genel olarak İslam Dünyası’nı kucaklayacağı varsayılan Büyük Ortadoğu Projesi tutmadı. Erdoğan’ın ‘eş başkan’ sıfatıyla İslam Dünyası’na abilik yapıp ‘birliği’ sağlama hayalleri kısa sürede suya düştü. Hele Arap Baharı denilen o vahşi müdahaleden sonra. Bugünse, pek çok İslam / Arap ülkesi Türkiye’nin karşısında. Özellikle Libya bahsinde, taraflar düşman cepheler halinde. Erdoğan’ın elinde kala kala İHVAN kaldı. Artık (bizim muhalefet hariç) dünya alem biliyor: İHVAN’ın merkezi / ana karargahı İstanbul. Erdoğan İslam ülkelerinin liderleriyle anlaşamıyor mu! Olsun, toplumlarındaki İHVAN damarını açabilir, oradan kendisine bir yol açabilir. Yine Hüsnü Mahalli’nin anlattıklarıyla, Libya’yı çevreleyen pek çok Afrika ülkesindeki cami / hastane / yol gibi, “yardım” adı altında yapılan yatırımların amacı bu. O ülkelerde mümkünse yönetimlerle, değilse İHVAN ideolojisinin güçlü bir temsilcisiyle anlaşacaklar. İHVAN zincirine bir halka daha ekleyecekler. Nasıl ki Libya’da bugün, İHVAN’ın elindeki Trablus Hükümeti’ni -savaş pahasına- destekliyorlar... Benzerini başka ülkelerde de gerçekleştirecekler... Ve İSLAM BİRLİĞİNİ öyle ya da böyle kuracaklar. Proje bu! Bakmayın milli çıkarlar masallarına... Hiçbir çıkar; eğer ülkeniz işgal altında değilse… Hele hele, milyonlarca işsizin / yoksulun ekmeğinden kesilen paralarla finanse edilen bir savaş içinse... ‘MİLLİ’ değildir. Haklı değildir. Suriye’de değildi. Libya’da hiç değil. Temelinde dinsel fanatizmin yattığı… Faşist ideolojiyle süslenmiş.. Bir MEHDİ PROJESİ’nden söz ediyoruz. Şaka yapmıyorlar. Erdoğan zaten hiç şaka yapmadı. Nasıl ki, 1970’li yılların başında, kendi yazıp yönetip oynadığı MasKomYah oyunu ile masonların, komünistlerin / solcuların / yahudilerin üzerine nefret boca ediyordu… Bugün ‘dindar’, ama ‘kendi mezhebi / meşrebince dindar’ olmayana aynı nefretle bakıyor. Kendisini bu mücadele için SEÇİLMİŞ olarak görüyor. Tehlike büyük. Üstelik yalnızca dışarıda değil, çok doğal olarak içerde de! Çok değil üç gün önce Erdoğan, siyasal İslamcı eğitimin / kadrolaşmanın yanı sıra ‘içerde neye hazırlandıklarını’ şöyle anlatmadı mı: “Şehirlerimizin düzenini sadece kolluk güçleri ile sağlayamayacağımız bir durum içindeyiz.” *NÖROLOJİK: Beynin Mantıksız Davranışlarımızın Ardındaki Gizli Mantığı/Eliezer J. Sternberg/metis bilim",https://halktv.com.tr/makale/bop-yerine-mehdi-projesi-650397
Ayşenur Arslan,KRAL da çıplak destekleyenler de!,01 Aralık 2018 Cumartesi 12:17,"Geçenlerde Hıncal (Uluç) mesaj attı: “Sedat’a haksızlık yapmışsın.” Sedat, Hürriyet’in eski genel yayın yönetmenlerinden Sedat Ergin. Hıncal’ın “haksızlık” dediği de geçen haftaki yazım. Yazımda Sedat’ın, Osman Kavala dosyasına dair tespitlerin ardından kaleme aldığı şu cümleleri paylaşmıştım. “Kavala’ya yöneltilen suçlamaları ayrıca değerlendirmek gibi bir amacım yok. Benim konum, bir vatandaşı iddianame olmaksızın bir yıl hapiste tutmanın, suçlandığı delil dosyasını görmesine bile izin vermemenin adalet kavramıyla ne ölçüde bağdaştığı sorusunu kamuoyunun vicdanı karşısında gündeme getirmektir. Bunu, Cumhurbaşkanı Erdoğan’ın adalet konusundaki kuvvetli görüşlerinden yola çıkarak yapıyorum.” Herhalde Hıncal, “Cumhurbaşkanı Erdoğan’ın adalet konusundaki kuvvetli görüşlerinden” ifadesini, altını çizerek tekrarlamamı haksızlık olarak görmüştü. Cevaben “(haksızlık yaptığımı) sanmıyorum. Yazdıklarını verdim sadece. Neredeyse hiç yorum bile yapmadım” diye mesaj attım. “Yapsaydın bari!” diye gülücüklü bir not iletti. *** Mesajlaşmamız o noktada kaldı. Ancak daha sonra uzun uzadıya düşündüm. Gerçekten haksızlık etmiş olabilir miydim! Sedat aslında bambaşka bir şey mi söylüyordu da ben anlamamıştım! Doğrusu Sedat’a haksızlık etmek istemem. Zira, gazetecilikte en eski arkadaşlarımdan biridir. 1976 yılından beri tanırım. O bir ajansta çalışıyordu bense TRT’de. Zaman zaman arkadaşlarla evinde buluşurduk. ODTÜ öğrencisi Osman Kavala ile paylaştığı evinde. Ne kadar eğlenmiştik o evde. Ne çok siyasi tartışmaya kaptırmıştık kendimizi. Yolumuzu çizmeye çalışırken ne çok kafa yormuştuk. Hıncal, bu geçmişi bilmez ama onunla tanışıklığımız da 1980’lere dayandığı için en azından Sedat’la yakın olduğumuzdan haberdardır. Bu yüzden de birbirimizi incitmemizden çekinir. Doğrusu, ben de istemem incitmeyi. Onca yılın ardından haksızlık etmek, gönlünü kırmak istemem. Ama... Ne yazık ki artık hiç birimiz eski fotoğraflardaki biz değiliz. Benim yaşadıklarım malumunuz. Osman Kavala 400 güne yakın bir süredir tek başına bir hücrede tutuklu. Sedat Ergin Hürriyet’te, Demirören grubunun gazetesinde köşe yazarı. Aynı yerde olabilir miyiz bugün? Erdoğan’ın kutuplaştırmadan öte “böldüğü” bir toplumda hangi ASGARİNİN DE ASGARİSİ İLKEDE buluşabiliriz. Hiç kuşkum yok ki Sedat, o eski ev arkadaşını/dostunu düşünerek üzülüyordur. Yazısını da o duygularla yazmıştır. Ve hatta belki “Erdoğan’a ulaşabilecek bir dil” kullanırsa faydalı olacağını düşünmüştür. Bazılarını biliyorum.. Bazılarını tahmin ediyorum.. Erdoğan’ın “dava” arkadaşları dışındaki pek çok gazeteci/yazar kendi aralarında “yapılanları doğru bulmadıklarını” konuşuyorlar. Hatta zaman zaman bunu köşelerinde de üstü kapalı/yarı açık dile getiriyorlar. Tabii hemen ertesi gün, “Canım ben tarafsızım, kızarım da alkışlarım da” klişesiyle iktidarın bir icraatını beğenmek şartıyla!! * * * Hâlâ farkında değiller mi acaba? Eğer Erdoğan’ın (geçmişteki değil günümüzdeki) DAVASINA gönül vermemiş, tam anlamıyla biat etmemişlerse faydası yok. İp cambazları bile gün gelir düşer. Benim CNN TÜRK’ten kovulmamda değerli katkıları olan Akif Beki mesela. O da sistemin dışına atıldı. Erdoğan’a yaranamadığı için ilan alamadıklarından yakınan Karar Gazetesi’nde gün öldürüyor. Arada bir de bazı ekranlarda boy gösteriyor. O kovulma sürecinde önemli bir role imza atan.. Akif Beki, “Ayşenur Arslan kalbimi kırdı, özür dilemezse programa çıkmam” dediğinde ona hak veren.. Ben “Ne yani Akif yoksa Medya Mahallesi programı da mı yok” diye sorduğumda “Evet! Akif yoksa Medya Mahallesi de yok. Sok bunu kafana” diyen Ferhat Boratav.. Geçenlerde o da “gönderilenler” kervanına katıldı. Herhalde okuldaki dersiyle yetiniyordur. Uludere Katliamı haberini verdim diye rejiyi bastığını unutup, genç iletişimcilere kim bilir ne masallar anlatıyordur. Daha onlarca isim.. Doğan Grubu Demirören Ailesi’ne “teslim” edildikten sonra kimler kimler atılmadı ki! Eklemeye gerek yok, gazetecisinden akademisyenine kimler kimler cezaevinde çürütülmüyor ki! Hıncal bu fotoğrafı görüyor mudur, bilmiyorum. Ama Sedat eminim görüyordur. Ve kendisi “mevziiyi kaybetmeden direnmeye çalıştığını” düşünerek teselli buluyordur. Yok! Bu meselenin artık teselli bulunabilecek hiçbir yanı yok! Tek tek korunacak bir mevzi de yok. Türkiye belki de dönüşü olmayan bir yola girdi. Erdoğan bu yolda yanında yürümeyecek herkesi gözünü bile kırpmadan feda ediyor. “Ya benimlesin ya da düşmanımsın” diyor. Enflasyonla topyekûn mücadele sloganları var ya! Onu aslında Cumhuriyet ile topyekûn mücadele biçiminde uyguluyor. Cumhuriyet’i.. En başta da “kadını” tasfiye ediyor. Üstelik bunu artık apaçık/saklamadan/kılıfına uydurmaya bile zahmet etmeden yapıyor. Yani, özellikle medyada hiç ama hiç kimsenin “görmedim/duymadım/kandırıldım” deme şansı yok. Kral da çıplak. Onu destekleyenler de. ••• Mayıs 1971’de üniversite öğrencisiydim. Sinan Cemgil ve arkadaşlarının katledildiği haberi geldiğinde adeta delirmiştik. Sadece öldürülmemişlerdi zira. En vahşi biçimde aşağılanmışlardı. Çıplak cesetleri sürüklenmiş, teşhir edilmiş, fotoğrafları çekilerek o devrin medyasına servis edilmişti. Herhalde pek azı kullanmıştı o korkunç kareleri. Sinan Cemgil’in babasının, oğlunu ve arkadaşlarını ihbar eden İnekli Köyü halkına söylediklerini ise daha da azı yazmıştı: “Ben varlıklı bir aileden geliyorum. Öğretmenim. Ekonomik durumum oldukça iyi. Oğlumu en iyi şekilde yetiştirdim. En iyi okullarda okuttum. Ülkenin en güzide üniversitesi ODTÜ’de okuyordu. Hiçbir şeye ihtiyacı yoktu. Ölmese yüksek mühendis çıkacak ve o da varlıklı bir hayat yaşayacaktı. Fakat o sizin iyiliğiniz için öldü. Bunu bilesiniz diye söylüyorum.” O köylüler bilmiyordu elbette. Ayşenur Arslan'ın yazısı",https://halktv.com.tr/kral-da-ciplak-destekleyenler-de-348872h
Ayşenur Arslan,Otomatik Terlik,29 Eylül 2018 Cumartesi 09:31,"Şaka değil. Görüntüsünü izledim. JAPONLAR YAPMIŞ! Terlik sahibini işe yolladıktan sonra yan yan, geri geri manevra yapıyor. Sokak kapısının yanında kendisine ayrılan yere park ediyor. Şu malum reklamı çağrıştıracak ama... Sahiden tam bizlik! Bizde de memleket otomatiğe bağlandı. Reis ne derse o oluyor. Medya o ne derse onu yazıyor. Muhalefet twitter falan üzerinden ne söylemesi gerekiyorsa onu söylüyor. Biz bir avuç gazeteci / akademisyen / siyasetçi / aktivist vs. şaşırıp duralım. Terlikler hizada. Her biri nereye kadar gidip nerede duracağını biliyor. *** Önceki gün çok deneyimli (hukukçu) bir siyasetçi ile telefonda konuşuyorduk. Bir konuya dikkatimi çekti: “Türkiye savaşta ama muhalefetin, hatta iktidar partisi milletvekillerinin ne haberi var ne de onayı.. ‘Onay’ adına verdikleri sınır ötesi tezkeresine bir baksınlar bakalım. İdlib mutabakatı o tezkereye uyuyor mu uymuyor mu? O mutabakatı aşıyor mu aşmıyor mu?” Mutabakatı bilmiyorum ama, bu sorun, Türkiye’deki her düzeyde muhalefetin boyunu aşıyor. Baksanıza! Erdoğan, BM Genel Kurulu için gittiği New York’ta Reuters’a konuştu. Cihatçı örgütlerin “silahtan arındırılmış bölgeden çıkmaya başladığını” söyledi. Hepsi bu! “Başladı” dedi, orada bıraktı. İyi de.. “Hadi kalkın çıkıyoruz” diyenler kaç kişidir? Hangi gruplara mensuptur? Savaşa devam edip etmeyeceğine henüz karar vermemiş olan, hatta liderlerinin “silah bırakanın başını keseriz” tehditleri savurduğu Heyet Tahrir Şam’ı ne yapacaklar? İdlib’de sıkışıp kalmış ve bölgeye tırnaklarını geçirmiş şeriatçı katillerden söz ediyoruz. İkna edilerek mi çıkartılacaklar? Eğer böyleyse nasıl / neyle ikna edilecekler? İkna olmazlarsa tasfiye mi edilecekler? Bu takdirde “tasfiye görevi” Türk askerine mi düşecek? Hatırlayın, Saray sözcüsü İbrahim Kalın, bu zorlu bilmece üzerinde MİT, Türk Silahlı Kuvvetleri ve Özel Kuvvetler’in sahada RUSLARLA BİRLİKTE çalışacağını söyledi. Anlamını açmaya gerek var mı? Türkiye, bölgeyi temizlemek için orta çapta bir savaşa girecek. Bunun adı da “insaniyet namına mücadele” olacak. Diyelim ki, savaşa gerek kalmadı. Heyet Tahrir Şam dahil , bilumum El Kaide yavrusu örgütler ikna edildi. Sayı 50-60 binden başlıyor. 100 bine kadar gidiyor. Bu kadar cihatçı, Türkiye’nin denetiminde / kontrolünde / sorumluluğunda olacak. Ve biz, o cihatçıların gerçek sayısını da.. Nereye gittiklerini de.. Türkiye’ye sızıp sızmadıklarını da öğrenemeyeceğiz. Daha Katar uçağının “sırrını” öğrenemedik. Bunları mı öğreneceğiz! Geçiniz. Bizim öğrenmemiz gereken tek şey var. Onu da gördüğüm kadarıyla ahalinin önemli bölümü anlamış durumda: Şikayet edilmeyecek. Şükredilecek. Siyasetçi yerel seçimlere hazırlanmak suretiyle çalışır gibi yapacak. Medyaya gelince; Reis ne derse o yazılacak. Ve yaptıkları katiyen sorgulanmayacak. Soru sorulmayacak. Soru sormaya kalkanlara da hadleri bildirilecek. *** Perşembe günü Ahmet Hakan köşesinde Can Dündar’ı “haşladı”!. Aynen şöyle yazdı: “Can Dündar, Almanya’da Cumhurbaşkanı Erdoğan’a soru sormayı planlıyormuş. Fırsatını bulacakmış ve Erdoğan’ın gözünün içine bakarak... Türkiye’deki tutuklu gazeteciler hakkında soru soracakmış. Böbürlenerek söylüyor bunu Can Dündar. Bir kahramanlık destanı yazacakmış gibi... Bir yiğitlik gösterisi yapacakmış gibi... Can Dündar’a sadece şunu söylemek isterim: > Alman korumasında... > Alman kucağında... > Alman himayesinde... > Alman mandasında... İstediğin kadar okkalı sorular sor. Asla kahraman olamazsın! Asla yiğit olamazsın!” Bunları, bırakın soru sormayı, Erdoğan’ın huzuruna çıkamayan.. Peş peşe atılan Hürriyet yazarları hakkında iki satır yazıp bir dirhem kahramanlık gösterisi yapamayan.. Cezaevleri tutuklu gazetecilerle, işçilerle, öğrencilerle, akademisyenlerle dolu bir ülkenin YİĞİT GAZETECİSİ yazıyor. Doğru yapıyor. Artık terlikler bile öğrendi ne yapmaları, nerede durmaları gerektiğini. Değil mi ama! Ayşenur Arslan'ın yazısının tamamı",https://halktv.com.tr/otomatik-terlik-339420h
Ayşenur Arslan,Artık 'SAVAŞ' diyebilir-mişiz!,23 Şubat 2020 Pazar 11:25,"Saray Medyası bir rahatladı bir rahatladı.. O kadar olur! Öyle ya, geçtiğimiz hafta boyunca kıvranıp duruyorlardı. İdlib’de yaşananlara ne ad verilecek? Hadi bir şeyler uydurduk diyelim, kim ne yapıyor nasıl izah edilecek? Sıcak çatışmaların yaşandığı ve 2 askerin (daha) hayatını kaybettiği üç gün önceki haber, örneğin Sabah’ta “ılımlı muhaliflerden taarruz” diye verilmişti. Hürriyet, muhaliflerden bile daha ılımlıydı, onlar Neyrab Köyü’ne girerken, “rejim unsurlarının” da karşılık verdiğini yazıyordu. Yazarken, bu duruma isim koymaya bile gerek duymuyordu. Yandaş medyanın en ateşli çocuğu Yeni Şafak “operasyon” demeyi tercih etmişti. Ancak, diğerlerinden farklı olarak, çatışanın sadece “muhalifler” olmadığını.. TSK’nın da işin içinde olduğunu ifşa edivermişti: “TSK ve muhalifler Şam rejimine karşı büyük bir operasyon başlattı.” Operasyon mu? Harekat mı? Savaş gibi mi? Kafalar da haberler de karıştıkça karışırken, mesele, stratejist Metin Gürcan’ın “CEBİRLİ YÜRÜYÜŞ” tanımına kadar vardı. Neyse ki Reis çıktı ve “adını” koydu: SAVAŞ: “İdlib’de yoğun bir, BEN BUNA SAVAŞ DİYEBİLİRİM, şu anda orada devam ediyor. Rejim İdlib halkına zulmü durdurmadığı sürece bize oradan çekilmek söz konusu değil. Ateşkesi ancak bu şekilde yapabiliriz.” *** Reis, durumun adını koymakla kalmadı. BEN / BİZ diyerek Türkiye’nin ve dolayısıyla TSK’nın bu savaşın bir cephesi olduğunu ilan etti. Oh, nihayet! Saray Medyası ne diyeceğini biliyor artık. Doğrusu, aralarında BirGün’ün olduğu birkaç gazetenin, aralarında Medya Mahallesi’nin olduğu birkaç televizyon programının dışında ne diyeceğini bilemeyenler de rahatlamıştır. Durum artık netleşti: TÜRKİYE SAVAŞTA. ERDOĞAN SURİYE’YE SAVAŞ AÇTI. Rejim güçleri dediği Suriye Ordusu, Suriye topraklarından çekilmedikçe de SAVAŞ sürecek. Ver mehteri... As bayrağı... Şehitlere tören yapalım. Nasılsa mekanları cennet ya, ağlayıp sızlamayalım. Hatta -son örnekte olduğu gibi- sayıları 5’ten azsa haberleri köpürtmeyelim. Bir de... ERDOĞAN NASIL SAVAŞ İLAN EDEBİLİR diye sormayalım. “Aman, milliyetçi hassasiyete dokunur diye” sormayı aklımıza getirmeyelim. Oysa... *** Reis için hazırlanan son anayasada bile şöyle yazıyor: “92. Madde Milletlerarası hukukun meşru saydığı hallerde savaş hali ilanına ve Türkiye’nin taraf olduğu milletlerarası andlaşmaların veya milletlerarası nezaket kurallarının gerektirdiği haller dışında, Türk Silahlı Kuvvetlerinin yabancı ülkelere gönderilmesine veya yabancı silahlı kuvvetlerin Türkiye’de bulunmasına izin verme yetkisi Türkiye Büyük Millet Meclisinindir. Türkiye Büyük Millet Meclisi tatilde veya ara vermede iken ülkenin ani bir silahlı saldırıya uğraması ve bu sebeple silahlı kuvvet kullanılmasına derhal karar verilmesinin kaçınılmaz olması halinde Cumhurbaşkanı da, Türk Silahlı Kuvvetlerinin kullanılmasına karar verebilir.” Meclis kapalı mı peki? Hayır! Yeni vergiler.. Kadınların haklarını ellerinden alacak yeni düzenlemeler falan için harıl harıl çalışıyorlar. O halde nasıl oluyor da, Reis çıkıp “bir savaşta başkomutan olmanın tarifsiz gururu” (!) ile savaştan söz edebiliyor? “Adını koyuyorum işte, savaştayız” diyebiliyor? Diye sormayacağım elbette. Söz edebiliyor. Savaş ilan edebiliyor. Bu ülkenin evlatlarını iktidarın bekası için ölmeye gönderebiliyor. Zira, TOPLUM / MUHALEFET / MEDYA / AYDINLAR SUSUYOR",https://halktv.com.tr/makale/artik-savas-diyebilir-misiz-650412
Ayşenur Arslan,Avrupa’nın skandal kararı!,23 Şubat 2019 Cumartesi 11:10,"Avrupa Parlamentosu Dış İlişkiler Komisyonu, Türkiye hakkındaki raporu oyladı malum! Beklendiği üzere de onayladı malum! Rapor sert miydi? Evet, çok sertti. Türkiye’nin AB müzakeresinin ‘askıya alınmasını’ öneriyor muydu? Evet, öneriyordu. Vay efendim! Nasıl olur! Skandal karar. Hain Avrupalılar… Falan filan… Peki, rapor ne diyordu? Türkiye’yi neyle itham ediyordu? Gayet özetle şu başlıklarla: “Türkiye’de ‘yolsuzluğun önüne geçilemediği’ algısı, insan hakları ihlalleri, Türk istihbarat örgütünün Diyanet İşleri Başkanlığı’nı muhaliflere baskı uygulamak için kullanması, 160 basın kuruluşunun kapatılması, LGBT grupları dahil insan hakları savunucularının haklarının ihlal edilmesi, tutuklu ve hükümlülerin eşlerinin pasaportlarının iptal edilmesi, Osman Kavala ve Selahattin Demirtaş’ın durumu…” Dahası da var. Komisyonda kabul edilen ve Avrupa Parlamentosu’nun onayına sunulacak rapor, bizim parlamentomuzun -birkaç milletvekili dışında- neredeyse görmezden geldiği bir yaraya parmak basıyor: “2015 yılından bu yana devam eden yeni İstanbul Havalimanı inşaatında 38 kişi hayatını kaybetti. Bu bağlamda kötü çalışma koşullarını protesto eden işçiler cezaevine gönderildi.” Bütün bunlar gerçek mi? Evet, gerçek! Gerçek ama Avrupalılara ne! Öyle ya! Bizde demokrat -hatta solcu- geçinenler bile, DIŞARDAN bir eleştiri, uyarı, suçlama gelirse hemen hizaya girer. Suriye topraklarına saldırılarda olduğu gibi Başkanın yanında saf tutar. Hele medyamız… En muhalifi bile DIŞARIYA karşı yerli ve milli kesiliverir. Reis’i yedirmez! Oysa… Cümleler ve parmak basılan konular farklı da olsa, AP raporunun bir benzeri geçtiğimiz günlerde TÜSİAD Genel Kurulu’nda gündeme getirildi. Yüksek İstişare Kurulu Başkanı Özilhan ve eski TÜSİAD Başkanı Bilecik enflasyondan girip demokrasiden çıkarak Ankara’yı topa tuttu. Bugüne kadarki en sert uyarıyla “KRİZ ÇOK DERİN” dedi. Buyurun size skandal! İş dünyası iktidara ayar veriyor. Oysa ne gazeteci ne iş dünyası ne sanatçı ayar verebilir Reis’e… Hadi yandaş medyayı anlıyorum. Onlara, hele Sabah’a bakılırsa, iktidar enflasyonu mindere yapıştırdı, tanzim satışla yüzleri güldürdü, Osman Kavala bu şahane iktidarı devirmek için Gezi’yi organize etti… Zaten CHP de HDP ile ittifak yaptı ve Kandil’den talimat almaya başladı. Ne güzel, arkadaşlar Harikalar Diyarı’nda yaşıyor. Anlatmadan geçemeyeceğim; CNN TÜRK editörleri geçen gün haber toplantısında şu talimatı aldılar: “Haberlerde ZAM sözcüğü hiçbir vesile, hiçbir gerekçeyle geçmeyecek. Her gün, tanzim satış merkezlerine gidilip uygulamadan memnun vatandaş röportajları yapılacak.” CNN TÜRK böyleyse a Haber’i anlamaya, anlatmaya gerek yok herhalde! İyi de, yandaş cephesinde yer almayanlara ne oluyor? YAZININ DEVAMI İÇİN TIKLAYIN",https://halktv.com.tr/avrupanin-skandal-karari-374119h
Ayşenur Arslan,Aleyna Tilki’nin göbeği!,22 Aralık 2018 Cumartesi 12:00,"Nedir muhafazakarlık? Kişisel bir tutum mu? Yoksa Fransız Devrimi’nin öncesi ve sonrasındaki tartışmalarla kavramsallaştığı haliyle egemenlerin savunma hattı mı? Peki, Aleyna Tilki ve göbeğinin bu meseleyle ilgisi nedir? Yaklaşık 3 bin 500 karaktere ayrılmış bir köşede, muhafazakarlığın yüzyıllara yayılan serüvenini anlatmak söz konusu olamaz elbette. Ancak şu kadarını söylemeden geçmemeli: Muhafazakarlık derken, insanlık tarihi kadar eski bir olguyu anlamak gerekiyor. Olgunun/ kavramın kendisi aslında son derece basit: Feodal beylerden günümüzdeki neoliberal sistemin beylerine kadar “egemenlerin -her anlamda- varlığını korumak”. Karmaşık olan.. Daha doğrusu insanların anlamasını zorlaştıran, bunu yaparken kullanılan yöntemler. En başta dinden söz ediyorum. Ve onun etrafındaki gelenek / görenek / örf / ahlak vs. gibi süslemelerden. Sadede geleyim: Milliyet Gazetesi yazarı, bildiğim kadarıyla -en azından bir vakitler- üniversitede iletişim alanında eğiticilik yapan bir isim.. Hakkı Öcal.. Geçenlerde bir tweet attı. Aynen şöyle: “Elin terbiyeli oğlu gelir 17 yaşındaki yavuklusunu (mecburen) kaçırır, çocukları olur; iki taraf bu evliliği bağrına basar. Ama kazara savcı duyarsa aile mahvolur. Ama İstanbul’da 16 yaşındaki çocuğun orası burası göbeği açık sanatına Altın Kelebek ödülü verilir. Budur gidişat” Kastettiği, Aleyna Tilki. Ondan “böyle” söz eden de medya gibi vasat da olsa entelektüel seviye gerektiren bir alanda kalem oynatan biri. O kalem sahibi Aleyna Tilki’ye baktığında “göbeğini” görüyor. “Göbeğinin açık olmasından” rahatsızlık duyuyor. Bununla kalmıyor. Bir kıyas yaparak asıl rahatsızlığını dile getiriyor. “Elin terbiyeli oğlu” reşit olmamış bir kızı (niyeyse mecburen) kaçırınca başı derde giriyor da.. O terbiyeli çocukla kaçmayacağı pek net olan Aleyna nasıl böyle rağbet görüyor.. Raslantı olmalı! Hemen hemen aynı günlerde Star Gazetesi yazarı Yakup Köse de “aynı derde” işaret etti. O da, 18 yaşından küçük kızlarla evliliğin suç sayılmasını eleştirdi. Hakkı Öcal gibi -sakızlardaki manilerde kalmış “yavuklu” gibi sıfatlar kullanmasa da- kız çocuklarının evlenmesi önündeki engellerin kaldırılmasını istedi: “Dinimizde bâliğ olma yaş aralığı belli. Bu yaş aralığına göre yeni bir yasal düzenleme yapılmalı. Ak Parti bu mağduriyetlerin giderilmesi için geçici bir düzenleme yapmaya kalktı ama Batıcılar karşı çıkınca geri adım attılar. Benim bahsettiğim geçici bir düzenleme değil kalıcı ve fıtrata uygun bir düzenleme.” Baliğ olma, malum, buluğa yani ergenliğe erme demek. Peki İslam’da bu “yaş aralığı” nasıl? Yanıt aradığınızda karşınıza iki yaş çıkıyor. Kimilerine göre kızlarda 9, erkeklerde 12 yaş.. Kimilerine göre her ikisinde de 15 yaş. Doğrusu 15 yaşındaki bir kız ya da erkek için “çocuk” dışında ne denebilir bilmiyorum. Yine de, öteki seçeneğe bakınca “insaflı gibi” duruyor. Düşünsenize; bu muhafazakar beyefendiler bir kız çocuğunun 9 YAŞINDA EVLENEBİLECEĞİNİ DÜŞÜNÜYOR, SAVUNUYOR! Savunuyor.. Zira egemenler için dünyanın her köşesindeki geçer akçe DİN / ÖRF böyle buyuruyor. Ayşenur Arslan'ın yazısı",https://halktv.com.tr/aleyna-tilkinin-gobegi-352514h
Ayşenur Arslan,“Fesli Kadir” neyi temsil ediyor?,18 Kasım 2018 Pazar 01:04,"Son günlerin bu en “gözde” ismi ve temsil ettiğine geçmeden, bir fotoğrafı.. “Bu fotoğrafı” paylaşmak istedim. Aslında geçen haftaki yazıda yer alacaktı. Zaten yazının önemli bölümü de fotoğrafın “anlattıklarını” anlatıyordu: “Tarih 3 Temmuz 1918.. Vahdettin, Sultan Reşad’ın beklenmedik ölümü üzerine tahta geçtiğinde, bunun ‘son cülus töreni’ olduğunu biliyor gibiydi. Bilmese de hissetmiş olmalı. Baksanıza nasıl da eğreti oturmuş tahta. Ayakları, kalkıp gitmeye hazır, basamağın ucunda.. Ürkek, ‘hazırlıksız’ oturmuş.” Yazı, 10 Kasım vesilesiyle gelen ilan nedeniyle sayfa değiştirmiş.. Yeri daralınca da fotoğraf konmamış.. Bu nedenle de yazı “eksik” kalmıştı. Eksiği gidereyim dedim. Kaldı ki, bu haftanın konusu da, Vahdettin’in İngiliz zırhlısına binip kaçmasıyla başlayan süreçle bağlantılı. Yani, önce saltanatın, ardından hilafetin kaldırılmasıyla.. Bizler 10 Kasım’la Atatürk’ü anıp konuştuk. İktidar ve taraftarları da saltanatı/hilafeti. Diyanet İşleri Başkanı’nın Kadir Mısıroğlu’nu ziyareti, bu gündeme tüy dikti. BirGün’de Güven Gürkan Öztan’ın çok doğru tespitiyle “Meczup deyip geçemeyeceğimiz, rejimin karakterini sergileyen” ziyaret, arşivi de açtırdı! Malum, Fesli zatın sözlerini çekmeceden çıkartıp hatırlatmak için: “Keşke Yunan galip gelseydi. Ne hilafet yıkılırdı. Ne şeriat yıkılırdı.” Bu sözler “yıllık hatırlatma” babında aktarılıp konuşulurken, meselenin “daha ötesi” olduğunu işaret eden ilginç bir yorum geldi. Yorumlayan; soldan (daha açık söyleyelim, Türkiye Komünist Partisi’nden) AKP saflarına ricat eden Fuat Uğur’du. Uğur, medya tetikçisi Cem Küçük’le yaptığı programda Fesli zatın yanlış anlaşıldığını savunuyordu. Hatta ona göre, bu (yine) bir FETÖ oyunuyla çarpıtılıyor ve zavallı saf Atatürkçüler de kanıyordu. FETÖ’ye yıllarca kananların kim olduklarını biliyoruz. Geçelim. Mevzuya dönelim. Fuat Uğur, “Yunan Mezalimi” adlı bir kitap bile yazmış olan Kadir Mısıroğlu’nu özetle şöyle savundu: “Keşke Yunan galip gelseydi demedi. Dediyse de bi sor, neden dedi!” Neden dedi sahiden? Yanıtı aslında Kadir Mısıroğlu’nun sözlerinin devamında var. Mısıroğlu hilafetin ve şeriatın yıkılmasına yanıyor. Asıl derdi o! Fuat Uğur, geçmişinin de katkısıyla entelektüel bir hava kattığı konuşmasında bunu “neredeyse açık açık” dile getiriyor. Mısıroğlu’nun, “Yunanistan’da esir alınan Müslüman Türkler’in ne tekkeleri kapatıldı ne şeriat mahkemeleri lağvedildi” sözlerini yorumluyor/olumluyor. Bu minvaldeki tartışmayı hatırlıyor musunuz! FETÖ’cü ve REİS’çi takımıyla “yetmez ama evet” cephesinin 2012-2013 yılında.. Yani açılım sürecinde doruğa çıktığı dönemde ekranlardan eksik olmayan bir başlıktı: MEDİNE VESİKASI/ÇOK HUKUKLU TOPLUM PROJESİ. (*) Şu anda cezaevinde bulunan Zaman yazarı Ali Bulaç, tartışmanın dinamosuydu. Elbette farklı kesimler farklı biçimde algılıyordu projeyi. Siyasi İslamcılar bu tartışmada şeriatı anlıyordu. Liberaller ise Kürt siyasi hareketinin özerklik manifestosunu. Aslında Öcalan, bu iki farklı açıyı buluşturmaya soyunmuş.. “Demokratik İslam Konferansı” çağrısında bulunmuştu. Dönem; liberallerin henüz işlevi bitmiş safralar olarak balondan atılmadığı, Öcalan’ın AKP çevrelerinde “bilge siyasetçi” muamelesi gördüğü.. En önemlisi de FETÖ geriliminin dışa vurulmadığı bir dönemdi. REİS etrafında konuşlanmış liberaller, Türkiye’ye “İslam ile demokrasinin ya da sol ile İslam’ın evlenebileceği” masalını anlatmakla meşguldü. Ne güzel!! Her dini/etnik grup “kendi hukuku” ile yaşayacaktı. Böylece herkesin gönlü olacak, barış yerleşecekti!! Bunun mümkün olmadığı görüldü. Ama siyasi İslamcıların zihnindeki hayal küllenmedi. Şimdi (yeterince güçlendiklerini düşünerek) projeye tek başlarına yüklenecekler. Elbette artık Kürt siyasi hareketine zerre miskal yüz vermeden... Demokrasi/özgürlük falan diyenlere nefes aldırmadan.. Sadece siyasi İslam ajandasıyla.. Ve Güven Gürkan’ın dediği gibi “KOÇBAŞI” olarak kullandıkları Diyanet/Mısıroğlu gibi isim ve kurumlarla.. Hegemonyalarını yerleştirme görevi verdikleri ekran yıldızlarının tatlı tatlı anlattığı masallarla! Bizler Kadir Mısıroğlu’nun sözlerini arşivden çıkartırken.. O ve temsil ettiği siyasi İslamcılar “çok hukuklu toplum” tezini.. Yani, ŞERİAT İLE DÜZENLENMİŞ TOPLUM/HUKUK özlemini çekmeceden çıkartıyor. Ayşenur Arslan'ın yazısı",https://halktv.com.tr/fesli-kadir-neyi-temsil-ediyor-346994h
Ayşenur Arslan,Çok alametler belirdi!,22 Aralık 2019 Pazar 07:51,"Geçenlerde bir toplantıya davetliydim. CHP’li siyasetçilerin, yanı sıra CHP’de çalışan ya da kendisini ‘solda’ tanımlayan aktivistlerin olduğu bir grupla buluştum. Konuştuk, dertleştik. Hiç bilmiyordum, orada öğrendim. AKP döneminde İstanbul Büyükşehir Belediyesi’nin lokallerinde bıçaklar tabağın soluna konurmuş. Bilgisizlikten ya da öyle denk geldiği için değil. ‘Talimat’ gereği. Neden peki? Duyunca inanmakta güçlük çektim, şundan: Bıçak kesici bir alet olarak ‘kötüyü’ simgeliyormuş. O nedenle KÖTÜ TARAFTA durmalıymış. Yani solda! Sol elle yemeyi günah sayanların olduğunu biliyordum. Sola her konuda şeytani anlamlar yüklendiğini de biliyordum. Ama bıçağın sola sürgün edildiğini ilk kez duydum. Küçük çocukları, hayatlarında tek bir kitap okumamış ve hatta okuması yazması olmayan yetişkinleri düşünün... Zaten dogmalar ile karışmış akıllarının bir de bu kadar ayrıntıda saplantılarla dizayn edildiğini hayal edin. Şu anda Türkiye’de bu yaşanıyor. Bu oluyor. Bir yandan, -din eğitimi dersleri- konulan anaokullarında, din derslerinin zorunlu kılındığı ilkokullarda zihinlere korku tohumları ekiliyor. Diğer yandan NEO-ŞERİAT düzeni için inanılmaz adımlar atılıyor. *** Erdoğan’ın Din Şurası’nda söylediklerinden sonra üç hafta, üç yazımda “Laikliğin mezarı kazıldı” dedim. Siyasetçiler dışında pek çok kesim o yazılara ses verdi... Kaygıları paylaştı... Ve alarm zilleri daha yüksek çalmaya başladı. Örneğin, Ali Sirmen Cumhuriyet Gazetesi’nde önceki gün şöyle dedi: “Laik Cumhuriyetin tarihe karışmış olduğu gerçeği tartışma bile götürmez.” Ali Sirmen’in bu kadar keskin bir çizgi çekmesinin nedeni, Erdoğan’ın Din Şurası’ndaki sözleri… Ve hemen ardından Resmi Gazete’de yayımlanan ‘Faizsiz Finans Kuruluşlarının Bağımsız Denetimini Yürüten Denetçiler İçin Kurallar’ kararı. Medya Mahallesi programında ayrıntılarıyla dile getirdim. O karar, (güya) denetçilerle ilgili etik kuralları düzenlerken referansı İslam’dan, Kur’andan alıyor. Ayetlerle, hadislerle ve İSLAM HUKUKU yani ŞERİAT anlamına gelen FIKIH ile açıklıyor. Kamu adına çalışacak denetçilerde takva sahibi iyi müslüman olma şartı getiriyor. Dahası var. Bugün İstanbul’da bir toplantı düzenleniyor. Konusu, TIPTA FETVA! Düzenleyen, AKP’nin ne kadar fetvacı hocası varsa daha önceki toplantılarında boy göstermiş, İSAR Vakfı. Şimdi çıtayı biraz daha yükseltmişler. ‘Tıbbi konularda nasıl fetva verileceğine dair’ sempozyumla, bu alanı da NEO-ŞERİAT çerçevesine sokacaklar. *** Atılan, atılacak her adım bu toplumu bilimden biraz daha uzaklaştıracak. Zira baştaki örnekten de anlayacağımız... Zaten hiç saklamadıkları paradigmaları tam da “BU” demek! Hayatını, Erdoğan’ın Din Şurası’nda buyurduğu gibi, dinin hükümlerine göre düzenleyip yaşayanlar için akılla inancın ortaklığı söz konusu olamaz. Evet, aklı inkâr etmezler. Evet, aklın-bilimin sunduğu her yeniliğe balıklama atlarlar. Yeter ki akıl-bilim, inancın önüne geçmesin. Yeter ki ‘kesinleşmiş kabul’ anlamına gelen inanç, aklın sorularıyla kurcalanmasın. Gayba, yani bilinmeyene iman edenlerin yüreğine bilimin kuşku tohumları ekilmesin. Türkiye, işte böyle düşünenlerin... Daha doğrusu ‘böyle düşünülmesini isteyenlerin’ yönetiminde. Köşe bucak dizayn ediliyor. Milyonlar, devlet kapılarının açıldığı Menzil tarikatına... Adalet Bakanı Abdülhamit Gül’ün -şimdi değilmiş de 2015 yılındaymış!- şeyhinin elini öptüğü Haznevi tarikatına emanet! O milyonlara “SOL ŞEYTANDIR. SOL BİLİMİ TEMSİL EDER. BİLİM DE İMANI ZEDELER” diye öğretecekler. Hatırlayan, Erdoğan’ın en yakın danışmanlarından, kampanyasını teslim ettiği Erol Olçok 15 Temmuz’da öldürülmüştü. Cenaze töreninde, müftü -hem de Erdoğan’ın yanı başında- “Rabbim bizi çok okumuşlardan korusun” demişti. Kast ettikleri işte bu! Okumuşluğun, yani aklın-bilimin inanca üstün gelmesi. *** Sahi, akıl demişken! Bunca vahim gelişme karşısında muhalefetteki akıl tutulmasına ne diyorsunuz? *** Halk TV’deki Medya Mahallesi programına ocak başına kadar ara verdim. Hayır, tatil değil ameliyat molası! Aslında böyle duyuruları hiç sevmem. Ama bir hafta ekranda görünmeyince izleyiciler -eksik olmasınlar- telefona sarılıyor. Atılıp atılmadığımı soruyor. Malum, medyada böyle vakalara sık rastlandığı için haksız değiller. Ancak mesele tıbbi! Bir koşu gidip ameliyat olup geleyim, olur mu? Görüşmek üzere.",https://halktv.com.tr/makale/cok-alametler-belirdi-650389
Ayşenur Arslan,Paramparça,22 Eylül 2018 Cumartesi 11:54,"Önce tatil.. Derken İstanbul’a dönüş telaşı.. Ardından, 39.5 ateşle beni sözcüğün tam anlamıyla yatağa yapıştıran bir hastalık.. Bir virüs şeysi! Falan! Nihayet kendimi biraz toparlayıp sayfama, köşeme döndüm. Nereden başlayacağımı, ne yazacağımı bilemeden! Acaba Soçi Zirvesi sonrası medyamızın halini mi yazsam.. Örneğin, Ertuğrul Özkök’ün; İdlib konusundaki mutabakatı “Rusya memnun, Esad memnun” diye anlattıktan sonra, yazıyı “Kabul edelim ki bu Erdoğan için büyük bir diplomatik başarıdır” diye bağlamasından mı söz etsem.. “Acaba ne yazdığının farkında mıydı” diye merakımı mı dile getirsem.. Ya da, yeni havaalanı inşaatındaki eylem için yazılanlara mı değinsem.. Örneğin Fatih Altaylı’nın “Bu isyan normal değil” süper tahlilini.. Tahtakurusu dolu yataklardan şikayet eden işçiler için “Birilerinin bu İTLERİN kafasındaki bitleri ayıklayıp İÇERİ TIKMASI lazım” diyen Yeni Akit yazarının nefret söylemini mi ele alsam.. ••• Belki de Cumhuriyet’te olan bitenden söz etmemi bekliyorsunuz. Doğru! Medya mahallesinin en önemli, en çarpıcı gelişmesi, bu! Ama konuya, züccaciye dükkanını yerle yeksan etmeden nasıl dalacağımı bilmiyorum. Gidenlerin önemli bölümü, çok sevdiğim arkadaşlarım, meslektaşlarım.. Gelenler arasında da yine çok sevdiğim arkadaşlarım, meslektaşlarım var.. Diyelim ki meseleyi “kişisel” olmaktan çıkardık. Neresinden ele alıp nasıl bakabiliriz. Bilmiyorum. Hadi deneyelim: - Öncelikle; Cumhuriyet Gazetesi’ne, (kusura bakmasınlar ama) tıpkı Cumhuriyet Halk Partisi gibi (bence aşırı) bir önem atfediliyor. 9 ay kadar kısa bir süre çalışabildiğim Cumhuriyet’te, bu “ruha” sayısız örnekle tanık oldum. Askeri, siyasetçisi, bürokratı ve elbette gazete çalışanları için Cumhuriyet hep, bir gazete olmanın çok ötesinde anlamlar taşıyordu. Gazete, ülkenin egemen ideolojisinin simgesi gibi, kaç satarsa satsın “etkisini” koruyordu. - Oysa, 2000’li yıllar ve o altüst oluş sürecinde bildiğimiz her paradigma değişirken Cumhuriyet’in etkilenmemesi söz konusu değildi. Nitekim, gazete o değişim rüzgarlarında “cereyanda” kaldı. - Ergenekon sürecinde, başta İlhan Selçuk’un başına gelenler olmak üzere gazetenin uğradığı korkunç baskı.. - Daha sonra da adı doğrudan CUMHURİYET DAVASI olarak konan, kaç meslektaşımızı Silivri’ye gönderen malum süreç.. - İki ayrı süreçte de, cezaevine gönderilenler iktidarın / otoriter yönetimin mağduruydu. Evet, ideolojik anlamda aralarında ciddi farklar vardı belki.. Ama sonuçta, Türkiye Cumhuriyeti’ni yok etmeden rahat edemeyeceğini bildiğimiz bir iktidarın, Cumhuriyet Gazetesi’ni de yok etmek istediği açıktı. Bunu da önce FETÖ kumpası, ardından karşı kumpasla ve iki tarafı birbirine düşürerek gerçekleştirmeye çalıştı. - İKİ TARAF demişken.. Ben taraf seçmeyeceğim. Zira, kendimi ne Mustafa Balbay’ın görüşüne yakın hissediyorum.. Ne de Akın Atalay veya Can Dündar’ın.. Kaldı ki, giden ve gelenler/ kalanlar açısından da böyle net tanımlamalar söz konusu olamaz. Örneğin Çiğdem Toker’i “liberaller” cephesinde mi sayacağım yani! Ya da “yetmez ama evetçi” olduğunu mu düşüneceğim! Güray Öz’ü, Marksist dünya görüşünü görmezden gelip “o tarafa” mı yazacağım! Karşı taraf için de aynı şey geçerli elbette. Mustafa Balbay ve gazetenin eski / yeni kalemlerine bakıp da “Cumhuriyet şimdi AKP’ye yanaşır” diyene “yuh” çekmemek zor doğrusu! - Ne var ki.. Bir not düşmeden geçmemek gerekiyor. Medyanın “ele geçiremedikleri” kısmında (elbette tümüyle ideolojik / politik yaklaşım nedeniyle) zaman zaman “milliyetçi hassasiyet” depreşiveriyor. Sözcü’den FOX Haber’e.. Haberciliklerini, muhalif yaklaşımlarını bilip takdir ettiğim pek çok medya organı.. Konu özellikle Suriye savaşına ve oradaki gelişmelere geldiğinde “milletin / devletin bekası” sloganı altında buluşuyor. - Son örneğini, Reyhanlı katliamının planlayıcısı diye takdim edilen Yusuf Nazik vakasında gördük. Nasıl olduysa, MİT Suriye Muhaberatı ve Rus ajanlarının cirit attığı Lazkiye’de, üstelik tutulduğu güvenli evde Nazik’i yakalamış, paketleyip Türkiye’ye getirmişti. Bu “haberin” ertesi günü medyaya özellikle bu konu çerçevesinde baktım. Okuduklarım sürpriz olmadı. Pek az gazete ve köşe yazarı dışında kimse “haber”deki tuhaflıkları sorgulamamıştı. MİT’in pazarladığı hikaye olduğu gibi yazılmıştı. Mustafa Balbay da konuyu, Cumhuriyet’in genlerine işlemiş “devletçi hassasiyet” ile yazmış, apaçık soruları ıskalamıştı. - Elbette tek bir örnek üzerinden.. Dahası tek bir isim üzerinden sonuca varmak doğru olmaz. Ancak yakın geçmişte Nuray Mert’ten Ahmet İnsel’e pek çok isim hakkında yazmış, “itiraz” hakkını kullanmış bir gazeteci olarak.. Bugün de yazma hakkımı kullanmak ve en azından bu notu düşmek istedim. -Keşke Cumhuriyet gazetesi, kumpas davalarıyla sarsılmasaydı. Daha önemlisi, keşke o son davada tanık olduğumuz gibi gazeteciler ikiye bölünmemiş olsaydı. O acılar yaşanmasaydı. Kendi adıma değişiklikler için “kendi bilecekleri iş” der geçerdim. Ne yazık ki öyle olmadı. İktidarın üzerinden silindirle geçtiği medyada bir de böyle üzücü bir sayfa yazıldı. Umarım yeni sayfalar olmaz. Zaten bir avuç kalmış gerçek gazeteciler birbirini kırıp geçirmez. - Sevgili Yazgülü Aldoğan, ilk yazısında Cumhuriyet’i şöyle tanımlamış: “Özgür ve bağımsız medyayı ayakta tutma, okurla gazeteyi tekrar barıştırma, güven duymasını sağlama görevi, nihayet söylemek istediğini satır aralarında kamufle etmeden yazabilme yeri!” Yazının tamamı için tıklayınız",https://halktv.com.tr/paramparca-338204h
Ayşenur Arslan,Ertuğrul Özkök’ün hatırlattıkları,09 Şubat 2019 Cumartesi 11:40,"Türkiye’nin geldiği yere bakıyorum… Siyasetçisinden sanatçısına, sokaktaki insandan esnafına hemen herkesin her şey yolundaymış gibi yapmasına, yaşamasına inanamıyorum. Her gün “artık bu kadarı da fazla” diyorum. Ertesi gün daha fazlasıyla karşılaşıyorum. Bu yazı için klavyenin başına geçtiğim saatlerde mesela, adının önünde PROFESÖR unvanı olan bir “şeyin” sözleri… “ARTIK BU KADARI ÇOK ÇOK FAZLA” dedirtti. Profesör Cevat Akşit denilen “şey” şöyle buyurmuştu: “SÜNNETSİZ KADIN FAHİŞE OLUR” Kadın sünnetinin bu topraklarda uygulanabilir olması söz konusu değil. Biliyorum. Ancak bu topraklarda yetişen ve profesörlüğe kadar yükselen bir “şey” bunu düşünebiliyor, söyleyebiliyor. Başka “şeyler” aynı korkunçlukta fikirler saçabiliyor. Tiksindirici bir inanç pornografisi sergiliyor. Akılları fikirleri, inanç adına, kadında. Kadının bacak arasında. Daha önce bu kadar çok muydular? Bu kadar seviyesiz, pervasız, çirkin şey daha önce nerelerde gizleniyormuş? *** Böyle uç bir örneğin, başlıkta adı geçen Ertuğrul Özkök ile ne ilgisi var diyeceksiniz… Anlatayım. Geçen hafta sonu Abdi İpekçi, ölümünün 40. yılında anıldı. Nedendir bilinmez, Ertuğrul Özkök de o toplantının konuşmacıları arasındaydı. 40 yıl önceye gitti ve Abdi İpekçi’nin katledildiği o korkunç günden “aklında kalanı” anlattı: “Benim kafamda bir araba plakası var. Hiçbir zaman silinmedi o plaka. 34 SL 001, bu plakayı ben 1979 yılında iki kapılı bir BMW arabanın önünde gördüm ve kafama takıldı. Niye takıldığını anlatayım. O araba Abdi İpekçi’nin öldürüldüğü iki kapılı BMW arabasının plakasıydı. O zaman şunu dedim ben: ‘Vay canına demek ki gazetecilerin de BMW arabası olabilirmiş’ Bu araba benim kafamda kaldı.” Ertuğrul Özkök, o kadar korkunç bir olayda Abdi İpekçi’nin arabasına bakmış ve bunu düşünmüş, öyle mi! Şaşırmadım. Evet, öyle! Yalnızca Özkök değil. 12 Eylül sonrasında medyada yükselen, ÖZAL DÖNEMİ GAZETECİLERİNİN tipik refleksi buydu. Hatta, bırakın Abdi İpekçi’nin (kızının aynı toplantıda anlattığı üzere patronun ısrarıyla ve borçlanarak aldığı) BMW arabasını… Teknesi, yatı olmayanı “ezik” sayan… Hizmetçili bahçıvanlı villalarda yaşamayanı tanımayan… Türkiye ve Türkiye medyası gerçeğiyle asla bağdaşmayan bir gazeteci kuşağı yaratıldı. Gazeteci dediysem, muhabiri ya da mutfaktakileri anlamayın. Ekrana çıkan, gazete ya da televizyon yöneten, şöhrete şöhret, paraya para demeyen ve patronlarla aşık atan isimlerden söz ediyorum. *** Ertuğrul Özkök, başta anlatmaya çalıştığım işte bu yeni Türkiye’yi düşündürdü. Siyasal İslamcılar memleketi nasıl oldu da bu kadar kısa sürede bu kadar kolay ele geçirebildiler? Ya kanaat önderleri, köşeciler, medya büyükleri, onlar ne yaptı? Kendileri birer New Yorklu birer Parisli gibi yaşarken, (özellikle yoksul) insanların Orta Çağ karanlığına sürüklenmesine nasıl göz yumabildiler? Yanıtı biliyorum, elbette: Para, çıkar, konfor, şöhret, güce yakın olma arzusu… Biliyorum da, düşünmeden yapamıyorum. Eğer bu ülkede medya Ertuğrul Özköklerin, Zafer Mutluların, Mehmet Ali Birand’ların, Fatih Çekirgelerin ve benzerlerinin elinde olmasaydı… Eğer onlar ve benzerleri paraya arkalarını dönüp gazeteci kalabilseydi… Gerçeklerin üstünü örtmeye, yalana ortak olmaya kalkışmasaydı… İktidar hegemonyasını bu kadar kolay kurabilir miydi? Bunların yanıtını da biliyoruz değil mi! 12 Eylül darbesi, ÖZALİST ve sonrasında SİYASİ İSLAMCI sistem için gerçekleştirildi. Ayşenur Arslan'ın yazısı",https://halktv.com.tr/ertugrul-ozkokun-hatirlattiklari-363064h
Ayşenur Arslan,Yargı buraya yumruk havaya!,09 Mart 2019 Cumartesi 11:42,"Peşin peşin şunu söyleyeyim: Gözlerime yazık inanın. 657 sayfa. Oku oku bitmiyor. Üstelik insan okuduğundan da pek bir şey anlamıyor. Gezi iddianamesinden söz ediyorum. Hani şu, müşteki, mağdur listesinde Erdoğan’ın bulunduğu… Devamında da -o sıradaki hükümetin değerli isimlerinden- Muammer Güler, Egemen Bağış, Zafer Çağlayan’ın yer aldığı iddianame. Tıpkı OdaTV, Balyoz, Ergenekon, Askeri Casusluk ve elbette son dönemdeki Sözcü ve Cumhuriyet davalarının iddianameleri gibi tarihe geçecek bir metin! Sayın Savcı, GİRİŞ bölümünde, yani tüm iddiaların özetinin sunulduğu kısımda Gezi’nin amacını ERDOĞAN’I YIPRATMAK olarak takdim ediyor. Ama sonra bu iddia ERDOĞAN’A DARBE’ye dönüşüp müebbet hapis cezasının temeli atılıyor. Çelişkiler, bu bir çelişkiyse tabii, bununla sınırlı değil. Darbe yapmaya kalkışmakla suçlanan sanıklar ŞİDDETSİZ MÜCADELE yöntemlerini uygulamakla itham ediliyor. İnanmayacaksınız ama gerçekten iddianame bunu söylüyor. Şiddetsiz mücadele yöntemleri birer birer anlatılırken, şöyle şahane bir örnek de veriliyor: Mehmet Ali Alabora ve (Gezi’nin provası dedikleri) Mi Minör oyunu ile (bakınız burası çok önemli!) BAĞLANTILI KİŞİLERİN ÇOĞU OLAYLAR SIRASINDA BİR SÜRE EVDEN ÇIKMAMIŞLARDI. Nesini nasıl yazmalı ki! Her tarafı ayrı şenlikli! Hadi, “off the record” yani “kayıt dışı” sözcüğünü anlamadıkları için telefon deşifresine (göze ve kulağa da hayli tehlikeli gelen bir ifadeyle) OPTARİKA denmesine “sehven” deyip geçelim. Ama iddianamenin bütünü incilerle dolu! En güldüren ‘inci’, Türkiye’deki arı çeşitliliği ve popülasyonu haritasının ‘Türkiye’yi bölen harita’ diye sunulması. Üzerindeki yazıyı Google’a sorsalar anında öğrenecekler hâlbuki. ‘Gezi’nin en vahşi eylemi’ diye anlatmalara doyamadıkları Kabataş vakasından tek cümle yok. Gençlere alınacak 100 sandviç ise, müthiş delil diye koca koca harflerle yazılmış. Geçmişteki iddianameler gibi, bunda da bolca telefon dinleme kayıtları var. Hani Cumhuriyet davasında Güray Öz, pideciye telefon etmekle suçlanmıştı ya… Bunda da o kadar VAHİM kayıtlar var. Ancak, iddianamenin çok büyük bölümü açık kaynaklardan edinilmiş bilgi tweet, tv yayını, rapor, köşe yazısına ayrılmış. 6 yıl önce orta yerde söylenmiş, yazılmış ne varsa ‘suç delili’ oluvermiş. Arada öyle ‘iddialara’ rastlıyorsunuz ki, bir an ne okuduğunuzu unutuveriyorsunuz. Örneğin, memurlara (polis ve jandarma için bu ifade kullanılıyor) kaba el kol hareketi yapmak, alay etmek veya tam aksine onlara çiçek vermek de suç listesinde. İnanmıyorsanız sayfa: 48. Tabii memura çiçek vermek… Avrupa Parlamentosu milletvekili ile kamuya açık bir yerde (bildiğiniz kafede) yemek yemek… Gezi’deki gençler için sandviç veya gaz maskesi temin etmeyi düşünmek… Evden çıkmamak veya tam aksine çıkmak… Darbe kalkışması iddiasının altını dolduramıyor. İŞTE YAZININ DEVAMI",https://halktv.com.tr/yargi-buraya-yumruk-havaya-383885h
Ayşenur Arslan,Siyah Ayna’da görünenler,05 Ocak 2019 Cumartesi 10:25,"Siyah Ayna… Orijinal adıyla söylersem Black Mirror… Sanal medyada -şimdilerde de Netflix’te- yepyeni bir tür. Dizi değil. Film değil. Bir “konsept”. Uçuk kaçık fikirlerle, ütopik ya da distopik önermelerle çekilen, birbirinden bağımsız kısa filmler Siyah Ayna’da buluşuyor. reği mi yesin yoksa öteki markayı mı tercih etsin? Şu kaseti mi dinlesin yoksa diğerine mi kulak versin? Merakınızı öldürmemek için sonrasına hiç gitmeyeceğim. Ama, Siyah Ayna’da “benim gördüklerimi” anlatacağım. *** Konda Araştırma, önceki gün “10 YILLIK TOPLUMSAL DEĞİŞİM RAPORU”nu yayınladı. Rapor bize şunu söylüyor: Kendisini “dindar” diye tanımlayanların oranı on yılda yüzde 55’ten yüzde 51’e geriledi. Keza, oruç tutanların oranı 10 yıl önce yüzde 77 iken bugün bu oran ciddi bir düşüşle, yüzde 65 oldu. Buna karşılık, kendisine “geleneksel muhafazakar” diyenlerin oranı yüzde 37’den yüzde 45’e yükseldi. Rapora göre, kadınların toplum içindeki yerlerine dair görüşlerde de ciddi bir iyileşme gözlendi. Örneğin “kadın çal4ışmak için eşinden izin almalıdır” diyenlerin oranı -yine ciddi bir düşüşle- yüzde 69’dan yüzde 55’e geriledi. *** Daha pekçok ayrıntısı var raporun. Ama yerimiz/yenimiz dar! Bu nedenle bu kadarla yetineceğim. Zaten “bu kadarı” bize anlamlı bir tablo sunuyor. İktidar kindar / dindar / ahiretten başka düşüncesi olmayan bir nesil için çok uğraştı. Hala uğraşıyor. Medyaya, eğitime, vakıflara bu amaçla oluk oluk para akıtılıyor. Oysa, on yıl içinde gele gele bu noktaya gelebilmişler. Raporda yer almayan bir başka örnek taptaze karşımızda duruyor. Erdoğan tehdit etti. Reisseverler kamera karşısına geçip hiç utanmadan portakal bıçakladı. RTÜK sopasını gösterip yasak getirdi. Ama Fox Ana Haber son zamanda hep olduğu gibi, bu saldırıdan sonra da -bırakın en çok izlenen haber bülteni olmayı- EN ÇOK İZLENEN PRGRAMLAR LİSTESİNDE ZİRVEDE. Aynı şey Uğur Dündar’ın Halk Arenası programı ve Metin Akpınar ile Müjdat Gezen için geçerli değil mi! Yok! Olmuyor! Güçleri artık bu kadarına yetiyor. Zira, gençler bilmek istiyor. Gençler seçenek istiyor. Seçmek istiyor. Sonuçta, sınavları bile test usulü yapılagelmiş bir kuşağın çocukları onlar. Bizim kuşağımızda olduğu gibi “Acaba TRT’yi mi seyretsek yoksa TRT’yi mi?” diye düşünmüyorlar. Televizyonlar… Cep telefonları… Eğlence biçim ve mekânları… Hatta dünya mutfağı örnekleri… Şu ülkeye seyahat… Bu ülkede staj… Uzatın uzatabildiğiniz kadar. Böyle bir kuşaktan, Reis’in hayal ettiği gibi TEK TİP İNSAN MODELİ çıkar mı! Sadece rapor değil, sokaklar da söylüyor bunu. YA-PA-MA-MIŞ-LAR! *** Peki bu, içimizi ferahlatıp umutlanacağımız bir tablo mu? Elbette hayır! Sanatı, kültürü, hukuku, bilimi, sporu ile çoktan “Orta Doğu kriterlerine hapsolmuş” bir ülke haline geldik. Bu kıskaçtan kurtulabilmek için, Öncelikle medyası / söylemi / paradigması ile iktidarın hegemonyasını kırmak gerekiyor. Çünkü, son 10 yılda yapılamayan, bir bakmışsınız ikinci 10 yılda gerçekleşmeye başlamış. Çok daha önemlisi de şu; MUHALEFET GERÇEK SEÇENEKLER SUNABİLMELİ. Topluma, özellikle gençlere “başka bir seçenek / başka bir dünya mümkün” dedirtmeli. Onların hayallerine ve hızına uyma becerisi gösterebilmeli. Ayşenur Arslan'ın yazısı",https://halktv.com.tr/siyah-aynada-gorunenler-354962h
Ayşenur Arslan,En güvenilir siyasetçi Süleyman Soylu!,02 Mart 2019 Cumartesi 09:24,"Bu, elbette benim iddiam değil. Gezici Araştırma böyle söylüyor. Güya sokağa çıkıp vatandaşla konuşmuşlar.. “En güvenilir siyasetçi kim” diye sormuşlar. Birinci sırada da Süleyman Soylu çıkmış. Üçüncü sırada Tak-Şak Paşa Versiyon 2 Hulusi Akar.. Altıncı sırada gazetecilerin bile adını hatırlamakta zorlanacağı MHP Genel Başkan Yardımcısı Fethi Yıldız.. Hatta aşağılarda bir yerlerde Cem Uzan falan var. Yani, Murat Gezici kusura bakmasın ama ciddiye alabileceğim bir liste değil. Ama, birinci ismin “NEDEN BİRİNCİ SIRADA OLDUĞU” sorusu listeyi ilginç kılıyor. Sahiden, Süleyman Soylu nasıl / neden / ne alaka Türkiye’nin en güvenilir siyasetçisi? Vaktiyle (listenin ikincisi) Özgür Özel, O’nun için hayli köşeli bir iddiada bulunmuştu: “Süleyman Soylu, Erdoğan sonrası AKP için genel başkan projesidir. Bu, yaklaşık 9-10 yıllık bir FETÖ projesidir.” Gezici’nin araştırmasını gördükten sonra aklıma bu “iddia” geldi. Ancak, Soylu’yu aklıma düşüren bir başka şey daha var: İstanbul’un ana arterlerinde sık sık karşıma çıkan kocaman bir pankart. Pankartta Soylu’nun devasa bir portresi ve “güçlü Türkiye” sloganı var. Erdoğan’ı ya da belediye başkan adaylarını anladık da.. İçişleri Bakanı neden, nasıl bir gerekçeyle “reklama” ihtiyaç duyar ki! Bu soru işaretleri zihnimde tura çıkmışken, önceski gün Sözcü yazarı Rahmi Turan bir yenisini ekledi: “Ankara’dan ilginç haberler geliyor. CHP’nin Büyükşehir adayı Mansur Yavaş’ın 7 puan önde olduğu, AKP’nin Başkent’i kaybetme paniğine kapıldığı belirtiliyor. AKP kaynaklarından bana fısıldanan şu: Sayın Özhaseki, sağlık sorunları gerekçesiyle ve kendi iradesiyle adaylıktan çekilecek, onun yerine son anda Süleyman Soylu aday yapılacak.” Soylu sanki her yarışın favorisi gibi anılıyor. Adı sık sık özellikle Ankara için geçiyor. Ancak, gördüğüm kadarıyla onun gözü çok daha yükseklerde. Hem de çok uzun süredir. Medyadaki en eski / en yakın arkadaşı Mahmut Övür’ün 2000’li yılların başından bu yana dikkat çektiği.. Hatta gözümüze soktuğu bir isim, Soylu. O kadar ki, Soylu daha AKP’de değilken bile “AK PARTİ’DE SÜRPRİZ İSİM” başlığıyla yazmıştı: “Eski DYP’li Süleyman Soylu’yu yakında Ak Parti’de görmek kimseyi şaşırtmamalı.” Tuhaf değil mi! Daha AKP’de değilken “AKP’nin yükselen yıldız adayı” ilan ediliyor! İddia edildiği gibi “bir projeden” mi söz etmeliyiz? Dahası, bunun arkasında FETÖ mü aramalıyız? Hem kendisinin hem de medyadaki en büyük desteği Mahmut Övür’ün geçmişteki Cemaat övgülerini mi hatırlamalı / hatırlatmalıyız? O kadar derine inemeyeceğim. Ama şu kadarını söyleyebilirim; Soylu, bir PROJE olabilmek için çok çalışıyor. Tıpkı Hitler’in yakın çevresinde -hatta son deminde bile- “ikinci adam” olabilmek.. Onun gücünden güç alabilmek için savaşanlar gibi.. Süleyman Soylu da -en azından şimdilik- İKİNCİ ADAM olmak istiyor. YAZININ DEVAMI İÇİN TIKLAYIN",https://halktv.com.tr/en-guvenilir-siyasetci-suleyman-soylu-379020h
Ayşenur Arslan,Medyanın TOKSİK Dili,24 Kasım 2018 Cumartesi 11:12,"Oxford Sözlüğü geçenlerde 2018 yılının sözcüğünü açıkladı: TOXİC. Sözcük, okunuşuyla bizim dilimize de girdiği için biliriz. ZEHİRLİ demek. Oxford Sözlüğü’nün açıkladığına göre, yıl içinde insanlar internette en çok bu sözcüğü aramış. Belli ki aynı sıklıkta kullanmış. Üstelik sadece tam karşılığıyla değil. Politikadan günlük hayata, ikili ilişkilerden çeşitli metaforlara kadar birçok alanda kavramsallaşmış. Açıklamada özellikle belirtilmiyor, ancak biz bu kapsama alanında medyanın diline özellikle yer vermeliyiz. Öyle ya, medyamız dünyanın en zehirli diline sahip. Marjinal yayınlardan... Gençlerin arada bir uğradığı bloglardan... Yeraltı jargonundan söz etmiyorum. Bildiğiniz büyük kanallarda... Rakamları dünyadaki rakiplerinin yanında zavallı kalsa da çok satan gazetelerin köşelerinde... Neler neler söyleniyor, yazılıyor: Şerrrefsiz... Çakkaaal... Hain... Vatan haini... Terörist... Törerist... Falan filan. Döneme... Daha doğrusu Saray’ın çıkarlarına bağlı olarak bu hitapların muhatabı değişse de içerik değişmiyor. Değişmek bir yana, giderek “zenginleşiyor”! Hatta, bizzat Saray’ın katkılarıyla gelişip serpiliyor! *** Medyanın dili, o toplumun demokrasi kalitesini yansıtır. Yönetenlerin hedeflerini işaret eder, paradigmalarını ele verir. 44 yıllık gazetecilik serüvenimde buna dair sayısız örnek yaşadım. Aklıma ilk gelen hep şu olur: Yıl 1975. TRT’de bir yıllık muhabirim. İstanbul’dan bir haberin “dili” dikkatimi çekmişti. Haberde “Bisiklet çalan 17 yaşında bir delikanlının -polisin dur ihtarına uymayınca- ölü olarak ele geçirildiği” söyleniyordu. Şefime sormuştum: “Bir insan, bir hayat ölü olarak ele geçirilebilir miydi? Neden ‘öldürüldü’ demiyorduk da, sanki yakalamanın doğal / makul / meşru yollarından biriymiş gibi ‘ölü ele geçirmekten” söz ediyorduk?” Yanıtı hatırlamıyorum. Önemi de yok zaten. Önemli olan, sonraki upuzun yıllar boyunca bu ifadenin habercilerin diline yerleşmesiydi. Gencecik muhabirler ya da koca koca anchormanler yüzlerce hayatı ölü olarak ele geçiriyordu. Yargılamadan, hüküm vermeden öldürmek meşru kılınıyordu. Son zamanlarda eskisi kadar sık duymuyorum bu kalıbı. Onun yerine “etkisizleştirme” kalıbı kullanılıyor. İnsanlar artık etkisizleştiriliyor. Zannedilir ki, operasyon bitince o insanlar yeniden etkin hale gelecek / getirilecek. Ölüler çizgi filmlerdeki gibi ayağa kalkıp yürümeye başlayacak. *** Zehir var, zehir var! Kimisi -siyanür gibi örneğin- anında öldürür. Kimisi de -arsenik gibi örneğin- azar azar verirseniz yavaş yavaş öldürür. Medyamızın, özellikle ve bilhassa iktidar medyasının zehirleri de türlü çeşitli!! Üstelik sadece suçlamıyorlar artık. Tetikçi olmakla övünen Cem Küçük’ün ifadesiyle, kendilerinden olmayanı “medeni ölü” haline getiriyorlar. Saldırı öyle bir hal aldı ki, yaralamaya bile razı değiller. Öldürecekler. Çok açık. Çok net. Cem Küçük’le mukayese edildiğinde yıkanıp yunmuş diyeceğiniz Okan Müderrisoğlu’na bakınca hangi noktaya geldiğimizi anlıyoruz. Sabah’ın Ankara Temsilcisi Müderrisoğlu, sahiden mutedil kalemi ve bulunduğu yere göre bir hayli yüksek dereceli gazeteciliğiyle bilinir. Di! Ama o bile artık burnundan alevler fışkırtıyor. Ekranda gazeteci / konuk falan olduğunu unutup muhalif gördüğüne saldırıyor. Karşısındakini -geçenlerde NTV’de yaptığı gibi- AKP dedi diye alenen azarlayıp “Ak Parti.. Ak Parti” diye uyarıyor. Hani neredeyse “terbiyeye davet” ediyor. Anlamak zor değil. Erdoğan iktidarının en zor, en sıkışık dönemini yaşıyor. Daha bir ay önce “herkes kendi yoluna” demişken Bahçeli’yi Saray’a davet etmesi boşuna değil. Sandık sıkıntılı. Tıpkı ekonomi gibi. Diplomasi gibi. Sokağın hali gibi. O sıkıntıda bildiği birkaç şeyi yapacak elbette. Bahçeli’yi yardıma çağıracak. Bombalar -7 Haziran seçimi sonrasında tanık olduğumuz gibi- patlamasa bile, Erdoğan “terör simülasyonu” yaratacak. Seçmenini “karşı tarafa düşmanlıkla” konsolide edecek. Kendi öfkesini toplumun kılcal damarlarına pompalayacak. Bu yüzden son günlerde köşelerden zehir akıyor. Ekranlardan öfke taşıyor. Yahu iktidardasınız. İşiniz garantide. Maaşınız şahane. Ne bu öfke? Ee ne yapsınlar? İstikbalinizi Erdoğan’a bağladıysanız, aklınız / fikriniz / sözünüz / özünüzle de bağlanacaksınız. Rüyalarınızda bile sapma göstermeyecek, tam biat sergileyeceksiniz. Yok öyle, hiç değilse rüyalarımda yeni doğmuş buzağı gibi hoppidi hoppidi oraya buraya koşayım. Asla. Hizadan çıkılmayacak. Erdoğan’ın gözlerinden başka gözlere bakılmayacak. Yazık ya! Şaka değil, gerçekten acıyorum. Artık savunulacak tek bir yanı kalmamış şeyleri savunmaya çalışmak nasıl hazin bir akıbettir! Biliyorum çok üzülüp pek kırılacak. Ama kusura bakmasın. Yazmasam... Medya tarihine küçük de olsa bir not düşmesem olmaz. Bir zamanlar “arkadaşım” dediğim Sedat Ergin, geçenlerde (son siper gibi koruduğu köşesinde) Osman Kavala’dan söz etti. Adaletin gecikmesinden yakındı. Ve yazısını şöyle noktaladı: “Kavala’ya yöneltilen suçlamaları ayrıca değerlendirmek gibi bir amacım yok. Benim konum, bir vatandaşı iddianame olmaksızın bir yıl hapiste tutmanın, suçlandığı delil dosyasını görmesine bile izin vermemenin adalet kavramıyla ne ölçüde bağdaştığı sorusunu kamuoyunun vicdanı karşısında gündeme getirmektir. Bunu, Cumhurbaşkanı Erdoğan’ın adalet konusundaki kuvvetli görüşlerinden yola çıkarak yapıyorum.” Neymiş? CUMHURBAŞKANI ERDOĞAN’IN ADALET KONUSUNDAKİ KUVVETLİ GÖRÜŞLERİNDEN yola çıkmış. Meselenin doğasında vardır. Zehirle uğraşırsanız er geç siz de etkilenirsiniz. Sizin de elleriniz kirlenir. Soluk borunuz tıkanır. Görüşleriniz ve hayatınız toksik hale gelir. Elbette yılın modasına uygun biçimde! Zaten ne demişler! Moda, insanın kendisine yakışanı yaşamasıdır!",https://halktv.com.tr/medyanin-toksik-dili-347733h
