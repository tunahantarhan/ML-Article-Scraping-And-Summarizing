Yazar,Başlık,Tarih,Metin,URL
Fuat Bol,Türkiye düşmanları,"Mayıs 19, 2025 06:29","Tarih boyunca, coğrafyamızın ve sosyolojimizin kaderi budur. Bu sosyolojinin gereklerini yerine getiren devlet ve milletler payidar olmuş, gaflette bulunup gereğini yapmayanlar ise bu coğrafyadan silinip gitmişlerdir. Bu toprakların en büyük handikabı mebzul (bol) miktarda ‘hain’ yetiştirmiş olmasıdır. Okumuşumuz olsun, cahil insanımız olsun çok kolay devşirilebiliyoruz. Dün ve bugün en büyük yanlışı, insanımızın hamur mayasının yoğrulduğu dinimizi ve dini değerlerimizi tahrip ederek yaptık. Yönetim eliyle dine ve dindarlara baskılar artırılınca din yerin altına çekildi ve insanımız maalesef kapanın elinde kaldı. İyi niyetli ve halis cemaatlerin yanında çok daha fazlası, kötü niyetlilerin ve hatta yabancıların (düşmanların) güdümünde olarak içimizde fink atmaya başladı. FETÖ belası bu yüzden başımıza geldi. F. Gülen denilen bir iblis geldi, sözde nurculuk adı altında din adına sam yeli estirilen çorak arazileri sözde din diye on yıllar boyunca sürdü, her yaştan ve meslekten insanımızı ve özellikle genç beyinlerimizi iğdiş ederek devşirdi. Hatırlayın; insanımız evlatlarını FETÖ’nün okullarına bilimin yanında dinlerini de öğrensinler diye gönderdi. Halbuki bu işi devletin yapması gerekirdi. Devlet yapsaydı kontrolde olup iş, şirazesinden çıkmazdı. Sözde ‘laik’ devlet, kendini dini eğitimden soyutlayarak nesillerimizi ne idüğü belirsiz, sapık ve sapkın dehlizlerin kucağına itti. En büyük düşmanımız cehalettir. Cehaletimiz yüzünden önüne gelen din bezirgânları (tüccarları) kendilerine, istedikleri kadar mal ve müşteri bulabiliyorlar. Bu tehlike FETÖ’nün takibata uğratılmasıyla bitmedi, dışarısının güdümünde devlet ve millet aleyhinde iş gören sözde cemaatler de FETÖ’nün akıbetine uğratılmalıdır. Devlet, Anayasa’nın amir hükme gereğince vatandaşının manevi gelişimini sağlamak zorundadır. Laikliği din düşmanlığı şeklinde anlayan ve tatbik etmek isteyen zihniyet, din eğitimini yasakladı ve din konusunda tabir caizse milleti ‘saldım çayıra!’ mantığıyla boş bıraktı. Halbuki her şeyde olduğu gibi din de boşluk kaldırmazdı ve bırakılan o boşluk, şeytanlar tarafından doldurulurdu. Nitekim dolduruldu da. Bütün bu kepazeliklerden sonra bugün hâlâ FETÖ’cüler faaliyetlerine devam edebiliyorlarsa, işin vahametini anlamak gerekir. Dikkat edin; Türkiye’miz, yarım asırdır maruz bırakıldığı bir beladan, terör belasından kurtuluyor ama görüyorsunuz ki içimizdeki birileri, sevinmek yerine üzülüyor. Nedenmiş efendim? Bu tarihi barışın başarısı Sayın Erdoğan’ın ve Sayın Bahçeli’nin hanelerine yazılacakmış! Bu kafa dün de böyleydi; ‘Edirne’yi Enver (Paşa) almaktansa, Bulgar alsın!’ diyorlardı.",https://www.hurriyet.com.tr/yazarlar/fuat-bol/turkiye-dusmanlari-42806575
Fuat Bol,Kendimiz olamamak,"Mayıs 10, 2025 06:29","Neden acaba? Bizi kendimizden, kendi öz değerlerimizden öylesine kopardılar ve benliğimizi bütün kazanımlarıyla öylesine unutturdular ki, öz cevherimizi hala başka yerlerde, başka ideolojilerde ve başka diyarlarda arıyoruz. Halbuki bizim hastalığımız milli; reçetemiz de milli olmalı değil mi? Öyle değil; hastalığımızın teşhisini de yanlış koyuyorlar, reçetesini de yanlış veriyorlar. Kuvvet ve kudretimiz elimizden gidip, emperyalistlerin kapısında uydu yapıldığımız günden beri, önce vatanımızda, onu paramparça ettikten sonra da milli bünyemizde ameliyat yaptılar. Kültür emperyalizmi ile bizi bizden ve bütün değerlerimizden kopardılar. Artık ne milliyiz ne gayr-i milli, ne batılıyız ne doğulu, ne inançlıyız ne inançsız, ne yerliyiz ne yabancı ve sonuç itibariyle ne olduğumuzu kendimiz bilmediğimiz gibi başkaları da bilmiyor! Eskiler, insanı ‘düşünen hayvan’ diye tarif ederlerdi. Bizi düşünceden kopardılar, sadece ‘hayvan’ olarak bıraktılar. Halbuki biraz düşünsek, hakikati ceket astarımızın içinde unuttuğumuzu göreceğiz ama... Nerdeee! Düşman, iki özelliğimizi hedefine koyup üzerimize çullandı. Bunlardan biri Halifelik, bir diğeri ise mukaddes kitabımız Kur’an-ı Kerim’di. Bugün Hıristiyan dünyasının Papa’sı var ama üç milyarlık İslam aleminin başı yok. Üstelik İslam dininin en büyük özelliği Tevhid-Birlik dini olmasıdır. Baş olmayınca, her uzuv ayrı telden çalıyor ve İslam alemi bu günkü keşmekeş, dağınık halini yaşıyor. Sözde İslam aleminde herkes (her devlet!) baş olmuş lakin hiçbirinin soğan başı kadar kıymet-i harbiyesi yok! Halifelik müessesesi neden düşmanın (İngiltere) hedefindeydi? İngiliz diyor ki: “Biz, koca Britanya İmparatorluğu, onca sömürgelerimizi, çuvallar dolusu altın harcayarak disiplin altına alamıyor, sürekli isyanlarla karşılaşıyoruz. Oysa Osmanlı, onca tebaayı senede, sadece iki kez dini bayramlarda Halife’nin selam-ı şahanesi gönderilmekle huzur içinde idare ediliyor. Bir diğeri de Müslümanların, emir ve yasaklarına sımsıkı uydukları kutsal kitapları olan Kur’an-ı Kerim’dir. Bu ikisini Müslümanların elinden alırsak (onları amaçsız, fonksiyonsuz kılarsak) Müslümanlar başsız ve gayesiz kalırlar.” Kur’an-ı Kerim’den öylesine koparıldık ve onun mana ve ehemmiyetini öylesine yitirdik ki, onu ancak ölünce hatırlamaya çalışıyoruz. Halbuki o, asıl diriler için indirilmiş, değiştirilmemiş tek kutsal kitaptır. Evlerimizin en müstesna köşesindeki Kur’an-ı Kerim adeta rafa kaldırılmış şekilde bize bakıyor, biz ona bakıyoruz. Biz de marka Müslümanları olarak, onu, yalnızca ölünce hatırlamaya çalışıyoruz! Sahi; biz kimiz, neyiz ve neye memuruz? Bunun kararını vermenin zamanı bugün değilse ne zamandır? Daha ne kadar maskeli balo oynamaya devam edeceğiz?",https://www.hurriyet.com.tr/yazarlar/fuat-bol/kendimiz-olamamak-42795616
Fuat Bol,Türk asrı,"Mayıs 07, 2025 06:29","Çağımızın ünlü mütefekkiri (düşünür) üstat Necip Fazıl, bu korkunç durumu şu ibretlik cümlesi ile dile getirir: “O yükseklik, o irtifa çıkılmaz bir nokta mıydı bilmem; lakin bu inhitat, bu çöküş inilmez bir kuyu gibidir!” Dikkat ediniz; bizim başımıza gelenler başka hiçbir devletin veya imparatorluğun başına gelmedi. Zira onlar en fazla maddi yapılarını, devletlerini kaybettiler. Bize ise yalnızca devletimiz kaybettirilmedi; bu maddi yıkıntının yanında manamız da hamur mayamızın yoğrulduğu bütün manevi değerlerimiz de yerle yeksan edildi. Zira düşmanın hedefinde yalnızca devletimiz değil, devlet ve milletimizin sahip olduğu bütün manevi değerler vardı. Milli mücadeleden sonra Osmanlı’nın enkazının külleri üzerinde yeniden yeşertmeye çalıştığımız genç Cumhuriyet ile devlet ve millet hayatımızda, tarih yolculuğumuzda yola revan olurken, kolumuz kanadımız kırıldığı gibi manamız da köreltilerek köksüzleştirildik. Cihan devletimizi ortadan kaldıran düşman(lar) güçlü ve bir o kadar da insafsız ve acımasızdı. Bize biçtikleri kefenle Türklük ve Müslümanlık bir daha asla görkemli (mehabetli) eski günlerine dönemeyecekti. Onlara göre ne olacak ve ne de ölecektik, lakin sürünerek yaşayabilecek ve en fazla onların uydusu-peyk olabilecektik. Evet, özellikle son 200 yılda (birkaç lidere ait kısa dönemler hariç) dünya sahnesinde aktif olarak rol alamadık, dolayısıyla nâzım rol oynayamadık ve bütün dünya adaletten yoksun, zulüm ve zorbalar dönemini yaşadı. Aşk, saffet, vecd ve yükselme dönemimizde bütün cihana huzur ve saadet Topkapı Sarayı’nın Adalet Kulesi’nden yayılıyordu. O vakitler, dünyanın öteki ucundaki nadanlar bile zulmedecekleri zaman bin kere düşünür ve İstanbul’daki kudretli adil sultanın korkusundan titrerlerdi ve işleyecekleri cinayetlerden vazgeçerlerdi. Aksi halde kellelerinin Osmanlı kılıçlarından damlayacağını çok iyi biliyorlardı. Ademe (yokluğa) mahkûm edildiğimiz son iki yüz yılda, yeryüzünden silinmiş ve adeta yerin dibine geçirilmiştik. Yerin dibinde olsak bile kömürdük ve kömürden elmasa dönüşebileceğimizi kimseler bilmezdi, bilemezdi. İki yüz yıldır için için oluşuyor, pişiyor; eski mutantan, görkemli, şaşaalı günlerin hayaliyle yanıp tutuşuyorduk. Kömürden elmasa dönüşmek için, bayrakların rüzgâr beklemesi gibi milletler de onları da titretip kendilerine döndürecek ve şaha kaldıracak; millet ve devlet sevdalısı liderlerini beklerler. Bu zaman zarfında nice millet ve devlet sevdalısı liderler gelmesine rağmen, ancak zamanlarının ve zeminlerinin ve hepsinden önemlisi şartlarının elverdiği kadar hizmet yaptılar, yapabildiler. Ve hepsi tarihteki yerlerini aldılar, alacaklar. Geldiğimiz bu milenyum çağında sabır taşı çatladı, doğum sancıları başladı; köklerinden koparılmış Müslüman-Türk titreyip kendine geldi; kömür diye yere gömdükleri elmas olup yerden fışkırdı, kutlu doğumun muştuları birbir gerçekleşti, gerçekleşiyor, Şafak sökmek üzere; artık zamanın da zeminin de şartların da kalbi ‘Türk ve İslam’ diye çarpmakta. Üstat Necip Fazıl’ın tespitiyle başladık, yine onun bekleyiş ve temennisi ile bitirelim: “Aç kapıyı haber var, Ötenin ötesinden. Dudaklarda şarkılar, Kurtuluş bestesinden. Biz geldik, bilen bilsin. Gönül gönül girilsin. İnsanlar devşirilsin, Sonsuzluk destesinden!”",https://www.hurriyet.com.tr/yazarlar/fuat-bol/turk-asri-42791427
Fuat Bol,"Aile, nüfus ve annelik maaşı","Mayıs 17, 2025 06:29","Yarım asır öncesine kadar, aile yapımız çok sağlamdı; başta Avrupa ülkeleri olmak üzere, bütün ülkeler Türk aile yapısına gıpta ile bakardı. Onlarda, neredeyse boşanmak için evlenilmekteydi. Zira boşanma oranları çok yüksekti. Çocuklar baba ya da anne şefkatinden yoksun büyüyorlardı. 18 yaşını ikmal etmiş çocuklar, neredeyse bağımsızlıklarını ilan ediyor ve başına buyruk yaşamayı marifet sayıyorlardı. Aynı durum ve hatta daha kötüsüyle bizim başımıza geldi. Bizde de boşanma oranları korkunç boyutlara ulaştı. Parçalanan ailelerde olan çocuklara oluyor; sıcak bir aile yuvasında anne-baba şefkatiyle büyütülemeyen çocuklar problemli oluyor. Problemli çocukların bu problemli halleri hem kendilerine hem ailelerine ve hem de topluma olumsuz olarak yansıyor. Cumhurbaşkanı Erdoğan, ta Başbakanlık döneminden beri, gittiği nikah törenlerinde, çiftlerden üç çocuk yapmaları sözünü alıyor. Bu durum kimilerini rahatsız ediyordu. ‘Erdoğan, kaç çocuk yapmamıza da mı karışacak; ona ne’ diyerek, rahatsızlıklarını dile getiriyorlardı. Aile yapımız gibi, nüfus artış konusunda da Avrupa, bize gıpta ile bakıyor; süratle yaşlanan nüfuslarıyla ne yapacaklarını bilemiyorlardı. Zira Avrupa’da en fazla genç nüfusu olan ülkeydik. Geldiğimiz bu zamanda nüfus artış oranımız da S.O.S. veriyor. Ülkemizde 2023 yılında, bir önceki yıla göre 10 ilin nüfusunda azalma görülürken, 2024 yılında 40 ilin nüfusunda azalma görüldü. Bu durum ise, ülkemiz için milli güvelik sorunudur. Evliliği ve çocuk doğurmayı teşvik için hükümet bir dizi kararlar aldı ve bunları süratle uygulamaya başladı. Yuvayı yapan ve onu ayakta tutan, yavruları besleyip büyüten dişi kuştur. Ailenin de temel direği annedir; aileye çocuk parası yardımı yapıldığı gibi, çalışsın-çalışmasın çocuk sahibe anneyi de ayrıca maaşa bağlamak gerekir. Annelik maaşı. Bu durum, kızlarımızı hem evliliğe ve hem de çocuk sahibi olmaya teşvik eder. Ayrıca ailenin temel direği olan anneyi güvence altına alır. Hükümet, ev hanımları için emeklilik konusunda çalışıyor. Bu durumu, çocuk sahibi annelere teşmil edecek şekilde formüle ederse, çok daha sağlıklı olur kanaatindeyiz. Çocuk yardımı gibi çocuk başına belirlenecek gün, annelerin emekliliğine sayılabilir.",https://www.hurriyet.com.tr/yazarlar/fuat-bol/aile-nufus-ve-annelik-maasi-42804493
Fuat Bol,Erdoğan ile Bahçeli tarihe geçecek,"Mayıs 03, 2025 06:29","Bu tükeniş ve bitiş döneminin 200 yılını ‘Cihan Devleti’mizin (Osmanlı İmparatorluğu) çöküş sürecinde yaşadık. Son yüz yılını ise yıkılan ‘Cihan Devleti’mizin külleri üzerinde inşa ettiğimiz genç Cumhuriyet devletimize giydirilen deli gömleği misali vesayet altında geçirdik. Sözde, Cumhuriyet’i demokrasi ile taçlandırmıştık. Halbuki bize demokrasi diye yutturulan vesayetle illetli ‘uydu’ bir devlet projesiydi. 1940-1950 arasında İnönü’nün ABD ile yaptığı anlaşmalarla (savunmadan eğitime kadar) ülkemiz tam anlamıyla ABD’nin güdümüne sokuldu. Türkiye’nin ilk NATO başvurusunu CHP iktidarı, iki gizli anlaşmanın ardından 11 Mayıs 1950 yılında yaptı. 14 Mayıs 1950’de DP iktidara gelince, NATO’ya girişimiz 1951 yılında gerçekleşti. NATO’ya girişimizle birlikte yapılan bir dizi anlaşmalarla vesayete adeta tüy dikilmiş oldu. Sözde demokrasiye geçecek ve Türkiye küçük Amerika olacaktı! Hemen her tarafı ABD üsleri ile donatılan Türkiye, bir bakıma küçük Amerika olmuştu ama Türk insanına kalan, eline tutuşturulan elma şekerinin yalnızca sapıydı! Zira her on yılda bir yapılan askeri darbelerle mahut demokrasi rafa kaldırılmış, sözde demokrasi bile Türk insanına reva görülmemişti. Meclis’in duvarında ‘Egemenlik Milletindir’ yazıyor ve milletçe bunun bayramı kutlanıyordu. Oysa vesayet altındaki demokraside milletin esamisi okunmuyordu. Millet, seçimden seçime sandığa gitse de milletin seçtiklerine iktidar çok görülüyordu. Milletin seçtiği başbakan ve bakanlar darağaçlarında sallandırılıyor, milletvekilleri zindanlarda çürütülüyordu. Darbelerle milletin seçtikleri iktidardan uzaklaştırılıyor; ülke, kâh askerlerle ya da askerlerin belirlediği sözde hükümetlerle idare ediliyordu. Bu kepaze hal sittinseneyi aşkın devam etti ve gelip geçen tüm siyasiler bu hali sineye çekti. Bu aşağılık hale baş kaldıran yegâne lider Sayın Erdoğan oldu; e-Muhtıra’ya karşı sivil muhtıra ile cevap verdi. Sayın Erdoğan ile Sayın Bahçeli el ele vererek; Meclis’in duvarında yazan ‘Egemenlik Milletindir’ sözünü, Başkanlık sistemine geçerek kuvveden fiile çıkardı. Cumhurbaşkanı’nı doğrudan millete seçtirerek, iç ve dış vesayet odaklarının çanlarına ot tıkadılar. Sayın Erdoğan ile Sayın Bahçeli, ellerini değil gövdelerini taşın altına koyarak ‘Terörsüz Türkiye’nin yolunu açtılar. Maddede ve manada devlet ve milletimizin kaynaklarını tüketen, kalkınmamızı engelleyen, iç barışımızı bozan terör belasını defetmek ve tarihin çöplüğüne atmak için büyük risk alarak yoğun gayret sarf ediyorlar. Devlet ve milletin sırtındaki terör kamburunun kalkmasına çok az bir zaman kaldı. Yarın, belki yarından da yakın milletçe bu müjdeye uyanacak ve hem Sayın Erdoğan’ın ve hem de Sayın Bahçeli’nin isimlerini tarih altın harflerle yazacaktır.",https://www.hurriyet.com.tr/yazarlar/fuat-bol/erdogan-ile-bahceli-tarihe-gececek-42786866
Fuat Bol,Dünya Türk adaletini bekliyor,"Mayıs 14, 2025 06:29","İnsanlıktan ve insani değerlerden nasibi olmayan emperyalistlerin medeni diye kurdukları ve övündükleri sistemin adı bile vahşi kapitalizmdir. Bu sistemde hak-hukuk- adalet hak getire! Bu sistemde güçlüyseniz her türlü hakka sahipsiniz. Hatta en haksız olduğunuz yerde, gücünüz sayesinde en haklısınızdır. Eşrefi mahluk (en yüce mahluk) olan insan, gerektiğinde en alçak, en vahşi mahluktur. Nitekim insanoğlu denilen canavarın sergilediği vahşette, eline, en yırtıcı hayvanlar bile su dökemez. En vahşi hayvan bile karnını doyuracağı bir avla yetinir. Hayvandan çok daha aşağı olan bu insan müsveddeleri ise dünyayı verseniz doymazlar ve yeni bir dünya daha isterler. Dünyanın altını üstüne getirdiler; zavallı milletlerin sahip oldukları yeraltı ve yerüstü ne kadar zenginlik varsa hepsini ellerinden aldılar. Almakla kalmadılar, sahiplerini ya öldürdüler ya da ölümden beter eden işkencelerden geçirdiler. Gücü eline geçirip dünyada söz sahibi olan, sömürgeci olmayan ve sahip olduğu topraklarda adil düzen kuran tek ülke bizim ülkemiz idi. Bu durum, bizim medeniyetimizin olmazsa olmazıydı. Bundan dolayıdır ki Topkapı Sarayı’nın kapısında Osmanlı sultanı; ‘Bütün mazlumların hamisi, kollayıp koruyucusu’ ve ‘Allahütaala’nın yer yüzünde adaletinin gölgesi’ olarak tarif edilir. Yani Osmanlı sultanı, Allah adına ve Allah’ın buyruğu istikametinde halklarını (yönettiği toplumları) idare eder. Sultan da dağ başındaki çoban da o ilahi buyruk karşısında eşittir ve aynı haklara sahiptir. Bundan dolayıdır ki Türk yurdunda yaşayan bütün halkların (hangi dinden, dilden, mezhepten ve meşrepten olurlarsa olsunlar) canı, malı, ırzı, inancı, dili, kültürü teminat altındadır. Hatta gayri müslimin hakkı, Müslüman hakkından önceliklidir; hayvan hakkı ise hepsinden önceliklidir. Osmanlı yıkıldıktan sonra kurulan onca devlete ve milletlere bakın; hepsi canını, malını, dinini, namusunu, dilini ve kültürünü korudu ve koruyor. Bir de medeni denilen Avrupalı emperyalistlerin 50 yıl, 100 yıl bilemediniz 150 yıl işgal ettikleri ve iliklerine kadar sömürdükleri ülkelere bakın; hepsi ya İngilizce ya Fransızca ya İspanyolca ya Portekizce vb. konuşuyor. Osmanlı sahip olduğu yerleri sömürmek şöyle dursun, merkezin imkânlarını o yerlere taşıdı. Sabır taşı çatladı, zulüm ayyuka çıktı, mazlumların ahları Arş’ı titretiyor; zalimlerin zulümleri yanlarına kar kalıyor. Zira bütün bu haksızların hesabını soracak ve zalimlere diyet ödetecek Molla Kasımlardan eser yok! Zifiri karanlığın en koyusunu yaşayan dünyamızda şafağın sökmesi yakındır. İki asrı aşkın bir zamandır titremekte olan Türk, kendine gelmekte, eski kuvvet ve kudretine kavuşmayı, kuvveden fiile çıkarmanın gayretiyle yanıp tutuşmaktadır. Zulümle berbat olan dünya, Türk’ün adaletiyle yeniden abat olmayı bekliyor! Trump’a bakın, Putin’e bakın, diğer ülke liderlerine bakın; hemen hepsi adaleti Türkiye’de, Türk liderliğinde arıyor.",https://www.hurriyet.com.tr/yazarlar/fuat-bol/dunya-turk-adaletini-bekliyor-42800319
Fuat Bol,Barışın mimarı Bahçeli,"Mayıs 12, 2025 06:29","Malum, birinci Kurtuluş Savaşı’ndan sonra müstevliler, şu veya bu şekilde bizi oyuna getirerek, tam bağımsızlığımızı engellemişlerdi. NATO dediler, Türkiye’yi küçük Amerika yapacağız dediler; çeşitli vesilelerle ve her seferinde ağzımıza bir parmak bal sürerek Türkiye’mizin ayaklarına pranga taktılar. Bize dayattıkları demokrasiyi vesayetle illetli kıldılar. Milletin seçtiklerine ülkeyi idare ettirmediler. Dış vesayet odaklarının içeride de uzantıları vardı. Bunlar her on yılda bir el ele vererek yönetimleri alaşağı ediyor ve milletin seçtiği yöneticilerine dar ağaçlarında sallandırmak dahil her türlü cezayı reva görüyordu. Bütün bu aşağılık halleri sergilerken; ülkemizin kendi ayakları üzerinde duramaması ve canıyla uğraşması için başına terörü bela ettiler. Sittinsenedir bu ülke evlatlarını teröre kurban veriyor; kaynaklarını terörle mücadelede harcıyor. Maddi ve manevi kalkınmada bin adım atabilecek iken terör belası yüzünden ancak bir adım atabildi. Sayın Erdoğan ile Sayın Bahçeli, siyasette görülmeyeni başardı; iktidar partisi ile muhalefet partisi bir olup ülkeyi vesayetten kurtaracak Başkanlık sistemini getirdiler. Sayın Devlet Bahçeli, tabir yerindeyse devlet gibi adam çıktı ve çok kritik zamanlarda yaptığı müspet çıkışlarla Türkiye’mizin önünü açtı. Kirli ittifakların altın tepside kendisine sundukları Başbakanlık teklifini elinin tersiyle itti ve vesayete boyun eğmedi. Önce ben ve partim demedi, önce vatanım ve milletim diyerek çok ender görülen bir siyasi profil çizdi. Türkiye’yi terör belasından kurtarmak ve tam bağımsızlığa kavuşturmak için elini değil gövdesini taşın altına koyarak Öcalan’a çağrıda bulundu. Başında bulunduğu terör örgütünü feshetmesini ve silahları gömmesini ilan etmesini kendisinden istedi. TBMM’de de DEM Parti sıralarına giderek DEM milletvekillerine barış elini uzattı. Bu yaptıkları Sayın Bahçeli için ve temsil ettiği siyasi parti için çok büyük riskti. O bu riski göze aldı ve ülkesi milleti için baldıran zehrini içti. Devlet ve millet sevdalısı liderler böyle olur; nitekim dün de Sayın Erdoğan bu barışın gerçekleşmesi için aynı zehri içmişti. Dün olmadı, olamadı ama bugün oluyor; PKK kendini feshediyor ve silah bırakıyor. Bin yıllık Türk-Kürt kardeşliğinin önündeki engeller kaldırılıyor. Tarihte altın harflerle yazılacak bu barışın mimarı Sayın Devlet Bahçeli’dir. Elli senedir bu ülkenin anneleri kınalı kuzularını teröre kurban verdi; gözü yaşlı anneler, terör nöbeti tutuyor ve dağa çıkarılan evlatlarının yolunu gözlüyor. Tarih boyunca kanın kanla temizlendiği görülmemiştir; kan su ile temizlenir. Bu tarihi barışın kıymetini bilelim; hangi etnik kökenden gelmiş olsak da el ele verelim, kardeş olalım, hep birlikte büyük ve müreffeh Türkiye’yi kuralım.",https://www.hurriyet.com.tr/yazarlar/fuat-bol/barisin-mimari-bahceli-42797722
Fuat Bol,Aç tavuk kendini darı ambarında zanneder,"Mayıs 05, 2025 06:29","Önceki seçimlerde valiler hem CHP’nin il başkanı hem de o şehrin belediye başkanıydı. Bir kişi bütün illerin milletvekili listelerini belirliyor ve onlar da rakipsiz olarak girdikleri seçimlerden seçilip (neyin arasından seçiliyorsa) TBMM’ye geliyordu. CHP’nin genlerinde asla demokrasi, halk ve halkın seçimi ve seçtikleri yoktur. Tek partiyle girilen oylamanın adı seçim mi olur? Kime karşı kim ya da kimler seçilecek? Tek partinin girdiği sözde seçim olsa olsa halk oylaması olur; yani sizler, ey halkımız size vekil olarak sunduğumuz bu listeyi benimsiyor musunuz? Kerhen mi evet diyorsunuz, benimseyerek mi? Bunun da cevabını ilk demokratik yani çok partili seçimde aldılar. 485 sandalyeli Meclis’in 416 milletvekilini DP çıkardı. 27 yıl tek başına iktidar olan CHP ise yalnızca 69 milletvekili çıkarabildi. Bu demektir ki önceki sözde seçimlerde de millet kerhen dahi seçmedi ama CHP, kendini ‘seçildi’ olarak ilan etti. Tek adayın, tek listenin seçimi mi olur? Ama CHP’de olur. Hem de yalnızca o eski günlerde değil, bugün yani 2025 senesinde de olur. Oldu nitekim. CHP, sözde cumhurbaşkanı adayını belirlemek için ucube bir seçim yaptı; tek aday gösterdiği İmamoğlu’nu ‘seçildi’ gösterdi. Sandık var ama rakip aday yok. CHP’nin demokrasiden anladığı budur. Biz bunu biliyoruz, lakin bir türlü anlatamıyoruz. Anlatsak da yeni nesillere masal gibi geliyor ve kimse inanmak istemiyor. Akılları sıra bu denli bir kepazeliği CHP’ye yakıştıramıyorlar. Şimdi de şaibeli bir şekilde CHP’nin başına geçen Özgür Özel, kalkmış yüzde 70 oy alarak tek başlarına iktidara yürüdüklerini iddia ediyor. Yalandan kim ölmüş... Ne demişler; aç tavuk kendini darı ambarında zanneder. Hangi kafayla bu hesabı yapıyorsa; 400 milletvekili çıkararak anayasayı değiştireceklerini, Başkanlık sistemini kaldırıp parlamenter sisteme geçeceklerini ve Mansur Yavaş’ı cumhurbaşkanı, Ekrem İmamoğlu’nu da başbakan yapacaklarını söylüyor. Sittinsenedir yüzde 24-25 bandında sürünen bir partiyi yüzde 70’lere çıkardığını iddia eden ve gelecek siyasetini de bu hayaller üzerine kuran bir kişinin akıl sağlığından zoru yoksa art niyetli olup başka hesaplar içindedir. Bu hesapların başında da CHP’lileri oyalayıp Ekrem İmamoğlu’nu denklem dışına atmak var. Özgür Özel belli ki gökte aradığını yerde buldu; onca entrikadan sonra şapkadan İmamoğlu yerine Özel çıktı ve talih kuşu Özel’in başına kondu. Ama görünen o ki Özel ne CHP Genel Başkanlığı’nı ne de kendisine göz kırpan cumhurbaşkanlığı adaylığını hazmedemiyor. Her iki makam da kendisine üç numara büyük geliyor. Hem öyle büyük geliyor ki hırsı aklını örtüyor; kendinin ve kendi gibi yönlendirdiği arkadaşlarının davranış ve söylemleriyle CHP’yi milli güvenlik sorunu haline getiriyorlar. Örtük akıllarıyla milletvekilliği görevini de hazmedemiyorlar ve ne oldum delisi oluyorlar. Bindikleri otobüsün şoförüne talimat vererek aracı, görevli polis memurunun üzerine sürdürüyor ve onu yaralıyorlar. Yetmiyor, utanmadan bir de bu rezilliği savunuyorlar. İktidara gelmeden bunları yapanlar Allah saklasın yarın iktidar olduklarında neler yapmazlar!",https://www.hurriyet.com.tr/yazarlar/fuat-bol/ac-tavuk-kendini-dari-ambarinda-zanneder-42788799
Fuat Bol,Şarj ve belediyeler; Bornova skandalı,"Nisan 19, 2025 06:29","Hâlâ bazı ‘sokma akılların’ TOGG’un fabrikasının olmadığını iddia ettiğine rastlamıyor değilim. Oysa bugün -pek tabii- başlangıç yollarını yaşayan TOGG organize olmuş, sıfırdan üretim gerçekleştiren modern, ileri teknolojili altyapısını kurmuş durumdadır. Çinli BYD veya Cherry’ye de yatırım için destekler verilmesi bu ‘aklıevvel’ ve ‘sokmaakılların’ hayal ettiği gibi ‘engelleyici’ değil sinerji tetikleyen bir etken olacaktır. Yakın bir gelecekte Türkiye’de kolay edinilebilen, ekonomik kullanılabilen bu araçlarla ülkemizin araç sahipliği oranlarında da ‘sıçrama’ görülecektir. Bunlar refah ve gelişme yönünde adımlardır. Ülkede otomotiv endüstrisi ‘dönüşüm’ yaşarken, özellikle son seçimler itibarıyla CHP’nin ‘çoğaldığı’ Batı bölgelerimizin belediyeleri kasıtlı mı, amaçlı mı anlaşılmaz bir şekilde ‘tuhaf’ ihalelerle şarj altyapısı gelişmesini engelliyor. Geçtiğimiz Eylül ve Kasım aylarında İstanbul Büyükşehir Belediyesi İspark yönetimi eliyle ‘saçma’ ve tekelciliğe yol açacak 2 ihale denemesi yaptı. Ali Arzuman adlı ‘iltisak’ şaibesi bulunan Genel Müdür hâlâ o koltukta oturuyor. Allah’tan kamuoyuna yansıyan bu durum engellendi. Yine İstanbul Büyükşehir Belediyesi’nin İstanbul Enerji şirketi Genel Müdürü Yüksel Yalçın EPDK mevzuatına aykırı bir ihaleyi uyarılara rağmen yaptı. Bu kişi de koltuğunda oturuyor. Denizli Merkezefendi Belediyesi ise ihalesini E-Mobilite Derneği’nin uyarısıyla iptal etti. İzmir Büyükşehir Belediyesi’nin İzelman şirketi ise ‘adrese teslim’ ihalesinde ısrar etti. Erdem Sevinç adlı Genel Müdür uyarılara kulak asmadı. Şimdi İzmir Bornova Belediyesi yeni bir ‘skandal’ ve ‘adrese teslim’ ihale ile 44 şarj noktasını ‘birine’ vermeye çalışmakta. Daha önceki yazılarımızda konunun milli güvenlik boyutuna kadar ‘derinlikleri’ olduğunu yazmıştık. Bornova Belediyesi o kadar acele ve acemice ‘adrese teslim’ ihale kurgulamış ki şartnamede katılacak tüzel kişinin dernek olabileceği dahi yazıyor. Bu, mevzuata göre imkânsız. Bu maddeyi şartnameye ‘kopyalayan’ ın ne denli ciddiyetsiz bir iş yapmış olduğu ortada. Bornova Belediyesi ihaleyi kazanacak şarj ağı işletmecisine 60 kW’lık şarj ünitesi kurabileceği sadece 2 yer verebileceğini belirtiyor ama ihaleye iştirak şartı olarak 15 adet 120 kW ünitesi olmasını talep ediyor. EPDK mevzuatı şarj ağı işletmecilerinden ilk 50 ünitelerinde en az 3 adet 50 kW üzeri ünite şartı getirirken Bornova Belediyesi ‘adrese teslimi’ garantiye almak için işi ‘abartıyor.’ Şu an İstanbul’da Beşiktaş, Beykoz, Beylikdüzü ve Şişli ile Büyükşehir Belediye Başkanları’nın yolsuzluk ve ihale sabıkaları kamuoyu gündeminde iken Bornova ve diğer benzerlerindeki bu ölçüsüz pervasızlığı anlamak mümkün değil. İSKİ skandalı CHP’yi 1994’ten 2019’a dek yerel yönetimlerden uzaklaştırdı. Mevcut durum kim bilir nelere yol açacak? Ne demişler; insanın kendine yaptığı kötülüğü yedi düvel bir araya gelse yapamaz!",https://www.hurriyet.com.tr/yazarlar/fuat-bol/sarj-ve-belediyeler-bornova-skandali-42769509
Fuat Bol,Erdoğan gerçeği,"Nisan 26, 2025 06:29","Dost ve düşman bütün dünya bu gerçeği gördü ve bu hakkı teslim ediyor lakin bizdeki, (dünyada başka bir örneği olmayan) kulakları sağır, gözleri kör ve kalpleri mühürlü olan kimi muhalefet partileri, bu durumu görmediği gibi, utanmadan, Sayın Erdoğan’ı diktatörlükle, tek adamlıkla, hak ve hukuk tanımazlıkla ve Türkiye’ye patinaj yaptırmakla suçlamaya yelteniyor. Bunca küfranı nimet içinde olan, nankör, had bilmez ve saygısız muhalefet, dünyanın hiçbir tarafında yoktur. Elin oğlu (İsviçre’de yayınlanan Die Weltwoche’de Francis Pike imzalı ‘Büyük Erdoğan’ başlıkla makale) bugün Türkiye’nin getirildiği noktaya bakarak Sayın Erdoğan’ı tarihteki Fatih’lere, Kanuni’lere benzetiyor ve onun; güç, din ekonomi ve dünya siyasetini büyük bir ustalıkla dengelediğini ve ülkesinin en büyük yenileyicisi olarak tarihe geçebileceğini belirtiyor. Makalede, ‘Bazılarının neo-Osmanlı olarak adlandırdığı bir strateji ile Erdoğan, Türkiye’nin nüfuzunu genişletti. Bu da Balkanlardaki eski Osmanlı topraklarıyla dostane ilişkiler kurmasın sağladı. Doğudaki Türk diasporası da ihmal edilmedi. Türkiye dünyanın jeopolitik eksenlerinden biri, bu yüzden de tüm büyük güçler onunla iyi ilişkiler içinde olmak istiyor. Erdoğan bu kozu her zaman çok ustaca oynadı. Erdoğan, hiçbir tarafı ötekileştirmeme konusunda ustaca bir yeteneğe sahip’ denildi. Erdoğan dönemindeki ekonomik başarıların üstü çizilerek, şu hususlar kaydedildi: ‘2002’de 12 milyon olan turist sayısı 62 milyona çıkarıldı. Erdoğan, bunu mümkün kılacak altyapıyı inşa etti. 4 yılda, Avrupa’nın ikinci havalimanını hizmete açtı ve THY’yi, karlılık acısından zirveye taşıdı.’ Makalede, ‘2002’de kişi başına düşen Gayrı Safi Yurtiçi Hasılayı 3 bin dolardan alıp 17 bin dolara çıkardı. Erdoğan, ülkesini Avrupa’nın 7. büyük ekonomisi yaptı. Türkiye’de teknoloji firmaları hızla büyüdü. Bunlar arasında yüksek performanslı insansız hava araçları üreticisi olarak uluslararası bir üne kavuşan ve dünyanın dört bir yanına tedarik sağlayan Baykar da bulunuyor’ denildi. Ayrıca; ‘Tüm bu başarılar ve daha niceleri göz önüne alındığında, Erdoğan’ın 2028’de yeniden seçilme umutları yeşerecek ve ona karşı bahse girmek akıllıca olmayacaktır’ ifadelerine yer verildi. Dünyanın böylesine takdir ettiği ve neredeyse yere göğe sığdıramadığı Sayın Erdoğan’ı içerideki muhalefet görmüyor, görmek istemiyor. Türkiye’nin nereden nereye getirildiğini görmeden veya gördüklerini inkâr ederek ‘Türkiye iyi idare edilmiyor’ demeye getiriyorlar. Demek ki, mahut muhalefet Türkiye’nin gerçek manada güçlü, ayakları yere basan, savunmasını dışarıya muhtaç olmadan yapabilen bağımsız bir Türkiye istemiyor. Hâlâ İngiltere’nin ya da ABD’nin güdümünde, vesayetle idare edilen, güçsüz ve savunmasız bir Türkiye arzuluyorlar. Sayın Erdoğan’a karşı işbirliği yapıp emir aldıkları dış güçler de onlara bunu söylüyor; ‘Erdoğan’sız’ bir Türkiye’nin hayali ile yaşıyorlar. Dış güçlerin, Türkiye’nin bağımsızlığını istememelerini anlıyoruz da içeridekilere ne oluyor? Erdoğan’a duydukları kin, bu kadar mı akıllarını örttü?",https://www.hurriyet.com.tr/yazarlar/fuat-bol/erdogan-gercegi-42778555
Fuat Bol,Mandacı,"Nisan 14, 2025 06:29","Kılıçdaroğlu, Baykal’ın kapısını çalıp FETÖ’nün paraşütü ile CHP’nin başına geçirildi. Bilahare İmamoğlu-Özel ikilisi de Kılıçdaroğlu’nun kapısını çalıp CHP’yi kendilerine adeta tapuladılar. Mahut tapunun sahte olup olmadığı yargıda olup, bahsi diğerdir. Bu ikiliden, namı önce müdafa, sonradan İmamoğlu olanı asrın yolsuzluk davasında tutuklu bulunduğundan, meydan yeri hem CHP Genel Başkanlığı hem de cumhurbaşkanlığı adaylığı, talih kuşu misali diğerine yani Özgür Özel’e kaldı. O da mal bulmuş mağribi gibi gemi azıya alarak, dur durak bilmeden tozu dumana katıyor. Piyangodan büyük ikramiyeyi kazanmış olmanın sarhoşluğuyla en yakınları dahil kimseyi görmediği gibi; kanun, nizam, ahlak ve ölçü tanımadan hoplayıp, zıplayıp, bağırıp çağırıyor. Hempası tutuklanınca soluğu İngiltere Başbakanı’nın kapısında aldı. Şu ifadeye bakar mısınız; “İstanbul Büyükşehir Belediye Başkanı tutuklanıyor, İngiltere buna ses çıkarmıyor, bu nasıl dostluk?” Tıpkı bir asır önce aynı zihniyet erbabının İngiliz Büyükelçiliği’ne sığınmaları, bir diğerlerinin aynı İngiliz Büyükelçi’nin arabasının atlarını çözüp, onların yerine kendileri geçip İngiliz’e beygir olmaları gibi. Özgür Özel’in hezeyanları sınır tanımıyor ve Sayın Erdoğan için mandacı bir zihniyetle Trump’a telefon edip İmamoğlu’nun tutuklanmasının icazetini aldığını iddia ediyor. Kendi ülkesinin, ölümü göze alarak bağımsızlık savaşı veren Cumhurbaşkanı’na iftira etmekle kalmıyor; attığı iftira ile ülkesini de küçük düşürüyor. ‘Yavuz hırsız ev sahibini bastırır’ diye boşuna dememişler. Bu kafa, mandacılıkla öylesine ete kemiğe bürünmüş, mandacılığı öylesine hücrelerine sindirmiş ki nereye baksa, muhataplarının aynasında kendisini görüyor ve avazı çıktığı kadar kendi adını haykırıyor! Bütün bu pespayeliklerden hicap duyan, devlet adamı kumaşı ile bezeli Dışişleri Bakanı Sayın Hakan Fidan, kitabın ortasından konuşarak son noktayı koyuyor ama anlayana! “Bazı şeyler ağır şekilde gayretimize dokunuyor. Mandacı demek... Bunu duyduğum zaman birdenbire bu vatanın bağımsızlığı için ellerimle seçip göreve gönderdiğim ve bir daha geri dönmeyen çocuklar geldi aklıma. Ben bunu taşıyamam. Bu ülke yıllardır askeriyle, istihbaratçısıyla, polisiyle, örgütün içindeki elemanlarıyla kimsenin görmediği, bilmediği muazzam bir savaş veriyor. Bağımsızlık savaşı veriyor. Cumhurbaşkanımız manda peşinde olsaydı ne bu kadar siyasi ne bu kadar ekonomik krizimiz olurdu.” Birileri kefenini giyerek, gece gündüz demeden vatanın bağımsızlığı için çalışırken; birileri de İngiliz’den, Alman’dan, AB’den medet umarak utanmadan kendi adı ve sıfatını başkasına yakıştırmaya çalışıyor. Her kaptan içindeki sızıyor!",https://www.hurriyet.com.tr/yazarlar/fuat-bol/mandaci-42762911
Fuat Bol,Tarih tekerrür ediyor,"Nisan 30, 2025 06:29","Sultan Abdülhamit’i en yakınları hatta aile fertleri, açtığı okullarda yetişen gençler, devletin çeşitli kademelerine getirdiği üst düzey bürokratlar, paşaların ekserisi, kimi din adamları anlayamamış ve Sultan’ın tahtından uzaklaştırılması için hep birlikte hareket etmişlerdi. Halbuki Sultan, gerçekte Batı’nın hedefindeydi; O tahtta olduğu müddetçe Batı imparatorluk üzerindeki emellerine ulaşamıyor, bunun için de ne pahasına olursa olsun Sultan Abdülhamit Han’ın tahttan uzaklaştırılması gerekiyordu. İçimizdeki aymazlar ve hatta hain diyebileceğimiz tipler ise Batı’nın piyonundan başka bir şey değildi ve koro halinde Batı’nın değirmenine su taşıyorlardı. Sonuçta ülkeyi iç savaşın eşiğine getirdiler. Sultan’ın merhameti ve tahtından feragati (azli kendisine tebliğ edilince karşı koymayıp, bu durumu kabullenmesi) sayesinde ülke iç savaşa sürüklenmekten kurtuldu. Sultan Abdülhamit’ten sonra işbaşına gelen İttihat ve Terakki Partisi iktidarının akıl dışı politikaları yüzünden sadece on yılda imparatorluk paramparça edildi, ülke bütünüyle işgal edildi. İmparatorluğun muhtelif yerlerindeki Türk unsuru, Anadolu’ya göç etmek zorunda kaldı; onlar da Haymana Ovası’na sürülmek istenmişti. Aynı oyun bugün de tezgâhlanmak isteniyor; Türkiye’mizi küresel bir güç haline getiren Sayın Erdoğan hedef tahtasına oturtularak, O’nu alaşağı etmek suretiyle ülkemiz paramparça edilmek isteniyor. Güçlü Türkiye bugün geldiği noktada; 40 yıldır boğuşturulduğu terörü bitirmek üzere iken yine içimizdeki mahut birileri en sağdan en sola kadar el ele vererek ve hemen hepsi Batı’nın güdümüne girerek Sayın Erdoğan’ı görevinden uzaklaştırmak istiyorlar. Türkiye’deki seçimler öncesi, ABD Başkanı olan Biden durduk yere Türkiye’deki muhalefeti desteklemedi. Erdoğan’ı indirmek için AK Parti’ye açıktan cephe aldılar, seçimleri kaybetmesi için ellerinden geleni artlarına koymadılar. Dün de Sultan Abdülhamit’in paşaları ülkelerini Batılı devletlere şikâyet ediyor ve hatta sıkıştıklarında, takibe uğradıklarında Türk adaleti yerine onların büyükelçiliklerine sığınıyorlardı. Dün de içimizdeki kimi aymazlar ve hatta hainler düşmanla el ele vererek devletlerinin gücünü sınıyor ve şu uğursuz ve aşağılık sözü etmekten çekinmiyorlardı: “Siz dıştan, biz içten yıkmaya çalışıyoruz, yine yıkılmıyor”. Bugün de ‘kurucu’ olduğunu iddia eden ana muhalefet partisi genel başkanları, Batı’ya giderek Türkiye’yi kötülüyor ve Türkiye üzerine baskı kurmaları için adeta onlara yalvarıyor. Ülkelerinin ekonomilerini batırmak için Batılı ülkelerden Türkiye’ye yatırım yapmamalarını ve hatta Türkiye’ye turist göndermemelerini isteyebiliyorlar. Çin’in dev firmalarının Manisa’da ve Samsun’da milyar dolarlık yatırımlarının arifesinde bunu yapmaları mahut aymazların kimlerin adına hareket ettiklerinin açık delilidir. Türkiye ekonomisine darbe vurmak, bunun için çağrıda bulunmak, yerli ve milli firmalara boykot çağrısı yapmak bunun yanında Siyonist ve yabancı firmaları zımnen de olsa desteklemek Türkiye’ye ve Türk halkına düşmanlık değil de nedir?",https://www.hurriyet.com.tr/yazarlar/fuat-bol/tarih-tekerrur-ediyor-42783007
Fuat Bol,Ana muhalefetin içler acısı hali,"Nisan 28, 2025 06:29","Özellikle Sovyetlerin dağılmasından sonra tek kutuplu kalan dünyanın jandarması olan ABD, her girdiği oyunu yüzüne gözüne bulaştırdı; züccaciye dükkanlarına fillerle girerek ortalığı yakıp yıktı, kendi rahat etmediği gibi, dünyaya da huzur vermedi. ABD’de tarihsel olarak bir devlet geleneği olmadığı için, her şeyi gücümle hallederim vehmine kapıldı. Bugün geldiği nokta itibariyle bütün dünya ülkelerinin şimşeklerini üzerine çekti ve koca dünyada tek başına kaldı. Cumhurbaşkanı Sayın Erdoğan’ın ifade ettiği gibi, dünyada bir kasırga esmekte ve bu şiddetli sarsıntı bütün ülkeleri etkileyecektir. Nitekim benzer bir kriz 2007 yılında da olmuş ve bizim ülkemizi teğet geçmişti. Trump, Çin’in dışındaki ülkelere uygulayacağı gümrük vergilerini 90 gün süreyle erteledi. Çin ile ise karşılıklı restleştiler. Kibri aklını örten Trump, hala Çin’in alttan alacağını sayıklayıp duruyor. Arz küremiz, fillerin tepişmesinden çıkabilecek bir kıvılcımla her an bir üçüncü dünya savaşına evrilebilir. Çin bunun önlemini iki yıl öncesinden aldı ve Çinli yöneticiler, muhtemel büyük bir savaş için halklarına yiyecek stoku yapmalarını tembihlediler. Dünya her bakımdan diken üstünde iken, gelin bir de bizdeki muhalefete bakın. Bizim muhalefet dünyada yaşamıyor gibi; zira bölgesel ve küresel hiçbir sorun onları ilgilendirmiyor. Gündemlerinde; bölgemizde ve dünyanın çeşitli yerlerinde cereyan eden, dünyayı derinden etkileyebilecek hiçbir olay ve gelişme yok. Özellikle ana muhalefet partisi, kendi içinden kendini yemekle meşgul. Halbuki, yerel yönetim seçimlerinin kahir ekseriyetini kazanmakla çok büyük bir avantaj elde etmişlerdi. İnsan gibi çalışıp halka hizmet edebilselerdi, iktidara da gelebilirlerdi. Ayaklarına gelen bu fırsatı yalanla talanla, iftirayla, vurgunla, şantaj ve şaibeyle, para kuleleriyle, zimmet, ihtiras ve rüşvetle teptiler. CHP’liler birbirlerine düşüp, birbirlerini şikâyet ediyorlar. MASAK raporlarına ve savcılık iddialarına bakınca, asrın vurgunuyla karşı karşıya olduğumuzu anlıyoruz. Artık, bölüşüm kavgası mıdır, yoksa vicdan sahibi birilerinin dayanamayıp ihbarda bulunması mıdır; bekleyip göreceğiz. Kaynayan dünyada, içeride ve dışarıda mebzul miktarda konular gündemde iken, Ana muhalefet partisi içine düştüğü pisliği örtmenin gayretkeşliğiyle halkı sokağa davet ediyor ve sokaktan ve kapılarına gidip dert yandığı yabancı ülkelerden medet umuyor. Böyle muhalefet düşman başına! Zira bunların gündeminde ne halk var ne Suriye var ne Gazze var ne Türkiye’nin 40 yıldır boğuştuğu terör var ve ne de dünyayı bekleyen ekonomik kasırga var. Dünyanın bu kaotik ortamında, bunların iktidarda olduğunu düşünebiliyor musunuz? Hayali bile korkunç!",https://www.hurriyet.com.tr/yazarlar/fuat-bol/ana-muhalefetin-icler-acisi-hali-42780549
Fuat Bol,Alma mazlumun ahını,"Nisan 16, 2025 06:29","Adalet Partisi’nin kuruluş yıllarında, CHP’nin yıkıcı ve öküzün altında buzağı arayan muhalefetine muhatap olan Süleyman Demirel, “Allah, yakışan iftiradan korusun!” diye yakarışta bulunurdu. İftira onursuzluğun, pespayeliğin, alçaklığın zirve noktalarından biridir; müfteri (iftira eden), icra ettiği bu iğrenç eylemiyle ‘çukur’un ta kendisidir. Yıllar boyu Sayın Erdoğan’a üniversite diploması yok diye utanmadan iftira attılar. Bu iftirayı atanlar belli ki içerideki ve dışarıdaki zalimlerden talimat almışlardı. Bu zavallıların unuttuğu bir şey vardı. Zalime hizmet eden, zalimden talimatla iş gören, iftira atan, mahut zalimlerin zulmüne uğramadan ölmez. Hem ne demişler; alma mazlumun ahını çıkar aheste aheste! Erdoğan’a attıkları iftira adeta bumerang gibi geri döndü ve bu müfterileri vurdu. Meğerse kurtarıcı görüp baş tacı ettikleri İmamoğlu’nun diploması yokmuş. Yatay geçişi olmayan bir üniversiteden evrakta sahtecilik yaparak İstanbul Üniversitesi İşletme Fakültesi’ne geçişi yapılmış. Onun gibi onlarca sahte geçiş yapan kişilerin diplomaları iptal edildi. Birileri, -bunların içinde eski sözde bakanlar da var-bu sahte diplomaları utanmadan, yüzleri kızarmadan savunuyorlar, iyi mi? ‘Diploması iptal edilenlerin arasında profesör olanlar varmış, mış da bundan dolayı bunları iptal etmek ancak hükümetin emrinde olan üniversite yönetimlerine yakışırmış.’ Bu bakan müsveddesi demek istiyor ki; bu sahtekârların sahte evrak düzenlemeleri, yalan beyanda bulunup resmi makamları yanıltmaya çalışmaları, on binlerce hatta yüzbinlerce gencin kul haklarına girip kazanamadıkları bir sınavı hokus-pokusla başardık göstermeleri, daha da ileri gidip ilgili fakültenin kimi yönetici ve öğretim üyeleriyle (artık neyin karşılığında yapıldıysa) çete oluşturup düzmece evraklarla yatay geçiş sağlamaları hiçbir şey ifade etmiyor. Yani hırsızlık suç ama çalan haspanın kızı ise ona yakışıyor demeye getiriyor. Yuh artık! Utanmadan, sıkılmadan bir de bu hırsızlığı ortaya çıkaran üniversite yönetimine ve YÖK’e laf ediyorlar. Mahkemenin ve YÖK’ün ‘araştırıp, sonucunu bildirin’ taleplerine üniversite ne demeliydi? Evrakta ne yazıyorsa onu söylemekten başka çaresi var mı üniversite yönetiminin? Evrakta olanı söyledi diye mi mahut üniversite, hükümetin yönetiminde oluyor? Yani demek istiyorlar ki üniversite yönetimi bu kirli ilişkilerin üstünü örtmeli, dolandırıcılık ve sahtecilik yapanların yaptıkları yanlarına kâr kalmalı. Bu denli aşağılık bir kepazelikle de yetinmeyerek; sahtekârlıkta önde giden bir şahsiyeti de ülkeye cumhurbaşkanı yapalım istiyorlar. Kel başa şimşir tarak! Bu kafaya da böylesi yakışır!",https://www.hurriyet.com.tr/yazarlar/fuat-bol/alma-mazlumun-ahini-42765532
Fuat Bol,Netanyahu dünyayı ateşe vermek istiyor,"Nisan 21, 2025 06:29","Hedefleri belli; istiyorlar ki Gazze halkı topraklarını terk edip başka ülkelere gitsinler. Filistin’i bütünüyle boşaltsınlar ve mahut toprakları insansız olarak İsrail’e teslim etsinler. Filistinli Müslümanlar ise ülkelerini terk etmiyor ve o topraklarda ölmeyi yeğliyorlar. İsrail de ölümü göze alan Filistinlilere ölümlerden ölüm beğendirerek, tepelerine bomba yağdırıyor. Lübnan’ın, Suriye’nin, İran’ın ve aklı sıra Türkiye’nin kolunu kanadını kırmak için de komşu ülkeleri bombalıyor ve işgal ediyor. Kabına bir türlü sığmayan İsrail, Suriye’deki stratejik üs bölgelerini bombalayarak Türkiye ile burun buruna geliyor. Türkiye ile karşı karşıya gelen Netahyahu soluğu Washington’da aldı ve ABD Başkanı Trump’a yalvardı. Trump ise Türkiye’nin ne Lübnan’a ne Suriye’yi ve ne da İran’a benzemeyeceğini vurgulayarak Netanyahu’ya aklını başına devşirmesini ‘akıllı olmasını, hayale kapılmamasını’ istedi. Gözünü kan bürüyen Netanyahu, o şizofren aklıyla kendi kirli emelleri uğruna ABD ile Türkiye’yi kapıştıracak ve çakılın taşı ile çakılın kuşunu vuracak. Trump, Sayın Erdoğan’ı kara kaşı kara gözü için sevmiyor ve taktir etmiyor. Trump da çok iyi biliyor ki Sayın Erdoğan, alışılagelen liderlere benzemiyor; davası olan, davası uğruna kefenini giyen ve tuttuğunu koparan, gözü pek bir lider. Ülkesini küresel güç haline getirdi ve artık Türkiye gündemi belirlenen bir ülke olmaktan çıktı, gündem belirliyor. Ürettiği son model silahlarla savaş konseptini değiştirdi ve Kafkasya’da, Suriye’de, Libya’da, Somali’de, Balkanlar’da gündem belirleyen ülke konumuna geldi. Türkiye’nin savaşa tutuşması demek yalnızca bu bölgeyi değil bütün dünyayı ateşe sürükler. O vakit NATO da kalmaz ve ortalık toz duman olur. Netanyahu, Gazze’de sergilediği aşağılık vahşetle savaş kazandığını zannediyor. Tek yapabildiği şey sivil ve masum çoluk-çocuğun, savunmasız insanların üzerine bomba yağdırmak. Daha Kassam Tugayları ile bile savaşı göze alabilmiş ve göğüs göğse bir savaş yapabilmiş değil. Tek yapabildiği ABD’nin köşeye sıkıştırdığı savunmasız, sivil insanları ABD’nin silahları ile vurmak.  Siyonist kafa için fark etmez; sapık idealleri olan ‘Arz-ı mevud’ için dünyayı ateşe verseler yeridir. Batıl inançları onlara bunu öğütlüyor: ‘Çoluk-çocuk, yaşlı ve hatta kapıdaki hayvanları bile gözetmeksizin herkesi (Yahudi olmayan kim varsa) acımadan öldüreceksin’ diyor. Dünya, bütün bu vahşi zulümleri görmese de her canlıyı yaratan, her var olanı her an varlıkta durduran Allahüteala her şeyi görüyor. O, imhal eder (mühlet verir) lakin asla ihmal etmez; Muntakim ismi ile tecelli edeceği an yakındır! ‘Zalimler istemese de Allah nurunu tamamlayacak’ ve zalimler hem bu dünyada ve hem de ebedi alemde hak ettikleri azaba uğrayacaktır.",https://www.hurriyet.com.tr/yazarlar/fuat-bol/netanyahu-dunyayi-atese-vermek-istiyor-42771571
Fuat Bol,Netanyahu Hitler’i geçti,"Nisan 23, 2025 06:29","Gazze’deki soykırım, insanlığın medeniyete değil vahşete gittiğini bütün dünyanın gözleri önüne serdi. Kâğıt üzerinde yaldızlı sözlerle ifade edilen bütün sözde medeni değerlerin birer aldatmacadan ibaret oldukları ve bunlarla insanların birbirlerini aldattıkları bütün çıplaklığıyla gün yüzüne çıktı. Siyonist Yahudiler ve onların emrindeki uşakları, dün olduğu gibi bugün de bütün bir insanlığın yüzkarası tipleridir ve bunlara insan demeye bin şahit lazımdır. Gelinen şu talihsiz noktaya bakın ki dünyanın jandarmalığına soyunan ve İsrail’le ikiz kardeşlerin vahşetlerini sergileyen ABD’li yöneticiler de Siyonist olma yarışındalar.  ABD Devlet Başkanı Trump, Uluslararası Adalet Divanı’nın ‘görüldüğü yerde tutuklanmasını hükmettiği İsrail’in cani Başbakanı Netanyahu’yu ABD’de kırmızı halılarla karşılıyor! Siyonist olmayan diğerleri de bütün bu insanlık dışı katliamları yalnızca seyretmekle yetiniyor ve hiç kimse kılını bile kıpırdatmıyor. Dünya İslam Alimleri Birliği, en az yetmiş bin masum insanın katlinden sonra ancak toplanabildi ve İsrail’e karşı, savaş dahil bir dizi önlemin alınmasını ‘fetva’ şeklinde vazetti. İyi güzel de bu fetvanın gereğini yerine getirebilecek, dünya üzerinde herhangi bir İslam Birliği mi var? Veya bu güçte bir İslam devleti mi var? Savaş fetvası, İslami bir terimdir; gerçekleşmesi için, ardında mutlaka bir yaptırım gücünün ‘devlet otoritesi’ bulunması şarttır. Bu güçte bir İslam devleti olmadığına göre verilen fetva havada kalacaktır. Evvelemirde, bu İslam ümmetinin üzerine serpilmiş ölü toprağından kurtulması ve silkinip kendine gelmesi lazım. Daha açık ifadesiyle söyleyelim: Dünya üzerindeki Müslümanlar, bulundukları ülkelerdeki yöneticilerin ellerinde adeta esir muamelesine tabiler. Mahut yöneticilerle, halklarının görüş, beklenti ve arzuları taban tabana zıttır. Şu halde; bütün bu halkların öncelikle kendi yöneticilerinden kurtulmaları gerekir. Zira mevcut yöneticiler, değil o fetvanın gereğini yapmak, öyle bir fetvanın varlığına bile inanmıyorlar. Bırakın İsrail ile savaşmayı, İsrail’e yalnızca ticari (petrol) boykotu uygulasalardı, bu soykırım yaşanmaz ve bütün bir İslam Alemi bu denli aşağılık bir rezilliği yaşamazdı. Dünya insanlığının, insani değerleri kaybetmesi gibi, İslam alemi de İslami ve insani tüm değerlerini kaybetti ve artık meydan yeri arsıza, uğursuza, şuursuza, inançsıza, soysuza, hırsıza, soyguncuya, katile, caniye, namussuza, iffetsize ve namerde kaldı. Bütün bu aşağılık ve rüsva hallerin her birisi kıyametin habercisidir. Zira dünya, üzerinde hayat süren bunca leşle dönmeye daha fazla dayanamaz; kendini imha pahasına üzerindekileri atacak ve beklenen kıyamet sarsıntısı (zelzele) onları yerin dibine batıracaktır.",https://www.hurriyet.com.tr/yazarlar/fuat-bol/netanyahu-hitleri-gecti-42774395
Fuat Bol,Ekonomi savaşları,"Nisan 12, 2025 06:29","Demek ki, başında bulunduğu eski dünya düzeninin yıkılmakta olduğunu o da gördü. Trump’ın aldığı radikal kararlara bakılırsa, kurulacak yeni dünya düzeninin çok parçalı olacağı görülüyor. Kurulacak yeni düzende, Çin’in devasa ekonomik tehditleri karşısında, ABD’nin lider olması şöyle dursun, Trump’ın tabiriyle ABD, canını kurtarma derdinde. Aksi halde; yıkılması mukadder olan düzenin altında kalmaları işten bile olmadığını bizzat Trump ifade ediyor. Belli ki, dünün dünya patronu, hoyratça harcamaları yüzünden dara düşmüş; dünya genelinde özellikle akılsızca yaptığı harcamaları (neredeyse dünyadaki bütün terör örgütlerine, haksız yere işgal ettiği çeşitli ülkelere ve İsrail’e aktarılan yüz milyarlarca dolar) ABD’yi iflasın eşiğine getirmiştir. ABD ekonomisi bu şekilde gerilerken, buna mukabil Çin ekonomisi ahtapot misali bütün dünyayı kuşatıyor. Bu durumu, kendisi için tehdit olarak gören ABD, Çin’in ürettiği mal ve hizmetlere karşı aşırı vergilerle gümrük duvarları örüyor. Son aşamada ABD’nin, Çin mallarına uyguladığı toplam gümrük vergisi oranını yüzde 104’e yükseltmesi bütün dünyada tam manasıyla bir ticaret savaşı olarak yorumlandı. ABD’nin restini gören Çin de ‘sonuna kadar savaş’ diyerek, ABD’nin yüzde 104 ek gümrük vergisi kararına yüzde 84 ile karşılık verdi. Adeta çılgına dönen Trump, Çin mallarına vergi oranını yüzde 145’e çıkardı ve yakın zamanda ilaç ithalatına da ‘büyük’ tarifelerin uygulanacağını bildirdi. Çok yakında büyük tarifeler açıklanacağını belirten Trump, bu sayede diğer ülkelerdeki ilaç firmalarının tesislerini ABD’ye taşıyacağını söyledi. Trump, ‘açıklayacağımız yeni kararları ilaç firmaları duyduğunda Çin’i terk edecekler, diğer yerleri terk edecekler çünkü satış yapmak zorundalar, ürünlerinin çoğu burada satılıyor’ ifadelerini kullandı. Çin ile ABD arasındaki ticaret geçen yıl 585 milyar civarında idi. ABD, Çin’den 440 milyar dolar mal ithal ederken, Çin, ABD’den 145 milyar dolarlık mal satın aldı. Çin ile ABD birlikte, küresel ekonominin yüzde 43’ünü oluşturuyor. Bu iki ülkenin ticaret savaşlarına girmeleri demek, her iki ülkenin de büyümelerinin yavaşlamasına ve ekonomilerinin resesyona (durgunluğa) girmesini doğurur ve bu durumdan kendileri kadar diğer ülkeler de etkilenir. Malum, Çin, dünyanın en büyük üreticisi konumundadır. Ülke içinde tükettiğinden çok daha fazlasını üretiyor. Çin’in 1 trilyon dolarlık bir üretim fazlası var. Buradaki sübvansiyonla, devlet destekli ucuz krediler ve ucuz iş gücü üretim maliyetlerinin gerçekte olması gerekenin altında kalmasını sağlıyor. Bundan dolayı da dünyadaki hiçbir ülke Çin ile rekabet edemiyor. Trump, Çin ile başlattığı ticaret savaşının altında kalabilir ve bu savaş Allah saklasın sıcak savaşa da dönüşebilir. Zira dünyadaki bütün savaşların temelinde ekonomi yatmaktadır. Trump direttikçe, Çin alttan almıyor ve bu ikili arasında kıyasıya bir bilek güreşi cereyan ediyor. Üstten bakan ve neredeyse bütün dünyayı karşısına alan kibirli Trump’ın bu savaşı kazanması imkânsız. Zira daha şimdiden yelkenleri indirmek zorunda kaldı.",https://www.hurriyet.com.tr/yazarlar/fuat-bol/ekonomi-savaslari-42760885
Fuat Bol,Muhalefet bu olmasa gerek,"Nisan 07, 2025 06:29","Türk demokrasisinin, ta en başından beri en büyük eksiği sorumlu bir muhalefet partisinin olmayışıdır. Bunun da sebebi gayet açıktır: CHP kendini bu ülkenin sahibi; iktidarda olsun, muhalefette olsun diğer bütün siyasi partileri de kiracısı olarak görüyor. Bundan dolayıdır ki kiracıların iktidarda olmalarını hazmedemiyor. Diğer bir anlatımla CHP, Cumhuriyet’in kurucusu olmakla kendini hancı görüyor, başka bütün partileri ise yolcu olarak görüp değerlendiriyor. Kendisi demirbaş, diğerleri gelip geçenler; olsalar da olamasalar da bir şey değişmez. CHP’ye göre, kendi dışındaki partiler; olduklarında sayılmazlar, olmadıklarında aranmazlar! Halbuki gerçekten çok partili ve gerçek bir seçimle demokratik hayata geçtiğimiz 1950 yılına kadar üç siyasi parti kurulabilmiş ve bunların hepsi de CHP’nin içinden çıkmıştı. İlk ikisinin yaşamasına bizzat CHP izin vermemiş ve doğdukları gibi boğulmaları bir olmuştur. CHP, mahut sakat anlayıştan bir türlü kurtulamamış; milletçe uzaklaştırıldığı iktidara, şu veya bu şekilde gelebilmek için gayr-i meşru ne kadar yol varsa hemen hepsini denemiş ve birçoğunda da başarılı olmuştur. Diğer bir ifadeyle yaptırmış olduğu darbelerle iktidara ortak olmuştur. Gerçek demokrasilerde darbe, hiçbir siyasinin aklının ucundan bile geçmezken; bizdeki vesayetle illetli demokraside ise darbeler, CHP’lilerin akıllarından hiç çıkmaz. Zira şu söz CHP’nin 2. Genel Başkanı İnönü’ye aittir: “Şartlar tamamlandığında, ihtilal meşru bir haktır! O zaman sizi, ben bile kurtaramam!” CHP kafasına göre, seçimleri kendileri kazanmışsa yaşasın demokrasi; CHP kaybetmişse göbeğini kaşıyanların seçtiklerinden ne menem demokrasi olur; köylünün oyu ile biz aydın CHP’lilerin oyları bir olur mu? Bizim kıymetimizi bilip seçmeyen bu millet cezalandırılmalıdır! CHP kafasının demokrasi anlayışı tek cümle ile ‘benden sonrası tufan’dır. Milli duruşuyla öne çıkan Bülent Ecevit, CHP’deki bu sakat anlayışı gördüğü için doğup büyüdüğü ve genel başkanı olduğu CHP’den istifa etmiş ve ömrü boyunca bir daha CHP’nin semtine uğramamıştır. Yalnızca dünkü ve bugünkü genel başkanlara yani Kılıçdaroğlu ve Özel’e bakalım: Bunlardaki sorumsuzluk örneğini dünyanın hiçbir tarafında göremezsiniz. Muhalefeti adeta devlet ve millet düşmanlığı şeklinde anlıyor ve bu pervasızlığı en iğrenç şekillerle sergiliyorlar. Düşünebiliyor musunuz; Türkiye’yi yurtdışına şikâyet ediyor ve oralardan medet umuyorlar. İngiltere sahip çıkmadığı için Özgür Özel çok üzgünmüş. Vaktiyle aynı İngiltere’den medet uman Jön Türkler de İngiliz büyükelçinin arabasından atları söküp kendileri koşularak çekmişlerdi. Şimdikiler de Türkiye’ye turist göndermeyin, zira orada can güvenliği yoktur, Türkiye ekonomisini batırmak için ellerinizden geleni ardınıza koymayın diyerek öz ciğerlerinin ufunetini kusuyorlar. İngiliz bile İngiliz’e böyle bir uşaklık yapmamışken, sözde Türklere ne oluyor da bu denli alçalabiliyorlar? Anlayabilen beri gelsin! Gençleri sokağa çağırmak ve yerli ve milli sermayeyi hedef almak ve kimi mal ve hizmetler boykot çağrısı yapmak hangi ‘sokma aklın’ ürünüdür? Bu sorumsuz kafa ne yapmak istemektedir? Aynı sorumsuzluğu karşıdakiler de gösterirse işin nereye varabileceğini hiç mi düşünmezler? Bu vatanın ekmeğini yiyen insanda kişniş şekeri kadar akıl olsa siyonist Netanyahu ve şürekâsı ile Türkiye düşmanlığı konusunda aynı safta yer alır mı? Yazık ki ne yazık!",https://www.hurriyet.com.tr/yazarlar/fuat-bol/muhalefet-bu-olmasa-gerek-42754301
Fuat Bol,İsrail kabına sığmıyor sığmayacak,"Nisan 05, 2025 06:29","Bunu, kurulduğu günden beri yapıyor lakin Gazze katliamlarıyla birlikte aynı senaryoda gemi azıya almış durumda. Nasılsa karışan edeni yok; ABD’yi ve kısmi azamisiyle Batı’yı arkasına alan İsrail, hukukun her türlüsünü rafa kaldırarak o iğrenç soykırımına fütursuzca devam ediyor. Belli ki sadece Gazze ile de yetinmeyecek, Lübnan’ı ve Suriye’yi gözüne kestirmiş. Yeni bahaneler uydurarak hem Lübnan’ı ve hem de Suriye’yi bombalıyor. Her iki ülkenin de topraklarına girerek işgal eylemlerini sürdürüyor. Yandaşı olduğu ABD’yi göstermelik olarak sürtüştüğü (İsrail-İran arasında dostlar alışverişte görsün kabilinden tam bir kayıkçı kavgası var) İran’ın nükleer tesislerini vurması için kışkırtıyor. Akşam söylediğini sabahleyin unutan ve kelimenin tam anlamıyla sürekli gel-gitler yaşayan Trump’ın ne vakit ne yapacağı belli değil. Her an İran’ı vurabilir ve vuruşla birlikte bölgemiz yangın yerine döner. En kötü senaryo ise ABD’nin İran’ı Türkiye’deki İncirlik Üssü’nden vurması; İran’ın da akılsızlık yapması ve misillemede bulunarak İncirlik’i hedef almasıdır. Allah saklasın; bu durumda muhtemel bir Türkiye-İran savaşı ile bölgemiz bütünüyle alev topuna döner ve bu yangının sonuçlarını kimse hesap edemez. İşte İsrail’in tam da istediği budur: Türkiye ile İran’ı çatıştırmak veya ABD ile bu, her iki ülkeyi çatıştırmak. Zira İsrail’in Siyonist yöneticileri biliyor ki ‘Arz-ı mevud’a’ ulaşabilmelerinin önündeki en büyük engel Türkiye’dir. Sözde Tanrı’nın İsrailoğullarına vadetmiş olduğu toprakların bir kısmı da Türkiye sınırları içinde bulunmaktadır. Suriye’yi güneyinden işgal etmesi, Suriye’nin silah ve mühimmat depolarının bulunduğu yerleri bombalaması hep Türkiye yüzündendir. İsrail, Türkiye’nin Suriye’de askeri üs kurmasını kendisi için tehdit görüyor ve bütün bu bombalamalarla aklı sıra bunun gereklerini yerine getiriyor. Yine Allah saklasın; bölgemizde oluşabilecek alev topunun, sadece bu bölge ile sınırlı kalabileceğini kimse söyleyemez. Zira olası böyle bir yangından ziyadesiyle etkilenecek Çin ile Rusya da olaya bir şekilde müdahil olmak zorundalar. Trump (ABD) şimdilik, her türlü desteği vererek ve ‘tavşana kaç-tazıya tut’ diyerek, İsrail’in tüm bu kepazeliklerine göz yummakla yetiniyor. Ama kabına bir türlü sığmayan ve sığmayacak olan İsrail’in nerede duracağı, daha doğrusu durup durmayacağı ve dolayısıyla ABD’yi ve bütün dünyayı nereye sürükleyebileceğini kimse kestiremiyor. Aklı başındaki Türkiye yöneticileri, başta Erdoğan ve Bahçeli bölgemizdeki bu tehlikeli gidişi gördü ve içeride birliği sağlamak, kardeşliği temin etmek, dik ve güçlü durabilmek için gerekli tüm adımları attılar. Teröristbaşı Öcalan’ın bile anlayıp barış için gerekli çağrıyı yaptığı bu netameli dönemde, başta CHP olmak üzere kimi muhalefet partileri toplumu germek, ayrıştırmak için ellerinden geleni yapıyor ve adeta İsrail’in ekmeğine yağ sürüyorlar. Böylesi kritik bir dönemde halkı sokağa çağırmakla, yerli ve milli ürünlere boykot çağrısı yapmakla bizzat kendilerinin milli güvenlik sorunu olduklarını görmüyorlar, göremiyorlar. Heyhat ki heyhat!",https://www.hurriyet.com.tr/yazarlar/fuat-bol/israil-kabina-sigmiyor-sigmayacak-42752284
Fuat Bol,"İSTON, İSPARK ve ötesi","Mart 31, 2025 06:29","Nitekim öyle olmasa eski Cumhurbaşkanı Abdullah Gül’ün kardeşi (Macit Gül) ile yakınlığı iddia edilen, 2001’de küçücük iken dev holdinge dönüşen İlbak’ların üzerine gidilebilir miydi? Bu iddia ortadayken Türkiye Cumhuriyeti’ne cumhurbaşkanlığı yapmış birinin İmamoğlu’na acil destek açıklaması yapması akılları çelmiyor mu? Ayrıca yakınlığı malum Ali Babacan’ın hemen Saraçhane’ye koşması, bu ‘suç örgütünün’ ahtapot gibi kolları olduğu izlenimini vermiyor mu? Keşke daha ‘aklıselim’ ile davransalardı. Outdoor gibi mecraların reklam verenlere pazarlanmasından doğan, kayıtdışı korsan noktalar yoluyla da illegal gelirini katlayan bu ‘sektör’,  birkaç ‘ağanın‘ kontrolünde imiş. Önceki yıllarda da var olan bu ağaların, İmamoğlu ile ‘siyasi nüfuz’ kullanarak iş yapamayacakları için ‘ekonomik menfaat’ kurgulayıp uyguladıkları iddia ediliyor. Şimdi hepsi birbirini ihbar ediyor, itirafla ele veriyor. Belli ki dava dosyası giderek kabaracak. Kamuoyunda tartışılan ve yetersiz, hatta geçersiz bulunan gizli tanık yerine gerçek tanıklar ve çok belge ortaya çıkacağa benziyor. Kaldı ki İstanbul Büyükşehir Belediyesi’nin bütün şirketlerinin yöneticilerinin de kapsamlı bir ‘varlık röntgeni’ şart gözüküyor. ‘Saraçhane-gate’ bu incelemelerle daha iyi anlaşılacak. Örneğin daha önce İSTON Genel Müdürü olan Ziya Gökmen Toygar döneminde yapılan İETT durakları ve diğer ihaleler, İSFALT’ın bütün işleri ve İSPARK Genel Müdürü Ali Arzuman’ın işlemleri incelendiğinde kimbilir neler çıkacak? Konu sadece Medya A.Ş., Kültür A.Ş. ve Kiptaş A.Ş. ile sınırlı kalmayacağa benziyor. Türkiye, CHP Genel Merkezi’nin ‘şimdilik’ yönettiği ‘algı operasyonu’ndan ayıldığında bambaşka bir tabloyu idrak edecek. Karşımızda İstanbul’u çevrelemiş ve yutmuş, bununla yetinmeyerek bütün Türkiye’yi arzulamış, bu uğurda bir eli İngiliz’de, bir eli Kandil’de olmaya teşne olmuş bir kimlik var. Türkiye’nin kalkışa geçtiği bir dönemde, kapımıza ‘güvenlik’ için destek talebiyle geldikleri bir anda, o kapıda bekleyenlerin pazarlık gücümüzü azaltmak için ‘piyasaya sürdükleri’ kişilerin başkan, bakan ve hatta ötesi görevlerde bulunmaları, bu ülkenin ne büyük şanssızlığıdır. Türkiye ve bu topraklar, bu tür tipleri daima bertaraf etmiştir. Bu görevlilerin yanında kişisel kasalarını dolduranlar da asla yargıdan kaçamamışlardır. Bu kez de öyle olacaktır. İmamoğlu, ‘hokus pokus’ algı ile işe siyasi süs vermeye çabalasa da bu, diplomasız bir muhterisin ‘adi’ bir suç davasıdır. Ve belli ki Özgür Özel de 6 Nisan kurultayı ile önce genel merkeze tam hâkim olacak, ardından il delegelerini yenileyecek ve partinin tek hâkimine dönüşecektir. ‘Saraçhane-gate’e CHP’li ihbarcılar yol açtı, ama onlar Kılıçdaroğlu’na yakın dense de yeni ‘ infazcılar’ Özel’e yakınlardan çıkacaktır. CHP tartışma kuyusuna geri dönmektedir. Bakalım altta kalıp kimlerin canı çıkacaktır!",https://www.hurriyet.com.tr/yazarlar/fuat-bol/iston-ispark-ve-otesi-42747754
Fuat Bol,Hüzünlü bayramlar,"Nisan 02, 2025 06:29","Zira sevgili Peygamberimiz (Aleyhisselam): “Müminler, birbirlerini sevmede, birbirlerine şefkat ve merhamet göstermede tıpkı bir organı rahatsızlandığında diğer organları da uykusuzluk ve yüksek ateşle bu acıyı paylaşan bir bedene benzer” buyuruyor. Müslümanlar, bir vücudun azaları gibi olduğuna göre; bir kısım uzuvlar bugün küffar eliyle tarumar edilip inim inim inletilmekte, lakin vücudun diğer kısmı azamisi derin bir gaflet içinde gününü gün etmektedir. Ümmet olarak bu acıyı duymadığına göre, bedenin büyükçe kısmı felç olmuş demektir. Gazze ve Filistin’de yaşanan vahşi katliamlar, İslam ümmetinin duyarsızlığından, paramparça oluşundan, bana dokunmayan yılan bin yaşasın aymazlığından, gafletinden ve hatta dinlerine ve sözde Müslüman kardeşlerine olan ihanetlerinden değil midir? Tek bir vücut gibi olması gereken İslam ümmeti bugün, bin bir parçaya bölünmüş ve her bir parçası adeta ayrı bir gezegende, birbiriyle ayrı düşmüş, perişan ve zavallı bir hayatı sürdürmektedir. Sözde hayat süren zavallılardan hangi duyarlılık beklenebilir? Dünya üzerindeki bütün Müslümanların en büyük handikabı kendilerine olan güvensizlik, aşağılık kompleksidir. ‘İnanıyorsanız üstün olan sizsiniz’ diyen dinlerini bırakıp emperyalist güçlerin emrine girip ‘cüce’ ve ‘uydu’ olmayı yeğlediler! Zira mensup oldukları inanç sistemi (İslamiyet) onlara birlik olmayı ve asla parçalanmamayı emrederken, onlar, bölünüp paramparça olmayı kurutuluş reçetesi olarak benimsediler. Üstat Necip Fazıl, ‘Bize, fil iken fare olduğumuz ısrarla telkin edildi ve biz fare olmayı kabullendik. Neden sonra fil olduğumuzu hatırladık ve bu uğurda adımlar atıyoruz’ diyerek bu gerçeğin üstünü çiziyordu. Özellikle bizleri, bir asır boyunca ecdadımıza ve değerlerimize küfrettirdiler ve onların büyüklüğünü, ihtişamını unutturdular. Böylece yetişmekte olan nesilleri ‘köksüz’ ve bunun sonucunda da umutsuz bıraktılar. Paramparça ettikleri İslam aleminin her bir parçasını diğerine düşman ettiler. Kendilerine tabi kabile devletçikleri kurdular; küçük lokmalar haline getirdikleri bu devletçikleri yemeye doymadılar. İslam toplumlarının başlarındaki sözde liderler, emperyalist güçlere uşaklık yarışına girdiler; kimi Batı’nın kimi de Doğu’nun boyunduruğuna girdi. İletişim araçlarının yaygınlaşması sonucunda bütün toplumlar, bütün bu gerçeklerden haberdar oldu ve ister istemez bir uyanış başladı. Nitekim neredeyse hiçbir İslam ülkesinin halkı, liderleri gibi düşünmüyor. Bu durumun tipik örneği Suriye’de yaşandı, halka rağmen başta olan tağuti (şeytani) rejim yıkıldı, yıkılmak zorunda kaldı. Dünyanın yeniden kurulduğu bu dönemde sular bulanmadan durulacağa benzemiyor! Dünyanın her yanındaki Müslümanlar, fil olduklarını anladıkları ve fil olmanın gereklerini yaptıkları gün gerçek bayramı idrak edecekler. Nice gerçek bayramlara...",https://www.hurriyet.com.tr/yazarlar/fuat-bol/huzunlu-bayramlar-42749383
Fuat Bol,Boykot,"Mart 29, 2025 06:29","Farklı sol örgütlere mensup örgüt elemanları üniversiteleri basar, amfilere ders dinlemeye doluşmuş masum gençleri baskı, yıldırma ve korkutma ile zorla ortamdan çıkartırlardı. Neymiş; ‘boykot’ yapıyorlarmış! Bu şekilde ‘eğitim’ hakları terörize hareketlerle ellerinden alınan birçok genç okullarından soğudu, uzaklaştı ve geleceklerini kurtaramadan eğitimlerinden vazgeçtiler. Kimi mesleksiz kaldı, kimi de eksik doktor, eksik avukat, eksik mühendis oldu. Bugün 68’liler ve daha çok 78’liler denen kuşakların ‘diplomalı’ olsalar bile neden bazı ‘algı kalitelerinden’ mahrum oldukları hep o boykotlarda yatar. 28 Şubat apoletli zulüm döneminde zamanın medya organlarında çarşaf çarşaf listeler yayımlanırdı. Sakıncalı şirketler ve markalar halka gösterilirdi! Kime göre ve neden sakıncalı? Yerli sermayeye ait, bulundukları merkezlerde iş imkânı üreten, bölgeye katkı o sağlayan o yerli ve milli holdingler, o bisküvi, o sucuk, o kâğıt, o kereste fabrikaları kime ya da kimlere, nasıl zarar veriyordu ki ‘boykot’ ediliyordu? Yurtdışındaki çalışkan ‘gurbetçilerden’ kaynak sağlayan, fayda doğurma çabasında olan o şirketler, devlete ‘sızmış’ anti-milli hainler eliyle zora sokuldular, bazıları yok edildiler. Bugün daha fazla sanayi, daha fazla yerli sermaye, daha fazla istihdam olabilirdi. Olmadıysa kaynağı o boykot sevici anti-milli işbirlikçi hainlerde arayacaksınız. Ya bugün? İstanbul Büyükşehir Belediyesi’nin kibir ve ihtiras abidesi (görevden uzaklaştırılan) Başkanının, suçlarını örtbas etme çabasıyla ülkeyi erkenden ‘kaosa’ sürükleme çabası başımıza dertler açmaya devam ediyor. Ekonomik istikrar yolunda başarıyla uygulanan program özellikle ‘aparat akıl’ tarafından sabote ediliyor, meydanlarda çoğunluğu tarihten bihaber, gerçekleri sorgulama olgunluğundan uzak gençler öne sürülüyor, kolluk kuvvetleriyle çatıştırılıyor. Ve bu gençlerin aileleri de duruma sessiz, hatta çaresiz kalıyor. Devlet ile çatışmayı şaka zanneden bir kitle aklınca meydan baskısıyla, suç örgütü iddialarını siyasi tasfiye iddiasına devşirebileceğini zannediyor. Gelinen ‘yalpalayan’ şaşkın ördek aklı ile de boykot listeleri yayınlıyor, ‘ayy pardon’ diyerek bazılarını çıkartıyor, halkın tercihine baskı ile yön veriyor. Bu kafa hep aynıydı, aynıdır. Yapmaya değil yıkmaya, var etmeye değil yok etmeye, yol açmaya değil tıkamaya, kolaylaştırmaya değil engellemeye odaklıdır. Ne köprü yaptırtır ne yol açtırtır ne hastane ne havalimanı inşa ettirtir. Yapanlara teşekkür etmez, nimetlerden faydalanır ama şükretmez. Boykot ettirdikleri işletmelerin bir kısmında çalışanlar üstelik belki de meydanlarda eylemlere katılan garsonlar... O işletmelerin bir kısmı ise ‘franchise’ olan bayiler... Vandal kafası taşıyan, markaları boykot eden ve hatta gidip o mekanlardaki müşterileri taciz eden bu kişilerin tamamı, o emri verenden gidip mekân basana dek hepsi suçludur, ekonomik tetikçidir. Şahsen o işletmelerin yerinde olsaydım, böyle bir haksızlığa uğrasam, iş kaybımı belgeler ve beni boykot ettirtene ticari tazminat davası açardım. Açmalıdırlar! Ben o işletmelerde, üniversiteli olarak çalışan bir genç olsaydım, işimi kaybedip sıkıntıya düştüğüm için gider bu ‘ekonomik teröristlerin’ il başkanlığı ve genel merkezi önünde bu ‘küresel işbirlikçileri’ protesto ederdim. Slogan doğru: ‘Susma sustukça sıra sana gelecek.’ Bu kafa hep azgın azınlık olmuştur!",https://www.hurriyet.com.tr/yazarlar/fuat-bol/boykot-42745627
Fuat Bol,Asıl cuntacı,"Nisan 09, 2025 06:29","Zira CHP’nin sicili ‘cunta’ ile özdeşleşmiştir. Cunta demek, milli irade ile işbaşına gelmiş meşru iktidarı silah kullanarak görevinden uzaklaştırmak ve zorla ülke yönetimini ele geçirmektir. Utanmadan, sıkılmadan kullandığı şu ifadeye bakar mısınız: “Cunta başı! Boşuna uğraşma seni ne ABD ne Trump kurtarabilir.” Dikkat edilirse; Sayın Erdoğan milli iradenin oylarıyla işbaşına gelmiş ve hem mahut muhalefete ve yine bu muhalefetin bel bağlayıp medet umduğu dışarıdaki devletlere rağmen Türkiye’yi ‘C’ liginden almış ve ‘A’ ligine çıkarmayı başarmıştır. Yani bizdeki mahut muhalefetin ve dış güçlerin engellemelerine rağmen Sayın Erdoğan, ülkesini hepsinin gözlerini kamaştıracak şekilde kalkındırmıştır. Diğer bir deyişle; ülkesini ‘uydu’ konumundan çıkarıp küresel güç haline getirmiştir. CHP ise resmen İngiltere’den, sözde kardeş addettiğiniz İngiliz Sosyalist Partisi’nden medet umarak yardım dileniyor. İstanbul Belediye Başkanı’nın tutuklandığını ifade ederek, bunların (İngilizlerin) neden müdahale etmediğini sızlanarak dillendiriyor. Belli ki CHP’nin hali hiç değişmemiş; dün nasıl idiyse bugün de aynı. 1940’lı yıllarda CHP ülkemizi her şeyiyle İngiliz ve Amerikan güdümüne sokmuştu. Onlar da göstermelik (vesayet) bir demokrasi ile ülkemizi NATO’ya dahil etmişti. O gün bugündür CHP, hiçbir zaman milli iradeye saygılı olmamış, halkın seçtiği iktidarları ‘cunta’ marifetiyle düşürmüş ve vesayet kafalı asker yandaşlarının kurdurduğu sözde partiler üstü hükümetler eliyle iktidarını sürdürmüştür. Görüldüğü üzere; CHP hiçbir zaman milletin oyları ile iktidar olamamış, lakin her on yılda bir cunta darbeleriyle kurulan hükümetlerde haksız bir şekilde yer almıştır. Nasıl ki Türkiye’de cunta deyince, dışarıda akla ABD geliyorsa, içeride de CHP gelir. 1960 darbesini yapan cuntanın başkanı, vaktin CHP Genel Başkanı İnönü’ye telefon ederek “Paşam sizin emirleriniz bizim için Peygamber buyruğudur” demiştir. 1950 seçimleriyle iktidardan alaşağı edilen CHP’nin haline tahammül edemeyen o günün askeri vesayet odakları (kuvvet komutanları) İnönü’ye telefon ederek seçimleri iptal edebileceklerini söylemiştir. Keza 1961 seçimlerinde de yasaklanan ve başbakanı ve bakanları idam edilen DP’nin yerine kurulan AP, oyların yüzde 34’ünü alınca da aynı cunta heveslileri İnönü’ye gelip seçimleri iptal edip, kendisini cuntanın başı yapabileceklerini söylemişlerdir. Görüldüğü üzere vesayetle illetli demokrasi tarihimizin CHP’si sürekli olarak cuntacılarla iş tutmuş ve halkın vermediği iktidarı mahut cuntalar marifetiyle elde etmiştir. Şimdi ise cuntacılıkla malul CHP’nin başı çıkmış, Sayın Erdoğan’a cuntacı demeye getiriyor. Sayın Erdoğan bu milletin yüzde 52 temiz ve helal oylarıyla seçildi. CHP, asıl milletle kavgalıdır sen nasıl olur da Erdoğan’ı seçersin demek istiyor. CHP’nin sicilinde tek partili seçim ve bunun sonucunda faşizan bir yönetim var; şimdi de onun özlemiyle yanıp tutuşuyorlar. Kahrolsalar da geçti Bor’un pazarı!",https://www.hurriyet.com.tr/yazarlar/fuat-bol/asil-cuntaci-42756628
Fuat Bol,Bu gecenin kadrini bilelim,"Mart 26, 2025 06:29","Zira bu mübarek gecede Rabbimiz katından af ve mağfiret, bağışlanma sağanak halinde yağar. Allahü Teâlâ kullarını çok sevdiği ve onlara çok acıdığı için, bazı zamanları özel olarak kıymetlendirmiş ve o anlarda yapılan tövbe ve istiğfarları, dua ve yakarışları ve bağışlanma dileklerini kabul edeceğini bildirmiştir. Bu bildirme Cenab-ı Hakk’ın’ vaadi niteliğinde olup katiyet ifade eder. Zira Rabbimiz vaadinden dönmeyeceğini bizzat bildiriyor. Din olarak son ilahi mesaj (Kur’an-ı kerim) Rabbimiz Allahü teala tarafından, Cebrail Aleyhisselam vasıtasıyla alemlerin övüncü olan sevgili Peygamberimize (Aleyhisselam) bu kutlu gecede gelmeye başladı. Ümmetine son derece düşkün ve ümmeti üzerinde adeta titreyen rahmet ve muhabbet elçisinin buyurduğu şu hadis-i şerife dikkatinizi çekerim: ‘Kim iman ederek ve Allah’tan umarak Kadir Gecesini ayakta geçirirse (sevabını Allahü teladan umarak ihya ederse) onun GEÇMİŞ VE GELECEK günahları bağışlanır’. Misli olmayan bu büyük müjde, tıpkı başka bir örneği olmayan Kadir Gecesi gibi, beşer tarihi boyunca sadece bu ümmete bahşedildi. İdrak ve ihya edebilenlere ne mutlu! İnanan kullarını rahmet deryasına gark ettiğini bildiren Rabbimiz, bir hadis-i kudside şöyle buyurur: ‘Kullarıma kendileri için belirlediğim cömertliğimi göster. İyilik on ile yedi yüz katıyla ödüllendirilecektir, günah ise benzeriyle. Günahın fiili, günah olduğuna inanmanın karşısında direnemez. (İman, azap ateşini söndürür; bundan dolayıdır ki, cehennem bile Sırat’tan geçen Mümine: ‘Çabuk geç, iman nurun ateşimi söndürüyor’) diyecektir. Benim kullarım rahmetimden nasıl ümit keser? RAHMETİM HERŞEYİ KUŞATMIŞTIR. Ben ise kullarımın zannına göreyim. (Beni nasıl zannederlerse öyle bulurlar) Öyleyse benim hakkımda iyi zanda bulunsunlar!’ Bir gün Hz. Huzeyfe, Resulullah efendimize sordu: Ya Resulallah, acaba Müslümanlar İslamiyet’ten önceki hallerine döner mi? Hayır, dönmezler; ama bizden sonra bulanık bir zaman gelir. Bulanık ne demektir ya Resulallah? Yani iyiler olur, kötüler olur, alimler olur, zalimler olur; karışık bir zaman olur. Ondan sonra, daha kötü bir zaman gelir. O zaman neler olur ya Resulallah? O ZAMAN DİNİ ANLATANLARIN PEŞİNE GİDENLER CEHENNEME GİDECEKTİR! Onlar, din diye neyi anlatacaklar? Kur’an-ı kerimden, hadis-i şeriften bahsederler. Ancak Allah’ın, Resulullah’ın bildirdiklerini değil, kendi düşüncelerini Allah’ın Peygamber’in emri gibi anlatırlar. İşte onların peşinden gidenler felakete uğrayacaktır. Ya Resulallah o zamanda ben dünyaya gelmiş olsam ne yapmam gerekir? Dünyada hak yolda olan bir cemaat kıyamete kadar bulunur. Bu cemaati bul, onlara uy ve kurtul. Ya Resulallah o cemaati de bulamazsam ne yapmalıyım? Evinde otur, kimseye karışma! (Mişkat-ül-mesabih) Ve işte o zaman, bu zamandır ve daha da kötüleşerek devam edecektir!",https://www.hurriyet.com.tr/yazarlar/fuat-bol/bu-gecenin-kadrini-bilelim-42741603
Fuat Bol,Eğitimin önemi -1-,"Mart 08, 2025 06:29","Ve bu kişilerin çok iyi eğitimli olmayacağını, ‘vasat’ temsilcilerinin demokrasinin ‘sayısal’ sonucu olduğunu anlatıyordu. Bizde ‘tatlı su kurnazı’ veya ‘çarıklı erkan’ denilen, esasında tam da bu ‘medeniyet çatışmasını’ çıkartmak için üretilmiş tiplerin oldukları her ortamda nasıl ‘fesat merkezi’ konumuyla yaşadıklarını hepimiz çokça görmüşüzdür. Ahlaki yoksunlukla bütünleşmiş kurnazlıkla her şeyi mubah sayarak sonuca gitme ‘yolunu bulan’ bu kişiler, satın alma ve elde etme hırsıyla donandıklarında toplum için de zararlı ve tehlikeli hale gelmektedirler. Bakınız, güncel konulardan biri, ülkemizin değerli bir iş grubunun en tepe profesyonel yöneticisinin bağlı şirket yöneticisine ‘had bildirme’ uğruna yaptıkları ve düştüğü durumdur. Yüksek lisanslı ve olgun yaşında, birçok yöneticilik deneyimi ile mevcut koltuğuna oturan kişi, diğer bir yöneticiyle olan bir başka iç ‘hesabını’ ramazan mesajını fırsat bilerek görmek istemiş, kurnazca yaklaşımını, ‘ayağına dolanınca’ herkese gönderi yaparak ‘deşifre’ olmuş, rezilliğinin yanında, gözaltına alınmayı da ‘başarmıştır.’ Artık Müslüman mahallesinde salyangoz satmayı nereden aklına getirmişse! Bu kişinin ve muhatabının sıfatlarına bakıldığında, kriz çıkartma ve yönetme noktasındaki ‘cehaletin’ eğitim eksiğinden, daha doğru ifadesiyle, cehaleti tahsil etmekten kaynaklandığı anlaşılacaktır. Bir başka şark kurnazı ise devletin valisine hakaret etmeyi, adap ve usul yoksunu işlemlerini soran gazetecileri tehdit etmeyi ‘normalleştirmeye’ çalışan yandaşlarıyla, yasaya ve adalete aykırı, usulsüz ve vicdansızca yaptığı ‘üniversite yatay geçişi’ meşru kılamayacağı için sonuçta diplomasız kalacak görülmektedir. Üstelik yargılandığı esnada dahi, şuurunu yitirmiş, özgüven patlaması ve hırsının aklını örtmesiyle suç üstüne suç işleme pervasızlığına devam etmektedir. Holding yöneticisi, hala eski Türkiye’de yaşadığını zannederek, vesayet özleminin yaveleriyle geleceğini riske etmeyi başarmıştır. Usul ve adap yoksunluğunda zirve yapan ve aynı usulsüz yöntemlerle diploma (!) sahibi olup zirvelere oynayan kişinin bir de belediye başkanlığı yaptığını görebilsek. Zira İstanbul’un perişan hali ortada! Şu son kar kışta dahi ortalıkta yoktur; yürümeyen merdivenleri, yolda kalan ve hatta yanan otobüsleri, azaba dönüşen trafiği, su baskınlarını hepsinden önemlisi kentsel dönüşüm problemini çözeceğine, valiye, savcıya ayar vermekle meşguldür. Eğitim çok önemlidir! Zira uydurulmuş diploma cehaleti örtememektedir. Biri gerçek, biri usulsüz iki ‘diplomalının’ başına gelenler net örneklerdir. Ve Huntington’un belirttiği ‘çatışmaların’ olmaması için toplumların başında ‘kriz çözen’, bu yönde eğitilmiş kişilerin olması önemlidir. Elektronik posta ile dine ve dindarlara olan içindeki ufuneti kusan ve usulsüzlükle inşa ettiği sözde kariyeriyle zirveyi hayal eden ‘mahut kişilikler’ eğitim zayiatı değil de nedir?",https://www.hurriyet.com.tr/yazarlar/fuat-bol/egitimin-onemi-1-42720742
Fuat Bol,Özel okullar üvey olmamalı,"Mart 15, 2025 06:29","Birçok alanda ‘dönüşüm’ Sayın Recep Tayyip Erdoğan’ın irade, kararlılık ve amansız takibi ile gerçekleşti. Özel okulların da hem Türkiye’de hem de benzer coğrafyalarda tekrarlanan başarılara imza atması, Sayın Erdoğan’ın iradesi ile Sayın Yusuf Tekin’in konuyla ilgili müktesebatının hızla bütünleşmesinden geçiyor. Türkiye içinde ‘zincir’ hale gelen bazı okullar olumlu bakışı zedelese dahi, kurucuları eğitime gönül vermiş kişiler olan okullar ise ‘insan yetiştirdiğinin farkında’ yüz akı kurumlar oluyor. Her kademedeki devlet görevlilerimizin özel okullara gerekli önemi vermeleri gerekiyor. Çünkü; 1) Özel okullar, devletin üzerinden ciddi bir yük alıyor; Düşünün ki, devlet bu 1,5 milyon öğrenciyi kendi bünyesinde eğitmek zorunda kalsa, bunun getireceği mali yük ve altyapı ihtiyacı muazzam boyutlarda olurdu. Ancak ne yazık ki bu katkının karşılığında anlamlı bir teşvik mekanizması bulunmuyor. Üstelik, ücret regülasyonu maddesi nedeniyle gerçeklerden kopuk bir artış sınırlamasıyla karşı karşıyalar. Bu durum, dürüstlüğün en önemli değer olması gereken eğitim kurumlarını, velilerin karşısında çeşitli finansal manevralar yapmaya zorluyor. 2) Sektörün en ciddi sorunlarından biri, devlet okullarıyla yaşanan haksız rekabet. Devlet okullarında çalışan öğretmenler, yüksek maaş, iş garantisi ve yeşil pasaport gibi önemli avantajlara sahipken, özel okullarda çalışan öğretmenler bu haklardan mahrum. Üstelik özel okulların SGK maliyetleri de çok yüksek. Bu dengesizlik, nitelikli öğretmenlerin özel sektörü tercih etmemesine neden oluyor. Çözüm için brüt maaşlarda ve sosyal haklarda eşitlik sağlanması şart. 3) İlkokul kademesinde yaşanan öğretmen açığı ise ayrı bir kriz konusu. Devlet, sosyal bilgiler öğretmenlerini veya farklı branşlardan olup deneyim kazanmış öğretmenleri sınıf öğretmeni olarak atayabilirken, özel okullar sadece sınıf öğretmenliği mezunlarını istihdam edebiliyor. Bu katı kural, zaten kısıtlı olan öğretmen havuzunu daha da daraltıyor ve eğitimin en kritik kademesinde ciddi bir soruna yol açıyor. 4) Planlama eksikliği de sektörün kanayan bir başka yarası. Okul açılışlarında fiziksel şartlarla ilgili bir ön onay mekanizması bulunmuyor. Yatırımcılar milyonlarca liralık yatırım yapıyor, ancak inşaat bittikten sonra denetim geliyor. Bu durum hem kaynak israfına hem de standart altı okulların açılmasına neden olabiliyor. Dahası, bölgesel ihtiyaç analizi yapılmadan verilen izinler, arz-talep dengesizliğine yol açıyor. Sonuçta pek çok okul ya kapanma tehlikesiyle karşı karşıya kalıyor ya da el değiştirmek zorunda kalıyor. 5) Bir diğer önemli eksiklik, okulların derecelendirilmemesi. Her okul kendi belirlediği kriterlere göre fiyatlandırma yapıyor. Bir dönem gündeme gelen ama uygulamaya konulmayan akreditasyon ve derecelendirme sistemi acilen hayata geçirilmeli. Bu sistem, hem velilerin daha bilinçli tercih yapmasını sağlayacak hem de okullar arasında sağlıklı bir rekabet ortamı oluşturacak. 6) Finansal sürdürülebilirlik sorunu ise tüm bu problemleri daha da derinleştiriyor. Özel okulların toplam kontenjan kapasitesinin yarısının boş olması, ciddi bir ekonomik kayıp anlamına geliyor. Bu kapasite fazlasının verimli kullanılması için devletin özel bir planlama yapması, teşvik ve kredi mekanizmalarını devreye sokması gerekiyor. Özel okulların sorunlarının askıda kalması sadece bu kurumları değil, tüm eğitim sistemimizi olumsuz etkiliyor. Cumhurbaşkanlığı düzeyinde bir diyalog kanalının açılması, teşvik mekanizmalarının geliştirilmesi, öğretmen haklarında eşitliğin sağlanması ve akreditasyon sisteminin hayata geçirilmesi gibi adımlar atılmadıkça, bu sorunların çözülmesi mümkün görünmüyor. Unutmayalım ki, özel okulların güçlenmesi demek, Türk eğitim sisteminin güçlenmesi demektir.",https://www.hurriyet.com.tr/yazarlar/fuat-bol/ozel-okullar-uvey-olmamali-42729209
Fuat Bol,Eğitim ihracatı,"Mart 10, 2025 06:29","Cumhurbaşkanımızın yıllar önce mevcut ‘başarı çıtasını’ yeterli görmediği Milli Eğitim Bakanlığı’nda kamuoyuna tam yansımayan çok önemli ve çok değerli çalışmalar yapılıyor.  Bakanlığın doğrudan ve dolaylı sağladığı faydalardan biri, Türkiye’de eğitim gören başka ülke vatandaşlarına sağlanan yüksek eğitim imkânıdır. Ayrıca gerek Maarif Vakfı ve gerekse doğrudan Türk okulu olarak dış ülkelerde Türk ve yabancılara verilen eğitim de giderek yaygınlaşmaktadır. Bugün, örneğin Türkiye’de okuyan Afrikalılara ‘magazin’ gözüyle bakmayan ‘doğru’ beyinler, bu çocukların Türkiye’nin etki alanı ve sessiz diplomasisinin faktörü olduğunu, olacağını mutlaka kabul edeceklerdir. Bu örnek, Türk Devletler Teşkilatı üyesi ve Balkan ülkeleri ile daha da genişletilebilir. Türkiye’de asırlardır ‘at oynatan’ yabancı misyon faaliyetinin parçası kolejler, AFS (American Field Services) ve Fullbright Bursu gibi organizasyonların ne denli yetişmiş insan kaynağımızda ‘maddi ve manevi’ erozyona yol açmış olduğu cümle alemin malumudur! Bugün Türkiye’de eğitim gören bu çocuklar, gençler bulundukları ortamda karşılaştıkları doğal samimiyet ile Türkiye dostu olmakta, döndükleri ülkelerinde Türkiye’nin doğal elçisine dönüşmektedirler. Türkiye’nin bu topraklara gelen ve geri dönen bu kitleyi daimi bir şekilde yakın ilgi ile takip etmesi önemlidir. Ta Osmanlı’nın gününden beri yurtdışına okumaya giden kimi Türkler, nasıl ‘potansiyel’ kayıp gibiyse gelenlerin de çoğu ‘potansiyel’ kazançtır. Eğitimde ‘ihracatçı’ olmanın en güzel örneklerinden bazıları geçmişte askeri okullarımızda okumuş olan Libya ve Pakistan liderleridir. Şu anki Somali Savunma Bakanı Abdülkadir Muhammed Nur ve şu anki Suriye Hükümeti’nde görev alan bakanlar en güzel örneklerdir; Türkçe konuşmaktadırlar ve bu ülkelerde başta askeri üs olmak üzere birçok stratejik varlığımız bulunmaktadır. Maarif Vakfı eliyle yönetilen okullar, bulundukları ülkelerin ‘üst tabaka’ ailelerine hitap ettikçe o ülkelerin gelecek yöneticileri de kendi ülkelerinde Türkçe dahi öğrenmiş dost kimlikler olacaklardır. Enderun felsefesinin yerelleştirilmiş hali budur. Yusuf Tekin döneminde enerji, sağlık, savunma, ulaşım alanlarında Türkiye’nin geldiği noktanın ‘eğitim ihracatı’nda da daha kapsamlı ve güçlü şekilde gelişeceği görülmektedir. Türkiye’nin tarihi derinliği, iddiası ve gelişen küresel konumu eğitim ihracatının perspektifini yeniden tasarlamaya ihtiyaç oluşturmuştur. Merhum Özal, “21. yüzyıl Türk asrı olacaktır” diye boşuna dememişti.",https://www.hurriyet.com.tr/yazarlar/fuat-bol/egitim-ihracati-42722815
Fuat Bol,Dijital eğitim,"Mart 12, 2025 06:29","Oysa ‘özel’ olmaları nedeniyle bu okulları da (hastaneler gibi) katı ticarethaneler olarak algılıyoruz. Bunu acilen düzeltmemiz gerekiyor, sonraki yazıda ele alacağım. 139. Bâb- ı Âli Toplantıları’nda Bakan Yardımcısı M. Bilal Macit’in verdiği bilgiler ve sayılar çok ilham verdi. Özel okulların, dijital ve yenilikçi teknolojilerde ülkemizin geldiği yeri, Bakanlığın vizyonunu takdir ile takip ettim. Prof. Dr. Yusuf Tekin liderliğindeki Milli Eğitim Bakanlığı’nın yenilikçi teknolojiler konusunda ‘dönüşümcü’ bir yaklaşım ile gerçekleştirdiği çalışmalar yakında dünya çapında ilgi odağı olacağa benziyor. Bakan’ın Türkiye’nin coğrafi büyüklüğü ve sayısal ölçeği ile Finlandiya’nın kıyaslanmasının ‘eşdeğer’ olamayacağı görüşüne katılıyorum. Nitekim Türkiye bu boyutuna rağmen Fatih Projesi ile dijital eğitimde en güçlü altyapısı olan ülkelerin başında geliyor. Nasıl pandemi de şehir hastaneleri olmasaydı daha fazla vefat gerçekleşirdi, hükümetin yıllarca önce dijital eğitim altyapısını kurması da ‘uzaktan eğitimde’ bize kolaylıklar sağladı. Düşünsenize 1970 ve 1980 başlarında Yay Kur adıyla yapılan televizyonla eğitim ne büyük ‘nimetti’ ve şimdi neredeyiz! Milli Eğitim Bakanlığı dijital kullanıma sunduğu ve işlevi, hedef kitlesi farklı birçok web ve app tabanlı yazılım ile hizmet veriyor. Türkiye’de özel eğitim sektörü dershanecilik, test yayıncılığı derken dijital ve yenilikçi eğitim işlerinde de başarılı projeler geliştiriyor. Milli Eğitim Bakanlığı’nın start-upları uluslararası arenaya taşımada katkısı ortaya giderek büyüyecek bir değer çıkaracak. Yenilikçi eğitim teknolojileri alanındaki her çaba önümüzdeki yakın dönemde Türkiye’nin dost, müttefik ve kardeş ülkeler başta olmak üzere birçok ülkenin eğitim altyapısını da dönüştürmesine yol açacak. Dijital emperyalizm ülkeler için ulusal güvenlik tehdididir. Türkiye’nin geliştirdiği dijital eğitim altyapılarının ‘paylaşıma’ açık hale getirilmesi dijital emperyalizmle mücadelede önemli bir ‘zırh’ oluşturacaktır. Türkiye, dar kafalı, ‘olmazcı körlerin’ asla göremeyeceği, görse de anlayamayacağı şekilde kendi kabuklarını kırmış gelişiyor. Düşünsenize yakın bir tarihte 60 - 70 ülkenin eğitim altyapısı dijital olarak birbiriyle uyumlu, eşzamanlı güncellenerek gelişen halde çalışıyor... Ve anahtar bizde! Halisane çalışınca olur! Olmaktadır da...",https://www.hurriyet.com.tr/yazarlar/fuat-bol/dijital-egitim-42725229
Fuat Bol,Ahlaksız toplum,"Mart 19, 2025 06:29","Eğitiminizde ahlak ve maneviyatı temel olarak almamışsanız, yetiştireceğiniz nesillerin en mükemmelleri bile tek kanatlı yani eksik olacaktır. İnsanın yaratılışına dikkat ederseniz, madde ve mana yani ceset ve ruh olduğunu görürsünüz. Bunlardan yalnızca birini beslemekle insanı yetiştiremezsiniz. Her ikisini de (beden ve ruh) dengeli bir şekilde eğitmeli, beslemelisiniz. Malum eğitimin temel kurumu ailedir; çocuk aile ocağında şekillenir, gelişir ve biçimlenir. Şayet aile, ahlaki değerlerden ve davranışlardan yoksunsa ve hatta orası çeşitli ahlaksızlıkların kol gezdiği bir yerse, orada biçimlenecek çocuğun ahlaklı olması beklenemez. Zira üzüm üzüme baka baka kararır! Çocuk, mutlaka sevginin, muhabbetin çağladığı bir aile ortamında yetişmelidir. Zira sevgisiz yetişen çocuk tüm kötülüklere açıktır. Aile ortamındaki çocuk, bireyler arası konuşmaları, davranışları ve bütün iletişimleri adeta bir sünger gibi emer ve benimser. Aile, sevgiyle yoğurduğu çocuğa destek olmanın yanında ona güven verir ve güzel söz ve davranışlarla örnek olur. Başka bir aile de kin ve nefretle yoğurduğu çocuğu itmenin, ezmenin ve hakaret etmenin yanında güvensizlik verir ve kötü söz ve davranışlarıyla da kötü örnek olur. Şayet aile bireyleri dürüstse, doğru ve temiz bir dille konuşuyorlarsa, birbirlerine karşı sevgi, saygı, merhamet ve şefkat besliyorlarsa, sorumluluk duygusuyla hareket ediyorlarsa, yardımseverlerse, çocuk da bunlara bakıp onlar gibi olur. Aileden başlayan eğitim, okullar (ilk, orta, yüksek) boyu devam edeceğinden; eğitimin her bir kademesinde madde ve mana dengesi mutlaka gözetilmeli ve hepsinden önemlisi her kademedeki öğretmenlerin ideal-model kişilik olmaları gerekir. Adaletin olmadığı, vatandaşlar arasındaki gelir dağılımında uçurumların olduğu, mal ve hizmetlerde fiyat istikrarının bulunmadığı (yüksek enflasyonun olduğu), kötü alışkanlıkların kol gezdiği, bireylerin birbirlerine karşı sevgi ve saygıyı kaybettiği toplumlarda ahlaktan bahsetmek zordur. Yirmi sene öncesine kadar Avrupa’daki boşanma oranlarının çokluğunu görüp hayret eder ve toplumumuzdaki dinamik ve sağlam aile yapımızla övünürdük. Bugün geldiğimiz noktada ise boşanma oranlarında Avrupa ülkelerini geride bıraktık. Nerede ise gençlerimiz boşanmak için evleniyorlar. Ortada çocuk da varsa; anne ya da baba sevgi ve şefkatinden yoksun yetişen çocukların topluma kazandırılması ve onların ahlaklı bireyler olarak yetiştirilmesinin zorluğu ortadadır. Güzel ahlak da kötü ahlak da bulaşıcıdır; kötülüğün yayılması çok daha fazla olur. Nitekim bir sepet sağlam elma içindeki bir çürük elmayı sağlamlaştıramaz, lakin o bir çürük elma sepet içindeki bütün elmaları çürütür.",https://www.hurriyet.com.tr/yazarlar/fuat-bol/ahlaksiz-toplum-42733746
Fuat Bol,Uzay Vatan,"Mart 22, 2025 06:29","Ulaştırma ve Altyapı Bakanı Abdulkadir Uraloğlu, çalışma hayatının tamamını ‘Karayolları’ mensubu olarak geçirmekle övünüyor, kurumun bugüne kadar bütün genel müdürlerinin ‘içerden’ geldiğini gururla vurguluyor. Sayın Bakan, bu denli ‘köklü’ bir karayolcu olmasına rağmen, ‘altyapı’ kavramının ne denli geniş parçalardan oluştuğunu ‘icraat’ sıralaması içinde gösteriyor. Hatırlarsınız bu ülkede hükümet; Baykar’a, bütün yatırımcı, teknoloji geliştirici ve istihdam çoğaltıcılara sunduğu çeşitli kolaylıkları sağladığında ne kadar ‘bozuk’ ses yükseldi. Bu ülkede milli gemi, milli tank denildiğinde bunu ‘baltalamak’ için FETÖ kamuoyuna ne ‘sesler’ sızdırdı. Bu ülkede Türk Uzay Ajansı diye bir kurum ilk kez kurulduğunda, ‘hayırlı olsun, yolu açık olsun’ denileceğine, başlangıç bütçesi ile dalga geçildi. Oysa bugün Türkiye göklerde ve uzayda ‘varlık’ gösteren öncü ülkeler arasında. Ve bu henüz bir başlangıç. Abdulkadir Uraloğlu ‘uzay vatan’ diye bir tanımlama ile konuyu açıklıyor. Vatan, mavi vatan ve uzay vatan zinciri bu dönem Türkiye’nin geldiği ‘seviyenin’ bütünlüğünü gösteriyor. Uzayda devletin Türksat uyduları haricinde bugün bazı Türk şirketleri de uydu sahibi. Ve yakında Türkiye uydu yapımı, fırlatma teknolojisi, fırlatma rampası sahipliği gibi tamamlanmış bir altyapıya da sahip olacak. Türkiye’nin İHA’larının ‘başkasına’ ait iletişim altyapısına mahkûm kalması ile ‘bağımsız’ bir savunma anlayışı sürdürülebilir mi? Bakın Ukrayna’yı Elon Musk nasıl tehdit etti? Aynı Musk, Polonya Dışişleri Bakanı’na neler dedi? Der, çünkü uzaydaki yaklaşık 8.000 uydunun en az yarısı doğrudan kendisine ait Starlink şirketinin malı. Ve uzayı çepeçevre donatarak dünyayı kontrole almış durumda. Bu nedenle 5G teknolojisinden bile önce Türkiye’nin vizyoner ve çalışkan Uraloğlu gibi Bakan ve kadrolarıyla ‘uzay vatan’ kavramının içini en hızlı şekilde doldurması, Türk şirketlerinin (Turkcell, Türk Telekom gibi) Starlink benzeri Türk Link şirketlerini ortaya çıkartmasını, fiberoptik iletişim altyapısının, uzaydan pekiştirilmesini sağlamak gerekiyor. Uzay vatanda oluşacak Türkiye gücünün bütün dost, müttefik ve kardeş ülkelere de açık olması gereğini söylemeye dahi gerek yok. Dünya, yapay zekâ, robot çağında ve bütün bu sistemlerin iletişim altyapısında kim tam bağımsız çizgiyi oturtursa o ülke ‘güçlü’ ve ‘sözü dinlenir’ olacak. Sayın Recep Tayyip Erdoğan’ın ‘Türkiye Yüzyılı’ için ilmek ilmek oluşturduğu bu büyük ve elverişli zeminin, yarından bakıldığında, ne denli bir ‘beka sorunu’ olduğu anlaşılacaktır. Zemini bozmadan, aynı emin ve güçlü adımlarla yarınki Büyük Türkiye hedefine ulaşmak gerekir. Bundan dolayıdır ki, Abdulkadir Uraloğlu’nun uzay vatan için çalışmaları kesintisiz devam etmelidir.",https://www.hurriyet.com.tr/yazarlar/fuat-bol/uzay-vatan-42737635
Fuat Bol,Erdoğan’ı çok ararız,"Mart 17, 2025 06:29","Ülkelerin bağımsızlıkları güçleri oranındadır. Yani bir ülke ne kadar güçlü ise o kadar bağımsızdır. Hele bugünkü dünyada; yani emperyalizmin kol gezdiği ve tam anlamıyla orman kanununun geçerli olduğu günümüzde güçsüz ülkeler asla bağımsız olamazlar. Onların bağımsızlıkları laftadır, bağımsızız demekle ancak kendilerini kandırırlar. Güçsüz yani ülkesini savunmaktan aciz, gerçek manada bağımsız olamayan ülkeler ‘uydu’ olmak zorundalar. Türkiyemiz her ne kadar NATO ittifakına dahil olsa da NATO’nun ülkemizi gerektiği gibi korumadığı apaçık ortadadır. Hatta iş öyle bir noktaya gelmişti ki NATO’da sözde müttefik olduğumuz ülkeler, ülkemize karşı düşmanca tavırlar içine girmekteydi. Teröre karşı mücadelede yanımızda duracaklarına, terör örgütlerini himaye edip üzerimize saldılar. Canımıza tak edip Kıbrıs’a çıkarma yapmak istediğimizde, sözde müttefikimiz olan ABD’nin tavrını gördük. Hem tehdit edildik hem de elimizdeki NATO silahlarını (tüfek dahil) kullanmamıza müsaade etmediler. Terörle mücadelemizde bile sözde müttefik ülkelerin silah ambargolarıyla karşı karşıya kaldık. Böyle bir ittifakta (!) ne işimiz var; bizi korumayan ve hatta karşımızda tavır sergileyen NATO’dan neden çıkmıyoruz? Sebebi basit; NATO ülkelerinin şerrinden emin olmak için, ittifak (!) üyeliğimizi sürdürmeliyiz. Zira bu sözde kimi ittifak halinde olduğumuz ülkeler yüzünden 40 yılı aşkın bir süredir terörle boğuşmaktayız. Dile kolay 40 yılı aşkın bir zamandır bu ülkenin kaynakları terörle mücadelede sarf ediliyor. Böyle dostlar düşman başına diyeceğimiz netameli bir ortam ve coğrafyada yaşıyoruz. Böylesi bir ortamda şeref ve haysiyetimizle yaşayabilmemizin olmazsa olmazı güçlü, yani gerçek manada bağımsız olmaktır. Kim ne derse desin NATO’ya girdiğimiz günden beri ilk defa Sayın Erdoğan döneminde (döneminin son on yılında) gerçek manada güçlü ve bağımsız olabildik. Zira bizler çok iyi biliyoruz ki son on yıla kadar ülkemizi koruyabilmekten bile acizdik. Sayın Erdoğan, çağımızın gereği olan teknolojik üretime ağırlık vererek savunma sanayimizi geliştirdi.  Öyle ki ürettiğimiz en gelişmiş İHA-SİHA’larla savaş konseptini bile değiştirdik. Türkiye, savunma sanayisinde elde ettiği başarı sayesinde küresel bir güç oldu. Artık hiç kimse Türkiye’ye parmak sallayamaz, emir veremez ve eskiden olduğu gibi ‘uydu’ muamelesi yapamaz. Bu cümleden olarak Malezya Başbakanı Enver İbrahim bakınız ne diyor: ‘... Çağımızın az sayıda devlet adamı, Erdoğan kadar dayanıklılık, azim ve tarihin akışına hâkimiyet göstermiştir. Erdoğan, Türkiye’yi son yirmi yılda olağanüstü bir dönüşüm döneminden geçirdi. Milli gururu yeniden tesis etti ve Türkiye’yi küresel sahnede vazgeçilemez bir oyuncu konumuna getirdi... Bazıları poz verir, bazıları iş yapar. Erdoğan bu ikincisini yapıyor... Bugün Türkiye, olaylara sadece tepki vermekle kalmıyor, onları şekillendiriyor... Bayraktar İHA’larının teknolojik bir rönesans olarak çok hızlı yükselişi ve başarısı endüstriyel bir zaferdir...Tayyip Erdoğan, Türkiye’yi bambaşka bir seviyeye çıkarmış, ülkesini küresel sahnede eşi benzeri olmayan vazgeçilmez jeopolitik küresel bir güç haline getirmiştir.’ Ne hazin bir tecellidir ki dışarının görüp hakkını teslim ettiği ve imrendiği Sayın Erdoğan’ı kendi ülkesindekilerin bir kısmı bir türlü görmüyor, göremiyor ve görmek istemiyor. Yarın, öbür gün Erdoğan’ı çok ararlar, ararız, lakin iş işten çoktan geçmiş olacak!",https://www.hurriyet.com.tr/yazarlar/fuat-bol/erdogani-cok-arariz-42731124
Fuat Bol,Etme bulma dünyası,"Mart 24, 2025 06:29","Her şey zıddı ile kaim olduğuna göre; en iyiyi, en güzeli, en üstünü bağrında barındıran insan nesli en kötüyü, en çirkini ve en alçağı da arasında yaşatacak ve insan hayatı bu hercümerç içinde devam edecekti. Nitekim ta ilk insandan beri böyle başlayan iyi-kötü savaşı kıyamete kadar devam edecektir. Onca yıldır, ‘yavuz hırsız ev sahibini bastırır’ misali trajikomik bir hali yaşıyoruz. Neymiş efendim Sayın Erdoğan’ın üniversite diploması yokmuş, o, bir kişiyi sınıf arkadaşı olarak gösteremezken birileri (özellikle yavuz hırsız) kalabalık sınıf arkadaşlarıyla miting yapabilirmiş! Sayın Erdoğan’la okul arkadaşıyım; bizim üniversite yıllarımızda terör ülkemizde kol geziyordu. Boykotlar yüzünden okullar kapanıyor, öğrencilerin üniversitelerine devamı güç bela yapılabiliyordu. Bu yüzden sınıf arkadaşları ancak sınavlarda bir araya gelebiliyordu. Bu zorlu şartlara rağmen okuyup, üniversitelerimizi bitirdik. CHP eski milletvekili Prof. Dr. Aydın Ayaydın, Erdoğan’ın üniversitede derslerine girdiğini ve başarılı bir öğrenci olduğunu söylüyor. Kimi sınıf arkadaşları da Erdoğan’la birlikte okuduklarını açıklıyorlar. Hepsinden önemlisi üniversitedeki resmi kayıtlar ve tapu gibi diploma bütün bu yalancıların ipliğini pazara çıkarıyor. Şimdi de gelip tüm bu iftiraları yapanların cenahına ve buradaki yüzkarası hallere bir bakalım: Adam (İmamoğlu) Türkiye’de üniversite giriş sınavlarını başarılı olamıyor, dolayısıyla herhangi bir üniversiteye giremiyor. Babasının parasıyla Kıbrıs’taki Girne Amerikan Üniversitesi’ne kayıt yaptırıyor. O yıllarda bu üniversitenin Türkiye’deki üniversiteler ile denkliği yok. Dolayısıyla orada alacağı diploma Türkiye’de geçmiyor. Kimi zenginler ve masonlar için bu da önemli değil (değilmiş); para ve birilerinin hatırı araya girince aşılmaz dağlar aşılıyor ve yatay geçiş imkânı olmayan İstanbul Üniversitesi’nin İngilizce İşletme Bölümü’ne kaydolunabiliyor! Bu sahtekârlığın yolu da başka bir sahtekârlıkla aşılıyor: Resmi evrakta sahtekârlık yapılarak yatay geçiş için, bu imkânı olmayan Girne Amerikan Üniversitesi yerine, geçiş imkânı veren Doğu Akdeniz Üniversitesi’nden nakil yapıldığı ifade ediliyor. İşletme Fakültesi Dekanlığı ve bu dekanlığın oluşturduğu yatay geçiş komisyonu, İmamoğlu gibi onlarca öğrenciyi kendi uyduruk metotlarıyla fakülteye kaydediyorlar. O dönemin fakülte dekanı olan Fuat Çelebioğlu başta olmak üzere ilgili komisyonun bütün üyelerinden hesap sorulmalı, bu yolsuzluğu ve hukuksuzluğu yapanların yaptıkları yanlarına bırakılmamalıdır. Hesap döndü sap döndü, gün geldi devran döndü; yalancıların, düzenbazların, üçkâğıtçıların sergilediği sahtekârlık gün yüzüne çıktı ve iplikleri pazara çıktı! Sayın Erdoğan’a attıkları iftira, bu kez tüm iğrenç çıplaklığı ile kendilerini buldu. Belli ki para gücü, bazılarına, gerçeklerin er ya da geç ortaya çıkma gibi bir özelliğinin olduğunu unutturuyor. Parayı ve makamı herkes taşıyamaz diye boşuna dememişler. Üstelik bu para ve makamlar haksız yere kazanılmış (!) ve işgal edilmişse insanı çılgına döndürür ve hiç ummadığı yerlere savurur! Tıpkı Ekrem İmamoğlu’nun savrulduğu gibi!",https://www.hurriyet.com.tr/yazarlar/fuat-bol/etme-bulma-dunyasi-42739389
Fuat Bol,İçimizdeki İranlılar,"Şubat 24, 2025 06:29","İran coğrafyası, tarih boyunca çeşitli hanedanların yönetimine şahitlik etmiştir. Bunların içinde Türkler de çok önemli yer tutar (bin yıla yakın). Bunlardan Safevi soyundan olan Şah İsmail, ailece Sünni gelenekten gelmesine rağmen (Sünni olan Yavuz Sultan Selim’le savaşabilmek için) Şiiliğe geçmiş, bunun sonucunda on binlerce Müslümanın kanının dökülmesine sebep olmuştur. Osmanlı ne zaman Batı’ya fethe yönelmişse, Şii İran bunu fırsat bilerek arkadan vurmuş ve böylece Türk’ün bu denli kutlu yürüyüşüne yine Türkler çelme takmıştır. İran bugün bile dindaşı ve hatta aynı mezhepte bulundukları Azerbaycan’ı değil onunla savaşmakta olan Ermenistan’ın yanında yer aldı ve yer almaya devam ediyor. İran, bir türlü kabına sığmamakta ve emperyalistlerin oyununa gelip Türkiye’mize ve diğer komşularına karşı kâh saman altından kâh aleni olarak düşmanca tavırlar sergilemektedir. Geçen asırdaki iki büyük savaştan sonra Batı, kendi arasında savaşmamaya karar verdi ve savaşlara yeni bir konsept kazandırarak vekaletle savaşı (terör örgütlerini kullanarak) veya başkalarının birbirleriyle savaşmalarını telkin ve teşvik etti. Batı’nın oyununa gelen İran, aklı sıra Şii yayılmacılığına girişti. Yine Batı’nın teşvikiyle kurmuş olduğu terör örgütleriyle başta komşuları olmak üzere Körfez ülkeleri boyunca (Yemen dahil) yayıldı. Dikkat ediniz; yayıldığı ve bu uğurda on binlerce insanı katlettiği coğrafya İslam coğrafyasıdır. Ehl-i Sünnet Müslümanları öldürmeyi maharet bilen Acem aklı, emperyalistlerin arzuladığı Sünni-Şii savaşı için oyuna getirilmek istendiğini bir türlü idrak edememektedir. Bu yüzden katil Esed’le ortak hareket etmekte, Türkiye’ye karşı PKK ve YPG’nin yanında yer almakta ve yine bu yüzden İsrail’le kayıkçı kavgası yapar gözükmekteydi. Gün geldi hesap döndü; İran’ın katil yandaşı Esed ülkesinden kaçınca, İran da arkasına bakmadan cinayet mahallerini terk ederek Suriye’nin dışına çıktı. İçimizdeki İrlandalılar gibi, aynı şekilde bir de içimizdeki İranlılar var ki bu her iki güruh hamakatta yarış halindedirler. Katil Esed’in kaçışına içimizdeki İranlılar da çok üzüldü, adeta kahroldular. Bunun da yegâne sebebi Suriye’de başa geçenlerin Sünni Müslüman olmalarıdır. Kaçan zındığın da sözde laik-Nusayri, gerçekte ise tam bir İslam düşmanı olmasıdır. İçimizdeki İranlılar da İranlı katil sürülerinin Esed’siz kalan Suriye’yi terke mecbur kalmalarına üzülüyor. Bu denli acı gerçekleri dile getirenleri de ‘mezhep’ taassubu içinde hareket etmekle suçluyorlar. Bu nasipsizler güruhu dinlerini bilmedikleri için İran’ı, Suudi Arabistan’ı ve hatta Afganistan’ı İslam ahkamının (şeriat) yaşandığı İslam ülkeleri, bu ülkelerin yöneticilerini de ‘halife’ zannediyorlar. Oralardaki dini görünümlü zorbaların, akla ziyan baskıcı-yasakçı ve zalim uygulamalarını muazzez dinimizin gereği zannediyorlar. Halbuki o uygulamaları görenler dinden soğuyor, ürküyor ve dinden çıkıyor. İçimizdeki İranlılar, İran’da, Hz. Aişe annemize, her anıldıklarında Hz. Ebu Bekir ve Hz. Ömer efendilerimize nasıl ağız dolusu küfürler ettiklerini görseler ne diyecekler acaba? Bu denli yaklaşımların küfre kadar varabileceğini biliyorlar mı? Zira anılan zevatı, Allahüteala bizzat Kuran’ı Kerim’de aklıyor, methediyor ve onlardan razı olduğunu ifade ediyor. Kuran’ı Kerim ve dinimiz bunların vasıtasıyla bize kadar geldi. Bunlara sövenlere Müslüman denir mi?  Ya içimizdeki ahmaktan öte sapkın hempalarına ne demeli? Hangi mezhepten olursa olsun; Müslüman da gözükse katile katil demeyecek miyiz? Üstelik bunlar, Müslüman kanı emmekten zevk alan vahşi katil sürülerinin ta kendileri!",https://www.hurriyet.com.tr/yazarlar/fuat-bol/icimizdeki-iranlilar-42705710
Fuat Bol,Hamasetle nereye kadar,"Şubat 19, 2025 06:30","Bizler bu meslekte, merhum Enver Ören ağabeyden hep güzel bakmayı, olay ve hadiselerin güzel tarafını görmeyi ve insanları değerlendirirken insaflı olmayı ve özellikle gazetecilikte gözardı edilen kul hakkına çok ama çok dikkat etmeyi öğrendik. Zira insanlara teşekkür etmeyen Rabb’ine teşekkür edemez. Yeni nesiller bilmezler; bu ülke ne idi ne oldu? Nereden nereye geldi? Bir ülke için en önemli husus bağımsızlıktır. Bunun da yolu güçlü olmaktan geçer. Bizim kuşaklar, sittinsenedir hamasetle büyütüldük. Bir ‘Türk’ olarak sözde dünyaya bedeldik lakin bir toplu iğne yapmaktan acizdik. Ülkemizin savunmasını ve içerideki güvenliğimizi sağlayacak kolluk kuvvetlerine verebileceğimiz kendi üretimimiz silahlarımız yoktu. Elin vereceği silahlarla bu denli netameli coğrafya savunulabilir mi? Başkaları seni savunuyorsa; nasıl, nereye kadar ve hangi bedeller karşılığında? Bizim ülkemizin MİT Müsteşarı (Fuat Doğu); ‘Ben MİT müsteşarlığı yapmadım, CIA’nin şube müdürlüğünü yaptım. Bir CIA yetkilisi gelse, beni Sinop’a götür dese, onu oraya götürmekle memurum’ diyerek bu trajik hali gözler önüne sermişti. Bir ülkenin iki ana hayat damarından biri silahlı kuvvetleri, bir diğeri de istihbarat teşkilatıdır. Bu ikisinin yerli ve milli olma zorunluluğu vardır. Değilse o ülke ağzıyla kuş tutsa bağımsız olmaz, olamaz. Elimizi vicdanımıza koyup, bu yönüyle ülkemize bir bakalım: Bu iki ana hayat damarımızla ne zamandan beri bağımsızız? Gelmiş ve geçmiş, karınca kararınca taş üstüne taş koyan bütün liderlerin hakkını teslim edelim ve hepsine şükranlarımızı sunalım. Bu arada, bu hususlarda en büyük pay sahibi olan ve her iki konuda da ülkemizi birinci sınıf ülkeler seviyesine çıkartan Sayın Erdoğan’ın ve ona destek olan Sayın Bahçeli’nin haklarını teslim edelim. Her iki lider de bu hizmetleri yaparlarken kefenlerini giydiler. 1940’lı yıllarda imal ettiğimiz uçaklarımızı Kayseri’de yerin altına gömdürüp üzerlerini betonla kaplatanlara inat, bugün bu insanlar en ileri teknolojinin ürünü olan 5. Nesil savaş uçağı üretiyor. Çok değil daha on beş sene önce (bendeniz Milli Savunma Komisyonu üyesi olarak TBMM’de idim) yalnızca gözlem yapabilen İHA’ları bile dost ve müttefiklerimiz (!) bize vermiyorlardı. Ki onların yazılımları kendilerine aitti ve bizi istedikleri gibi yanıltabiliyorlardı. Tamir için İsrail’e gönderdiğimiz İHA’larımız iade edilmiyor; terörle mücadelede elimiz kolumuz, gözlerimiz bağlı kalakalmıştık. Oysa Sayın Erdoğan ve Sayın Bahçeli’nin dönemlerinde değil İHA’larda, SİHA’larda dünyanın en ileri birkaç ülkesinden biri olduk. Siyasi irade, azim ve kararlılık ve gözü karalık olmasa bunların hiçbiri yapılamazdı. Birileri görmezden gelse de istikbalin tarihçileri bütün bunları yazacak ve emeği geçenleri altın harflerle yazıp, hayırla yâd edecektir. Etrafı ateşle çevrili ülkemizde huzur içinde uyuyabiliyor ve en azgın ve güçlü düşmanlarımız bile bize yan gözle bakamıyor. Zira bu taktirde baktıkları gözlerin çıkarılacağını çok iyi biliyorlar.",https://www.hurriyet.com.tr/yazarlar/fuat-bol/hamasetle-nereye-kadar-42699454
Fuat Bol,Vesayet özlemi ve TÜSİAD,"Şubat 17, 2025 06:30","Ülkemizde ya da ülkemizle ilgili olaylara dürbünün tersinden bakarlar ve sahiplerinin sesleri olarak sürekli gayrimilli beyanda bulunurlar. Yaptıkları son açıklamaları ile akılları sıra kendileri gibi diğer vesayet odaklarını da hortlatıp hükümeti yıkacak ve bir erken seçimle kendilerini gibi olanları işbaşına getirecekler. Belli ki eskinin köhne vesayet döneminin özlemi ile yanıp tutuşmaktalar. Şu zırvalara bakar mısınız; ‘Politikacılar, işinsanları, gazeteciler sorgulanıp tutuklanıyorlarmış. Teğmenler ordudan ihraç ediliyorlarmış. Bu durumlar toplumda endişe yaratıp güven sarsıyormuş. Tutukluluk kural haline gelmiş ve bu sorun bir türlü çözülemiyormuş!’ Bu zırvaları söylerken TÜSİAD’ın kendini nerede konumlandırdığına bir bakın. Hem polis hem savcı ve hem de hâkim konumundalar; zira kendileri çalıp kendileri oynuyor. Yukarıda saydıkları zevata dikkat edin hiçbirisi politikacı, işinsanı ya da gazeteci olduğundan dolayı sorgulanıp tutuklanmadı. Suç işledikleri iddiasıyla sorgulanıp tutuklandılar. Aynı veya diğer suçları işleyen başka (sözgelimi sağcı) politikacılar, işinsanları ve gazetecilerin de sorgulanıp tutuklandıkları oldu. Onlar için lâl kesilen TÜSİAD, bugün ne ara karga misali gaklıyor? Dün onlarca subay ordudan ihraç edilirken ses çıkarmayan TÜSİAD, emirlere karşı gelip kılıç çeken beş teğmen ordudan ihraç edildi diye hop oturup hop kalkıyor. İlgili sanıklar hakkında tutuklama kararını veren bağımsız mahkemeler yani onların hâkimleri. TÜSİAD ne zamandan beri kanunların ve hâkimlerin üzerinde oldu? Hani hâkimler hiçbir yerden talimat almazlardı? Malum TÜSİAD ve yandaşı olan diğer vesayet odakları ile bir olup verdikleri gazete ilanları ile dün hükümet yıkabiliyorlardı. Halkın seçtiği iktidarları darbelerle alaşağı da edebiliyorlardı. Üstad Necip Fazıl’ın ifadesiyle ‘Yoğurttan hükümetleri mukavvadan hançerlerle’ devirip, başbakan ve bakanları darağaçlarına göndermeyi maharet biliyorlardı. Erdoğan da seçilmiş belediye başkanı iken sorgulanıp tutuklanmadı mı? Ve üstelik kodese konmadı mı? O zaman nerede idi bu TÜSİAD? Bakınız, bu TÜSİAD Suriye konusunda ağzını açtı mı? Vahşetin kol gezdiği Gazze konusunda kılını kıpırdattı mı? Türkiye’nin kanını emen PKK terörü için iki laf edebildi mi? Devletimizin kılcallarına değin nüfuz eden FETÖ için bir şey diyebildi mi? Neden acaba? Hiç düşündünüz mü? Utanmadan Bolu’daki otel yangınını diline doluyor ve bu olaya sebebiyet verenleri değil de hükümeti suçluyor; ‘Niçin kimse istifa etmedi?’ diyor. Aynı olayın benzeri İstanbul Beşiktaş’ta bir gece kulübünün inşaatının yangınında vuku bulmuş ve 29 vatandaşımız hayatını kaybetmişti. Beşiktaş ve İstanbul Belediye Başkanları CHP’li diye mi suspus olmuştunuz? O vakit niye kimseyi istifaya çağırmamıştınız? Sizin bu yaptıklarınız çifte standart bile değil düpedüz sapkınlık yani sürekli batıla hizmet. Nitekim çukur eylemlerinde de sesiniz soluğunuz çıkmadı; o vakit de çukura mı düşmüştünüz? Sizi gidi içimizdeki İrlandalılar sizi! Özlemiyle yanıp tutuştuğunuz vesayet çoktan öldü. Geçti Bor’un pazarı; tek imalatınız olan montaj sanayinizle baş başa kalın ve ömürlerinizi yiyin bakalım!",https://www.hurriyet.com.tr/yazarlar/fuat-bol/vesayet-ozlemi-ve-tusiad-42696930
Fuat Bol,Mübarek Ramazan,"Mart 01, 2025 06:29","Bunların başında da çok şerefli olan ramazan ayı gelmektedir. Ramazan yanmak demektir; bu ayda dağlar gibi de olsa bütün günahlar yanar, yok olur. Rabbimizin kıymet verdiği böylesine şerefli bir ayın değerini bilmeli ve ona saygı göstermeliyiz; onu fırsat bilip çokça istiğfar etmeli (günahlardan pişmanlık duyup, bağışlanması için Cenab-ı Hak’tan af dilemeli), oruç tutmalı ve yapılan tüm ibadetlere ayrı bir özen gösterilmelidir. Bu kurtuluş, arınma ve bağışlanma ayında agâh (dikkatli ve uyanık) olmalı; zira bu ayda nafile ibadetlere farz sevabı, farz olan ibadetlere ise yetmiş farz sevabı verilir. Şu hâlde bu mübarek ayın her anını ganimet bilmelidir. İnsanlığın kurtuluş reçetesi olan Kur’an-ı Kerim bu ayda inmiş, bin aydan daha kıymetli olan Kadir Gecesi bu ayda bulunmaktadır. Bu mübarek ayda gökyüzünden, fasılasız olarak sağanak şeklinde nur yağmaktadır. Ramazan-ı şerif ayı bütün senenin işareti, anahtarı gibidir; bu aya hürmet edip iyi geçinenin bütün senesi iyi geçer, hürmetsizlik edenin de bütün senesi kötü geçer. Şeyh-i ekber Muhyiddin İbn Arabi’nin derin analizi ile oruç (Fütuhat-ı Mekkiyye): “Oruç ibadeti misilsizdir; dikkat edilirse bu ibadet bir şey yapmaktan ziyade yapmamaktır.” Allahü Teâlâ kendisi hakkında şöyle buyurur: ‘O’nun benzeri hiçbir şey yoktur’. Allah misilsizdir, benzeri olmayandır. Nesai, Ebu Umame’den şöyle nakleder: “Sevgili Peygamberimize (Aleyhisselam) geldim ve ‘Bana yapacağım bir emir ver’ dedim; O da ‘Oruç tutmalısın çünkü o misilsizdir’ buyurdu.” Allahü Teâlâ kudsi hadiste (manası Allah’a, sözleri Peygamberimize ait söz) ‘Orucun dışındaki bütün amelleri kuluma aittir. Oruç bana aittir ve onun ödülünü ben vereceğim. Oruç bir kalkandır. Aranızda birisi oruçlu olduğunda, kavga etmesin ve asla kızmasın. Birisi kendisine sataşırsa veya kavgaya tutuşmak isterse, ‘Ben oruçluyum’ desin. Muhammed’in canını elinde tutan Allahü Teâlâ’ya yemin olsun ki, oruçlunun ağız kokusu kıyamet günü Allah nezdinde misk kokusundan daha güzeldir. Oruçlunun iki sevinci vardır.  Biri orucu açtığında diğeri ise Rabbiyle karşılaştığında, oruç tuttuğu için sevinmesidir.’ Kul, oruç tutması sebebiyle (benzersizlik) özelliğiyle nitelenmiş ve bu nitelikle de oruçlu adını hak etmiştir. Onun oruçlu olduğunu kabul ettikten sonra Hak kendisinden bu ismi düşürmüş ve ‘Oruç bana aittir’ diyerek kendisine izafe etmiştir... Kul, misilsiz oruç ibadetiyle, benzeri olmayanın özelliğiyle Hakka kavuşur. ...Nitekim kendisine kavuşulduğunda da Hak, kendi gözüyle görülür. Bu sebeple oruçlu, Rabbine kavuştuğu esnada orucu sebebiyle sevineceği gibi (dünyada kendisine Hakkın cömertlik özelliğini kazandıran) iftarıyla sevinir...’ Oruç tutanlara müjdeler olsun! Sevgili okuyucularımın Ramazan-ı şeriflerini tebrik eder, bu mübarek ayın feyz ve bereketlerinden hissedar olmalarını dilerim. F.B.",https://www.hurriyet.com.tr/yazarlar/fuat-bol/mubarek-ramazan-42712656
Fuat Bol,İçimizdeki İrlandalılar,"Şubat 22, 2025 06:30","Üstelik bu ülkenin hainleri, bu ülkenin ekmeğini yiyen, bu ülkenin kendilerine sağladığı imkânlarla yetişip önemli mevkileri işgal eden ve sözde aydın olan kişilerden oluşmaktadır. Bu iğrenç halin birçok sebebi vardır ama en önemli ve asıl sebebinin eğitim olduğunu çok rahat söyleyebiliriz. Yukarıdaki her iki cümle birbirine çelişkili gibi gözükebilir. Yani hem hainliğin sebebinin eğitim olduğunu söylüyor ve hem de hainlerin eğitimli kişilerden oluştuğunu vurguluyoruz. Evet aynen öyle... Osmanlının son yüzyılındaki satılmış (hain) kişilere bakın, çoğunun eğitimli üst düzey asker ve sivil bürokrat olduğunu görürsünüz. Bunlardan çoğunun ortak özelliği ‘Mason’ olmalarıdır. Bunca eğitimli kişilerin nasıl devşirildikleri ise gerçekten muammadır. İşin, bütün bunlardan daha vahimi ise, son iki yüz yıldır, hemen tüm hainlerin yaptıkları ihanetlerin yanlarında kâr kaldığıdır. Kimseden hesap sorulmadığı gibi, yaşanılan tüm felaketlerle de yüzleşmeme, tüm bu denli olumsuzlukları halının altına süpürme gibi bir alışkınlığımız var. Bu durum, takip eden süreçlerdeki hainler için de adeta bir teşvik unsuru olup, toplumdaki hain ve hainlikler kartopu misali, yuvarlanıp büyüdükçe büyüdü ve korkunç boyutlara ulaştı. Balkanlardaki, her karış toprağı şehit kanıyla sulanmış vatan topraklarının, tek kurşun atmadan düşmana teslim eden paşalarla, Cihan Devletimizin yıkılışına sebep olan İttihat ve Terakki Fırkası mensupların kahir ekseriyeti de masondu. 1935 yılında kapatılan Mason dernekleri, bilahare 1948 yılında (İ. İnönü dönemi) tekrar faaliyetlerine başladılar. Maalesef yakın tarihimizi bilmiyoruz. Mesela yine İnönü döneminde ve onun talimatıyla Ticanilik tarikatının neden kurulduğunu da bilmiyoruz. Zira Kuzey Afrika’da bulunan bu tarikatın Türkiye sınırları içinde ne bir mensubu ve ne de bir tekkesi mevcut değildir. Üstelik bu tarikatın başı olan şahıs (Kemal Pilavoğlu) CHP’den milletvekili (İnönü tarafından) adayı yapılmış lakin seçimi kaybettiğinden milletvekili olamamıştır. Aynı Pilavoğlu’nun talimatıyla bazı karanlık tipler Atatürk heykellerini parçalayınca, TBMM, Atatürk’ü Koruma Kanunu’nu çıkarmak zorunda kalmıştır. Sözde özendiğimiz Batı, içindeki hainleri açıklayıp cezalandırıyor, onların yaptıkları melanetlerle ilgili filmler çekiyor ve bu şekilde kamuoylarını aydınlatıyorlar. Bizde ise, gerçeklerin üzeri en kalın şallarla örtülüp kimsenin bilmesine ve ibret almasına imkân verilmiyor. Başka ülkeler kendi hainlerini öldürüp, diğer ülke hainlerini beslerken; biz ise baş tacı ettiğimiz hainlerimizin başka ülkelerdekilerle el ele verip ülkemizi batırmalarını seyrederiz. Bundan dolayıdır ki, yakın tarihimizin gerçek ismi ihanetler tarihidir. Mahut İrlandalılar gibi bir de bir o kadar ve belki de onlardan da tehlikeli içimizdeki İranlılar var! Müsaadenizle onu da önümüzdeki yazıda ifade edelim.",https://www.hurriyet.com.tr/yazarlar/fuat-bol/icimizdeki-irlandalilar-42703655
Fuat Bol,Rezildiler daha da rezil oldular,"Mart 05, 2025 06:29","İçerideki toplantıda işler sarpa sarmıştı, o hışımla dışarıya çıkıp, kendilerini gazetecilerin huzurunda buldular. (Bu görüntüyü verdiler ama bu durum gerçeği yansıtmıyordu.) Zira belli ki Zelenski’ye tuzak kurulmuştu, o da tereddüt etmeden zokayı yuttu! Trump, kurduğu tuzağa kendisi yetmemiş bir de yardımcısını yanına alarak Zelenski’nin karşısına geçmişti. Zelenski ne olursa olsun sonuçta bir devlet başkanı, muhatabı da elbette devlet başkanı olmalıydı. Trump yardımcısını, onu aşağılamak için oraya oturtmuştu. Yardımcı söze karışınca ve hatta utanmadan parmak sallayınca, Zelenski’nin yapması gereken o anda orayı terk etmekti. Ama o oyunun farkına varmadı, konuştukça battı ve aşağılık cümlelere muhatap olmaktan kurtulamadı. Trump, dünyada kendini tek tabanca görüyor ve rakip tanımıyor. Tekebbür hali gözlerini kör etmiş, öyle ki kendini Tanrısal bir varlık olarak görüyor ve etrafındaki yağdanlıklarıyla birlikte herkesin kendisine o gözle bakmasını istiyor. Trump, aklı sıra yenik olan Zelenski’yi köşeye sıkıştıracak ve ülkesini Rusya ile birlikte paylaşacak ve mahut müzakereleri oldubittiye getirecekti. Devlet adamlığından uzak ve tam bir tüccar olan Trump’ın unuttuğu bir şey vardı; kediyi bile sıkıştırınca aslan kesilir, zira söz konusu olan candır. Burada ise candan öte, söz konusu olan vatandır. Aklı kibirle örtülü Trump böyle giderse kendi başını yediği gibi ülkesini de ‘istenmeyen ülke’ konumuna itecek ve tüm dünyayı ateşe verecektir. Onun bu küstah tavrı, daha şimdiden AB ülkelerini yeni arayışlara sürüklemeye başladı bile. Avrupa’da, ABD mallarına boykot çağrıları ayyuka çıkıyor. AB ülkeleri safları sıklaştırıp Ukrayna’ya sahip çıkıyor ve onu asla yalnız bırakmayacaklarını ilan ediyor. Savunması için yalnızca NATO’ya (ABD) bel bağlayan AB’nin hal-i pür melalini görüyor musunuz? Neredeyse tıpkı Körfez ülkeleri gibi ABD’nin şamar oğlanı durumuna düştüler. Neden sonra Avrupa ordusunu dillendirmeye başladılar; “Ba’de harabi -l Basra!” Türkiye binlerce yıllık devlet aklıyla bütün bu olacakları AB ülkelerine çok anlattı, lakin lafını bir türlü dinletemedi. Müttefikleri gözüken ABD ve AB ülkelerinin düşmanca tavırları sonucunda (her çeşit ambargoyu uygulayarak), kendi göbeğini kendisi kesti ve savunma sanayisini geliştirip küresel bir güç haline geldi. Sittin senedir kapısında beklettikleri Türkiye’yi sahiplenme yarışına girdiler. ABD’nin bu denli küstah tavırları karşısında Türkiye’siz Avrupa’nın savunulamayacağını nihayet anladılar. Sayın Erdoğan’ın söylediği gibi; “Türkiye’nin hak ettiği şekilde yer almadığı bir Avrupa’nın varlığı sürdürmesi zorlaşıyor”. Aksi halde, Trump’ın Zelenski’ye gösterdiği küstahça tavrı kendilerine de göstereceğini çok iyi biliyorlar! Nitekim daha dün, Trump, Fransa Devlet Başkanı’na, “Biz olmasaydık bugün Almanca konuşuyor olacaktınız!” dememiş miydi? Kifayetsiz muhteris liderlerin söz sahibi olduğu dünyamız, ‘reziller ve rezillikler panayırı’ olmaya doğru hızla gidiyor. Allah sonumuzu hayreylesin!",https://www.hurriyet.com.tr/yazarlar/fuat-bol/rezildiler-daha-da-rezil-oldular-42716841
Fuat Bol,Trump dünyayı satışa çıkardı,"Şubat 26, 2025 06:29","Trump ayağının tozuyla, gözü doymaz, haris ve pervasız bir tüccar edasıyla dünyayı parsellemeye koyuldu. Belli ki bu denli pervasızlığı ve küstahlığı zenginliğinden ve süper bir ülkenin başında olmasındaki gücünden ileri geliyor. Bütün bunlara bir de geçen dönemdeki şaibeli seçim yenilgisinin kini eklenince, gözü bir şey görmeyen Trump, kelimenin tam anlamıyla bir kumarbaz hırçınlığıyla hareket etmeye başladı. Şu ifadeye bakar mısınız; “İsrail, Gazze’yi bize (ABD’ye) verecek ve biz orayı Ortadoğu’nun en lüks turizm merkezi yapacağız. Burada yapacağımız masrafı da başta Suudi Arabistan olmak üzere bölgedeki diğer Arap ülkeleri karşılayacak.” Aklı sıra çayın taşı ile çayın kuşunu vuracak ama kazın ayağı öyle değil. Çünkü İsrail, bu denli aşağılık bir pazarlamadan hiç memnun değil. Zira o, bu İslam beldesini, Tanrı’nın kendilerine vadetmiş olduğu toprak olarak görüyor. Sonuçta bu iki eşkıya (harami), dünyanın gözleri önünde, utanmadan, gasp ettiklerini zannettikleri bu toprağa çökmek için, en pis ve çok kirli bir pazarlığın içindeler. Öte yandan aynı Trump, iki buçuk milyon Gazzeliyi sözde iskân ettirmek için babasının malı gibi görüp tasarrufta bulunduğu Mısır ve Ürdün topraklarını peşkeş çekmek için ilgili devletlere talimat veriyor. Onların bu durumu kabul etmeyişlerine de hayret ettiğini söylüyor. Düne kadar NATO’ya alacağız vaadiyle Ukrayna’yı kışkırtıp savaşa sokan ve üç yıldır sürmekte olan savaşta para, silah ve mühimmatla destekleyen ABD, Trump’ın gelmesiyle desteği ve yardımı kestiği gibi Ukrayna Devlet Başkanı Zelenski’yi aşağılayarak, hakaretler yağdırıyor. Putin’le anlaşarak Ukrayna toprak ve madenlerini paylaşıyorlar. Bir kumarbaz edasıyla elini daha da büyüterek savaş süresince yapmış olduğu masrafları, Ukrayna’daki kıymetle madenlere çökerek tahsil edeceğini açıkladı. Putin’le oturduğu pazarlık masasında, sözde ittifak halinde olduğu AB ve NATO ülkelerini de karşısına aldı. Tehdit diliyle NATO’dan çıkabileceğini bile söyledi. ABD’ye güvenip yola çıkanların sonunun Zelenski gibi olduğunu gören AB ülke yöneticileri, hop oturup hop kalktılar; zira NATO olmadan savunmasız bir şekilde ortada kalacaklarını anladılar.  Trump, Putin’e yaklaşarak ABD’ye karşı olan Rus-Çin ittifakının da önüne geçeceğini hesap ediyor. Ama karşısındakinin istihbarattan gelen yaman bir politikacı olduğunu unutuyor. Putin gibi siyaset kurdu, emlak pazarlamaktan başka bir şey anlamayan Trump’ı elli kez suya götürüp susuz getirir. Aklı sıra Trump, bir taşla onlarca kuşu birden vurmak istiyor. Belli ki hırsı aklını örtmüş; zira onca tavşanın peşinde koşarken hepsini kaybetme ihtimali çok yüksek. İlk raundun kazananı Putin; işgal ettiği Ukrayna topraklarına sahip oluyor. Daha önce işgal ettiği Kırım unutuldu bile. Daha şimdiden NATO’yu ve AB’yi çatlattı bile! Putin bütün bu kazanımlarını, Trump’ın fevri ve uçuk çıkışlarına borçlu. Pentagon ve ABD derin güçlerinin Trump’a daha ne kadar sabredebileceğini bekleyip göreceğiz.",https://www.hurriyet.com.tr/yazarlar/fuat-bol/trump-dunyayi-satisa-cikardi-42708327
Fuat Bol,Zor oyunu bozar,"Mart 03, 2025 06:29","Olay, dışarıdan görüldüğü gibi basit ve kolay bir süreç değil; emperyalizmin hedefindeki ülkemiz kurulduğu günden beri hiçbir zaman gerçek bir devlet gibi görülmedi ve sürekli olarak kendisine ‘uydu’ muamelesi yapılmak istendi. ‘Kontrollü kaos’ denilen yönetim modeliyle ülkemiz halkına on yıllar boyu pösteki saydırdılar, kurup geliştirdikleri ‘vesayet’ sistemiyle bu ülke insanının enerjisini toprağa verdiler. Hastalıklı demokrasiyi bile reva görmeyip, her on yılda bir yaptırdıkları darbelerle milleti hizaya (!) çektiler ve bütün düşünen beyinlere deli gömleği giydirdiler; ülkemizin ışıltılı beyinlerini işkenceden geçirip hapishanelerde çürüttüler. Emperyalizm, kahpece oynadığı tüm bu aşağılık ve iğrenç oyunlarla yetinmedi ve kardeşi kardeşe kırdırmak için terör kartını en kanlı yüzüyle açtı. PKK terör örgütünü bu ülkenin başına bela ettiler ve on yıllar boyu bu ülkenin başta insan olmak üzere maddi ve manevi kaynaklarını tükettiler. Bütün bu aşağılık oyunlardan kurtulabilmenin tek bir yolu vardı; o da içerideki ve dışarıdaki düşmanların anladıkları dilden konuşmaktı. O dil ise tek heceli, üç harfli bir kelimeden ibaretti: ‘ZOR!’ Zira ancak ‘zor’ oyunu bozardı. Zoru kullanabilmek için de düşmanın silahıyla silahlanıp, en az düşman kadar güçlü olmak gerekiyordu. İşte tüm dünya ülke liderlerinin gıpta ile baktığı Sayın Erdoğan, iktidarları boyunca düşmanın gözüne toprak atarak bunu başardı; sessiz ve derinden yeniden güçlü ve büyük Türkiye’yi inşa etti. Düşman uyandığında Üsküdar’da çoktan sabah olmuştu! Sayın Erdoğan’ı ve davasını, AK Partili dava arkadaşlarından bile daha iyi anlayan ve hakkını teslim eden Sayın Bahçeli’nin yeniden büyük Türkiye’nin inşasındaki yardım, destek ve gayretlerini yarın tarih altın harflerle yazacaktır. Zira el ele veren bu iki gönüldaş, sırtladıkları Türkiye’yi yeniden ayağa kaldırdılar. Bölgesel güç olan Türkiye’ye sormadan hiç kimse bölgemizde at oynatamaz, hesap yapamaz, oyun kuramaz. Türkiye’miz dünyanın en güçlü insansız hava araçları olan İHA ve SİHA’larla (BAYRAKTAR AKINCI, TUSAŞ ANKA) savaş konseptini değiştirdi ve ebabil kuşları misali dünyanın en güçlü ordularını yenilmiş, çiğnenmiş ekin tarlalarına çevirecek güce erişti. Bunlar sayesinde dünyanın neresinde olursa olsun terör örgütü militanları bulundukları inlerinden burunlarını çıkardıkları anda imha ediliyorlar. Ayrıca buna paralel olarak Türkiye içinde demokrasi geliştirildi, anlamsız yasaklar kaldırıldı ve hepsinden önemlisi içeride kardeşlik tesis edilerek birlik sağlandı. Ve artık her çeşit düşman için kaçacak delik arama zamanı geldi! PKK da ister istemez silah bırakmak zorunda kaldı.  Ve böylece en az bin yıllık Türk-Kürt kardeşliğinin önünde hiçbir engel kalmadı. Hep birlikte el ele, gönül gönüle nice mutlu yarınlara!",https://www.hurriyet.com.tr/yazarlar/fuat-bol/zor-oyunu-bozar-42714428
Fuat Bol,Muhalefetin böylesi,"Şubat 08, 2025 06:29","Malum biz hala demokrasi ile cumhuriyeti karıştırıyoruz. Oysa cumhuriyet bile başlı başına bir muammadır. Komünist sistem olan Sovyet Sosyalist Cumhuriyetler Birliği de cumhuriyettir, tek parti zulüm rejimi olan Suriye Arap Cumhuriyeti de cumhuriyettir, İran teokratik de cumhuriyettir, Türkiye de kuruluşta tek parti, bilahare parlamenter ve daha sonra da başkanlık sistemi olan cumhuriyettir. Görüldüğü üzere; demokrasisi olan, az demokrasisi olan, hiç demokrasisi olmayan cumhuriyetler vardır. Gerçek bir demokraside en tepe noktada olan halktır, onun emrinde halkın seçtiği parlamento, parlamentonun emrinde hükümet, hükümetin emrinde bürokrasi vardır. Vesayetle hastalıklı demokrasi dönemimizde, bizde sözde parlamenter sistem vardı. En tepede vesayet odaklarının emrinde asker ve sivil bürokrasi, onun emrinde hükümet, hükümetin emrinde parlamento ve bunların hiçbirinin umurunda olmayan, en altta halk vardı! Başkanlık sistemine geçtik ve demokrasimizi vesayetten kurtardık. Artık en tepede halk var, onun belirlediği başkan ve hükümeti var, yine halkın belirlediği parlamento var ve bunların hepsinin emrinde bürokrasi var. Böylece ‘ucube’ bir sistem olan bizdeki parlamenter sistemden kurtulduk. Bu denli kakofoni düzen içinde CHP, cumhuriyeti kuran parti olarak, kendini her daim en tepede konumlandırdı. Emrinde olduğu vesayet odaklarını görmezden gelerek, iktidarcılık ve muhalefetçilik (muhalefette iken de muktedir olmayı) oynadı. Kendinden oluşturduğu bürokrasiyle el ele vererek halka tepeden baktı, halkın değerleriyle alay etti ve halkın büyük kesimine zulmü reva gördü. CHP, bugün bile eskiden alışageldiği biçimde yıkıcı, tahrip edici, imha edici muhalefeti sergiliyor. Bunun da yegâne sebebi, kurucu iddiasıyla kendini, bu ülkenin asıl sahibi ve sürekli muktedir addetmesidir. Nitekim muhalefet olduğu dönemlerde de muktedir edasıyla hareket etmiş ve başta iktidar dahil halka üstten bakmayı sürdürmüştür. CHP’nin yıkıcı muhalefet anlayışı dünyanın hiçbir yerinde yoktur. Öyle ki, iktidarın yaptığı dünyanın en güzel işine-eserine-hizmetine bile iyi ve güzel diyemeyeceklerini kendileri itiraf ediyor. Bunun manası; CHP’nin hakkı teslim etmek, gördüğünü olduğu gibi söylemek gibi bir alışkanlığı yoktur. On parmağında on kara olup bunu önüne gelene çalmayı muhalefet etmek zannediyorlar. Oysa günümüz iletişim çağında millet neyin ne olduğunu görüyor; milletin ak gördüğüne CHP kara dediğinde, milletin gözünde yalancı duruma düşmüyor mu? CHP, bunu bile bile yapmayı muhalefet etmek biliyor. Sittin senedir yıkıcı, yalan ve iftira dolu muhalefetle bir arpa boyu yol alamayan CHP’nin, aynı muhalefet anlayışında ısrar etmesi akılla bağdaşmadığına göre, geride tek bir seçenek kalıyor o da yukarıda izah etmeye çalıştığımız tavrının bir yaratılış (cibilliyet) meselesi olduğudur. AK Parti 22 senedir iktidarda; iyisiyle kötüsüyle yaptıkları ortada. CHP’ye sorsan, bu 22 sene esnasında iktidarın milletin hayrına tek bir icraatı yok. Yok idiyse eğer, bu millet onlarca seçim boyunca bu iktidarı neden cezalandırmadı? Tam tersine, beğendi ki, üst üste, 22 yıl boyunda iktidarda tuttu ve tutmaya devam ediyor. CHP’de bunun da cevabı var: ‘Göbeğini kaşıyan milletin seçtiği iktidarlar bu kadar olur!’ Hani; ‘On yılda genç yarattık her yaştan!’ demiştiniz. Nerede o nesiller? Övündüğünüz o altın nesiller (!) ne ara göbeğini kaşır oldu? Yoksa bütün bu topluluklar uzaydan mı geldi?",https://www.hurriyet.com.tr/yazarlar/fuat-bol/muhalefetin-boylesi-42686342
Fuat Bol,Biz ne ara böyle olduk,"Ocak 29, 2025 06:29","Eskiden en tesirli ibret ölümdü. Ölümün vuku bulduğu mahalle veya köyde insanlar günlerce yas tutar ve duydukları üzüntüden kendilerine gelemezlerdi. İnsani değerlerle bezeli o yiğit ve bir o kadar da diğerkâm insanlar gitti; dünya yansa hasırı yanmayan duyarsızlığı içindeki hodkâm, bencil ve vicdansız insanlar hemen her yeri kapladı. Bizler; ‘komşusu açken yatmayan, yatamayan’, kurtuluşunu, din kardeşinin duasında bilen ve onu, yemeyip yediren, giymeyip giydiren, örnek gösterilen ve imrenilen ideal nesillerdik. Bizler; insanlığın kurtuluş reçetesi olan mukaddes ve muazzez dinimizin gereklerini öylesine içselleştirmiştik ve öylesine birbirimizde yok olmuştuk ki bize ölü gelen kalpler diriliyordu. Hal, hareket ve davranışlarımıza imreniyor ve bizler gibi olmaya can atıyordu insanlar. Çünkü biz; Hz. İbrahim’i (Aleyhisselam) ahlakla, yedirmeden yemiyor, Hz. Muhammed’i (Aleyhisselam) ahlakla birbirimizi aşkla seviyor ve mümin kardeşimizin her türlü ihtiyacını kendi ihtiyaçlarımızın önünde tutuyor ve ‘isar: kendi derdini unutup, başkalarının derdine deva olmaya çalışmak’ ulvi duygusuyla hayırda yarışıyorduk. Çünkü bizler, suya en ziyade kanadığımız ölüm anında bile, bize sunulan suyu ‘Su! Su!’ diye inleyen yanındaki kardeşine ikram eden ve kendisi ateşten yanan dudaklarıyla susuz ölüme giden kutlu nesillerin torunlarıyız, o yüce şahsiyetlerin ahfadıyız. Bize ne oldu? Bizler ne ara bu hasletlerimizi kaybettik? Sadece kendi nefsi için yaşayan, nefsinin arzuları için çaba harcayan, haksızlık peşinde koşan bir toplum olduk. Başkasının derdiyle dertleneceğine sevinen, düşeni kaldıracağına bir tekme de kendisi vuran, ağlayana gülen, ah edene oh olsun diyen duyarsız, acımasız, vicdansız ve gaddar insanlar olduk. Düşünebiliyor musunuz çoluk çocuk tatile gelmiş onlarca insan alevlerin her yanını saran otelde cayır cayır yanıyor; yandaki otelin sakinleri ise hiçbir şey olmamış gibi neşeyle kaymaya devam ediyor! Gün ağarınca felaketin boyutları ortaya çıkıyor ve 78 vatandaşımızın yanarak vefat ettiği anlaşılıyor. Ülkede bir gün yas ilan ediliyor ve bayraklar yarıya indiriliyor. Yandaki oteldekiler bu acı manzarayı uzaktan seyretmekle yetiniyor ve kahreden bir duyarsızlıkla eğleniyor, kayıyor, kartopu oynuyor, günlerini gün ediyorlar. Bu akıl almaz durum normal bir insan davranışı olamaz. Böylesine aşağılık bir hali sergileyebilmek için insanın tüm insani melekelerini yitirmiş ve vicdan yerine cüzdan taşıması ve bütün hayatını o cüzdana göre endekslemesi gerekir. Bu tipler insan görünümlü yaratıklar olup hayvandan da aşağı duyarsız, gaddar, acayip mahluklardır. Öte yandan bu dehşetengiz manzarayı televizyonları başında izleyen birileri habis ruhlarının tezahürü olarak ‘oh olsun’ demekle de yetinmeyerek; yanarak ölen kişilerin acılı yakınlarını arıyor, onlara acılarıyla alay ederek hakaretler yağdırıyorlar.  Bu iğrenç ve aşağılık hallerini sosyal medyada da yayınlayarak çirkefliklerini cümle aleme ilan ediyorlar ve bu pespaye halleriyle övünüyorlar.  Beşeri hisleri körelmiş, kalbi yalnızca kalıptan (emme-basma tulumbası) ibaret olan bu insan görünümlü yaratıklarla aynı dünyayı paylaşmanın talihsizliği içindeyiz. Gel de dayan!",https://www.hurriyet.com.tr/yazarlar/fuat-bol/biz-ne-ara-boyle-olduk-42674214
Fuat Bol,Ali kıran baş kesen(ler),"Şubat 03, 2025 06:29","Zira dünyamızın onlarca bölgesi, tarihte emsali görülmemiş şekilde büyük tehlikelerle karşı karşıyadır. Dünyamızın her bir köşesi barut fıçısını andırıyor ve en ufak bir kıvılcımla, bütün dünyanın alev topuna dönmesi an meselesidir. Şu anda dünyamız, kıyamet öncesi sessizliği ve bu sessizliğin altında fokurdayan cadı kazanını andırıyor. Ne yazık ki dünyamızın içine düşürüldüğü bu büyük tehlikeyi görebilen, gerektiği gibi değerlendirebilen ve hepsinden önemlisi gerekli tedbirleri alabilecek liderlerden mahrumdur. Şu anda dünya üzerindeki bütün insanlığı tehdit eden iki baş belası vardır; yani Ali kıran baş kesen iki uğursuz lider vardır. Bunlardan birincisi ABD’yi, diğeri ise, ABD’nin ruh ikizi İsrail’i yönetmektedir. Bu her iki ülkenin liderleri, kendilerini dünyanın asıl sahibi olarak görmekte; diğer bütün devletlere ve onların halklarına üstten bakarak onların tümünü teferruat (köle-uydu)olarak görüp değerlendirmektedirler. Bu her iki ülkenin liderleri olan Trump ile Netanyahu, hiçbir ölçü, sınır, kanun, nizam, antlaşma, hak ve hukuk tanımamakta; ‘Ben yaptım oldu!’ diyerek hoyratça ve küstahça tavırlar sergilemektedirler. Bozacının şahidi şıracı misali bu iki lider tüm dünyayı ateşe atmak için adeta yarış halindeler. Onların bu denli pervasızlıklarının müsebbipleri ise gaflet, dalalet ve hatta hıyanet içinde bulunan kimi ülkelerin yöneticileridir. Başta tüm Arap ülkeleri olmak üzere birçok İslam ülkesinin yöneticileri, zikredilen bu iki ülkenin adeta uşağı konumunda hareket etmektedir. Halbuki bütün bu ülkeler, şahsiyetlerini müdrik olarak, haysiyet ve şerefle birlik olsalar ve hepsinden önemlisi ellerindeki petrol ve altın gibi nimetlerin kıymetlerini bilip; peşkeş çekmek yerine kalkan olarak kullansalar, bugünkü sefil durumlara düşmeyeceklerdi. Ali kıran baş kesenlerden Trump, Mısır ve Ürdün için çok şey yapıyoruz (bundan dolayıdır ki) Gazzelileri alacaklar, alacaklar diyerek; uşak konumundaki bu ülkelerin rezil hallerini işaret etti. Bu şekilde Biden ile Netanyahu’nun topla, tüfekle, tankla, uçakla yapamadığını Trump iki kelimelik emirle yerine getirmek istiyor. Şu cürete bakar mısınız? Yardım alan emir alır diye boşuna dememişler. Allah’tan vatanlarını terk etmek yerine seve seve ölüme (şehadete) koşan Gazze halkı var. Aksi halde Gazze’nin boşaltılması işten bile değildi.",https://www.hurriyet.com.tr/yazarlar/fuat-bol/ali-kiran-bas-kesenler-42679498
Fuat Bol,İttihatçı kafası,"Şubat 01, 2025 06:29","Sergerde (kötülükte-kötü işlerde öncü, elebaşı) olan bu tipleri hemen her partinin veya sivil toplum kuruluşunun içinde görürsünüz. Nitekim vaktiyle İttihatçılar da öyleydi; Dışarıdaki masonların güdümünde olan ve masonluk ortak paydasında buluşan bu güruhun içinde aşırı Türk milliyetçileri olduğu gibi, Enver Paşa gibi dindarlar (!) da vardı. Maceraperest bu ekibin amacı ülkeyi Sultan Abdülhamit’ten kurtarmaktı. Onlara göre; Sultan Abdülhamit gidince ülke kurtulacak, hürriyet-kardeşlik-eşitlik (masonluğun umdeleri) ve barış gelecek ve her taraf güllük gülistanlık olacaktı. O günlerin fikir ve düşünce akımları olan; İslamcılar, Türkçüler, Osmanlıcılar, Batıcılar ve adem-i merkeziyetçilerin hepsinin buluştukları tek nokta Abdülhamit Han düşmanlığı idi. Aşağıdaki satırlar ünlü tarihçi, yakın dostum Yılmaz Öztuna’nın değerlendirmesidir: ‘Bütün bu akımlar el ele vererek önce Meşrutiyeti ilan ettirdiler (1908) ve hemen akabinde de Sultan Abdülhamit’i çirkin bir şekilde tahtından indirdiler (1909). İttihatçıların yönetimindeki devlet Balkan Savaşlarına giriyor ve Balkanlar elden çıkıyor. İttihatçıların lider kadrosundaki Enver Paşa’nın tertibiyle Osmanlı Devleti, Almanya safında Birinci Cihan Savaşına sokuluyor ve bir koca İmparatorluk mahvediliyor. Neden sonra Sultan Abdülhamit’in dış politikadaki dehası anlaşılıyor ama iş işten çoktan geçmiş oluyor. İttihat Terakki’nin üçlü sacayağı şeklindeki lider kadrosu (Enver, Talat, Cemal) bir gece yarısı, İstanbul Boğazından, bir Alman denizaltısıyla kaçarlarken; ‘Sultan Abdülhamit’i anlayamadık’ diyerek defolup gidiyorlar. İki milyon Türkü öldürüp gömdükten sonra, üzerinde yirmi küsur devletin kurulduğu imparatorluğu parçalatıp mahvettikten sonra ve düşman top seslerinin Polatlı’ya kadar getirdikten sonra defolup gidiyorlar. Üç kıta, yedi iklimde hükümran olan, altı küsur asırlık koca bir imparatorluğu yalnızca 9-10 yıl içinde paramparça edip yıkıyorlar ve sonra da kaçıp defolup gidiyorlar. İşte hala kimilerinin hafızasında kahraman olarak yer alan İttihatçıların özeti budur. Bugün de mahut İttihatçılara hemen her kesimden, her türlü düşünce akımından özenenler var. Bunların da ortak görüşü, şu veya bu şekilde Türkiye’mizin üzerinde ameliyat yapmaktır. Dün, Sultan Abdülhamit Han’ın ince dış siyaseti anlaşılmadığı gibi bugün de Sayın Erdoğan ile Sayın Bahçeli’nin ortaklaşa güttükleri milli dış siyasetleri anlaşılmamaktadır. Bugün de bütün akımlar ele ele vererek; Cumhur İttifakının karşısında yer alıyor ve, ‘Suriye’de, Libya’da, Azerbaycan’da, Akdeniz’de, Afrika’da ne işimiz var?’ diyorlar. Saldırı altındaki Türkiye’yi ve etrafımızdaki ateş çemberini görmüyorlar. En güçlü savunmanın taarruz olduğunu bilmiyorlar. İsrail’in bize komşu olduğunu hala göremiyorlar. Ve hala; ‘PYD, kendi ülkesini savunuyor; bize mi saldıracak?’ Diyorlar, diyebiliyorlar. Bu kafaya göre; bizim bir şey yapmamıza gerek yok zira NATO ülkesiyiz, dostumuz ve müttefikimiz ABD ve diğer ittifak ülkeleri, bizim yerimize, ne gerekiyorsa yaparlar. Kıbrıs Barış Harekâtı’nda askerimizin elindeki piyade tüfeğini bile, bu NATO silahıdır kullanamazsınız demediler mi? Aynı delikten daha kaç kez ısırılacağız?",https://www.hurriyet.com.tr/yazarlar/fuat-bol/ittihatci-kafasi-42677722
Fuat Bol,Modern Firavunlar,"Şubat 12, 2025 06:29","İnsanoğlunun ne denli bir canavar olduğuna bakın ki Allahü Teala’nın kendisine bakir olarak sunduğu dünyayı, habis ruhu ve kirli elleriyle madden ve manen tahrip ederek yaşanamaz hale getirdi. Kendilerini Tanrı Yehova’nın yegâne vekili gören ve diğer tüm insanları köle-hizmetçi bilen Yahudi zihniyeti (Siyonizm), sahip oldukları güçlerle (para, iktidar, medya, sinema vb.) tüm insanlığın başına bela oldu ve bu bela oluşu şiddetini artırarak kıyamete değin sürdürecek. Herkes cibilliyetinin gereğini yapar. Siyonizm’in varlık sebebi de malum, dünya üzerinde Yahudi hâkimiyetidir. Kimi ahmak Hıristiyanlar, dinlerini ve düşmanları olan Yahudi doktrinini unutarak, Yahudi’yle ve onun aldatıcı söylemleriyle dost olup İslamiyet’e ve Müslümanlara karşı savaş başlattılar. Bu kirli ve pespaye oyunun başını dün İngilizler çekiyordu, bugün ise Amerikalılar çekiyor. Bu cümleden olarak kimi ABD’liler (100 milyona yakın) Yahudilerle ortak bir din bile geliştirdiler (Evanjelizm). Bu sapık dinle sözde Tanrıyı kıyamete zorlayacaklar! Zorlanabilen, ne menem bir tanrı ise!.. (Şu sapık inanca bakar mısınız?) Bunun için de günümüz modern Firavunları olan ABD Başkanı Trump ile İsrail Başbakanı Netanyahu el ele vererek habis ruhlarında gizledikleri kirli emellerini ayyuka çıkararak bütün bir insanlıkla alay etmektedirler. Bunlardan sarı faresi olanı, kulağını sıyıran kurşunla kurtulmayı, sözde inandığı Tanrı tarafından ABD’nin kurtuluşu için gönderilen kurtarıcı olduğunu iddia ederek dünyayı parsellemeye kalkıyor. Dağdan gelmiş Firavun olarak bağdaki Filistinlileri, özyurtlarından tehcire zorluyor; o yerin işgalcisi ve soykırımcı Netanyahu’dan da Filistin topraklarını ABD’ye vermesini istiyor. Üçkâğıtçı bir emlakçı tavrıyla dünyanın belli başlı stratejik beldelerini parselleyerek, kendisine ait olduğunu iddia ediyor. İnsan kasabı Netanyahu’yu mahkûm eden uluslararası mahkemenin kararını tanımadığı gibi ilgili mahkemeye yaptırım uygulama küstahlığını gösteriyor. Aynı insan müsveddesi Netanyahu’nun sandalyesini elleriyle tutarak, canavarla ruh ikizi olduğunu tüm dünyaya ilan etti. Böylece, Gazze’de şehit edilen tüm masumların kanında elleri olduğunu da ifşa etmiş oldu. Firavun faresi olan Netanyahu da arkasına aldığı ABD gücüyle daha da canavarlaşacağını tüm dünyaya haykırıyor. Heyhat ki heyhat! Bütün bir Arap ve İslam alemi ise haksızlık karşısında susan şeytanları çatlatırcasına susuyor. Bütün bu suskunlar belli ki dutu değil zokayı yutmuşlar. Elleri mahkûm, onlar da aynı lanetli alamete binip kıyamete doğru sürünerek gidecekler. Dünyanın geldiği noktayı görüyor musunuz: Dün Firavun’un önünden ölüme atlayanlar, bugün Firavun kesilip masum insan yığınlarını ölümün kucağına atıyorlar. Hem de ölümlerden ölüm beğendirerek.",https://www.hurriyet.com.tr/yazarlar/fuat-bol/modern-firavunlar-42690922
Fuat Bol,Teğmenler meselesi ve vesayet özlemi,"Şubat 05, 2025 06:29","Bu durum gerçekte bir psikolojik savaş taktiğidir. Malum olan bu birileri, kirli emellerine ulaşmak için kaotik ortam oluşturmak isterler. Zira kurt dumanlı havayı sever! Yapılan tüm darbelerin öncelerine bakın; çeşitli bahanelerle toplum gerilir, ayrıştırılır ve kavgalı hale getirip adeta darbeye meşruiyet kazandırılır. Bunda da en ziyade iletişim araçları (medya) kullanılır. Bugün buna bir de sosyal medya eklendi. Dünyanın en zengin insanları bile sosyal medya mecralarını satın almak için yarış halindeler. Bunlardan en meşhurları ABD Başkanı Trump’ın yanında bulunuyor. Amaçları belli; dünya üzerindeki geniş halk kitlelerini istedikleri gibi yönlendirmek ve manipüle etmektir. Tesir gücü çok yüksek olan bu silah sayesinde çeşitli ülkelerdeki rejimler yıkılmakta ve arzu edilen partilere seçimler kazandırılmaktadır. Bizde malum bu dumanlı havanın oluşması için onlarca bahane mevcuttur. Sağ-sol, Alevi-Sünni, laik-anti laik, Kemalizm, cemaatler ve tarikatlar vb. dosyalar raflardan indirilip, ısıtılıp pişirilir ve servis edilir. Bizdeki demokrasi, on yıllar boyunca vesayetle illetli olduğundan; bugün itibarıyla başkanlık sistemine geçip, demokrasiyi inşa yolunda ilerlemiş olsak da malum birilerinin vesayet alışkanlıkları devam ediyor. Zaman zaman da depreşiyor. Teğmenlerin mezuniyet töreninde, bir kısım teğmen emirlere itaatsizlik yaparak (yedi kez yapmayın diye ikaz edilmelerine rağmen), ayrıca toplanıp kılıç çekerek, yürürlükten kaldırılan eski yemini hep birlikte okudular. Bunu yaparken de ‘Mustafa Kemal’in askerleriyiz’ diye haykırdılar. Emre itaatsizlikten ve disiplinsizlikten ötürü, elebaşı konumundaki beş teğmenin ordudan ilişiği kesildi. Aynı durum İnönü döneminde olsaydı, emre itaatsizlik eden bütün teğmenlerin orduyla ilişkisi kesilirdi. Nitekim 1963 yılında emekli edilen Alb. Talat Aydemir’e saygı duruşunda bulunan 1400 Harp Okulu öğrencisini kapıya koydu. Öğrencileri kışkırtan Aydemir’i de ölümle cezalandırıp astı. Şimdi yine vesayet özlemiyle kaos arayan birileri, bu olayın içinden, cezalandırılmayla hiç ilgisi olmamasına rağmen ‘Mustafa Kemal’in askerleriyiz’ dedikleri için bunlar ordudan atıldı diyerek ortalığı velveleye vermek istiyor. Her darbede, Atatürk ve onun söylem ve devrimleri maske olarak kullanıldı. Uğur Mumcu’nun ifade ettiği gibi ‘Türkiye’de kar maskesiyle bankalar, Atatürk maskesiyle de ülke soyulur’. Şayet öyle idiyse, aynı söylemi ifade eden 300’e yakın teğmene neden bir şey yapılmadı? Adam devletin arazini çeviriyor, içine birkaç tane heykel dikiyor; tapusu olmadığı halde yıllar boyunca araziyi kullanıyor ve hiç kimseden ses çıkmıyor, çıkamıyor. Dikkat edilirse art niyetli birileri M. Kemal’i sürekli olarak istismar ediyor ve bunu toplumu ayrıştırmak için vesile yapıyor. Bunu yapanlar en büyük suçu işlemesine rağmen başkaları cezalandırılıyor. M. Kemal’i bu art niyetlilerden kurtarmak lazım. Aksi halde bu kazan daha çok su kaldırır! Toplumun ortak değerlerine sahip çıkalım ama ne olur bu değerleri, birilerinin kirli emelleri için maske olarak kullanmalarına müsaade etmeyelim.",https://www.hurriyet.com.tr/yazarlar/fuat-bol/tegmenler-meselesi-ve-vesayet-ozlemi-42682195
Fuat Bol,Bu gidişle Trump başını yer,"Şubat 15, 2025 06:30","O hırsla bir dizi Başkanlık Kararnamesi imzaladı ve imzalamaya devam ediyor. Fütursuzca hareket edip, dünyanın süper gücünü değil sanki mega bir şirketi yönetiyor. Zira kararları verirken tek dikkat ettiği husus, kar-zarar hesabı. Cibilliyeti gereği, seçildikten sonra ülkesine ilk davet ettiği ülke lideri, terör devleti İsrail’in Başbakanı, insan kasabı olan Netanyahu oldu. Böylece Ortadoğu’daki yangına körükle gideceğinin işaretini vermiş oldu. Zaten ziyaret öncesi yaptığı gayr-i insani açıklamayla Gazze’deki insanların tehcir edileceğini ve oranın insansızlaştırılacağını söylemişti. Gelip geçen tüm ABD Başkanlarının Siyonizm’e hizmette yarıştıklarına şahit oluyoruz. Bundan dolayıdır ki, Filistin’de ölen her bebeğin ve tüm masumların kanında ABD Başkanlarının parmağı vardır. Zira İsrail’i silahla destekleyen ve katliam yapması için teşvik eden ABD Başkanlarının ta kendileridir. Trump’ın gelmesiyle NATO üyesi olan AB ülkeleri bile kendilerini güvende hissetmemektedir. Bu yüzden ilgili ülkeler, güvenlik konusunda toplantılar yapmakta ve neleri, nasıl yapabileceklerini tartışmaktadırlar. Bu cümleden olarak, 27 üye ülke, ABD yönetimine ‘külfet paylaşımına hazırız’ mesajını iletti. Bununla yetinmeyen Trump, NATO ülkesi olan Danimarka’dan Grönland’ı alacaklarını açıkladı. Danimarka Başbakanı Frederiksen ise ‘Grönland satılık değildir’ diyerek, NATO’daki çatlağa işaret etti. Kendince meydanı boş bulan Trump, fincancı dükkanlarına fil gibi dalıyor. ABD halkı üzerindeki yansımalarını düşünmeden, Çin mallarına yüksek vergiler koyuyor. Böylece bir yandan ticaret savaşları yürütürken diğer yandan da Ali kıran baş kesen edasıyla dünyaya şekil verip yeni sınırlar belirliyor. Kanada, Meksika Körfezi ve Panama üzerinde hak iddia ederek ortalığı velveleye veriyor. Belli ki, ürken bu katırların ne yapacağını, yapabileceğini düşünmek bile istemiyor. ABD gibi süper bir güç, yalnızca Başkandan ibaret değil; Senatosu var, Temsilciler Meclisi var, Pentagon’u var, ekonomiyi yönlendiren baskı grupları var ve hepsinden önemlisi ABD derin devleti var. ABD başkanları mahut güç odaklarına karşı veya onlara rağmen bir dereceye kadar adım atabilirler. Boylarından fazla adım atmak isteyen başkanların akıbetlerinin ne şekilde hüsranla bittiğini gördük. Trump, süper bir gücün zirvesinde de olsa, ne oldum delisi olmadan, adımlarını ölçülü atmalı ve dünyadaki dengeleri gözetmelidir. Aksi halde kendi başını yemesi işten bile olmayacaktır. Zira mezarlıklar, nice Ali kıran baş kesenlerle doludur! Tarih, nice güçlü zalimlerin, masum, çaresiz mazlumların kanlarında boğulduğunun şahididir. Sekiz yaşındaki Filistinli küçük kızın, Arş’ı titreten feryadına bakar mısınız: ‘Sadece ben değil herkes yorgun, çok yorgunuz. Bütün çocuklar yorgun ve bitkin... Bize yapılan bunca Yahudi zulmünü Araplar sadece seyrediyor.  Sadece izliyorlar; bunca acıları çekmemiz onları mutlu mu ediyor? Kendi çocuğunuz ölseydi, böyle sessiz mi kalırdınız? Tek bir şey söyleyeceğim; sizi asla affetmeyeceğim. Dünyada da ahirette de affetmeyeceğim. Babam, ağabeyim, amcam şehit oldu. Kuzenimin kolları ve bacakları koptu, kardeşimin iki bacağı koptu. Dayanamıyorum. Her şeyimizi kaybettik. Durdurun bu savaşı! Hepinizi Allah’a şikâyet ediyorum!’ Biz de gördüğümüz ve göremediğimiz bütün bu vahşeti Cenab-ı Hakk’ın el-Muntakim ism-i şerifine havale ediyoruz.",https://www.hurriyet.com.tr/yazarlar/fuat-bol/bu-gidisle-trump-basini-yer-42695033
Fuat Bol,Dünya yeniden kurulurken,"Şubat 10, 2025 06:29","Yutturulmaya çalışılan; kölelik kalktı ve artık tüm insanlar özgür bireylerdir ve her bir insan tüm insan hak ve hürriyetlerine sahiptir söylemi en büyük yalanlardandır. Malum emperyalizmin en tepe noktasında (kuklacı misali) Siyonizm bulunmaktadır. Siyonizm’i Batı kendi elleriyle ve sözde Müslümanlara karşı kurup geliştirdi. Ama farkında olmadan öylesine bir canavar oluşturdu ki tüm dünya ile beraber kurucusu olan Batı’yı da hegemonyası altına aldı. Artık dünyada sadece Siyonizm’in borusu ötmektedir. Mahut borunun nasıl öttüğünü ise Gazze’de gördük; İsrail tüm insani değerleri yitirerek vahşetin her türlüsünü sergiledi ve sergilemeye devam ediyor; sözde medeniyetin banisi geçinen tüm Batılı ülkeler ise ya bu vahşete destek olmakta ya da seyirci kalmaktadır. ABD’ye bakınız; giden Biden yönetimi ile gelen Trump yönetimi arasında Siyonizm’e hizmet ve onun emrine amade olmak açısından en ufak bir fark yoktur. Biden yönetimi İsrail’e verdiği silahlarla Gazze’de taş üstünde taş bırakmadı; 70 bine yakın masum ve savunmasız insanı hunharca katletti, yeni gelen Trump da silah yardımına aynı şekilde devam ederek; Gazze halkını Mısır ve Ürdün’e tehcire zorlamaktadır. İşte milenyum çağının medeniyetinin geldiği nokta budur ve bu durum medeniyet yerine soysuzluğun ve vahşetin ta kendisidir. Bütün bu haksızlıkları dillendirebilen ve karşı çıkan ve diğer tüm liderleri de karşı çıkmaya çağıran tek bir lider var; o da Türkiye Cumhurbaşkanı Recep Tayyip Erdoğan’dır. Zira Erdoğan, 2009 yılında Davos’ta tüm dünyaya İsrail Cumhurbaşkanı’nın gözünün içine bakarak, “One minute” diyerek bebek katili olduklarını haykırmıştı. İslam ülkeleri dahil Batılı hiçbir ülke sesini çıkaramıyor. Bunun da yegâne sebebi anılan tüm bu ülke yönetimlerinin Siyonizm’in emrinde olmasındandır. İngiltere de böyledir, Fransa da Suudi Arabistan da Mısır da İtalya da Almanya da... Dünya üzerinde bu bozuk düzenin, bu altta kalanın canı çıksın sisteminin daha fazla gidemeyeceği ve dünyanın yeniden kurulması gerektiği bedihi (apaçık) bir hakikattir. Nitekim Trump gelir gelmez taşları yerinden oynattı; NATO ülkesine ait olmasına rağmen Grönland’ı, aynı şekilde Kanada’yı ve Panama Kanalı ile Meksika Körfezi’ni istemektedir. Bu denli bir pervasız ve küstahça çıkışı hiçbir ABD başkanı yapmamıştı. Bu da demektir ki dünyamız önümüzdeki süreçte çok büyük olaylara gebedir. Sular bulanmadan durulmaz derler; dünya üzerindeki suların ne kadar bulanacağını ve insanlık adına kayıpların ne boyutta olacağını yaşayıp göreceğiz. Şu kadarını söyleyelim ki bu gidiş hiç de hayra alamet değil! Başta Trump ve ABD için!",https://www.hurriyet.com.tr/yazarlar/fuat-bol/dunya-yeniden-kurulurken-42688280
Fuat Bol,"Gaflet, dalalet ve hatta hıyanet içinde olanlar","Ocak 20, 2025 06:29","NATO üyesi ve sözde müttefiki olmamıza rağmen ABD, Türkiye’yi dört bir tarafından kuşattı. Sittin senedir kurup beslediği ve üzerimize saldığı terör örgütleriyle Türkiye’nin kolunu kanadını kırarak etkisiz kalmasını istiyor. Büyük İsrail’i gerçekleştirmek için uçak gemileriyle Doğu Akdeniz’de konuşlanıyor. En gelişmiş hava savunma sistemleri ile İsrail’i tahkim ediyor. Sınırımızın hemen ötesinde ‘Kürt oluşumu’ adı altında İsrail devletçikleri kurdu ve daha da yenilerini kurmak istiyor. Girit’ten Dedeağaç’a kadar tüm Yunanistan topraklarında askeri üsler kurarak namlularını Türkiye’ye çevirdiler. ABD ve tüm yandaşı ülkeler (belli başlı AB ülkeleri dahil) el ele vererek ülkemize karşı ambargo uyguluyorlar. Özellikle savunma sanayisi konusunda yapılan anlaşmalardan tek taraflı çekilerek Türkiye’yi yüzüstü bırakmak istediler. ABD, Türkiye’yi hem F-35 projesinden çıkarıyor hem de bu amaçla ülkemizin yatırmış olduğu 1.25 milyar doların üzerine yatıyor. Tarih nasıl da tekerrür ediyor: Birinci Cihan Savaşı öncesinde de İngiltere parasını ödediğimiz halde iki savaş gemimize el koymuş ve onları bize vermemişti. Neymiş efendim; ‘Türkiye, Rusya’dan nasıl S-400 alırmış?’ Türkiye sınırına bombalar yağarken, orada konuşlu Patriotları söküp götüren ve Türkiye’yi savunmasız bırakan kendileri değilmiş gibi bir de arsız hırsız rolüne soyunuyorlar. Aynı şekilde Rusya’dan S-300’leri alan NATO ülkesi olan Yunanistan’a ise hiç ses çıkarmıyorlar. Savaşın İran’a sıçraması ve İran’ın da karşılık vermesiyle birlikte bölgemizin alev topuna dönmesi an meselesidir. Zira; İran’la savaşacak İsrail’den ziyade ABD olacaktır. Böylesi bir hengamede, ‘Türkiye’nin Suriye’de ne işi var, Türkiye’nin Libya’da ne işi var, Gazze’den bize ne, İsrail bize mi saldıracak, PYD bize mi saldıracak?’ gibi hezeyanlar gaflet ve dalaletten öte hıyanet değil de nedir? Bu nadan (bilgisiz) kafalar bilmiyorlar ki Gazzeli mücahitler canları ve kanları pahasına Anadolu topraklarını savunuyorlar. Kimi kendini bilmez şaşkınlar ise Erdoğan’ın yaptığının savaş çığırtkanlığı olduğunu ve bütün bunları oy kaygısıyla yaptığını ileri sürüyorlar. Seçimlere dört yıla yakın bir zaman varken iktidardaki bir siyasi parti liderinin mahut seçimler için oy kaygısıyla hareket edebileceğini düşünmek; Bizans’ın papazlarından daha ileri bir gafleti gerektirir. Ne diyelim; Allah akıl fikir versin!",https://www.hurriyet.com.tr/yazarlar/fuat-bol/gaflet-dalalet-ve-hatta-hiyanet-icinde-olanlar-42664805
Fuat Bol,"Türkiye, tarihinin en güçlü dönemini yaşıyor","Ocak 13, 2025 06:29","Anadolu steplerine sürülmüş, kalan bir avuç askeri terhis edilmiş, tüm tersanelerine ve stratejik sahalarına el konulmuş; yorgun, bitkin ve perişandık. O halde iken bile Kurtuluş Savaşı verip, ittifak halindeki düşmanı (İngiltere, Fransa, İtalya, Rusya, Yunanistan) ülkemizden kovmuş ve son Osmanlı Meclis-i Mebusan’ında alınan kararı (Misakımilli) az bir noksanıyla yerine getirdik. Birlikte Cihan Savaşı’na girip yenildiğimiz Almanya’da bugün yükseliş trendini sürdüren aşırı sağcı parti AfD’nin eşbaşkanı Alice Weidel şunları söylemek zorunda kalıyor: “...ABD şüphesiz ki dünya çapında geniş bir etki alanına sahip eşsiz bir küresel süper güçtür. Buna genellikle imparatorluk deriz.  Ancak bu çok garip bir imparatorluk; pazartesinden çarşambaya dünyayı yöneten ancak perşembeden pazara bunu tekrar yapmak istemeyen bir imparatorluk... Biz Almanlar yenilmiş bir halkız. ABD’nin kölesiyiz, bunu inkâr etmeyeceğim. Köle olmanın avantajları vardır. Biz hizmetkârın en asil hakkı efendisinin savaşlarına katılmamak, barışın tadını çıkarmaktır. Ancak ABD bundan da hoşlanmıyor. Son otuz yıldır Avrupa’da, Ortadoğu’daki birçok savaşta yer almamızı istediler. Fakat niye savaşalım ki? Bir imparatorluk olacaksanız o zaman bunun için gidip kendiniz savaşmalı, kanınızı, mallarınızı feda etmelisiniz. Özgür olmayan kölelerin bu savaşı sizin adınıza sürdürmesini beklemeyin!” Bu acı itirafla ABD’nin sözde müttefiki olan ülkelerle nasıl kedinin fare ile oynaması gibi oynadığını ve onları aşağılayıp ateşe atmak istediğini görüyor musunuz? Almanya’ya bunu yapmak isteyen ABD, Türkiye’ye neler yapmak istemez ki! Neler yaptığını görmüyor muyuz? Allahütealâ’ya sonsuz şükürler olsun ki Türkiye’miz bugün tarihinin en güçlü dönemini yaşıyor. Özellikle son yirmi yılda savunma sanayiisnde yoğun gayretler sarf edip çok önemli başarılara imza attık. Bugün geldiğimiz nokta itibarıyla Türkiye’miz değil emir almak bilakis emir verme durumuna gelmiştir. Ve artık konumu, davranışı belirlenen değil başkaları için konum ve davranış belirleyen bir ülke olmuştur. Her zaman söylüyoruz; yaşamakta olduğumuz bu çetin ve stratejik coğrafyada güçlü ve hatta çok güçlü olmak mecburiyetindeyiz. Güçsüz olduğumuz dönemde birçok terör örgütünü başımıza bela ettiler ve biz bu bela ile kırk yıldır uğraşmaktayız. Kalkınmaya harcayacağımız kaynaklarımız terörle mücadelede sarf ediliyor. Geldiğimiz noktada ise mahut terör örgütlerinin artlarındaki güçler sırra kadem bastığı gibi terör örgütleri de kaçacak ve sığınacak bir delik bulamıyor. Bulamayacaklar da... Ya silah bırakıp teslim olacaklar ya da kahredici pençemizin altında ezilmekten kurtulamayacaklar. Başta şehitlerimiz ve gazilerimiz olmak üzere emeği geçen herkese, savunma sanayimizi kuvveden çıkaran görünür görünmez tüm kahramanlarımıza, tüm kahraman güvenlik güçlerimize ve özellikle bu sarsılmaz ve çelik iradeyi gösteren siyaset ve devlet insanlarımıza teşekkürü borç biliyoruz.",https://www.hurriyet.com.tr/yazarlar/fuat-bol/turkiye-tarihinin-en-guclu-donemini-yasiyor-42656828
Fuat Bol,Erdoğan ve Bahçeli,"Ocak 15, 2025 06:29","Türkiye’miz yeni bir kurtuluş ve bağımsızlık savaşı ile karşı karşıya kaldı. Bu yeni kurtuluş ve bağımsızlık savaşı, önceki Kurtuluş Savaşı gibi yalnızca dış güçlere karşı verilmiyor, içerideki ve dışarıdaki tüm şer güçlere karşı veriliyor. Erdoğan da Bahçeli de millet ve vatanları için baldıran zehri içmekte en ufak bir tereddüt göstermedi. Belli ki bu her iki lider de zillet içinde yaşamaktansa ölmeyi yeğleyen kişiliğe sahip. Zaten risk almayan, tehlikenin gözünün içine bakmayan, büyük hedefler belirleyip onların peşinde koşmayan, korkusuz ve gözü kara olmayan liderler kahraman olamazlar. Dikkat ederseniz; bu her iki lider de önce milletim ve vatanım diyerek kararlar alıyorlar. Aldıkları bu hayati kararlar, partilerinin ve şahıslarının aleyhinde de tecelli etse, bu yoldan geri adım atmıyorlar. Davası olan ve ancak davası uğrunda yaşayan insanlar böyle yapabilir. Zira onlar için inanılan ve uğrunda ölünecek dava her şeyin önünde gelir. Malum; Türkiye’mizin başında iki büyük bela vardır ve bunlar henüz tam manasıyla aşılabilmiş değildir. Bunlardan birincisi vesayet sistemi, ikincisi ise terördür. Vesayetten kurtuluşta Bahçeli öncülük etmiş, Erdoğan da canını dişine katarak bu durumu kuvveden fiile çıkarmıştı. Terörden kurtuluşu Erdoğan tek başına elini değil gövdesini taşın altına koyarak denedi, başaramadı. Bu kez, yine Bahçeli’nin öncülüğünde ‘terörsüz Türkiye’ için yola çıkıldı. Hiç kimsenin beklemediği bir şekilde Bahçeli ‘ölümüne’ risk alarak bölücü başına çağrıda bulundu. Tıpkı Erdoğan’ın 15 Temmuz gecesi ölümüne çıktığı yolda halkı da ‘ölümüne’ meydanlara çağırması gibi. Başarının büyüklüğü mücadelelerin zorluklarıyla orantılıdır. Zorlu mücadeleyi sıradan insanlar veremez; zira ‘çetin dağlar yufka yüreklilerle aşılmaz’. Ayağımızdaki terör prangasını kırmanın tam zamanıdır. Terör örgütünün süngüsü düşmüş, çaresizlik içinde kıvranmaktadır. Zira destekçileri bir bir sırra kadem basıyor, basmak zorunda kalıyor ve bu melanet örgütü kendi başına bırakıyorlar. ABD’nin yeni seçilmiş başkanı Trump bile “Suriye’nin anahtarı Türkiye’nin elindedir” demek zorunda kaldı. Bütün dünya çok iyi biliyor ki Türkiye, elindeki bu anahtarı dün olduğu gibi bugün de başta ABD olmak üzere Batı’nın, İran’ın, Esed’in, İsrail’in celbettikleri şerleri defetmek ve hayırları fethetmek için kullanacaktır. Ve bu kutlu kurtuluş ve yürüyüşün mimarları da Sayın Erdoğan ile Sayın Bahçeli olacaktır.",https://www.hurriyet.com.tr/yazarlar/fuat-bol/erdogan-ve-bahceli-42659075
Fuat Bol,CHP’yi anlayan var mı?,"Ocak 11, 2025 06:29","Bunun da yegâne sebebi, başta ABD olmak üzere ütün emperyalist ülkelerin gözlerinin bu yorgun coğrafya üzerinde bulunmasındandır. Eski Osmanlı toprakları olan bu kadim bölgeyi, paramparça edip, bir asır boyunca sömürdükçe sömürdüler. Doymadılar; şimdide ikinci bir asır boyu, nasıl sömüreceklerinin hesaplarının içindeler. Emperyalizmin ileri karakolu ve sözcüleri konumunda olan İsrail, niyetlerini gizlemeden açık açık söylüyor: İsrail’i merkeze alacak bir Orta-Doğu’nun haritaları sil baştan yeniden çizilecek ve hedefe Türkiye konulacaktır. Dikkat buyurun; hedefe İran değil, Türkiye konulacaktır. İran’ın bölgemizdeki gerçek dostlarının, neden Esed, Ermenistan ve İsrail olduğu daha iyi anlaşılıyor değil mi? İsrail cürmü kadar yer yakar lakin İsrail, İsrail’den ibaret değildir. İsrail, ABD’nin ve dünya üzerinde Siyonist güçlerin ta kendisidir. Bundan dolayıdır ki, Türkiye’yi hedef almaktan çekinmemektedir. Zira böyle bir durumda çok iyi biliyor ki, Türkiye ile savaşacak olan İsrail’den ziyade ABD olacaktır. İsrail, daha şimdiden PKK-YPG’nin hamiliğine soyunuyor; akılları sıra Suriye’de kuracakları kanton devletçikle Türkiye ile önce sınır komşusu, bilahare Türkiye’yi parçalayıp ‘Arz-ı mev’ud’a’ kavuşacaklar. Siyonist aklın, bu emelini gerçekleştirmek için ABD’yi kullanmaktan ve Türkiye ile karşı karşıya getirmekten başka şansı yok. Bu tehlikeli durumu önceden sezen Cumhur İttifakı yetkilileri (Erdoğan ve Bahçeli) ellerini değil, gövdelerini taşın altına koyarak, içerideki barışı sağlamak için adeta çırpınıyorlar. Bu amaçla DEM Parti’ye ve Abdullah Öcalan’a el uzatıp çağrıda bulunuyorlar. Kendilerine şu deniliyor: Yakında bu bölgede dananın kuyruğu kopacak! Ey DEM Parti Türkiye partisi ol, terör örgütüyle ilişiğini kes ve safını belli et! Ey Öcalan sen de kurmuş olduğun ve uzun süredir emperyalistlerin güdümünde olan terör örgütüne seslen; silah bıraksınlar ve örgütü lağvetsinler! Sen de memlekete getirilirken verdiğin sözünde dur; sen de safını belli et! DEM Parti yetkilileri, çağrıyı benimsedi ve gidip Öcalan’la görüştü. Bilahare TBMM’deki bütün siyasi partileri ziyaret edip, hedeflenen iç barış için, neleri, nasıl yapılması gerektiği hususunda görüş alış-verişinde bulunuyorlar. Bu arada ana muhalefet partisi olan CHP’yi de ziyaret ettiler. Malum; her iki seçimden önce de sonra da DEM Parti ile en iyi ilişki kuran ve hatta seçim ittifakı yapan CHP idi. Buna rağmen, CHP tuhaflaştı, ne dediğini kendi de bilmez bir hal aldı. İki saate yakın görüştüler, çıkışta CHP Genel Başkanı Özgür Özel, sürekli top çevirdi ve dişe dokunur hiçbir şey söylemedi. Partiler üstü böylesine milli bir konuyu, yine sığ parti hesapları için heba etmek derdinde. Yok, her şey şeffaf olmalıymış, yok şehit ruhları ve şehit anaları incinmemeliymiş, yok TBMM’de Komisyon kurulmalıymış ve daha bir ürü ipe sapa gelmez boş söz... Boş söz; zira komisyon demek, bu kritik süreçte ipe un sermek demek. Boş söz; sanki şehitlerimizin ve şehit analarının ruhlarını incitmeye yönelik bir söylem ya da eylem var. Barıştan, huzurdan kim, neden incinsin ki? CHP, yoksa ziyaret etmedikleri Diyarbakır annelerinin evlatlarına kavuşmasından rahatsız mı oluyor? Çıkıp da mertçe; terör örgütü PKK silah bırakmalıdır, demedi, diyemedi. Bu muğlak tavır, Ana muhalefet partisine yakışır mı? Elbette yakışmaz. Belli ki, her zaman olduğu gibi CHP’nin niyeti, bu konuda da bozuk. Kaç şehit cenaze evine ya da şehit analarının yanına gidip onların dertlerine ortak oldular? CHP, önce milletim, vatanım; daha sonra partim ve ben demeden ve bunu kuvveden fiile çıkarmadan ne dese boş. Belli ki, DEM Parti oyları Özgür Özel ve avenelerinin gözlerini kör, kulaklarını sağır etmiş; o oyları kaybedeceklerinden korkuyorlar. Tıpkı, eskiden sahip oldukları İttihatçı kafasıyla yaptıkları gibi, ‘Edirne’yi Enver (paşa) alacağına Bulgar alsın’ diyorlar! Yazık ki ne yazık!",https://www.hurriyet.com.tr/yazarlar/fuat-bol/chpyi-anlayan-var-mi-42655059
Fuat Bol,Türk-Kürt kardeştir lakin...,"Ocak 18, 2025 06:29","Kürtlerle Türkler tarihleri boyunca aynı inancı paylaştılar, Allahü tealanın gönderdiği son dini, bütün insanlara duyurmak (tebliğ etmek) için sırt sırta, omuz omuza verip, yad ellere akınlar düzenlediler, fetihler yapıp, ölü kalpleri İslam’ın nuru ile aydınlattılar. Birlikte meşale oldular, zifiri karanlık kalpleri nura gark ettiler. Türkler ve Kürtlerin ruhları, bedenleriyle bir olup İslam’ın potasında öylesine eridi ki, Kürdü Türk’ten, Türkü Kürt’ten ayırmanın imkânı kalmadı. Zira ortaya bir elmanın iki yarısı çıkmıştı. Türklerle Kürtler artık; ‘Bin atlı akınlarda çocuklar gibi şendi’ ve ‘Bin atlı o gün dev gibi bir orduyu (birlikte) yendik’ (ler). Ve... yine birlikte ‘Tuna’dan kafilelerle geçtiler...’ Yalan söyleyen tarih bu gerçeklerin üzerini örtmeye çalışsa da bin bir çeşit düşman, ifritin yerini alıp bu iki öz be öz kardeşlerin arasına nifak sokmaya çalışsa da yakın tarih olan Çanakkale şehitliğinde koyun koyuna yatan Türklerle Kürtlerin mezar taşları şahitlik etmektedir. Türk-Kürt kardeşliğinin tılsımı İslamiyet’in nuruydu. O nurun ışığıyla Kurtuluş Savaşına yan yana giderlerken, biri diğerine ‘sen Kürt müsün’, o da öbürüne ‘sen Türk müsün’ diye sormadı. Gün oldu, zaman döne döne devrini icra etti; talihler ters döndü, her iki kardeş de sahip oldukları tılsımı bozup kaybedenlerden oldular. Her iki kardeş de ruhlarından ayrılınca, bedenleri de zayıfladı, güçsüzleşti ve ayrı düştü. İşte bin bir çeşit düşman da bu ruhsuz bedenlerde rahneler (gedikler) açıp adeta bir maden gibi işledi; aralarında envai çeşit nifaklar ekip, ayrı düşmelerine ve hatta birbirlerine düşman olmalarına sebep oldular. Son bir gayretle bir olup, Kurtuluş Savaşını birlikte kazanıp, yeni ve çok genç devletlerini kurdular. Lakin ittifak yaptıkları, dost gözüken ‘düşmanları’, genç devletlerini vesayetle illetli kıldılar ve bu öz kardeşlerin arasına nifaklar soktular. En hayati kararlarını kendilerine aldırmadılar, bizzat vesayet odakları alıp, kendilerine dikte ettiler. İşte bu iç ve dış vesayet odakları, kardeşleri birbirine ve hatta devletlerine düşman yapmak için pusu üstüne pusular kurdular. Devlet de mahut kardeşler de pusuya düşmekten, oyuna gelmekten kurtulamadı. Vesayetin zorba kıldığı devletin sözde yöneticileri, başta Kürtler olmak üzere, halkın birçok kesimlerini çeşitli desiselerle dışladı. En çok zulme maruz kalan kesimler ise, dinini yaşamak isteyen Müslümanlarla Kürtler oldu. 23 yıldır (AK Parti iktidarları dönemi) vesayetle savaşıldı ve epeyce mesafe alındı. Vesayetin gölgesi kalktıkça başta Kürtler olmak üzere her kesim rahat bir nefes aldı. İkinci bir Kurtuluş Savaşının verilmekte olduğu bu zamanda, bu kez dost gözüken düşmanlar yine el ele vererek vatanımızı parçalamak ve ülkemizi istila etmek istiyorlar. Kürtleri kullanıp, onlara devlet adı altında İsrail’in aparatı bir oluşum yapmak istiyorlar. Tıpkı Kurtuluş Savaşı öncesinde olduğu gibi, Türklerle Kürtler birbirlerine kenetlenip, bu ikinci kurtuluş savaşını birlikte vermek zorundalar. Zira dün olduğu gibi bugün de düşmanın taktiği aynıdır: Parçala ve yut! Yutmaya kalkınca, boğazlarında kalacağımızı çok iyi bilen düşman, çeşitli terör örgütleriyle vekalet savaşlarını yeğliyor. Bundan dolayıdır ki Türkiye çok açık ve net konuşuyor: Herkes safını belli etsin! Zira yakında kıyamet kopacak!",https://www.hurriyet.com.tr/yazarlar/fuat-bol/turk-kurt-kardestir-lakin-42662960
Fuat Bol,Şanlı direniş -3,"Ocak 27, 2025 06:29","Şüheda fışkıran enkaz yığınlarının altından, çıplak elleriyle betonları ufalayarak cenazelerini çıkarıp Hakk’a uğurladılar. Ateşkesin ardından Gazze şeridindeki evlerinin enkazlarına dönen anneler, evlatlarının ceset parçalarına sarılıp ağladılar. Bütün bu vakur şehit yakınları, acılarını kalplerinin derinliklerine gömüp, metanetlerinden hiçbir şey kaybetmeden vatanlarını canları pahasına savundular. Zira; ‘Toprak uğrunda ölen varsa vatan’ dı. Bunda bir asır önce, Birinci Dünya Savaşı’nda yenilince, asırlar boyunca elimizde bulunan mukaddes beldeler Mekke, Medine, Kudüs, Şam, Bağdat, Batılı emperyalistler tarafından işgal edildi. Aynı Batılı emperyalistler, yüz yıllar boyu horlayıp, itip kaktıkları, insan yerine koymayıp sürdükleri ve yakıp öldürdükleri Yahudileri, Avrupa’nın çeşitli yerlerinden toplayarak bugünkü Filistin topraklarına getirmiş ve İslam diyarının bağrına adeta bir hançer gibi saplamışlardı. Batılı Siyonist zihniyet o gün ne idiyse bugün de aynıdır. Nitekim aynı Batılı emperyalistler, ‘Şayet Ortadoğu’da bir İsrail devlete mevcut olmasaydı, bugün aynı topraklar üzerine bir İsrail devleti kurardık’ diyerek, aynı küstahlıklarını sergilemektedirler. Bu İslam düşmanı ve sömürgeci kafanın çifte standart zihniyetine bakın ki, onlara göre; Çin’de bir kişi, kendi ülkesinin askerine ya da polisine silah doğrultunca kahraman, Filistin’de bir çocuk, işgalci İsrail askerine ya da polisine taş atınca terörist olur. Neylersiniz ki Osmanlı’dan sonra dünya zalimler şürekasının elinde kaldı. Bundan böyle hak haklının değil güçlü olanındır. Dünya üzerindeki bu zulüm düzeninde; hayatiyeti devam ettirebilmek, haklarını savunabilmek ve bunları yedirmemek, kısaca zalimlerle baş edebilmenin yegâne çaresi, en az onlar kadar güçlü olmaktır. Kimi aklıevveller, Türkiye’nin savunmasının Gazze’den başlayamayacağını, zira Türkiye’nin milli sınırlarının belli olduğundan dem vuruyorlar ve “Bize ne elin toprağından ve insanından?” diyorlar. Bu zavallı tiplerin ne tarihten ne coğrafyadan ne sosyolojiden ne teolojiden ve ne de reel politikadan haberleri var. Savaşmakta olan İsrailli askerlerin üniformalarında taşıdıkları kokartlardaki haritada Türkiye’nin toprakları var. İsrail’in bayrağındaki iki çizgi, biri Nil’i diğeri Fırat’ı (Arz-ı mev’ud: sözde tanrı Yehova’nın Yahudi milletine vadetmiş olduğu kutsal topraklar) işaret ediyor. Ya hemen sınırımızın dibinde kurmak istedikleri terör devletçiğine ne demeli? Kuzey Irak’taki oluşumun bile sözde bağımsızlık referandum girişimlerinde, kalabalıkların ellerindeki İsrail bayraklarını ne çabuk unuttuk? Aynı kanton devletçiğini bu kez Suriye sınırımızda kurmak istiyorlar. Nasıl? İsrail’le komşu değil miymişiz? Demek ki neymiş; Gazze’nin şanlı kahramanları, kendi özyurtlarını olduğu kadar Anadolu topraklarını da savunuyorlar. Cümlesine selam olsun.",https://www.hurriyet.com.tr/yazarlar/fuat-bol/sanli-direnis-3-42671972
Fuat Bol,Şanlı direniş -2-,"Ocak 25, 2025 06:29","On beş aydan fazla süren bu orantısız ve hiçbir hukuk tanınmaz savaşta bir avuç HAMAS savaşçısının yanında, iki milyona yakın Filistin halkının gösterdiği direnç, sabır, tahammül ve vatanlarından ayrılmama kararlılığı her türlü takdirin üstündedir. Bu bir avuç Filistinli kahraman, yalnızca İsrailli vahşilere değil, onun arkasındaki bütün güçlere (Başta ABD olmak üzere kimi AB ülkeleri ve bunların tüm aveneleri olan ülkeler) direndi. Direnişin efsane komutanı Kassam Tugayları Sözcüsü Ebu Ubeyde, ateşkes anlaşması sonrası yaptığı açıklamada şunları söyledi: ‘Dünyada eşi, benzeri görülmeyen tarihi bir destan yazdık. Aksa Tufanı Harekâtı, dünyaya işgalin büyük bir balon (hayal) olduğunu gösterdi. Halkımız, özgürlüğü ve kutsal değerleri uğruna 15 aydan uzun bir sürede büyük bir bedel ödedi ve çok sayıda şehit verdi. Filistin halkının fedakarlıkları ve dökülen kanları boşa gitmeyecek, bunun sonuçları olacaktır. Bu cihadın büyüklüğü; liderleri İsmail Haniye, Salih el-Aruri ve Yahya Sinvar’ın başını çektiği şehit konvoylarının şehadete yürüyüşleriyle açıkça görülüyor. Biz operasyonlarımızı işgal kuvvetlerine yöneltirken onlar tüm ahlaksızlıklarıyla halkımıza karşı yeni vahşet ve soykırım yöntemleri uyguladı. Askeri yeteneklerin ve savaş ahlakının eşit olmadığı bir savaşla karşı karşıyaydık. Mücahitlerimiz, cihadın son saatlerine kadar büyük bir cesaret ve kahramanlıkla savaştı. Şüphesiz biz imkânsız şartlarda mücadele ediyoruz. Gazze’nin dört bir yanında, tüm direniş gruplarıyla tek vücut halinde işgale karşı cihat ettik ve onlara ölümcül darbeler indirdik.’ Dünyada hiç kimse, bu kirli ve ahlaksız savaşta; Filistinli herhangi bir askerin, sivil bir Yahudi’yi, bir Yahudi çocuğunu veya bebeğini, kadınını, yaşlısını kazara da olsa öldürdüğünü gördünüz veya duydunuz mu? Elbette ki hayır. Peki, İsrailli asker kılıklı cani sürülerinin havadan ve karadan, hedef gözetmeksizin; bebek, çocuk, kadın, yaşlı, doktor, hasta, hastabakıcı, gazeteci vb. demeden 50 binden fazla (binaların enkazları altında daha kaç bin masumun cesedinin olduğu bilinmiyor) masum sivili hunharca katletmesine ne demeli? Bu cellat sürülerinin camileri, kiliseleri, hastaneleri, okulları, alış-veriş merkezlerini, pazar yerlerini, çocukların oyun parklarını nasıl yakıp yıktıklarını ve buralardaki savunmasız, masum insanlara nasıl kıydıklarını bütün dünya gördü. Gazzeli binlerce bebek ve çocuk açlıktan ve soğuktan öldü. İstanbul’un Beykoz’u kadar bir alana sıkıştırılan iki milyonu aşkın insan, on beş ay boyunca susuz, ekmeksiz, gıdasız ve ışıksız bırakılarak ölüme terk edildi. Sözde kardeş ve komşu İslam ülkeleri bu trajediyi, kılını kıpırdatmadan seyretmekle yetindi. Bütün bu olumsuzluklar altında, Gazzeli mücahitler şanlı direnişleri ile tarih yazarken, onları, kılları kıpırdamadan seyreden insan müsveddeleri ise, insanlığı ve tüm insani değerleri öldürdüler. Dünya kamuoyu, insanlıktan nasipsiz vahşi sürülerini ve olanları sadece seyretmekle yetinen duyarsız, dilsiz şeytanları da yakından gördü ve not etti.",https://www.hurriyet.com.tr/yazarlar/fuat-bol/sanli-direnis-2-42670261
Fuat Bol,Şanlı direniş,"Ocak 22, 2025 06:29","Gerçekte ise bu her iki liderin de insan kasabı Netanyahu’dan bir farkları yok. Zira her iki Başkan da Siyonist’tir. Kudüs’ü, İsrail’in başkenti yapıp ABD Büyükelçiliği’ni oraya taşıtan ve Suriye’nin mülkü olan Golan Tepeleri’ni İsrail’e peşkeş çeken Trump’tan başkası değildi. Uçak gemilerini Gazze açıklarında konuşlandırıp Filistinlilerin ellerini kollarını bağlayan ve oraya yapılabilecek her türlü yardımı engelleyen ve milyarlarca dolarlık silah ve mühimmatı terör devletine gönderen ve bu silahlarla elli binden fazla masum insanın şehit olmasına sebep olan da Biden’dan başkası değildir. Şimdi, elleri kanlı bu iki katil sözde ateşkesin mimarlığına soyunarak, ‘barış elçisi’ olduklarına dünya kamuoyunu kandırmaya çalışıyorlar. Sizlerin söylemiyle olduysa -ki öyle olduğu görülüyor- neden on dört ay beklediniz ve on binlerce masumun acımasızca katledilmesini utanmadan seyrettiniz? Ayrıca niçin ateşkes değil de geçici ateşkes? Trump göreve başlamadan esirlerin takasını istedi, aksi halde oranın cehenneme çevrileceğini duyurdu. HAMAS elindeki İsrailli esirlerin hepsini teslim ettiğinde tünellerin su ile doldurulmayacağını kim garanti edebilir? ‘Geçici ateşkes’ bundan dolayı mı? Dünya üzerindeki bütün halklar, bazı şeyleri yakından gördü ve şimdiye dek doğru diye sahip oldukları tüm kanaatleri değişti. Zira hemen hepsinin yalan ve bir aldatmacadan ibaret olduklarını gördü. İsrail gösterildiği gibi normal bir devlet değil, kelimenin tam anlamıyla bir terör devletidir. Siyonizm bütün insanlığın başının belası ve kıyametin habercisidir. İnsanlık adına dünya üzerinde kurulan tüm yapılar, kurum ve kuruluşlar yalnızca şekil olarak mevcutturlar; bunların hiçbirisinin iddia edildiği gibi amaçları doğrultusunda en ufak bir faaliyetleri yoktur ve olamaz. İddia edildiği gibi insanlık, ümrana-medeniyete değil, vahşete ve soysuzluğa kapı aralamıştır. Bütün insanlık gördü ki hak haklının değil, güçlünündür. Güçlü ise her zamankinden daha vahşi, gözü doymaz, pervasız ve cüretkârdır. Her türlü kötülüğün kaynağı şeytan, günümüzde, Batı’nın teşvik ve desteğiyle İsrail devletinde tecessüm etmiştir. Malum, kimilerine göre İsrail diye bir devlet yoktur; ABD’nin dünyanın kalbine paslı bir hançer gibi sapladığı  ileri karakolu konumundaki uzantısı vardır. Dünya kamuoyu kendi devletlerini ve bunların yöneticilerinin ne menem şey olduklarını yakından gördü. Şeytanın gücü sınırlanmaz, en azından gücü dengelenemez ise tüm dünyanın Gazze’ye dönüşmesi kaçınılmazdır.",https://www.hurriyet.com.tr/yazarlar/fuat-bol/sanli-direnis-42666920
Fuat Bol,Terörün köküne kibrit suyu,"Ocak 04, 2025 06:30","Emperyalistlerin, tüm sömürgelerine tatbik ettikleri bu yöntemin özeti; ‘böl, parçala, kaos üret, birbirine kışkırt, sömür ve yönet!’. İşgal ettikleri ve sınırlarını cetvelle çizip belirledikleri tüm İslam beldelerinde totaliter (baskıcı-zalim) yönetimler oluşturdular. Cetvelle çizerken, birbirlerini akraba olan yerleşim yerlerinin ortasından geçtiler, beldenin yarısı bir ülkede diğer yarısı öbür ülkede kaldı. Türkiye-Suriye sınırı, bu durumun tipik örneğidir. On yıllar boyu bu insanlar, dini bayramlarda birbirlerini tel örgüler ardından görebildi; hediyelerini birbirlerine tel örgüler üzerinden atabildiler Suriye halkının çoğunluğu Sünni Müslüman iken, ülkenin yönetimine Nusayri (Hz. Ali’ye Allah diyen bir inanış) azınlık getirilmiş. Bunun gibi Irak’ta, çoğunluk Şii olmasına rağmen buranın yönetimine de Sünni yöneticiler getirilmişti. Sahiplerinin sesi bu denli zorba yönetimler de ülkelerini, açık, yarı açık ve kapalı hapishaneler haline getirmek suretiyle baskıyla ve zulümle yönettiler. Esed, ülkesinden kaçtıktan sonra Suriye’de ortaya çıkan korkunç manzara her şeyi anlatıyor. Tüm emperyalist ülkeler, bu insanlık dramlarının elbette farkındaydılar lakin onlara göre insanca zayiat yoktu. Zira kendi dinlerinden ve ırklarından olmayan bu insanlar, insan sayılmıyordu. Ve onlara göre bunları telef etmekte herhangi bir sakınca görülmez. Zulüm payidar olmaz; her şey en ince yerinden zulüm ise en kalın yerinden kopar. Türkiye’nin sınırındaki bu ülkeler, emperyalistler tarafından terör bataklığına dönüştürüldü ve ülkemizin başına bela edildi. Emperyalistlerin, bölgemizdeki, görünür jandarması İsrail’dir, görünmeyen jandarmaları ise başta Suriye ve İran olmak üzere bölgemizdeki uydu ülkelerin hemen hepsidir. İran ve Suriye’deki Esed rejimi, görünürde İsrail düşmanıdır, gerçek ise, bunun tam tersidir. Batıya ve İsrail’e uşaklık yaptırılan tüm bu ülkeler, Türkiye’ye de düşmanlık yaptırılmak üzere kurgulanmıştır. Türkiye’nin başına bela edilen PKK-PYD-YPG ve DEAŞ terör örgütlerini, ülkelerinde barındıran ve üzerimize saldırtan ülkelere bakın, kimlerin kimlerle ittifak halinde olduğunu görürsünüz. Şii yayılmacılığı emeli güden İran’ın önü açılmıştı; meydanı boş bulan İran da Körfez boyunca (Yemen dahil) yayılmıştı. İran, kullanıldığının farkında olmadan, yalnızca Sünni Müslümanları katletti. Emperyalistlerin amacı, İran’ın bu denli katliamları sonucunda, Sünni-Şii savaşı çıkarmaktı. Türkiye’mizin, bölgemizdeki ‘nazım’ rolü sayesinde bu savaş önlendi. Ve yine Türkiye’mizin, tüm emperyalistlerin karşı koymalarına rağmen, bölgemizde yürüttüğü ‘ince’ diplomasi sayesinde Suriye’deki zulüm rejimi çöktü ve baştaki zalim Esed, ülkesinden kaçmak zorunda kaldı. Ve şimdi sıra, Türkiye’mizin başına bela edilen terör örgütlerinin köküne kibrit suyu ekmeye geldi.",https://www.hurriyet.com.tr/yazarlar/fuat-bol/terorun-kokune-kibrit-suyu-42647638
Fuat Bol,Türkiye Yüzyılı -2-,"Aralık 28, 2024 06:30","Birinci Yüzyılda, yıllar boyu sürmüş savaşlardan yeni çıkmış; kolu-kanadı kırık, genç kuşakları biçilmiş, tersaneleri ve fabrikaları tahrip ve işgal edilmiş, ruhen çökmüş, daha dün sahip oldukları koca imparatorlukları ellerinden alınmış, bitik bir Türkiye vardı. Ve üstelik bu Türkiye’de rejim değiştirilmişti, bunun da yansımaları kimi sancılı sonuçları doğurmuştur. Çiçeği burnundaki yeni rejim, aldığı radikal tedbirlerle sistemin oturmasına çalışmış (Bu durum büyük çalkantılara sebep olmuştur), millet, yıllar boyu süren savaşların yaralarını sarmak için çetin uğraşlar vermiştir. Cumhuriyet rejimi iki kez demokrasiye geçmeyi (birden fazla partili sistemi) denedi, başaramadı; bu yüzden 27 yıl boyunca ülke tek partili bir sistemle idare edildi. Meclis’in duvarında ‘Egemenlik kayıtsız şartsız milletindir (Demokrasi)’ yazmasına rağmen, bu durumu kuvveden fiile çıkarabilmemiz, ancak 1950 yılından sonra, üstelik o dahi cüzi bir şekilde olabilmiştir. Demokratik hayatımızın sittin senesi ise (1946-2007) maalesef vesayet altında geçtiği için, Türkiye’miz, beklenilen performansı gösteremedi, maddede ve manada kalkınma bir türlü gerçekleştirilemedi. Vesayetle illetli demokratik süreçte bile milli iradeye tahammül edilememiş ve her on yılda bir darbe yapılıp idareye el konulmuştur. Bu süre esnasında; 6 kere gidip 7 kere gelmiş olmasına rağmen en uzun süre başbakanlık yapmış olan Süleyman Demirel’in, önceki ve sonraki sözleri her şeyi anlatmaktadır: Başlangıç cümlesi: ‘Türkiye dış politikasını hislere ve husumetlere değil, milli menfaatlere göre ve akılcılık esaslarına müsteniden ayarlamak durumundadır’. Onca bedeller ödetildikten sonra geldiği noktadaki cümlesi ise: ‘Bizim yaptığımız iş selden kütük kapmaktır!’. Zira bu ülke, İnönü tarafından, 1940’lı yılların ikinci yarısında yapılan anlaşmalarla ABD’ye teslim edilmişti. Yapılan bu anlaşmalarla Türkiye’nin eli-kolu bağlanmış, maddede ve manana kalkınmasının önü büsbütün kesilmişti. Bu anlaşmalar sonucunda, Türkiye asla silah ve mühimmat üretmeyecek, mevcut kurumların kapısına kilit vurulacaktı; öyle de oldu. Türkiye, sanayinin lafını dahi etmeyecek, yalnızca karasabanla üretim yapabilen bir tarım ülkesi olacaktı; öyle de oldu. Türkiye insanı, Türkiye’nin sınırları dışına çıkmayacak, komşularıyla özellikle Arap ve İslam ülkeleriyle en ufak bir iş birliğine girmeyecekti; öyle de oldu. Milli Eğitim mefhumunun (kavram) başındaki ‘Milli’ kelimesi, bütün hakikatini yitirecek ve vatan evlatlarının öğretim ve eğitimi ABD’li uzmanların insafına(!) terk edilecekti; öyle de oldu. Ziya Paşa’nın veciz şekilde ifade ettiği gibi: ‘...Böyle gecenin hayır umulur mu seherinde?’ Elbette umulmaz, lakin dost gözüken düşmanlar, bu milleti, onlarca yıl boyunca boşuna umutlandırdılar ve her seferinde sükûtu hayale uğrattılar. Bütün bu şeytani tuzaklara rağmen, en ufak bir umut ışığını da her on yılda yaptırdıkları darbelerle, tüy dikerek söndürdüler.",https://www.hurriyet.com.tr/yazarlar/fuat-bol/turkiye-yuzyili-2-42640709
Fuat Bol,Hep aynı oyun,"Ocak 06, 2025 06:30","Bütün bu oyunlar hem kendi içinde hem de bütün dünyada kaos çıkarmak için. Üstelik bu oyunları kendi içinde oynadığı gibi uydusu olan tüm ülkelerde de oynatıyor. Biz, Türkiye olarak bu oyunları çok gördük ve hemen her seferinde kaosa sürüklendik. ABD, bütün bu pis oyunları kendi derin devleti vasıtasıyla işliyor ve işletiyor. İşte, 11 Eylül faciasını meydana getirtip ürettiği bahane ile bölgemizi ateşe verdi. Irak’ı ve ardından Afganistan’ı işgal etti, Suudi Arabistan’ı haraca bağladı. Yaptırmış olduğu sözde İbrahimi anlaşmalarla, bölgemizdeki ülkelerin birçoğunu İsrail’in emrine verdi. İsrail ne yaparsa yapsın, bu ülkelerden hiçbirinin sesi sedası çıkmaz, çıkamaz. İsrail tarihin kaydettiği en vahşi soykırımı Gazze’de uyguluyor, mahut ülkelerden en ufak bir ses çıkmıyor, çıkamıyor. Meydanı boş bulan İsrail durur mu? Gemi azıya alarak her tarafa saldırıyor. Ne Lübnan bıraktı ne Suriye! İsrail’in derin devleti, ABD derin devleti ile ortak çalışıyor. Belli ki aceleleri var; Trump göreve başlamadan (20 Ocak) bölgemizi ateş topuna çevirmek istiyorlar. ABD’nin New Orleans kentinin en işlek caddesi olan Bourbon’da bir araç kalabalığa dalıyor ve on beş kişinin ölümüne, 30 kişinin yaralanmasına sebep oluyor. Olayın faili Ortadoğu kökenli Amerikan vatandaşı Şemsettin Cabbar isimli bir kişi. Aracında yapılan aramada patlayıcı madde ve DAEŞ bayrağı(!) bulunuyor. Alın size yeni bir ‘11 Eylül’ senaryosu! O gün hedefte Irak merkezli tüm Ortadoğu vardı, bugün ise Suriye merkezli; bu kez Türkiye dahil yine tüm Ortadoğu var! Neden Türkiye? Çünkü Türkiye, Suriye’nin toprak bütünlüğünü savunuyor; ABD ise Suriye’yi Iraklaştırmak yani bölüp parçalamak istiyor. Destekleyip büyüttüğü, silahlandırıp eğittiği SDG’ye (PKK-YPG-PYD) alan açıp özerklik vermek istiyor. Bahanesi hazır: Bu güçler DAEŞ’la savaşacak! Aksi halde işte görüldüğü üzere ABD’nin sokakları bile güvende değil! Bunun için 15 kişi değil 115 kişi ölse ne gam! Söz konusu olan ABD’nin yüce menfaatleri olduğuna göre gerisi teferruattır. İsrail böylece gökte aradığını yerde bulmuş oldu; Türkiye ile ABD’yi karşı karşıya getirdi. Rusya’nın ve İran’ın pılı pırtılarını toplayıp alelacele Suriye’den nasıl ve niçin sıvıştıklarını anladınız değil mi? Söyleyin bakalım; ABD mi İsrail’in emrinde, İsrail mi ABD’nin emrinde? Kırk satır mı kırk katır mı? Vay benim köse sakalım!",https://www.hurriyet.com.tr/yazarlar/fuat-bol/hep-ayni-oyun-42649271
Fuat Bol,Türkiye Yüzyılı -1-,"Aralık 25, 2024 06:29","Kandan ve gözyaşından beslenen emperyalistler, bu yüzden gözlerini Cihan Devletimize diktiler. El ele verip; bin bir çeşit hile ve desiselerle hem içimizi karıştırdılar ve hem de üzerimize çullanıp, devlet ve millet hayatımızı büsbütün bitirmek istediler. Merhum Ahmet Arvasi Bey’in çok yerinde bir tespiti vardır: Bu milletin başına örülen çoraplar, bu millete karşı oynanan oyunlar, bu milleti bitirmek için yapılanların binde biri başka herhangi bir millete uygulansa idi, o milletin tozundan eser kalmaz, yer ile yeksan olur yıkılıp giderdi. Nitekim Keçecizade Fuad Paşa da yabancı bir devlet temsilcisine: ‘En kuvvetli devlet bizim devlettir. Zira siz dışarıdan biz içeriden yıkmaya çalışıyoruz, yine de yıkılmıyor’ diyerek, gaflet ve aymazlığını açık etmiştir. Düşman, en sinsi ve kahpe oyunlarını içimizdeki ‘satılık ruhlar’ı devşirerek gerçekleştirdi. Bu durum, dün de öyleydi, bugün de aynı şekilde devam ettirilmektedir. FETÖ ihanet şebekesi de aynı şeytani yolu izleyerek, içimizdeki ışıltılı beyinleri devşirerek, üst üste darbe girişimlerinde bulundu. Şayet başarabilseydi, ülkemiz, bir iç savaşla paramparça edilip, ufak lokmalar halinde ABD’ye ve diğer emperyalist güçlere teslim edilecekti. Düşman, yedi düvel (devletler) olarak birleşip, dört bir koldan saldırdı ve bizi Cihan Devletimizden etti. Maalesef o süreçte de içimizdeki satılmışların ihanetlerine şahit olduk. Öyle ki, her karış toprağı şehit kanlarıyla yoğrularak fethedilmiş kimi vatan parçaları tek kurşun atılmadan düşmana teslim edildi. Bunlardan en acı olanların bir Selanik’tir. Hasan Tahsin denilen satılmış bir paşa, tek kurşun atmadan şehri Yunan’a teslim eder. Bununla da yetinmeyip emrindeki 26 bin Mehmetçik’i silahlarından arındırıp, esir olarak Yunan’a verdi. Yunan da her zamanki kahpeliğinin bir yenisini sergileyerek; kıllarına bile dokunmamak şartıyla teslim aldığı tüm esirleri kurşuna dizip katletti. İletişim araçları gelişip yaygınlaştı, artık hemen herkesin her şeyden haberi var. Zira tüm cereyan eden olaylar, iletişim araçları sayesinde herkesin gözleri önüne seriliyor. Bu hal, herkese, ibret almaları için mükellefiyet (yükümlülük) gerektiriyor. Oysa bizim aymazlığımız öylesine gemi azıya aldı ki, aynı delikten onlarca kez ısırılsak da ibret almadığımız ve gereğini yapamadığımız apaçık ortadadır. Düşmanlarımız yine el ele vererek, bölgemizdeki haritaları değiştirmek istemektedir. Yapılmak istenen bu değişiklikler Türkiye’nin harimi ismetini tehdit etmektedir. Yani geldiğimiz noktada söz konusu olan vatandır. Dolayısıyla bu aziz vatanda hür ve bağımsız, yan yana, eşit vatandaşlar olarak yaşamak isteyenlerin, eteklerindeki tüm taşları bir yana bırakıp; yek vücut, yek cihet, yek kalp olmak mecburiyetleri vardır. ‘Az olsun bizim olsun’ deyip birlikten ayrılanı, dün olduğu gibi bugün de ‘kurt’ (lar) kapacak ve emperyalistlerin elinde oyuncak olup kullanılmaya devam edecek ve hak ettikleri azaba mutlaka uğrayacaklardır!",https://www.hurriyet.com.tr/yazarlar/fuat-bol/turkiye-yuzyili-1-42637152
Fuat Bol,Bunca cehalet ancak tahsille mümkün,"Ocak 08, 2025 06:29","Bu tiplerin zavallı hallerini görünce gerçekleri haykıran bilim ve biliminsanları adına utanıyor ve doğrusu yerin dibine geçiyoruz! Bizim ülkemizdeki kadar kimi branştaki profesörlüğün bu denli ucuz, boş ve beleş olduğu başka bir ülke var mıdır, bilmiyoruz. Bizdeki bu profesörler, belli ki bunca katmerli cehaletlerini onca tahsille elde etmişler! Bu tipler, cehalette (bilgisizlikte) profesörler ve dolayısıyla cehalette bunların eline su dökecek kara cahil bulmak mümkün değildir. Gerçek biliminsanlarını tenzih ederek belirtmeliyiz ki bu tipler evvel emirde sözde ihtisas yaptıkları konunun zır cahilidirler. Bu vahim durum bu haliyle kalsa bir derece... Bu utanmaz tipler belli ki bir yerlerden yemleniyorlar ve o bir yerlerin adına ahkam kesiyorlar. Küstahça yalanlarını gerçekmiş gibi anlatıyorlar. Kullanışlı bu tipler, kendilerine verilen görevleri yerine getirmek için, gazete sayfalarını karalayarak ve televizyon ekranlarında boy göstererek yalan ve iftiralarını kusuyorlar. Sözde Profesör, Devlet-i Aliye-i Osmaniye ifadesini ‘Osmanlı Ailesinin Devleti’ diye yalan ve yanlış söylüyor. Ve ‘Bir aile devleti mensubu olmaktan kurtulduk’ diye zırvalıyor. Halbuki Osmanlı Devleti’nin adı tüm resmi kayıtlarda, uluslararası yazışmalarda Devlet-i Aliye’dir. Yani ulu, büyük, yüce devlet. Son asırda ise Devlet-i Aliye-i Osmaniye şeklinde ifade edildi. Yani Yüce Osmanlı Devleti. Arapça’nın Elifba’sını (alfabe) bilen bile elif harfi ile ayn harflerinin farkını bilir. Devlet-i Aliye’deki a harfi elif olmayıp ayn harfidir. Ali isminde olduğu gibi. Aklı sıra bu yalanı ile Osmanlı devletini küçümseyecek ve kötüleyecek; güneşin balçıkla sıvanacağını sanan bu zavallı değil Türklerin, Batılıların yazdığı Osmanlı tarihini bile okusa oradaki ihtişamı görecek ama nerde! Bir diğer televizyon programında da yorumcu, Suriye Devlet Başkanı’nın ismini Esed diye söyleyince yine profesör unvanlı başka bir yorumcu, o isim Esed değil Esad’dır diye kükredi. Esed diyen kişi ısrar etti; “Efendim o kişinin ismi Esed, Arapça aslan manasındadır; bendeniz orijinal yazılışını da biliyorum, Türkiye’de yanlış olarak Esad deniyor” dedi. Sen misin doğruyu söyleyen! Cehalet tahsili yapan profesör adeta çıldırdı: “Burası Arabistan değil, Türkiye’de Esad deniliyor, doğrusu da Esad’dır, Esad denilmesi lazım; Esed denilemez!” Sonuçta, yalancı profesör, yanlışı bağıra çağıra kabul ettirdi. İşte burası böyle bir ülke; yalanların, yanlışların en üst perdeden dillendirilip gerektiğinde de zorla kabul ettirilen sahteler ve sahtekârların cirit attığı bir diyar... Ve bundan dolayıdır ki bu ülkede kırk yıllık ‘kani’ler ‘yani’, ‘yani’ler de ‘kani’ diye bilinir; kimi hainlerin kahraman bilinip kimi kahramanların hain bilindiği gibi. Önce milleti cahil bıraktılar; okuyanlara da yanlışı doğru diye bellettiler, bunun sonucunda da meydan yeri bu denli sahtekârlara kaldı!",https://www.hurriyet.com.tr/yazarlar/fuat-bol/bunca-cehalet-ancak-tahsille-mumkun-42651547
Fuat Bol,Türkiye Yüzyılı -3-,"Aralık 30, 2024 06:30","O gün bugündür biz bize unutturulduk. Kendimizden, kendi öz değerlerimizden soyutlanıp bambaşka bir şey olduk. Olduğumuz bu bir şeyle, belki her şey olduk lakin asla kendimiz olmadık, olamadık. Kendimiz olamayınca şahsiyetimizi yitirdik, oysa cümle alem şahsiyete meftundu. Şahsiyetimizi müdrik olduğumuz aşk ve saffet dönemlerimizde en ileride bizdik; hemen herkes bize imreniyor ve bizim gibi olmak için can atıyordu. Çünkü biz, biz olduğumuz dönemlerde en üstündük. Zira biz, kendi öz değerlerimizi öylesine halisane yaşıyorduk ki bize gelen ölü kalpler diriliyordu. Topkapı burcundaki Adalet Kulesi’nden dünyanın dört bir yanına adalet dağıtan bir neslin evlatları kendinden soyutlanınca, celladına âşık edilip canilerden adalet dilenir hale getirildi. Ceddimiz. güçlü olduğu asırlar boyunca dünyadaki tüm mazlumlara hamilik yaptı; ne kadar güçlü olursa olsun tüm zalimlerin korkulu rüyası oldu. Bakınız; yarım asırdır AB’nin kapısında bekletiliyoruz. Şeref ve haysiyetimizle oynarcasına oyaladıkça oyalıyorlar. Bilmeliyiz ki bir yarım asır daha beklesek bile bizi almazlar; almayacaklar. Aynı Avrupalı, kendimiz olduğumuz saffet dönemlerimizde üzengimizi öpmekle şerefyap oluyordu. Asrın mütefekkirinin ifade ettiği gibi; ‘O irtifa, o yükseklik çıkılmaz bir nokta mıydı, bilmem lakin bu inhitat, bu çöküş, inilmez bir kuyu gibidir!’ Doğu’dan gelip sürekli Batı istikametinde yol aldık; asırlar boyu Batı’yı mesken tutmamıza rağmen, Batı’nın dümen suyuna girmeden, kendimiz olarak yaşadık. Gerilemenin şaşkınlığıyla giriştiğimiz arayışlarda kantarın topuzunu kaçırdık; körü körüne Batı’ya teslim olduk ve gerçek yüzünü bilmediğimiz Batılılık uğruna kendimizi ve bizi biz yapan değerlerimizi inkâr ettik. Böylece ne Batılı olabildik ve ne de Doğulu kalabildik; renksiz, şahsiyetsiz, bulamaç bir tip olup çıktık. Oysaki Batı, birçok değerini bizden alarak ileri gitmiş ve seçkinleşmişti. Batı’nın bize biçtiği kefenle suni teneffüsle yaşadık ne oldurulduk, ne öldürüldük! Zora düştüğümüz zamanlarda Batı’nın gerçek yüzünü kaç kez görmüş olmamıza rağmen celladına âşık olma halimiz (zira vesayetle ve FETÖ tipi yapılandırmayla gözlerimizi kör etmişlerdi) bizi bir türlü titretip kendimize getirmedi. Şairin (N. Fazıl) ifade ettiği gibi; ‘Neden sonra, etrafımızdaki korkunç yalnızlığın farkına vardık’ ve tabir caizse dibe vurarak yükselişe geçtik (FETÖ’nün gerçek yüzünün ortaya çıkışı ve 15 Temmuz 2016 şahlanışı). Yine şairin işaretiyle; ‘Her meselenin başı olan bütün mesele...’ önümüzde duruyor. Bütün bunlardan sonra yolumuza nasıl devam edebiliriz? Kendimiz olarak başa oynayarak mı? Başkası olmaya çalışarak sürünerek mi?",https://www.hurriyet.com.tr/yazarlar/fuat-bol/turkiye-yuzyili-3-42642368
Fuat Bol,Utanmaz yüz,"Ocak 01, 2025 06:30","Biz istesek de istemesek de bu, böyledir. Diğer bir deyişle, dünya kamuoyundaki Türkiye, Türkiye’dekinden çok daha büyüktür. Türk’ün tarihi misyonu, onu, bulunduğu coğrafyanın çok ötesine taşıyor. ‘Türkiye’nin Suriye’de ne işi var?’, ‘Türkiye’nin Libya’da ne işi var?’, ‘Türkiye’nin Kafkaslarda ne işi var?’, ‘Türkiye’nin Balkanlarda ne işi var?’, ‘Türkiye’nin Afrika’da ne işi var?’ gibi sözlerin hepsi lafügüzaftan (boş lakırdı) ibarettir ve gerçekle yakından ve uzaktan bir ilgisi yoktur. Mahut zevat, dillerine pelesenk etmiş oldukları ‘yurtta sulh, cihanda sulh’ ifadesini de son derece yanlış anlıyor ve çok yanlış değerlendiriyorlar. Onların dedikleri gibi olsaydı, Hatay, bugün vatan sınırları içinde olabilir miydi? O günün (1937) şartlarında oluşturulan ve Türkiye’nin de kurucu üye olarak yer aldığı Sadabat Paktı niçin kurulmuştu? Oysa bunlara göre; Ortadoğu bataklıktan ibarettir, o batağa giren kendini de batırır. Bu kafaya göre; Türkiye Ortadoğu’nun işlerine karışmamalı, özellikle Arap ve İslam ülkelerini kendi hallerine bırakmalı ve asla onların işlerine burnunu sokmamalı. Bir asır boyunca şu aşağılık cümleyi milletin beynine kazımak istediler: ‘Ne Şam’ın şekeri ne Arap’ın yüzü!’ Halbuki bu aşağılık lafı söyledikleri insanların dedeleri, bu vatan uğruna çarpışarak can vermiş Şamlı Araplarla birlikte, Çanakkale sırtlarında koyun koyuna yatıyorlar. Bu kafa, yalnızca Suriye’nin, Türkiye’nin de gayretleriyle bugün geldiği noktaya bakıp utanmalıdırlar. Ama diyeceksiniz ki; Azerbaycan’ın Dağlık Karabağ’ının işgalden kurtulmasına bakıp utandılar mı ki, bundan utanabilsinler? Utanacak yüzü olmayan bu kafaya Suriye gerçeğini, sınırımızın dibinde varlığımıza kasteden, emperyalistlerin bu tuzağını, bu aşağılık oyunu anlatamazsınız. Anlatsanız da anlamazlar. Düne kadar, Suriye’de emperyalistlere uşaklık yapan, Türkiye ve kendi halkının düşmanı aşağılık bir diktatör vardı. Bu kafanın ne denli anlayışsız olduğuna bakın ki, Esed denilen bir insan kasabına değil de Erdoğan’a diktatör diyebiliyorlar ve Esed’in gidişinden üzüntü duyuyorlar. Bu kafa; ülkesini adeta bir kubur faresi şeklinde terk eden kasap Esed için yas tutuyor iyi mi? Neden, biliyor musunuz? Bunların kankası, insanlığın yüzkarası Esed, sözde laikmiş, sekülermiş (dinden bağımsız), onun yerine gelenler ise öyle değilmiş, yani dini hüviyetleri varmış. Bu kafanın laiklikten ne anladığını görüyor musunuz? Dün, Suriye, Türkiye’ye düşman olup yeni yeni düşmanlar üretirken ve bunların ağa-babalarına taşeronluk yaparken, bugün Türkiye’nin yanında, el ele, omuz omuza yürüme gayretinde. Bütün bunlar demek oluyor ki, bu mahut kafalar istemese de Türkiye yükselecek ve Türkiye Yüzyılı, kararan dünya ufkundan bir güneş gibi parlayacaktır.",https://www.hurriyet.com.tr/yazarlar/fuat-bol/utanmaz-yuz-42644658
Fuat Bol,FETÖ’nün zararı -7-,"Aralık 23, 2024 06:29","ABD, İngiliz ve İsrail projesi olan bu fitne ile ülkeler, batı emperyalizmine ‘gönüllü’ köle yapılmaktadır. Zira mankurtlaştırılan mahut beyinlerin tümü celladına âşık olarak yetiştirilmiştir. FETÖ’cülerdeki ‘takiye’ (kendini gizleme) özelliği, Müslümanlar arasındaki samimiyeti ve güveni ortadan kaldırdığı gibi herkesi birbirinden şüphe eder bir hale getirmiştir. Bu durum ise, ihlas ve güven esasına dayalı İslamiyet’in temellerine dinamit koymaktır. Halbuki Müslümanlar birbirlerine karşı açık, mert, dürüst ve samimi hareket ederlerken, düşmanı karşı, fitneye sebep olmamak için ‘mudara’ yaparlar, iyi geçinmeye gayret ederler. FETÖ fitnesinden sonra Müslümanların da birbirlerine güveni kalmadı ve onlar da birbirlerini idare etmek (müdara) zorunda kaldılar. Müslümanlar kendi mabetleri olan camilerde günde beş kez toplanır, saf tutar kenetlenir ve yek vücut, yek kalp, yek cihet olarak Allah’a yönelirler. Bu durum, Müslümanlığın ‘Tevhit-Birlik’ şiarının en güzel yansımasıdır. İşte FETÖ, camilerdeki bu gönül birliğini ortadan kaldırmış, aynı saftaki yan yana duran Müslümanları da birbirlerinden şüphe eder hale getirmiştir. FETÖ marifetiyle dinin ve dindarın; ölüm halindeyken bile suyu içmeyip birbirlerine ikram eden o üstün ahlak anlayışından nereye, hangi derekeye (aşağı aşama) evrildiğini görüyor musunuz? Görüldüğü üzere; FETÖ hareketi İslamiyet’i kendi içinden, hem de asli hüviyeti olan ‘Tevhit-Birlik’ parçalayıp imha eden, tüm asırların en korkunç projesi olarak karşımıza çıkmaktadır. FETÖ, dindar gözüküp dini içinden tahrip etme kepazeliğini sergilerken hiç zorlanmadı, zira özellikle dinin alt yapısı (temel bilgileri) konusunda meydanı boş bulmuştu. Dini yönden bu bilgisizlik, bir kısım insanımızı şeytanın maskarası yaptı. İslamiyet’in en büyük silahı bilgidir; bilginin olduğu yerde İslamiyet vardır, bilginin olmadığı yerde İslamiyet yoktur. Dolayısıyla İslamiyet’in en büyük düşmanı cehalettir. Müslümanlar dinlerini bilselerdi, bu şarlatanın yalan söylediğini, söylediklerinin din dışı olduğunu fark eder ve bu soytarının peşinden gitmezlerdi. Ne hazindir ki, sözde ilahiyat profesörleri bile bu şeytanın peşinden gidiyordu. Sözde profesör geçinen o zavallı tiplerin de de denli din cahili oldukları, bu şekilde anlaşılmış oldu. Din adına televizyonlara çıkıp birbirlerini yalanlayan, her birinin kendi kafasından bir din uydurduğu bu güruh mu, millete dinini diyanetini öğretecek? Bunların rezil hallerini görenler, dinden çıkıyor ve bunun sonucunda da ya deist ya da ateist oluyorlar. Dolayısıyla da meydan yeri, bu şarlatan ve benzerlerine kalıyor! Ne acı!",https://www.hurriyet.com.tr/yazarlar/fuat-bol/fetonun-zarari-7-42634963
Fuat Bol,"Uzay, dijital dünya ve Türkiye","Aralık 07, 2024 06:29","Yaşı müsait olanlar hatırlayabilir; bilgisayarda zaman geçirir, oyun oynardı. Bu görüntüler, birçok insana bilgisayarın önem ve yerini anlatan ‘zihin kodu’ olmuştur. Yine Özal, Türkiye’nin uzay boşluğunda ‘gelecek’ için yer kapabilmesi amacıyla 2’nci el Çin uydularından satın aldırıp uzayda yerleştirtmiş, bugün övündüğümüz Türksat’ın varlık yolunu açmıştır. Bugün uzayda sadece 58 ülkenin ve 20 organizasyonun uydusu bulunmaktadır. Uzayda askeri nedenlerle olanların sayısı tam olarak bilinememekle beraber toplamda tahminen 7 bin uydu yörüngeye oturtulmuştur ve Türkiye 4 uydusu ile bu varoluşta pay sahibidir. Rahmetli Özal, Cumhurbaşkanı olarak Köşk’te bilgisayar ve disket ile zaman geçirirken O’nu ‘ti’ye alanlar, uydu konularını açtığında ‘gereksiz harcama’ diye saldıranlar bugün nerededir? Merak etmeyin kaybolmadılar... Bu ‘toptan reddiyeciler’, kuşaklar ve isimler değişse de aynı ‘bulanık zihni’ miras olarak bir sonraki ‘reddiye kuşağına’ devretmektedirler. Toptan reddiyeciler bugün Türkiye’nin güncel ekonomik ‘darlığından’ zevk alırcasına Türk Uzay Ajansı kurulması ile küçümseyerek dalga geçmekte, Alper Gezeravcı’nın ilk Türk astronotu olmasını tahammülsüz ifadelerle eleştirmektedir. Toptan reddiyeciler, Türk Hava Yolları’nın 2000’lerin başında 65 olan yolcu uçağı sayısının 456’ya ulaştığını, dünyada en fazla noktaya uçuş yaptığını dahi halen kabullenemiyorlar. Üstelik, Pegasus gibi özel şirketlerin dahi 105 uçağı olduğunu düşünürseniz Türk Hava Yolu işletmeciliğinin nereye ulaştığını anlarsınız. Oysa, İstanbul Havayolları, Sultan Havayolları, Vip Airlines, Alfa Airlines, Onur Airlines, Atlas Jet gibi birçok şirket de tarihte yer aldı. Bugün Türkiye uçak kargo taşımacılığında da ayrı filo ve şirketlerle etkin bir durumdadır. Kısacası toptan reddiyecilere rağmen yolcu ve kargo taşımacılığında, havaalanı işletmeciliğinde, yer hizmetlerinde, ikram ve yeme içmede Türkiye dünyanın parlayan yıldızıdır. Uydu haberleşmesinde ‘bağımsızlık’ için uydu fırlatma kapasitesine de ulaşıldığında bu süreç tamamlanacaktır. Milli Uzay Programı desteklenmeli ve geliştirilmesi için çaba gösterilmelidir. e- Devletimizin kapsamı ve yetenekleri övünç kaynağıdır. Ancak Türkiye’nin ayrıca ‘dijital kubbe’ programı oluşturması, siber güvenlikten de daha üst bir ‘dijital zırh’ kapsaması geliştirmesi şarttır. Uzay, iletişim, haberleşme ve dijitalleştirilen her şeyde Türkiye, toptan reddiyecilere kulaklarını tıkayarak yolunda devam etmelidir. Yarınki dünyanın anahtarı bu kavram ve konulardadır.",https://www.hurriyet.com.tr/yazarlar/fuat-bol/uzay-dijital-dunya-ve-turkiye-42617974
Fuat Bol,FETÖ’nün zararı -5-,"Aralık 18, 2024 06:29","Ne diyelim; Allah akıl fikir versin! Ayol! Bu yapı sittin (altmış) senedir faaliyette olup ha bire kadro yetiştirmedi mi? Erdoğan iktidara geldiğinde (2002), her branşta yetişmiş kadroları kucağında bulmadı mı? O vakitler vesayet dönemiydi; başbakanların YAŞ (Yüksek Askerî Şûra) kararlarına bir dahli olmuyordu, olamıyordu. FETÖ ta 80’li yılların başında orduya sızarak, onlarca yıl boyunca, askeriyedeki terfileri dizayn etmişlerdi. O günlerin Genelkurmay başkanları itiraf ediyor; ‘2014 yılındaki YAŞ kararlarıyla albaylıktan tuğgeneralliğe terfi ettirilen 40 albayın tümünün FETÖ’cü olduğu anlaşıldı’. Bu yapı, namuslu ve çalışkan vatan evlatlarını sudan bahanelerle veya bin bir çeşit hile-desise ve hatta baskı ve zulümlerle saf dışı edip, kendi insanlarını (FETÖ’cü casusları) kurmay subay ve bilahare general yaptı. 15 Temmuz’daki işgal kalkışmasını da bu subaylar yaptı. Tayyip Erdoğan’a ve onun hükümetine karşı yaptı. Organize olmuş bir çete bunlar; sivil ve asker her branşta ve her kademedeki yetişmiş insan gücü bunların elinde idi. Hepsinden önemlisi asker-sivil her türlü istihbarat da bunların elindeydi. Cumhurbaşkanına beş adet yaver subay öneriliyor, cumhurbaşkanı bunlardan birini seçmek zorunda; bunların beşi de FETÖ’cü idiyse, Erdoğan ne yapabilirdi? Bu yapı ABD’nin içimizdeki uzantısı, devlet, tüm kurum ve kuruluşlarıyla bunların ellerindeydi. Erdoğan, işte bu paralel devlet denilen illete sızdı ve onunla kıyasıya savaşı göze aldı. Bunu neden anlamamakta ısrar ediyorlar ve haksız yere Erdoğan’ı suçluyorlar? Erdoğan da tıpkı Ecevit, Demirel, Özal, Çiller, Kenan Paşa ve diğer Genelkurmay Başkanları gibi, bu yapıyı bir cemaat olarak bildi ve ona göre davrandı. İşin farkına vardıktan sonra ise, dik duran ve bunlarla kıyasıya savaşı göze alan yalnızca Erdoğan oldu. Bunu neden görmezden gelip hala Erdoğan suçlanıyor, anlamak mümkün değildir. Ecevit de bu ibisi korudu ve kolladı, hatta bu şarlatan yarın bize bir şefaat imkânı verilirse bunu Sayın Ecevit için kullanacağız diye sayıklıyordu. Demirel de Çiller de bunun toplantılarına gidiyor, birlikte fotoğraf çektiriyor ve bu yapı ile ilgili olarak yabancı ülke liderlerine bunları kayırıcı mektuplar gönderiyorlardı. Bu zevat, bu yapının içyüzünü bilse, böyle davranır mıydı?�Erdoğan, zaten yanıltıldığını kendisi itiraf ediyor ve Allah’tan ve milletten af diliyor. Ama asker ve sivil tüm liderlerden farklı olarak, bu yapının farkına varıyor ve onlara savaş açıyor. Erdoğan’a karşı üst üste darbeler yapan bu yapı değil midir? Bu yapıya FETÖ adını verip kırmızı kitaba koyan Erdoğan’dır. Bence, siz Erdoğan’ı bırakın; bu yapıyla mücadelede asıl Erdoğan’dan sonrasını düşünün!",https://www.hurriyet.com.tr/yazarlar/fuat-bol/fetonun-zarari-5-42629697
Fuat Bol,FETÖ’nün zararı -3-,"Aralık 14, 2024 06:29","Böylece, ulaştığı geniş kitleleri de efsunlamasını bildi. Şöhrete ulaştıktan sonra, kendi şeyhliğini ilan etti. Nurculuk konusunda da samimi olmayıp takiye yapmıştı. Dini görünümlü bir cemaatin içine girip onları, dinen ifsat edebilmenin zorluğu ortada iken, bunu nasıl başardı dersiniz? Zira tereciye tere satarak, onları efsunlamak kolay olmasa gerektir! Zira dinini bilmeyen şeytanın maskarası olur. Bu iblisi dinleyenler dinlerini gerektiği gibi bilselerdi, değil bunun peşinden gitmek, bunu konuşturmaz ve behemehal (her şartta) huzurlarından kovarlardı. O, bomboş, ıpıssız bulduğu tarlaları istediği gibi sürdü, zehrini kustu ve itiraz namına hiç kimseden ses seda çıkmadan sahte şeyhliğini sürdürdü. Dünün Türkiye’sinde bunu yapamazdınız, yaptırmazlardı. Nitekim din adamı kılığındaki İngiliz casusu olan Cemaleddin Efgani (gerçekte İranlı Şii) İstanbul’daki bir konferansında ‘Peygamberlik zanaattır’ deyince, kızılca kıyamet kopmuş ve bu şahıs ülkeden kaçmak zorunda kalmıştır. Şimdiki casus olan F. Gülen iblisi ise, kardinal olup, ‘Dinlerarası diyalog’ toplantılarıyla; ‘Muhammed Allah’ın resulüdür denmesi gerekmez’ diyerek, hutbelerde okunan ‘Allah indinde hak din yalnızca İslamiyet’tir’ ayet-i kerimesini adeta yasaklayarak hiçbir camide okutmadı. Etrafındakiler de bön bön bakıp durdu. Bu kişi, sözde dini sohbetlerinde Allah’ın kendisinde tecelli ettiğini (Allah olduğunu) söylediğinde cemaat denilen aynı güruh kuzu kuzu dinledi. Haşa Peygamberi ayağına kadar getirdiğini ve daha da ileri giderek Allah’ın kendisine hitap ettiğini söylüyor. Şu deli saçmalıklarına bakar mısınız: ‘İsevi Müslümanlar’, ‘Düşündüm, Peygamberi karşıma getirdim, ona dedim ki, üzgünüm, ama bunları senin için sana rağmen yapıyorum’, ‘Ben sizin soldaki meleklerinize talimat verdim günah yazmayacaklar’... Halk, dinini bilmiyordu onları din diye dinsizliğe sürükledi ve insanları uyuttu diyelim. Peki, Diyanet İşleri Başkanlığı, YÖK (İlahiyat Fakülteleri) ve Millî Eğitim Bakanlığı (İmam-Hatip Okulları), milletin dinini imanını çalan bu soytarı için ne yaptı? Bunların görevi, dinin gerçeklerini öğretmek ve halkı, din adına sapkın cereyanlardan korumak değil mi? Bir üçüncüsünü yapmayıp sadece iki şey yaptılar; ya haksızlık karşısında susup dilsiz şeytan kesildiler ya da bu melunu alkışlayarak arkasından gittiler. İngiliz casusu Cemaleddin Efgani’nin yayımlanan mektuplarından birinde aynen şöyle yazıyordu: ‘Bu dinin boynunu kendi kılıcıyla vuracağız.’ Yani ‘İslamiyet, Müslüman görünümlü din adamları eliyle, içeriden yıkılacaktır, yıkılmalıdır’ diyor. Bugün de aynı tiplerle aynı metot takip edilerek melanetlerine devam ediyorlar. Bu millete ve İslamiyet’e bundan daha büyük bir kötülük yapılamaz.",https://www.hurriyet.com.tr/yazarlar/fuat-bol/fetonun-zarari-3-42625655
Fuat Bol,FETÖ’nün zararı -4-,"Aralık 16, 2024 06:29","FETÖ’nün devlet ve millet hayatımızda işlediği cinayetler, çevirdiği dolaplar, yıkadığı on binlerce ışıltılı beyinler, hemen her yerin giriş sınav sorularını çalarak yedikleri kul hakları ve en son olarak da devlet ve millet hayatımıza alenen kastetmeleri asla unutulmamalı ve affedilmemelidir. F. Gülen iblisi de tıpkı selefi casus Cemaleddin-i Efgani’nin yapmak istediği gibi, dinin boynunu, dinin içinden gözükerek ‘kendi kılıcıyla’ yani sözde din adamı vasıtasıyla vurmak istedi. Kendilerini cemaat diye tanıttıklarından yapmış oldukları iğrençlikler diğer tüm cemaatlere de teşmil edilmiş oldu. Bunlar gibi olmasalar da bunların yaptıklarının binde birini yapmamış olsalar da adları cemaat olduğu için halkın nefretini mucip oldular. Yüce dinimiz insanları tasnif ederken, en kötü insanın ‘kötü din adamı’ olduğunu söyler. Yani dünyası için ahiretini veren F. Gülen gibi satılmış hokkabazlar. Bunlar için sevgili Peygamberimiz (Aleyhisselam) şöyle buyurmuştur: “Kötü din adamları cehennem ehlinin köpekleri olacaktır.” Bunlar öylesine adi, soysuz, pespaye ve rezil kişilerdir ki cehennemde bile ehil olarak bulunamayacak, oradakilerin köpekleri olarak en şiddetli azabı tadacaklardır. FETÖ’nün dinimize verdiği zarar, cemaatlerin kötü bilinmesiyle sınırlı değildir; dindarlar (!) bunları yaparsa deyip tüm kepazelikleri mübah görenlere ne demeli? FETÖ’nün rezilliğinden sonra Türkiye’mizde de ateistler ve deistler haddinden fazla çoğalmıştır. FETÖ’nün diğer en büyük ihaneti ise Türk aile yapısına olmuş, o mukaddes ocak FETÖ’cülerin yüzünden parçalanmış, evlatlar birbirlerine, babalar evlatlara veya evlatlar babalar düşman edilmiştir. FETÖ’cü olup, babasını sırf F. Gülen’i sevmediği ve onun yoluna girmediği için öldürmek isteyen evlatlar var. Aynı şekilde evladını öldürmek isteyen babalar var. Aileleri parçalayan ve birbirlerine düşman eden bu denli bir ayrılığı hangi düşman yapabilir? İşte FETÖ bunu yaptı; ‘Ocaklarına ateşler düşsün!’ diye beddua ettiği konu gerçekte parçaladığı ailelerde vuku buldu. Sözde din diye birbirlerine düşman kesilenlerin dine bakış açıları nasıl olur? Bunlara zamanında gerekli cevapları vermeyen ve milletimizi gerçek dini bilgilerle aydınlatmayan Diyanet’in ve dini kurumların vebali çok büyüktür. Çok açık söylüyoruz; bu vebal öyle altından kalkılacak bir günah değildir. Bu durumun sorumluları olan Diyanet, YÖK (İlahiyat Fakülteleri), İmam-Hatip Okulları ve dini cemaatler aynı vebal altındadır. Zira Mecelle’mizde bir kaide vardır: ‘Def’i mazarrat, celbi menafiden evladır’ yani zararlı olanı gidermek, fayda elde etmekten daha önceliklidir. Dinimizde bile önce haramlardan sakınmak ondan sonra farzları ifa etmek ehemmiyet arz eder. Şimdi sorarım size; bu kurum ve kuruluşlardan hangisi milletimizi bu hain yapıdan dolayı uyardı? Bir çift laf etti veya herhangi bir bildiri yayınladı?",https://www.hurriyet.com.tr/yazarlar/fuat-bol/fetonun-zarari-4-42627323
Fuat Bol,FETÖ’nün zararı -2-,"Aralık 11, 2024 06:29","Eyaleti gibi kullanmaktan maksat, onlara, kendi eyaletlerinin sahip olduğu hakları vermek değil, bilakis onlara köle muamelesi yapmak ve o ülkelerin yer altı ve yer üstü bütün zenginliklerini sömürmektir. Eyaleti gibi gördüğü bu ülkeleri de zombileştirilmiş eyalet valileri ve kendisine uşak olarak yetiştirdiği ve devşirdiği her kademedeki zombi bürokratlar eliyle yönetir. Bu yöntem, ülkelerin askeri güçle, zorla işgal edilmeden, kolaylıkla kendiliğinden teslim alınmasıdır. Bu yöntemle işgal edilen ülkelerden bir daha çıkış, kurtuluş ve bağımsızlık söz konusu değildir. Askeri işgaller hem çok pahalı ve ağır bedeller gerektiriyor ve üstelik bu durumun sürekliliği temin edilemiyor. Yabancı işgaline karşı yerli halk bir şekilde uyanıyor ve bağımsızlık savaşı başlatıyor. Bu duruma tipik örnek, Fransızların Cezayir’i, askeri güçle işgal etmeleridir. Cezayir’in esaret hayatı 124 sene sürdü; Cezayir halkı 1954’te ayaklandı, sekiz yıl süren direnişten sonra Fransızları ülkelerinden kovdular. Cezayir’in işgali ve bu durumun sürdürülmesi Fransa ekonomisini bitirdiği gibi, ülkeye çok ağır bedeller ödetti. Milli kahramanları olan De Gaulle’ü tam yetkiyle göreve davet ettiler. De Gaulle’ün ilk işi Cezayir’den çıkmak oldu. Böylece Cezayir de Fransa da kurtulmuş oldu. FETÖ tipi yapılanmalarla, ülkelerin kendi içlerinde, celladına aşık kadrolar yetiştiriliyor ve onlar marifetiyle ülkeler, uhuletle-suhuletle ve masrafsız olarak yönetiliyor. Zaten ABD’yi de ABD devleti yönetmiyor; ABD derin devleti denilen, küresel çapta etkinlikleri olan 8-10 şirket yönetiyor. ABD devletinin ne parası var ne herhangi bir silah fabrikası veya bir petro-kimya tesisi var. ABD’deki bütün büyük işletmeler özel sektörün yani mahut ailelerin elindedir. İşte bu 8-10 aile de ABD’deki iki partiyi (Demokratlar, Cumhuriyetçiler) yönetirler. Düne kadar, bu iki partiden her hangisinin gelmesi fark etmezdi lakin son yirmi yıldır ulusalcılar (cumhuriyetçiler- evanjelistler) çok daha güçlenip demokratlardan (küreselciler) ayrıştılar. Ulusalcılar, Trump’la iktidara da geldiler. Bu seçimlerle de gelmeleri bekleniyor. Trump’ın gelmesi, küreselcilerin işine gelmiyor, bundan dolayı da suikast dahil tüm kozlarını oynuyorlar. Hangisi gelirse gelsin, Türkiye’ye bakışları ve tutumları değişmez. FETÖ her birinin elemanıdır; onu adeta bir manivela olarak kullanıp onlarca devlet üzerindeki hegemonyalarını sürdürürler. Ne acı bir gerçektir ki, Türkiye’mizde yerli ve milli olduğunu iddia eden kimileri hala ABD’nin (küreselciler) değirmenine su taşımaktalar ve utanmadan da bunu milliyetçilik adına yaptıklarını söylerler. Küreselcilerin en pis oyunlarından biri de at iziyle it izini karıştırmak değil mi? Bundan dolayıdır ki, İdris Küçükömer’in işaret ettiği gibi; ‘Türkiye’de sağ soldur, sol sağdır!’",https://www.hurriyet.com.tr/yazarlar/fuat-bol/fetonun-zarari-2-42622032
Fuat Bol,FETÖ’nün zararı -1-,"Aralık 09, 2024 06:29","Sözde Sovyetler’in komünizm tehdidine karşı bir savunma aracı olarak İslamiyet’i kullanmak için ABD tarafından geliştirilen bu proje, Sovyetler dağıldıktan sonra da devam etmiş ve bu kez aynı güç, ilgili devletleri dönüştürmekte kullanılmıştır. ABD, İngiltere ve İsrail yapımı bu korkunç proje ile artık hiçbir devlet gerçek manada bağımsız olmayacaktı, olamayacaktı. Olmadı da... Bütün branşlarda kadrolar yetiştirilerek devlet kademelerine yerleştirilecek ve böylece paralel devlet yapısı oluşturulacaktı. ‘Truva Atı’ şeklinde kendini gizleyen örgüt, bir işaretle ayaklanacak ve devleti tüm kurum ve kuruluşları ile ele geçirecekti. Tarih boyunca bütün toplumlarda milliyetçilik ve din başat unsurlar olmayı sürdürmüştür. Art niyetli olanlar da bu iki unsuru kullanarak kötü emellerine hizmet etmek istemişlerdir. Malum komünizm dini yasaklamıştı, şu halde dinsizlikle mücadelede kullanılmaya en elverişli unsur din ve dindarlar olmalıydı. Onlar da öyle yaptı. Türkiye’de komünizmle mücadele dernekleri kuruldu MİT (Müsteşar Fuat Doğu) tarafından, Diyanet İşleri Başkan Yardımcısı Yaşar Tunagür vasıtasıyla Nurcu görünümlü bir vaiz olan F. Gülen devşirildi. Ağzı iyi laf yapan, Said-i Nursi Külliyatı’nı ezbere bilen, konuşma esnasında salya sümük hıçkırarak ağlayabilen bu adam tam da gökte aranıp yerde bulunan yarı meczup bir tipti. Devlete ve millete damardan girip hiç kimsenin bir şey diyemeyeceği eğitim yolundan işe koyuldular. Dershaneler, kolejler, öğrenci yurtları, öğrencilerin barınma yerleri olan Işık Evleri, ve bilahâre üniversiteler (tam 17 adet) derken; başta üniversite sınavları (ÖSYM) olmak üzere askeri ve sivil her kurum ve kuruluşun giriş sınavları ve bunları ait soruların çalınıp yandaşlara verilmesi. Sittin sene bu yapı Firavun’un ehramına taş taşıyarak her branşta insan yetiştirdi. Artık o günün Polis Koleji öğrencileri, 2000’li yılların 1. sınıf emniyet müdürleri olmuştu; o günün teğmenleri general ve amiral rütbelerine erişmişti. Sivil ve askeri bürokrasi (bütün bakanlıklar ve ilgili kurumları) bu yapıdan soruluyordu; valilerin, kaymakamların, emniyet müdürlerinin, hâkimlerin, savcıların ve hatta bunların yüksek makamları olan Hâkimler ve Savcılar Yüksek Kurulu’nun, Milli Eğitim’de il ve ilçe eğitim müdürleri dahil okul müdürlerine varıncaya değin neredeyse her kurum ve kuruluş bu yapıdan soruluyordu. Kurumların istihbarat birimleri bu yapının elinde olduğundan dışarıya bilgi sızmıyor ve kendilerinden olmayan devlet ve hükümet yetkililerine de yanlış bilgiler veriliyordu. Dershanelerindeki ve okullarındaki başarılardan(!) dolayı da tercihe şayan görülüyor ve millet çocuklarını bunlara vermek için adeta yarış ediyordu. Güçlendikçe medyaya da el attılar, dergileri, gazeteleri, televizyonları, haber ajansları ile tüm köşe başlarını tutmuşlardı. Nasıl tuttuklarını bizzat yaşamış olduğum bir olayı anlatırsam siz de anlayacaksınız. Vaktiyle Türkiye gazetesinde çalıştığım bir zamanda, hükümetteki üst düzey bir yetkili bana “Bundan böyle sizin İhlas Haber Ajansı’yla çalışamayacağız, tüm canlı yayınlarımızı artık Cihan Haber Ajansı yapacak” dedi. Ben, “Biz bir eksiklik mi, bir yanlışlık mı yaptık, neden böyle bir karar verdiniz?” diye sordum. “Hayır, hayır; biz sizden çok memnunuz. Ama onlar bütün canlı yayınlarımızı bedava yapacaklar” dedi. Ben de “Bu fiyatla kimse rekabet edemez; hayrını görün!” diye cevap verdim. Onlar da memleket de o gün bugündür hayrını gördü ve görmeye devam ediyor!",https://www.hurriyet.com.tr/yazarlar/fuat-bol/fetonun-zarari-1-42619811
Fuat Bol,Sonuç takipte kararlılıktan gelir,"Aralık 04, 2024 06:29","Dava ‘rastgele’ ve günübirlik ise, o güncel gelişmelerden faydalanmaya çalışan bir kişinin ‘manfaatsever’ yaklaşımıyla ilişkilidir denilebilir. Ve adına dava veya benzer başka bir şey deseler de esasında o dava da değildir. Dava, damıtıla damıtıla gelmiş, her dönem çok insan tarafından benimsenmiş, içindeki doğrular uygulandıkça madden ve manen etrafını beslediği görülendir. Bu nedenle kişisel ihtirasını, günlük siyasetin sunduğu fırsatı kendine zemin gören ile var olan bir davayı yükseltmek ve yüceltmek için çaba gösteren aynı değildir. Türkiye’nin bir ‘davası’ vardır. Bu, Lozan’da tırpanlanmış olsa da son Osmanlı Meclis-i Mebusanı’nın kabul ettiği Misakımilli’dir. Türkiye’nin bir ‘davası’ vardır. Bu, mazlum milletler ve sömürülen ülkelerin bu durumdan kurtarılmasıdır. Türkiye’nin bir ‘davası’ vardır. Bu, devletine kalpten bağlı, aidiyeti tartışmasız, mirasyedi ve mandacı kafa taşımayan, özü sağlam insanlardan oluşan bir milleti kalkındırmak, adil, eşit bir düzende refaha ulaştırmaktır. Soru şudur; sadece üç açıdan kısaca değindiğimiz bir davası olan ülkeyi kim ya da kimler yönetebilir? Bu topraklara pamuk ipliği ile bağlı, en küçük bir bahanede çekip gitmeyi kendine yol edinen, buna beyin göçü dedirterek kendi beynini ‘önemseten’ kişiler bu millete ne zaman ve ne kadar ait olmuşlardır? Aidiyeti tartışmalı kimliklerin alkışladığı siyasi kişiler memleketin ‘davasını’ alıp anlayıp yürütebilirler mi? Yoksa, memleketin başına 15 Temmuz gibi bir alçaklık geldiğinde sokağa çıkan, tankın önüne yatan, yaşı 15 bile olsa şehit olan kişilerin peşinden gittiği siyasi kişiler mi ‘davanın’ bayraktarı, emektarı, çilekeşi olabilirler? Bugün memleketin özellikle bazı ‘zengin’ mahallerinde, dedesinin bahçeli köşkünü, konağını müteahhitte vermiş bahçeye diktirdiği çok katlı, gökdelen tarzı binadaki kiracılarından geçinen insanlar vardır (tuzu kurular). Bunların maddi imkân boyutuna göre birçoğunun ayrıca yurtdışında evleri, oturma izinleri ve vatandaşlıkları da bulunmaktadır. Kendi bahçeli konağını betona döndürten ve bundan ömrü boyu istifade eden bu zevat, günün tamamında başkalarına ‘kentleri beton yığını yaptılar’ diye saydırmaktadır. Bugün, ömrü boyunca – tıpkı Çetin Altan’ın yıllarca yazdığı gibi – sadece ve sadece devlette ve de hiçbir fayda üretmeden oturarak emekli olan, Hazine’den geçinen kişiler, ‘devlet düzeni’ bozuldu diye sızlanmaktadırlar. Oysa, Türkiye’deki e-Devlet uygulaması dahi dünya ölçeğinde en kapsamlı ve başarılı olandır. Davası olan böyle bir memleketi yönetmek isteyenlerin öncelikle destekçilerinin samimi ve bu topraklara fikren ve kalben bağlı olması gerekir. Ait olmayan, geleceğini başka coğrafyalarda arayan kişilerin yelinde sürüklenen siyasi kimliklerin de onlardan ne farkı olabilir ki? Bana arkadaşını söyle sana kim olduğunu söyleyeyim misali! Dava, onu anlayan, bilen, benimseyen bir lider ve kitle ile sonuca ulaşır. Dava, kararlılık gerektirir. Türkiye artık davası olan kitle ve lideri bütünleştiği için önümüzdeki yıllarda da tartışmasız faydalı sonuçları almaya devam edecektir. Zira, onlarca yıl sonra da olsa şükür ki ilk düğme doğru iliklenmiştir!",https://www.hurriyet.com.tr/yazarlar/fuat-bol/sonuc-takipte-kararliliktan-gelir-42614501
Fuat Bol,FETÖ’nün zararı -6-,"Aralık 21, 2024 06:30","FETÖ ile mücadele kararını Sayın Erdoğan’dan başka bir lider verebilir miydi? FETÖ ile mücadele derken, içeride FETÖ ama dışarıda ABD, İngiltere, İsrail ve bunların uydularıyla mücadeleyi göze almaktan bahsediyoruz. Bunlarla mücadeleyi göze alabilmek için ölümü göze almak, yani kefeni giyerek yola çıkmak lazımdır. Bunu da ancak Allah’a ve ahiret gününe, ebedi aleme inanan, dava insanı kişiler yapabilir. Yani dünyası için (geçici dünya nimetleri için) ahiretini satmayacak bir babayiğit gerekliydi. Sözde dini görünümlü bu kahpe yapıyla ancak gerçekten dindar olanlar mücadele edebilirdi. Türkiye’nin, FETÖ ile mücadelede bir şansı da hesabi değil, hasbi dindar olan Erdoğan’ın başta bulunmasıdır. Erdoğan’ın yerinde dindar olmayan bir başkan olsaydı, FETÖ ile mücadeleyi, istese bile zor yürütürdü. Zira mahut yapı sözde dini görünümlü olduğundan, ‘dindarlara baskı yapılıyor’ diye yeri göğü inletecekler ve bu haklı mücadeleyi millete anlatmakta zorluk çekeceklerdi. Devlet, eskiden olduğu gibi, sahte ve gerçek dindarlarla karşı karşıya gelecekti. Zira mahut yapı, mazlum rolüne bürünerek, kendilerinden olmayan gerçek dindarları da saflarına çekebilecekti. Erdoğan döneminde böyle bir şey yapamıyorlar, yapamazlar da... Zira; ‘Erdoğan dindarlara zulüm yapıyor’ dediklerinde, ne denli gülünç olacaklarını kendileri de hesap ediyorlar. Asıl düşündürücü olan ise, şimdilik uykuya yatmış içimizdeki kripto FETÖ’cülerdir. Ve bunlar her yerde olup, kuzu postuna bürünmüşlerdir. YÖK bunların elindeydi, 17 adet özel üniversiteleri vardı ve tüm devlet ve diğer özel üniversitelerde ahtapot gibi yayılmış ve her yere sızmışlardı. Bunların her biri, sütre gerisinde sinmiş, bekliyorlar. Üniversitelerde gerekli temizlik yapılıp bunların görevlerine son verilmedi. Düşünebiliyor musunuz; gencecik yavrularımızı bu melunlara teslim ediyoruz. Dünyanın muhtelif yerlerindeki ülkelerde bulunan FETÖ’nün okullarını, o ülkelerin yöneticilerini ikna etmek suretiyle Türkiye Maarif Okullarına devrettirmek için akla karayı seçiyoruz. İçeride ise, çocuklarımızı FETÖ’cü öğretim üyelerine teslim etmekte bir sakınca görmüyoruz! Bu ne perhiz; demezler mi insana? Çok titiz bir çalışma yapılması gerekiyor: Hangi üniversitede, FETÖ’cüler hangi bilim kurullarını oluşturdu ve bunlar kimlere doktorluk, doçentlik, profesörlük payelerini verdi? Bunların her biri bulunup adalet önüne çıkarılmalıdır? Ve kendilerine haksız yere verilmiş olan bilim unvanları iptal edilmelidir. Aynı şekilde Hakimler ve Savcılar Kurulu da kendi meslektaşlarının FETÖ’cüler hakkında verdikleri kararları dikkatli bir şekilde takip etmeli ve bunları yeniden milletin başına bela etmemelidir.",https://www.hurriyet.com.tr/yazarlar/fuat-bol/fetonun-zarari-6-42633238
Fuat Bol,Erdoğan neden dünya lideridir? (10),"Aralık 02, 2024 06:29","Toptancı reddiyeciler Türkiye’mizde 102 Teknopark’ın tamamına yakının son 20 yılda kurulduğunu da duymamışlardır. Toptancı reddiyeciler 19 Serbest Bölge ile Türkiye’nin küresel ticarette konum geliştirdiğinin de farkında değildirler. İşte bu 3 sayı ve sadece TeknoFest organizasyonunun geldiği nokta ‘profesyonel cenaze evi ağlayıcısı’ gibi davrananların ne denli haksız saldırgan olduklarını ortaya koymaktadır. Recep Tayyip Erdoğan döneminde Türkiye birçok başarıda örnek bir durumu, ilk olmayı yaşamıştır. Polonya, Varşova’da daha büyük bir havalimanı inşa edene kadar İstanbul Havalimanı Avrupa’nın tartışmasız en büyüğüdür. ‘Milli Yeterlilik’, yerli malı haftasında mandalina ve elma düzeyinde yapılan müsamereden kurtarılmış, insansız hava aracı, milli savaş uçağı gemisi, yerli otomobil, milli motor, elektrikli traktör konumuna yükselmiştir. Türk müteahhitleri dünyanın en büyük ilk 250 şirket içinde tam 44 adetle yer almış, Türkiye 2. duruma gelmiştir. Bu müteahhitler arkalarında hükümet gücü, siyasi ve diplomatik kolaylaştırma, başta Eximbank olmak üzere finansal destek olmasa, bizzat Recep Tayyip Erdoğan’ın talepkâr takibi bulunmasa, o noktaya mı geleceklerdi? Recep Tayyip Erdoğan dönemi Türkiye’nin milli yeterlilik konusunu tartışmaya açtığı ve bu alandaki eksikleri tespit edip içini doldurmaya çalıştığı, önemli oranda da başarı kazandığı dönemdir. Sadece ve sadece enerji alanındaki arama çalışmalarında gelinen nokta bir göstergedir. Milli yeterlilik sağlanan her alan milli bağımsızlık merdiveninin bir basamağıdır. Müstafi amiral Doç. Dr. Cihat Yaycı bulunduğu Deniz Kuvvetleri’yle ilgili örneklerle konuyu açıklamaktadır. Teknoloji tedariğinde bağımlılık ve maliyet yüksekliğinden bugün milli ve seçenekli tedarik imkânı ile uygun fiyatlı alım noktasına gelinmiştir. Tabii ki her şey güllük gülistanlık değildir. Daha yüksek teknolojili, katma değeri daha fazla ürünlerin geliştirilmesi devam edecektir. Rahmetli Özal nasıl Türk ekonomisini dışa açıp, turizm ve ihracatı merkeze oturttu ise, Çiller nasıl içerdeki korumacılığa alışmış kafaların ‘ciyaklamasına’ rağmen Gümrük Birliği’ni sağladıysa, Erdoğan da ‘milli yeterlilik’ kavramını zihinlere kazımıştır. Türkiye, milli yeterliliği tamamlamadan gerçekten bağımsız bir ülke olamayacaktı. Bu zorlu yürüyüş, irade ve kararlılık, takip ve hesap sorma gücü olan Recep Tayyip Erdoğan sayesinde kesintisiz devam etmektedir. Merhum Erbakan’ın yerli ve milli motor projelerini hayallerine sığdıramayan, milli motoru baltalayan toptancı reddiyecilerin rant ve mirasyediliğe dayalı zihin atmosferleri, yapılanları maalesef asla anlayamayacaktır. Milli yeterlilik milli kararlılık ile gerçekleşir. Türkiye artık bu noktaya erişmiştir ve bundan geri dönüş olmayacaktır.",https://www.hurriyet.com.tr/yazarlar/fuat-bol/erdogan-neden-dunya-lideridir-10-42611999
Fuat Bol,Erdoğan neden dünya lideridir (3),"Kasım 16, 2024 06:30","Recep Tayyip Erdoğan ‘zihinsel dönüşümün’ birkaç farklı alanda da lideridir. Ve bu dönüşümlerden her biri onu tarihte kalıcı şekilde var edecektir. Düşünsenize, ‘Milli Görüş’ fikrinin önderi Prof. Dr. Necmettin Erbakan, Süleyman Demirel hükümeti döneminde, Başkan seçildiği TOBB’dan çilingir ve polis marifetiyle çıkartılmıştır. Erbakan’ın kurduğu Milli Nizam Partisi kapatılmış, kendisi yurtdışına bir anlamda sürgün edilmiştir. Hocanın daha sonra kurduğu Milli Selamet, Refah, Fazilet Partileri kapatılmış, hükümeti yıkılmış, Saadet Partisi öncesinde kendisi siyasi yasaklı hale getirilmiştir. Oysa Recep Tayyip Erdoğan, aynı badirelerden geçmesine, İstanbul Büyükşehir Belediye Başkanlığı’ndan alınıp Pınarhisar’da hapse konulmasına rağmen, kurduğu AK Parti ile iktidara gelmiş, siyasi yasağından kurtulmuş, önce Başbakan ve sonra halk oyuyla seçilen ilk Cumhurbaşkanı ve Başkan olmuştur. Dönemin ‘mütekebbir’ ve ‘hadsiz’ MGK’sında Necmettin Erbakan’a olmadık eziyetler yapılırken, Recep Tayyip Erdoğan buna benzer hiçbir duruma imkân ve zemin vermemiştir. Nisan 2007’de Genelkurmay’ın e-Muhtıra’sını aynı anda en sert şekilde cevaplayan ve o muhtıracı kadroları hızla tasfiye eden, itibarlarını olması gereken düzeye ‘çeken’ de Erdoğan’dır. Erdoğan’ın AK Partisi’nin kapatılması için açılan dava da Temmuz 2008’de ‘kapatmama’ ile sonuçlanmıştır. Erdoğan, baskı ve zulüm ile siyasi partilerin kapatılamayacağını artık kabul edilen bir gerçeğe dönüştürmüş; eziyet ve zulmeden vesayetçilerin çöplükte yer bulacağını göstere göstere kaç kez ortaya koymuştur. Bu, siyasal güvence alanında en köklü zihinsel dönüşümdür. Bugün, Erdoğan’ın sayesinde 30’lu yaşlar ve altındaki hiçbir kimse bu ve benzer partilerin kapatılabileceğiyle ilgili bir hayal sahibi dahi değildir. Ayrıca, Erdoğan döneminde ikinci zihinsel dönüşüm siyasal ‘üremede’ olmuştur. İlk parti olması sebebiyle CHP’den çıkarak oluşan siyasi partiler ağırlıkla artık AK Parti ve Erbakan çizgisinden çıkarak oluşmaya başlamışlardır: Has Parti, Türkiye Partisi; Yeniden Refah Partisi, Gelecek Partisi, Deva Partisi gibi. Çünkü Erdoğan ile  ‘ana akım’ siyasi hareket yer değiştirmiştir. Kurucu parti işlevi AK Parti’ye geçmiştir. Bir başka zihinsel dönüşüm inancın ve inanca göre giyimin karşılaştığı zulmün ortadan kaldırılmış olmasıdır. Bugün kapalı (tesettürlü) Türk kadını ve genç kızları polis, savcı, hâkim olabilmekte, rahatça üniversitede eğitim görebilmektedir. Erdoğan bu zihinsel değişimi sadece devlet katında gerçek kılmamıştır; bu yasakların sebebi olan CHP, partisine çarşaflı üye katmış, çarşafa rozet takmış, Parti Meclisi’ne tesettürlü üye seçmiştir. Tarihte yer almak için halkına, devletine ve yakınlarına farklı şekillerde özgüven, sorun çözme ve aşma becerisi, sonucu alma ve kalıcılaştırma gücü aktaran bir kişi pek tabii sıradışı ve üstün niteliklidir. Recep Tayyip Erdoğan’ın bu zihinsel dönüşümleri gerçekleştirmesi önümüzdeki yıllarda Türkiye’nin kalıcı toplumsal barış ve bütünleşmeye, siyasetin vesayetten kurtarılmış üretken güce ulaşmasına birçok faydaları daha da anlaşılır kılacaktır. Menderes’in özgürlük, Demirel’in kalkınma, Turgut Özal’ın değişim, Erbakan’ın Milli Görüş ile bağımsızlıkçı amaçları Recep Tayyip Erdoğan’ın sağladığı bu zihinsel dönüşümlerle ilk kez tam uygulanabilir ve sürdürülebilir bir zemine kavuşmuştur.",https://www.hurriyet.com.tr/yazarlar/fuat-bol/erdogan-neden-dunya-lideridir-3-42593780
Fuat Bol,Erdoğan neden dünya lideridir (8),"Kasım 27, 2024 06:29","Milliyetçi Hareket Partisi’nin 1997 yılında kurucu ve karizmatik lideri Alparslan Türkeş’in vefatı sonrasında Genel Başkanı olan Devlet Bahçeli’nin sorumlu devlet adamı bilgeliği bu ‘yeniden birleşme’ ve ittifakın temel gücü oldu. Zaten Ekim 1991’de genel seçimlere o zaman Necmettin Erbakan liderliğindeki Refah Partisi, MHP ve IDP (Aykut Edibali -Islahatçı Demokrasi Partisi / sonradan Millet Partisi) ittifakı olarak RP çatısı altında girmişler, baraj riskini bertaraf etmişlerdi. Kaldı ki 1980 darbesi olduğunda MHP Genel İdare Kurulu’nun en saygın kişilerinden biri, partinin ideoloğu olarak bilinen kişisi (yakından da tanıdığım) Seyyid Ahmet Arvasi idi. Arvasi ve MHP ‘Türk İslam Ülküsü’ yolunu dava olarak benimsemişlerdi. Kısacası ‘milli’ olan görüş ve ‘milliyetçi’ olan hareket esasında ortaklık edebilecek, bütünleşebilecek bir maziye, inanca ve ortak siyasi geçmişe de sahiptiler. Ne mutlu ki Recep Tayyip Erdoğan ve Devlet Bahçeli, Türkiye’nin yarını ve ‘kendi’ olabilmesi için bu ‘yeniden inşası’nı birlikte yapmak iradesini ahenk içinde yürütmeye devam ediyorlar. İçeride sağlanan bu ‘milli ahenk’, dünyanın en geniş coğrafyasına hükmeden Rusya Federasyonu ile olan ilişkilerde de faydalı yansımalara dönüştü, dönüşüyor. Yıllarca Kızıl Elma ve Turan ideali peşinde koşan Sultan Galiyev, Enver Paşa gibi dava insanlarının ‘hayali’ ilk kez sonuca yaklaşmakta. ‘Dilde, fikirde, işte birlik!’ diye bir yön ortaya koyan, 1907’de Rusya’da ‘İttifak-ı Müslimin’ birliğini kuran İsmail Gaspıralı bugün Recep Tayyip Erdoğan-Devlet Bahçeli birlikteliğinin gücü, Erdoğan’ın görünen ve görünmeyen etki alanı ile Türk Devletleri Teşkilatı’nın kurulması ve ortak alfabe ile başlayan sürecin açılmasını sağlamıştır. Anadolu’nun İslamlaştırılmasında Muhyiddin İbn-ül Arabi ve Ertuğrul Gazi’nin manevi birlikteliği bugün de şekil değiştirerek devam etmektedir. Putin Rusya’sı, Sovyet Sosyalist Cumhuriyetler Birliği döneminden farklı olarak Türk Dünyası’nın bütünleşmesinden rekabet ve düşmanlık endişesini kaldırmış, işbirliği ve dostluk potansiyelini kabullenmiştir. Avrupa Birliği içindeki Macaristan’ın Viktor Orban ile bu Türk dünyasının içinde bir asli unsur olarak yer alması ve Turan Kurultaylarına ev sahipliği yapması da yine bu son 20 yılda gerçekleşen vâkıâlardır. Recep Tayyip Erdoğan, kenetlenmiş ve alfabe birliğinden dil birliğine, ortak para ve (yatırım finansmanı için) Türk Fonu kurmaya geçişi çalışan Türk dünyasına da samimi şekilde ‘ağabeylik’ etmektedir. Devlet Bahçeli, Türkçülükle övünen tüm ülkücülere bu ‘hediyeyi’ sağlayan en büyük ülkücü olarak kayda geçmiştir. Kırgızistan -Türkiye Manas, Ahmet Yesevi gibi Türkiye ile ilişkili üniversitelerin Kırgızistan ve Kazakistan’da başarıyla faal olması, sayılarının artma ihtimali de Türk yarınları için ayrı ümit ışıklarıdır. Recep Tayyip Erdoğan’ın Ukrayna-Rusya çatışmasında (her iki taraf savaş dememektedir) dahi azami denge siyasetini başarıyla uygulaması, eşzamanlı olarak Türk Devletler Topluluğu’nda tarihi değerde adımları arttırması, Türkiye’nin NATO üyeliği ve AB’de aday üyeliğine rağmen BRICS’e üyelik için başvurabilmesi alt alta yazılarak topluca değerlendirilmelidir. Recep Tayyip Erdoğan, ikili ilişkiler yoluyla yeni kazançları diplomatik pekiştirme ile elde ede ede Türkiye’nin önünü açmaya, yeni derinlikler katmaya ve ufuklar açmaya devam etmektedir. Recep Tayyip Erdoğan’ı günlük konuların ötesinde değerlendirmek için bu yönleri de asla unutmamak gerekir.",https://www.hurriyet.com.tr/yazarlar/fuat-bol/erdogan-neden-dunya-lideridir-8-42606503
Fuat Bol,Erdoğan neden dünya lideridir (5),"Kasım 20, 2024 06:29","İnşaatlarda görünmeyen işlemler, ön hazırlıklar ve idari süreçler vardır; projeler, yapı inşaat izni vb. Ertesinde ise ‘meşakkatin’ en büyüğü yine en az görünen veya hiç görünmeyen kısımdadır; hafriyat ve temel. Zemin gözüktükten sonrası daha kolay ilerler. Sosyal, siyasal ‘inşaat’ ile yapı inşaatının da benzerlikleri bu açıkladığım kapsamda çoktur. İyi proje, detaylı düşünülmüş ve en mantıklı, en akılcı çözümler yerleştirilmiş olandır. En sağlam yapı, temelinden itibaren doğru ve yeterli malzeme, iyi teknik uygulama ile yapılandır. Bir siyasi hareket, bir iktidar, bir hükümet veya bir devlet için de bu ‘inşaat’ açıklaması geçerlidir. Erdoğan, pek tabii dünya lideridir. Çünkü, Türkiye Cumhuriyeti’nin ‘altyapısını’ dönüştürdüğü gibi, birçok ülke liderine de öğretici olarak benzer dönüşümleri tetiklemiştir. Altyapı denildiğinde bazı ‘aklıevveller’ sadece su- kanalizasyon düzeyinde algılamakta, inatla altyapının ne demek olduğunu anlamamaktadırlar. Tersten başlayalım; bu memlekette, uzun süre ‘içindekiler’ yeterince milli olmadığı gibi, MİT’in Ankara ve İstanbul’daki binaları dahi köhne, çağdışı çalışma ortamı bulunan, dağınık, güvenlik zaafı bulunan yapılardı. Bugün, Ankara’da Kale, İstanbul’da Maslak’ta bulunan ana hizmet binalarının ‘kudretli’ bir ülkeye yakışan hali gurur vericidir. Demokrat Parti’ye karşı yapılan 60 darbesinde Cumhurbaşkanlığı Muhafız Alayı’nın Cumhurbaşkanı’nı ‘derdest’ ettiği günü düşünün; ne tuhaftı! Ve dahası, Ankara’da Bakanlıklar denen bölgede yan yana sıralanmış, yetersiz, 2. Dünya Savaşı yıllarından kalma derme çatma binalarda devlet yönetilmeye çalışılıyordu. Bu binaların ortasında, yanında ve etrafında ise Genelkurmay ile (deniz olmayan Ankara’da) Deniz Kuvvetleri dahil kuvvet komutanlıkları sıralanmaktaydı. Bu ‘sembolik’ olarak da bir içe dönük ‘kuvvet’ gösterisinin şahikasıydı. Şimdi bu binalar da çağa uygun, monoblok yapılarda, tam güvenli şekilde yeni ‘askeri kampüslerde’ toplanmaktadır. Şehir Hastaneleri ‘şehir dışında’ diye bağrışanlar, şehirlerin ne denli genişlediğini, ulaşım imkânları ile durumun sorunsuz bir hale geldiğini dahi görmemek için her şeyi yapıyorlar. Birçok kentimizin birbiriyle bağlantısı mühendislik şaheseri tüneller, otoyollar ve viyadüklerle kolaylaştı, kısaldı. Trabzon’dan 4 saatte ulaşılan Gümüşhane 45 dakikaya en güvenli şekilde gidilir hale geldi. Gümüşhane- Bayburt 20 dakikalık yol oldu. Kuzey Marmara Çevre Yolu, Osmangazi – İzmir Otoyolu, Çanakkale Çevre Yolu hep ‘bugünkü’ maliyet hesabı ile yıpratılmaya çalışıldı, çalışılıyor. Tıpkı Rahmetli Menderes’e Sirkeci – Yeşilköy (sahil yolu) ve Vatan Caddesi, Demirel’e Boğaziçi (15 Temmuz Şehitler) Köprüsü’nde karşı çıktıkları gibi... Tıpkı rahmetli Özal’a da Çeşme – İzmir otoyolu yapılırken karşı çıkan İzmir’in bugün ‘bu yol az’ diye sızlandığı gibi benzer itiraflar zaman içinde gelecektir. Kamu binaları, israf gibi muhalefet edilse dahi çalışma zevki, teknolojik ve genel güvenlik hissi veren, ergonomik yapılara dönüştü. Ülkenin fabrikalarını ‘sattılar’ diye yırtınan ‘kör muhaliflerin’ saymasını bilenleri Organize Sanayi Bölgeleri sayısının 400’e yaklaştığını, Teknopark ve Kuluçka Merkezlerinin yaygınlaştığını da bir saya saya öğrenseler. Bunu anlamanız için bir Ermeni vatandaşımızın Erivan’dan İstanbul Havalimanı’na geldikten sonra hissettiğini; ‘Türkiye büyük devlet. Havalimanlarında dahi bunu anlamak mümkün’ sözlerini duysalar. Ama onlar havalimanlarının ‘fizibilitesini’ ülke güvenliği ile ilişkili rolünü anlamadan sadece yolcu sayısı ile düşünecek kadar ‘gerçeklerden’ uzaklar. Ankara’daki Gar’a bir ‘eser’ olarak bakıp, hızlı tren yaygınlaşmasını da alkışlasalar! Düşünsenize 20 yılda Türkiye sadece rüzgâr enerjisinde bile dünya da sayılı ülkeler arasına girmiştir. Asla vicdani değerlendirmeye ulaşmayacaklar. Bu da bir kör inat işte. Türkiye, bu dönemde altyapı dönüşümünü tamamlamak üzeredir. Recep Tayyip Erdoğan, bu altyapı dönüşümünün üzerine inşa edilmekte olan ve edileceklerle de anılacaktır.",https://www.hurriyet.com.tr/yazarlar/fuat-bol/erdogan-neden-dunya-lideridir-5-42597617
Fuat Bol,Erdoğan neden dünya lideridir (7),"Kasım 25, 2024 06:29","Bugün, Suriyeli sığınmacılar nedeniyle yaşanılan tartışmaları demografik olarak doğabilecek potansiyel durum ve entegrasyonun yetersizliği haricinde ‘siyasi polemik’ sınıfına sokabiliriz. Zira bu toprakların ‘zor duruma düşen, düşürülen insanlığa’ tarih boyunca kucak açtığı aşikârdır. Daha önce ifade ettiğimizi tekrarlayalım: “Türkler, ayrıca ellerinde tutup egemen oldukları topraklarda soyuna sopuna, dinine inancına bakmadan engizisyondan kaçan Seferad Yahudilerine, Rus mezaliminden kaçan Çerkes ve Kafkas halklarına, Saddam’ın kimyasal bombasından kurtulan Kürtler’e ve birçoğuna sorgusuz sualsiz kucağını açmış yüce bir millettir.” ‘Yahudi milleti’ bir çok defa Osmanlı topraklarına sığınmak zorunda kalmıştır, her defasında  kabul’ ile karşılaşmıştır. Örneğin 1376’da Macaristan’dan, 1394’te Fransa’dan, 15. yüzyılın başında Sicilya’dan,1420’de Venedik’ten ve 1470’te Bavyera’dan kovulan veya kaçan Yahudiler gibi... Diğer yandan Rıfat Bali adlı yazar aksini ifade etse dahi Türk Dışişleri’nin (kısmen) övündüğü önemli faaliyetlerinden biri 2. Dünya Savaşı yıllarında bazı konsolosluk veya elçilik görevlilerinin Türkiye Cumhuriyeti kimliği vererek Avrupalı Yahudileri kurtarmasıdır. Bu kişilerden önde gelenler Necdet Kent (oğlu daha sonra küresel Coca Cola başkanı olan Muhtar Kent), Behiç Erkin, Selahattin Ülkümen ve Namık Kemal Yolga’dır. Bu kurtarmalardan bazılarında bölgesel olarak da olsa ‘demografik değişimler‘ yaşanmış, Türkiye’de İstanbul, İzmir, Edirne ve (Selanik’te) bazı yerler ‘Yahudi mahallesi’ olarak tarihte yer almıştır. İstanbul’da Balat, İzmir’de Kemeraltı buna örnektir. Bir de İsmet İnönü döneminde Romanya’dan Struma vapuru ile kaçan yaklaşık 800 Yahudi yolcunun Almanlarca katledilmesine ‘izin veren’ bir anlayış vardır. Gerçi, ‘özel’ ve ‘güçlü’ o dönemde de ‘işini görebilmiştir’. Vehbi Koç’un araya girmesi ile İçişleri Bakanı Faik Öztrak ve İstanbul Emniyet Müdürü İhsan Sabri Çağlayangil’in destekleriyle Standart Oil Romanya Müdürü Martin Segal vapurdan indirilmiştir. Burada sayılanların hiçbiri Recep Tayyip Erdoğan döneminde gerçekleşmemiştir. Recep Tayyip Erdoğan ‘dünya lideridir’, çünkü döneminde Türkiye ırk, din, dil, cinsiyet farkı gözetmeksizin ihtiyaç duyulan yerlere, süratle ve imkânların elverdiği ölçüde insani yardım ulaştırmaya gayret etmiştir ve etmektedir. Dışişleri listelemiştir: Türkiye, 2021 yılında gayrısafi milli gelirinin yüzde 0.86’sını insani yardım için ayırarak 2015’ten beri sahip olduğu “dünyanın en cömert ülkesi” konumunu sürdürmüştür Ülkemizin yakın geçmişte yaptığı insani yardım faaliyetleri arasında 2004 sonunda meydana gelen Güneydoğu Asya depremi, 2005’teki Pakistan depremi, 2006’da Lübnan’da yaşanan insani kriz, 2008 yılının sonunda patlak veren Gazze krizi, 2010 yılında meydana gelen Haiti ve Şili depremleri ile Pakistan’da yaşanan sel felaketi, 2011 yılında meydana gelen Japonya depremi, 2013 yılında Filipinler’de meydana gelen tayfun, 2014 yılında Balkanlar’da meydana gelen sel felaketi ve Gazze’ye yönelik saldırı, 2015’de Nepal depremi ile Irak’taki çatışma kaynaklı insani kriz, 2015 ve 2016’da Yemen ve Libya’daki insani kriz ile 2016’da Makedonya’daki sel felaketi sonrasında gerçekleştirilen yardım operasyonları önemli yer tutmaktadır. 2017 yılında Kolombiya ve Gürcistan’da, 2018 yılında Vietnam, Laos ve Endonezya’da, 2019 yılında Mozambik, Afganistan, Arnavutluk, Bangladeş, Bosna-Hersek, Burkina Faso, Cezayir, Cibuti, Çad, Etiyopya, Filistin, Gambiya, Güney Sudan, Gürcistan, Irak, İran, Kamerun, Kolombiya, Komorlar, KKTC, Lübnan, Moğolistan, Myanmar, Namibya, Nijer, OAC, Özbekistan, Pakistan, Somali, Sudan, Ürdün ve Yemen’de, 2020 yılında Afganistan, Arnavutluk, Bangladeş, Çad, Cibuti, Etiyopya, Filipinler, Filistin, Fiji, Güney Sudan, Kamboçya, KKTC, Kuzey Makedonya, Myanmar, Nijer, Özbekistan, Pakistan, Romanya, Somali, Tanzanya, Tunus, Ukrayna, Ürdün ve Yemen’de, 2021 yılında Bosna-Hersek, Fiji, Guatemala, Güney Sudan, Haiti, Hırvatistan, Honduras, Moğolistan, Mozambik, Panama, Saint Vincent ve Grenadinler, Tacikistan’da, 2022 yılında Afganistan, Brezilya, Irak, Madagaskar ve Pakistan’da meydana gelen sel felaketi, orman yangını, deprem, kasırga, yanardağ patlaması gibi doğal afetler nedeniyle nakdi ve ayni yardımlar gerçekleştirilmiştir. Şimdi yine aklıevveller, “Bizim ihtiyacımız varken başkasına ne yardım ediyoruz?” diyeceklerdir! İşte o aradaki bakış farkı ‘insanlıktır’ ve dünya ‘insan‘ olana ‘lider’ gözüyle bakabilmektedir.",https://www.hurriyet.com.tr/yazarlar/fuat-bol/erdogan-neden-dunya-lideridir-7-42603846
Fuat Bol,Erdoğan neden dünya lideridir (4),"Kasım 18, 2024 06:30","Küreselleşmenin ve iletişim ağlarının getirdiği tahribat, ‘tekilleştirme’ , ‘benzeştirme’ ve hatta ‘aynılaştırma’ çabalarının geldiği insanlığa aykırı karmaşa ortadadır. Birbirine benzeyen şekilde ‘olmaya’ çalışan, cerrahi operasyonlarla aynı tipe kavuşan, cinsiyetsizleştirme ve bayağılaştırma saldırısı altındaki insanlığa, geniş bir coğrafyada milli, manevi değer aktarmaya çalışan bir bakış açısı ve lideri... Zorluk derecesine bakın! Recep Tayyip Erdoğan’ın liderliğindeki Türkiye’nin kültürel etki alanı üretme ve genişletme konusundaki somut ve net bir sonucuna dikkat çekelim; Türk müziği ve dizi sektörü küresel oyuncu olmuştur. Pek tabii, rahmetli Özal ile başlayan özel televizyon sürecinin en son noktası bu olmakla beraber çeşitli bakanlıklar ve ticaret odalarının (İTO) daimi desteği bu sektörlerin gücünü geliştirmiştir. Bugün Recep Tayyip Erdoğan, Türk turizmi, Türk dizileri, Türk mutfağı evrensel bilinirliği ve marka gücü olan konumdadırlar. Türkiye’nin kültürel etki alanı genişlemese daha 1990’larda pembe dizi satın aldığımız Latin Amerika ülkelerinde (Brezilya ve Arjantin) Türk dizileri izlenmez, ABD’nin burnunun dibinde Türkiye sempatisi oluşan milletler oluşmazdı. Düne kadar AB ülkelerinden bazılarına mahkûm ve ucuz şekilde satılarak hayat bulan Türk turizmi, bu kültürel etki alanının pazarlamaya etkileri olmasa bugün ne ziyaretçi, ne kişi başı harcama ve ne de milliyet sayısı açısından artış gösteremezdi. Türkiye’nin bu son dönemde Afrika ile tesirli diplomatik ilişki geliştirmesi, diplomatik misyon varlığını arttırması, Afrikalı öğrencilere de kapıları açmasının bugün ve dahası yarınlarda nasıl bir büyük gücün işareti olduğu ortadadır. Dijital emperyalizmin dijital köleler meydana getirmeye çalıştığı bu çağda, Recep Tayyip Erdoğan liderliğinde Türkiye, adeta ‘uyuyan’ TRT’yi de ayrı bir etki gücü merkezine dönüştürme yolunda önemli aşamalar kat etmiştir. TRT World henüz bir BBC gibi olamamışsa da TRT Arabi izlenen ve ciddiye alınan bir konuma yükselmiştir. TİKA eliyle ecdadın tarihi varlık izleri yeniden restore edilmiş, bir çok ülkede insanlığa bırakılan Türk mirası yeniden  ‘var’ kılınmış, Türk izleri ölümsüzleştirilmiştir. Genleşmesini devam ettirecek bir ülkenin yeniden inşasındaki, kurucu unsur AK Parti ve Genel Başkanı Recep Tayyip Erdoğan’ın bütün bu adımları bir ‘bütünlük’ içinde attığını söylemek hakşinaslık teslimiyetidir. Her ne kadar halen Türk arama motoru, Türk dijital uygulama platformu gibi alanlarda dış etki ve dijital bağımlılık noktasından kurtulmamış olsak da bunların da bir şekilde gerçekleşeceğine inanıyorum. Türkiye son 20 yılda kültürel dönüşüm ve kültürel etki alanı genişletmesi ile rahatlıkla ifade edebileceğimiz Türkiye Yüzyılı kavramının temelinde sağlam bir yapı kurmuştur. Recep Tayyip Erdoğan’ın kararlı, şuurlu, dirayetli ve kimlikli duruşu; yerel siyasi figür olmaktan küresel aktör olmaya yükselişinde bu kültürel etki alanı da taşıyıcı unsurlardandır. Türkiye’nin her türlü stratejik işbirliği, hangi alan olursa olsun diğer ülkelerle ikili ilişkileri bu kültürel etki alanının sayesinde daha da kolaylaşmıştır. Bütün bu vizyonu dur duraksız nakış gibi işleyen bir liderin, kültürel dönüşümle yönlendirdiği toplum, kültürel etki alanı ile etkilediği insanlık ve milletler ile Türkiye’nin yarını için büyük bir istikrar ve güce sağlam zemin kurduğu açıktır. Kayıkçı kavgası zihniyetinden ve bağnazlıktan uzak değerlendirme yapabilme olgunluğunda olanlar bunu göreceklerdir.",https://www.hurriyet.com.tr/yazarlar/fuat-bol/erdogan-neden-dunya-lideridir-4-42595448
Fuat Bol,Erdoğan neden dünya lideridir? (9),"Kasım 30, 2024 06:29","Önyargı arınması ifade olarak yazması kolaydır da gerçekte yapılabilmesi çok zordur. Tarih ve olayları bilmek, vicdan ile muhasebeleştirmek ve gelecek hakkında öngörü sahibi olmak şarttır. Bunlardan herhangi birinin eksikliği formülü bozar, kişinin yaklaşımını eksik ve dengesiz hale getirir. Recep Tayyip Erdoğan’dan, SSK Müdürü Kemal Kılıçdaroğlu’ndan batak devralınmış sosyal güvenlik sistemini Norveç düzeyinde maaş dağıtır hale getirmesini beklemek ne denli gerçekçidir? Memlekette 38 yaşında insanı emekli eden siyasi sorumluluk, bu yaşta emekli olmayı içine sindiren ahlaki zaaf çokça bulundukça kim, neyi, nasıl düzeltebilecektir? Emeklilikte yaşa takılanlar diye ifadelendirilen durumun Hazine’ye yükü ortada iken, emekliler maaşlarının azalmasından şikâyette ne denli haklı iseler, erkenden oluşan haksız yüklere de karşı çıkmamakla çıkan sonuca baştan razı olmaktadırlar. SGK’nın 2023 yılında yaklaşık 60 milyar, 2024’te yaklaşık 114 milyar TL açık verdiği, vereceğini söylersek, düşük maaşlarla dahi durumun vahameti belki anlaşılacaktır. Niye bu açıklamayı yazdım? Recep Tayyip Erdoğan’ın Türkiye’nin bekası ve geleceği için önemini ve yaptıklarını yazıyorum. İç siyaset ve ekonomiden bağımsız bir değerlendirme sürdürüyorum. Bu yazdıklarımın içeriğinde anlatılanları, aynı şekilde yapabilecek 2. bir siyasi kimlik var mı etrafta? Onu söyleyiniz... Yok! Vakti zamanında Türkiye’nin kendince ‘ oyun kurduğu ‘ ve ittifaklar meydana getirdiği anlatılır ve bununla gurur duyulurdu. 1934’de Atina’da Türkiye, Yunanistan, Romanya ve Yugoslavya arasında Balkan Antantı imzalanmıştı. Türkiye, İran ve Irak arasında 1935’te Sadabat Paktı’nın neden Cenevre’de imzalandığı hiç tartışılmazdı. Fransa, İngiltere, Yunanistan vs gibi ülkelerle birçok ‘saldırmazlık’, ‘dostluk’ gibi anlaşmalar kaleme alınmıştı. İkili veya çoklu ilişkilerde Türkiye geçmişe kıyaslanamayacak derecede büyük diplomatik beceriler sergilemektedir. Sadece 2017’de BM Genel Kurul’unda İsrail’e karşı alınan oylama başarısı (Kudüs’te diplomatik misyon kurulmaması ) bir göstergedir. Veya BM Güvenlik Konseyi’ne Türkiye geçici üye olmayı seçilerek başarabilmiştir. İsmail Cem Avrupa Konseyi Parlamenterler Meclisi Başkan Yardımcısı olduğunda ortalığı şamataya boğanlar, Mevlüt Çavuşoğlu Başkan seçildiğinde neredeyse tebrik dahi etmemişlerdir. Volkan Bozkır’ın BM Genel Kurul Başkanı seçildiğini Türkiye neredeyse duymamıştır bile. Recep Tayyip Erdoğan Türkiye’nin küresel duruşunu ‘tahkim’ etmesiyle, Venezuela’dan Somali’ye, Libya’dan Kosova’ya özellikli, derinlikli, kalıcı ilerlemeler katetmesiyle değerlendirilecektir. Türkiye, dayatılan ve talep edilen anlaşmalardan kurtulmuş, kendi ittifaklarını ve anlaşmalarını yapabilir hale gelmiştir. Türkiye Cumhuriyeti kurumlarına sızmış azgın FETÖ parçacıklarının Rus askeri uçağını düşürtmesi ve Ankara’da Büyükelçilerini öldürtmesi sonrasında Recep Tayyip Erdoğan’ın Putin ile düzelterek geliştirdiği, yakın hale getirdiği ilişkinin benzerini Türk siyasetinde bugün kurabilecek başka kim olabilir? Elon Musk’ın geçtiğimiz gün sosyal medya paylaşımında dalga geçtiği ‘insanlı’ savaş uçağından insansız savaş uçağına başarıyla geçen ender ülkelerden biri olabilen Türkiye, bu dönemde sağlanan istihbarat, diplomasi, savunma sanayi ve teknoloji birlikteliğini Recep Tayyip Erdoğan’a borçludur. Yurtdışındaki askeri üs sayımız, bazı topraklardaki askeri mevcudiyetimiz, ordu eğiten kadrolarımız, iş birlikleri ve gelecek tasarımlarıyla kalıcılaşmaktadır. Geleceği kurtaran kişi liderdir, günü kurtaran siyasetçi.",https://www.hurriyet.com.tr/yazarlar/fuat-bol/erdogan-neden-dunya-lideridir-9-42610247
Fuat Bol,Erdoğan neden dünya lideridir (6),"Kasım 23, 2024 06:29","Ancak, ‘döneminde bugün ‘ liyakatsız’ diye eleştiri yağmuruna tutulanların (salt partizanlıkla atanmış olanlar hariç) tamamına yakının söylenilenin tam tersine ‘ehil’ ve ‘bilgili’ oldukları kesindir. 2002 Kasım’ında Recep Tayyip Erdoğan siyasi yasaklı olarak TBMM’ye girememişken partisi iktidara geldi. Hatırlayınız Türkiye bu ‘kaotik’ ve demokrasi açısından trajikomik olayı yaşadı. Irak’a müdahale edecek olan ABD’nin ‘uzantılarının’ dahi bu ‘komedi’ içinde muhtemel elleri vardı. Devlet, tepeden tırnağa 1935-45 arası doğumlu olanların, yani karakter ve kişilikleri 2. Dünya Savaşı ve ‘İsmet İnönü’ döneminde oluşanların kontrolünde idi. Yargıtay Cumhuriyet Başsavcısı Sabih Kanadoğlu’nu hatırlamanız, o günkü devletteki ‘prototip’  kafayı anlamanız için yeter de artar bile. Bir de ‘yargı ve güvenlik’ başta olmak üzere devlete ‘sızmış’, boş bulduklarını sandıkları andan itibaren de azgınlaşmış FETÖ kadrolarının nerelerde neler yaptıklarını tekrar gözünüzün önünden geçiriniz. Yıllarca, DPT’de dahi bulunan nitelikli memleket sever kadroların (Turgut Özal, Korkut Özal, Mehmet Keçeciler, Cevat Ayhan, Recai Kutan, Hasan Celal Güzel, Yusuf Özal, Ekrem Pakdemirli, Hüsnü Doğan gibi) ‘takunyalı’ olarak yaftalandıkları, ‘badem bıyık’ diye hor görülenlerin devlet katında yer bulmakta zorlandığını unutmayınız. İşte Recep Tayyip Erdoğan döneminde, ‘İnönü artıkları’ yaş haddiyle, FETÖ iltisaklıları da yargı ile devletten uzaklaştırıldı. Türkiye artık devlette millileşmiş kadrolarla, milletiyle bütünleşmiş kafalarla yönetilmektedir. Bugünkü Bakanlara bakınız; örneğin Hakan Fidan, Mehmet Fatih Kacır, Alparslan Bayraktar, Ömer Bolat, Abdulkadir Uraloğlu, Dr. Kemal Memişoğlu gibi isimlerin konularına hâkim ve ehil olmadıklarını mı söyleyeceksiniz? TİKA ve MİT geçmişi ile Dışişleri Bakanlığı öncesinde perspektif ve derinlik kazanan Hakan Fidan’ın birikimini ve ‘yerliliğini’ Cumhuriyet tarihinin kaç Dışişleri Bakanı ile kıyaslayacaksınız? Liyakat diyorlar. AK Parti ile ‘geçmiş’bağı olmayan Mehmet Nuri Ersoy’un turizmi ve dünyayı bilmediğini mi iddia edeceksiniz? Hatta, bugün görevde olmayan eski THY Başkanı İlker Aycı’nın dahi o görevinden ayrıldıktan sonra Hindistan Hava Yolları’na atanmasının ‘beceri’ ve ‘bilgi’ eksiği ile olduğunu mu söyleyeceksiniz? Recep Tayyip Erdoğan vakıflar, belediyeler, kamu kadroları eliyle bu dönemde Türkiye’nin yarınlarında da ‘damga vuracak’ kadroları sıfırdan inşa etmiştir. Özel Kalem Müdürü Dr. Hasan Doğan, Dış Politika Başdanışmanı Akif Çağatay Kılıç , MİT Başkanı Dr. İbrahim Kalın gibi isimlerin varlığı da ayrı örneklerdir. Recep Tayyip Erdoğan, dünya lideridir çünkü, dönüştürdüğü bir zihniyeti, altyapıyı, toplamda bir ülkeyi yarınlarda da daha güçlü şekilde taşıyacak, geliştirecek bütün kadroları yetiştirmiş, sorumluluk ve yetki vermiş, pişmelerini sabırla beklemiştir. Bu kadrolar, eğer kibir denizine düşmez, mücadele ve davanın geldiği noktanın değer ve hassasiyetini tam kavrarlarsa, bundan 100 yıl sonra da Recep Tayyip Erdoğan’ın ne yaptığının anlaşılmasında değerli katkıları olacaktır.",https://www.hurriyet.com.tr/yazarlar/fuat-bol/erdogan-neden-dunya-lideridir-6-42601578
Fuat Bol,Haşa zulmetmez kuluna Hüda’sı...,"Kasım 02, 2024 06:29","Halbuki İslamiyet’in kutsal kitabı: ‘Gevşemeyin, üzülmeyin, eğer gerçekten inanıyorsanız; muhakkak ki üstün olan sizsiniz.’ (Al-i İmran, 139. Ayet meali) Ve: ‘Ey iman edenler! Düşmanlarınıza karşı bütün imkanlarınızı seferber ederek kuvvet hazırlayın ve beslenmiş, eğitilmiş savaş atları yetiştirin.’ (Enfal suresi, 60. Ayet meali) Şimdi sorarım size: Düşmanlara karşı bütün imkanlarını seferber edip kuvvet hazırlayan ve dahi gevşemeyip gerçek iman sahibi olup da üstün olan herhangi bir İslam ülkesi var mı? Oysa İslamiyet; ‘İki günü eşit olan aldanmıştır’, ‘Hikmet (bilim) müminin yitiğidir, onu nerede bulursa alsın’, ‘En üstün rütbe ilim rütbesidir’, ‘İlim Çin’de bile olsa gidiniz’, ‘Hiç bilenlerle bilmeyenler bir olur mu?’, ‘İlim öğrenmek kadın-erkek herkese farzdır’, ‘Beşikten mezara kadar ilim tahsil ediniz’ buyuruyor. Bu buyruklarla Müslümanların halleri karşılaştırıldığında, günümüz Müslümanlarının dinlerinden ne kadar uzakta yaşamakta oldukları belli değil midir? O halde; ne yüzle Allahü Teâlâ’nın yardımını isteyebiliyorlar? Sebeplere yapışmadan, sonuç alınamayacağını bilmiyorlar mı? Sebeplere yapışmanın adet-i ilahi (Allahü Teâlâ’nın adeti) oluğunu bilmiyorlar mı? Müslümanların bundan da vahim halleri ise, küfran-ı nimet içinde olmalarıdır. Yani sahip oldukları nimetlere şükretmek şöyle dursun, nankörlük etmeleridir. Bu durumda, o nimetlerin ellerinden alınıp şiddetli azaba uğrayacaklarını yine mukaddes kitapları bildiriyor ‘İbrahim suresi, 7. Ayet meali) İsrail vahşetini, yalnızca bir haftalık lükslerinden fedakârlık yapıp petrolü kısmalarıyla durdurabilecekken, böyle yapmayıp, on binlerce masum Müslümanın hunharca öldürülmelerine kayıtsız kalmaları, ne menem Müslüman olmalarının dehşetengiz örneği değil midir? Öyle anlaşılıyor ki, üzerlerine ölü toprağı serpilmiş günümüz ‘marka’ Müslümanlarını kıyamet ‘Sur’undan başka bir şey uyandıramaz, uyandıramayacak. Zira bütün bir İslam coğrafyası, baştan başa yaşayan ölüler diyarıdır. Bundan dolayı da izzet yerine zilleti, erdem yerine alçaklığı, cesaret yerine korkaklığı, üstünlük yerine geri kalmışlığı, efendilik yerine köle olmayı, rahmet yerine azabı yaşıyor ve daha önemlisi bütün bu kepazelikleri hak ediyorlar. Büyük velinin dediği gibi: ‘Haşa zulmetmez kuluna Hüda’sı Kişinin çektiği kendi cezası!’ Nitekim sevgili Peygamberimiz (Aleyhisselam): ‘Nasıl yaşarsanız öyle ölürsünüz, nasıl ölürseniz öyle dirilirsiniz ve öyle haşrolursunuz’ buyurmaktadır. O halde; herkes sonsuzluk kervanındaki yerine hazırlansın!",https://www.hurriyet.com.tr/yazarlar/fuat-bol/hasa-zulmetmez-kuluna-hudasi-42578324
Fuat Bol,Türk ve Türk’ün ülküsü,"Ekim 30, 2024 06:29","Osman Gazi’nin işaret ettiği üzere; Türk’ün gayesi kuru bir kavga ve cihangirlik davası değildir; İ’la-yı  kelimetullahtır (Son din olan İslamiyet’in yaşanması ve duyurulmasıdır ‘tebliğ edilmesi’). Kuran’ı Kerim’de Müslümanlar ‘İnsanların ve bütün mahlukatın iyiliği için yaratılan en hayırlı ümmet’ olarak tarif edilir (Al-i İmran, 110). Türkler, İslamiyet’i ruhlarına sindirdikten sonra; ruh köklerinden aldıkları ilhamla insanlığın hizmetine koşmuş ve bu uğurda canını, malını ve tüm sahip olduklarını seve seve vermiştir. İnsanlara yapılabilecek en büyük iyilik, onların ebedi saadetlerini temin etmektir. Yani kalplere ‘Tevhid’ inancını nakşetmektir. İman nurunun yayılmasının fitilini ilk ateşleyen kişi Hz. Ebubekir’dir (Allah ondan razı olsun). Sevgili Peygamberimiz (Aleyhisselam) göklerden aldığı ilahi emri (mesajı) ilk defa can dostu Hz. Ebu Bekir’e söyler. En ufak bir tereddüde kapılmadan, duraksamadan tam bir teslimiyetle inandığını ifade eden Hz. Ebu Bekir, sahip olduğu bu iman çağlayanı ile coşar ve “Ey Allah’ın elçisi! Benim yakın görüştüğüm altı tane daha arkadaşım var. Onları da çağırayım mı?” diye sorar. Böylece Hz. Ebu Bekir, yukarıdaki Ayet-i Kerime’nin sırrına ilk erişen; bu ümmetin en kutlu ve üstün kişisi oldu. Gerçek manasıyla inanan, inancını hücrelerine sindiren ve o imanını lezzetini tadan yerinde duramaz; sahip olduğu bu cevheri başkalarıyla da paylaşmak ister. İşte Türk’ün ruh kökünden fışkıran bu iman nuru onu diyar diyar gezdirmiş, gittiği her yerde Allah’ın adını yüceltmiş ve O’nun dinini tebliğ etmiş ve böylece kararan milyonlarca virane gönülleri aydınlatmıştır. Türk’ün ülküsü, ‘Türklük bedenimiz, İslamiyet ruhumuzdur’ ilkesidir. Türk, ülküsünde öylesine ete kemiğe bürümüştür ki Türk’ü gören Müslümanlığı anlamış, Müslüman denince de Türk’ü bilmiştir. Türk, asırlar boyunca İslam’ın öncüsü ve bayraktarı olmuştur. Dolayısıyla Türk ifadesi, şemsiye konumunda olup tüm İslam ümmetini temsil etmektedir. Türklüğe ırki manada bakan ve onun aslını (ruhunu) çığırından çıkaran kafa cahiliye kafasıdır. Herkes bir soydan, bir boydan, bir kabileden, bir milletten geliyordur; hiç kimse kendi soyunu, kabilesini, milletini sevmekten dolayı yadırganamaz. Üstün ırk yoktur, üstünlük, insani meziyetlerle bezenmiş ahlaktadır, yaşayıştadır, yani takvadadır. Düşman, özellikle son üç yüz yıldır Türk’ün ruh köküne musallat olmuştur. Bizi köksüz kılıp, kendilerine uşak yapmak istiyorlar. Bize deli muamelesi yapıyorlar ve bizi ‘meşguliyetle tedavi’ye tabi tutuyorlar! Onlarca yıl başörtüsü ile uğraştırdılar, şimdi de kalkmış Türk mü, Türkiyeli mi diye pösteki saydırmak istiyorlar. Türkiyeli Türk’üz, yani hem Türk’üz hem Türkiyeliyiz. Bulgaristanlı Türkler olduğu gibi hem Türkler ve hem de Bulgaristanlılar, Özbekistanlı Türkler olduğu gibi... Laf salatası, mugalata (safsata) yapmanın manası yok!",https://www.hurriyet.com.tr/yazarlar/fuat-bol/turk-ve-turkun-ulkusu-42574997
Fuat Bol,Erdoğan neden dünya lideridir (2),"Kasım 13, 2024 06:30","Demirel ise çıkarken değil ama Çankaya’dan inerken ‘Başkanlık’ sistemini savunmaya başlamıştı. Futboldan siyasete farklı alanlarda ‘ilginç’ önerileri olan Besim Tibuk ve taraftarları yakın zamana kadar ‘Başkanlık’ sisteminin en katı militanları idiler. Esasında bu ‘köklerimizde’ yer alan bir geleneksel davranış biçiminin güncel siyasal hayata (demokrasi) uyarlanmış versiyonu idi. Bey, Kağan, Han, Padişah ve Sultan geleneksel Türk devlet yapılanmasının yönetici adlarıdır. Sıfatları ne olursa olsun bütün bu liderler kendi alanlarında mutlak hâkim bir başkandılar. Kısaca Türk adı verilen boylar, akraba topluluklar tarihin neredeyse her döneminde sınırlı bir kara parçasına bağlı kalmamışlardır. İslam’ın kabulü sonrası ise İ’lay-ı kelimetullah davası uğruna ‘cihad’ ve ‘fütuhat’ la aşılan ufuklara manevi anlamlar yüklenmiş ve ulvi bir nitelik kazandırılmıştır. Türk tarihinin derinliği her zaman vurguladığımız 16 devletten dahi daha fazlasını içermektedir. Recep Tayyip Erdoğan’ı ‘Milliyetçi kesimlerle kavgalı’ hale getirmek isteyenlerin Cumhurbaşkanı’nın Külliye’de resmi karşılamalarda Türk mavisi olan ‘turkuaz’ı öne çıkartmasını, 16 Türk devletini sembolize eden bir görsel düzenleme yaptırmasını es geçmesi körlüktür. Öyle ya ‘Türk’ kelimesini önemseyen yaklaşımlar ve uygulamalar yapıldığı söylenilen hiçbir dönemde Türk tarihi ve bilinci bu denli öne çıkartılmış değildi. Türkiye, geçmişinde kıtalara hükmeden bir Osmanlı İmparatorluğu’nun borçlarını ödemekle övündüğü gibi onun sömürgeci olmayan fütuhatçı ruhunun da sahibidir. (varis) Türkler, fetih ve genelde Batı’ya dönük ilerlemelerini genlerine kadar işletmiş bir millettir. Türkler, ayrıca ellerinde tutup egemen oldukları topraklarda soyuna sopuna, dinine inancına bakmadan engizisyondan kaçan Seferad Yahudilerine, Rus mezaliminden kaçan Çerkez ve Kafkas halklarına ve hatta Ruslardan kaçan Ruslara, Saddam’ın kimyasal bombasından kurtulan Kürtlere ve birçoğuna sorgusuz sualsiz kucağını açmış yüce bir millettir. Bugün yürürlükte olan Misak-ı Milli, 28 Ocak 1920’de son Osmanlı Meclis-i Mebusanı’nda ‘ Ahd-ı Milli Beyannamesi’ ile kabul edilmiştir. Lozan ile elde edilen bu sınırların Batı Trakya, Batum, Musul ve Kerkük gibi ‘eksik’ halidir. Hatay dahi daha sonradan ‘iltihak’ edilebilmiştir. Türkiye genleri, tarihi, İslam bayraktarlığındaki misyonu, insanlık pozisyonu gereği daraltılmış bir coğrafyaya hapsedilebilecek sıradan bir devlet değildir. Sıradan olmayan devletlerin, liderlik becerisi ve fıtratı bulunmayan, kime hizmet edeceğinden emin olunmayan, milletiyle ayrışık veya teatral şekilde bütünmüş görüntüsü veren kişilerce yönetilmesi felaketlere yol açar. Yakın tarihte ve coğrafyada, Moskova’da ABD destekli adeta bir karşı darbe ile Sovyetleri dağıtan Boris Yeltsin Rusya’sının 1990’larda içine düştüğü sefalet ve dağılma hatırlanmalıdır. Büyük tarihi mevcut, misyonu bulunan, insanlığa karşı sorumlu olan bir Türkiye maceracı egoların değil telefonun ucunda her ülkede liderlere ulaşabilen bir Başkanın yönetebileceği ülkedir. Bugün, ‘Ne alaka’ diyenler, ABD’nin ‘burnunun dibinde’ Venezuela ile olan yakın ilişkinin ne anlama geldiğini ancak çok ileride anlayabilirler. Çünkü, sadece megolamanik taleple davrananların dibimize yerleştirilen ve ordu ile teçhizatlanan PYD’yi (PKK), Yunanistan’daki üslerin anlamını kavraması dahi mümkün değildir. Türkiye siyasal, kültürel ve ardından da coğrafi genleşmesini sürdürecektir. Bu ise sadece bir dünya lideri ile kurgulanıp yönetilebilecek bir durumdur.",https://www.hurriyet.com.tr/yazarlar/fuat-bol/erdogan-neden-dunya-lideridir-2-42590326
Fuat Bol,Cehennem odunu,"Ekim 28, 2024 06:29","Devlet ve millet hayatımız için tehlikesi geçti mi? Asla unutulmaması gerekir ki FETÖ bir ABD (CIA) ve İsrail yapılandırmasıdır. Malum, NATO’ya girişimizle birlikte bu ülkenin kodları (İstihbarat, siyasi, iktisadi, askeri, bürokratik vb) ABD’nin eline geçti. ABD tıpkı Avrupa’daki NATO ülkelerine yaptığı gibi Türkiye’de de gladyo (sözde kontgerilla örgütü) yapılanmasını gerçekleştirdi. ABD, darbeler dahil her türlü kepazeliği Türkiye’de gerçekleştirdi lakin çok arzu etmesine rağmen bir şeyi yapamadı. Ne yapsa da Türk milletinin oylarını istediği partiye kanalize edemedi. Yaptığı tüm hesaplamalar, 2000’li yılların başında İslami eğilimli bir partinin tek başına iktidar olacağını gösteriyordu. Partisi onca kapatılma görmesine rağmen Erbakan’ın partisinin yükselişinin önüne bir türlü geçemiyorlardı. Nitekim koalisyonla da olsa Erbakan, başbakan olmuştu ve onu indirinceye kadar akla karayı seçmişlerdi. Ta 60’lı yıllardan itibaren bunun önlemini aldılar ve güdümlerindeki MİT’i kullanarak F. Gülen’i devşirdiler. Din ile kamufle ettikleri bu insanı kullanarak, genç beyinlerimizi devşirerek ülkemizi içeriden ele geçirmeyi hedeflediler. Dershaneler, okullar, ticari kuruluşlar ve medya yapılanmasıyla devletteki kadrolaşmalarını gizlediler. Hem öyle gizlediler ki, Başbakan Ecevit bile devlete ihanet için yetiştirilen bu kadroların mimarı olan bu iblisi (F. Gülen’i) devlete ve millete hizmet eden bir kişi olarak görüyordu. Her kademede yetiştirdikleri elemanları, 80’lı yıllardan itibaren asker ve sivil devlet kadrolarına yerleştirmeye başladılar. 2002’de İslami duyarlılığı olan AK Parti iktidara gelince aradığı tüm kadrolar elinin altındaydı! Hâkimse hâkim, savcıysa savcı (bunların yüksekleri dahil), askerse komutan (generaller dahil), polis ise emniyet müdürü ve diğer tüm bürokraside yetişmiş kariyerli elemanı bol miktarda hazır halde buldu. 2016 yılındaki alçak darbe gününe gelindiğinde devlet, tüm kurum ve kuruluşlarıyla bu yapının elindeydi. Neden darbeye giriştiklerini halen anlayabilmiş değilim. Allahuteala bu millete acıdı ve bu alçakları şaşırttı diyorum. Darbe girişimiyle foyaları ortaya çıktı, bundan sekiz yıl sonra da şebekenin başı olan iblis öldü; cehenneme bir odun daha gitmiş oldu. ‘Yıkıldı gitti cihandan dayansın ehl-i kubur!’ Lakin ne darbe girişimi ile foyalarının ortaya çıkması ve ne de bu aşağılık yaratığın gebermesi bu melanet örgütü bitirmez ve özellikle Türkiyemiz için tehlike teşkil etmeleri aynen devam eder. Zira istihbarata dayalı bu terör örgütü yalnızca bu günümüzü değil uzunca bir süreyi teşkil edecek geleceğimizi de çaldı. Üstelik hem maddi hem de manevi olarak... ABD, FETÖ elebaşını alarak PKK elebaşını bize teslim ettiydi. PKK bitti mi? FETÖ de bitmeyecek, bitirilmeyecek; zira bu örgüt dünyanın 169 ülkesinde faaliyette. Tıpkı PKK’yı icra kurulu ile idare ettirdikleri gibi FETÖ’yü aynı şekilde yönetmeye ve Türkiye’nin ensesinde boza pişirmeye devam edecekler.",https://www.hurriyet.com.tr/yazarlar/fuat-bol/cehennem-odunu-42573125
Fuat Bol,İSPARK’ın ısrarı kasıtlı mı,"Kasım 09, 2024 06:30","Türkiye’nin ‘enerjide bağımsız’, sürdürülebilir bir ülke olması yolunda elektrikli araçlar ve bunun yaygın, rahat kullanımı için şarj istasyonu ağının ‘değeri’ tartışmasızdır. Türkiye’nin megakenti İstanbul’da elektrikli araç ve şarj istasyonu altyapısında öncü olması gereken İstanbul Büyükşehir Belediyesi, bağlı kuruluşu İSPARK eliyle tuhaf, tekelleştirici, ülke için gerekli bir sektörü daha doğarken adeta boğmaya çalışıyor. Türkiye Belediyeler Birliği Başkanı da olan Ekrem İmamoğlu, Ankara’da kendi siyasi ikbali için plan uygular ve turlar atarken FETÖ iltisaklısı olduğu iddiaları sosyal medyada yer alan İSPARK Genel Müdürü ‘yangından mal kaçırır’ gibi ‘peşkeş’ görüntülü ihaleyi oldubittiye getirmeye çalışıyor. Ben bir TOGG kullanıcısıyım. İstanbul’da şarj altyapısının çözülmesine ülke adına sevineceğim gibi, şarj stresim azalacağı için kendi konforum için de mutlu olacağım. İSPARK bir önceki ihaleyi gelen tepkiler üzerine herkesi eleyip katılımcıyı tek şirkete düşürmek amaçlı abartılı teknik talebini ‘yanlış oldu’ diye ortadan kaldırmak için iptal etmişti. Öyle bir ihale planlanmış ki EPDK tarafından incelenerek 49 yıllık lisans verilmiş 170 şirketten sadece 3’ü katılabiliyor. Ve dahası Koç Holding, Kalyon Grubu gibi iki büyük yapı ihale dışı kalıyor. Bunun izahı mümkün mü? Şimdi yeniden ihaleye çıkacaklarmış. Aynı konu için daha önce sektörün anlamadığı bir hesaplamaya dayalı yaklaşık 300 milyon TL gelir üzerinden teminat isterlerken, şimdi bu hesabı 200 milyon TL üzerinden yapmışlar. 2 ayda ne değişti? Önceki hesaplarından eminseler bu aradaki fark kimin hesabına fayda sağlayacak? Eğer bugünkü hesap doğruysa önceki iptal gerekçesinde bu durum niye açıklanmadı? İBB İstanbul’da hamburger satmak için dükkânlar açarken, otoparkın vazgeçilmez parçası olan şarj konusunda İSPARK neden kendi işletmeci olacağı bir yaklaşımı es geçiyor? Kârlı bir iş ise neden yapmıyor? Kârsız bir iş ise neden taleplerinde afaki ve tekelleştirecek şekilde davranıyor? Elektrikli araç şarj istasyonu konusunun milli güvenliği ilgilendiren yönü de var. Bu istasyonların güvenlik kamerası ile donatılabilmesi, internet ve elektrik bağlantısı bulunması ve uzaktan erişilebilirliği hassasiyet gerektiriyor. Ülke güvenliğini ilgilendiren bir konuda acemi, acele, kasıtlı ve ucunun kime geçeceği belli olmayan yapılara hizmet mi amaçlanıyor? Konu yerel yönetimlerin ayrı ayrı ve kendi başına buyruk ‘saçmalıkları’ ile takip edilecek boyutta değildir artık... Enerji ve Tabii Kaynaklar Bakanlığı, EPDK ve Çevre, Şehircilik ve İklim Değişikliği Bakanlığı’nın ortak bir çalışması ile standart bir yöntem belirlenmeli, uygulanmalıdır. TOGG’un ardından yerli diğer üreticiler (Honda fabrikasını satın alan Habaş Grubu gibi) ve BYD, Cherry gibi Çinli şirketlerin fabrikalarının açılmasıyla şarj altyapısında eksiklik büyük kaos doğuracaktır. İSPARK’ın bu ‘peşkeş’ ihalesi iptal edilmeli, hangi motivasyonla inat ettiği anlaşılmayan, tartışılan Genel Müdürü’ne gereken sorulmalıdır. İstanbul’da bütün şarj ağı işletmecilerinin dilerlerse katılabileceği bir ihale yapılmalıdır. İstanbul üzerinden Türkiye, ucu kimde olan, olacağı belli olmayan bir şirkete teslim edildiğinde doğacak ekonomik ve güvenlik zaafının hesabını Ekrem İmamoğlu veremez. Başkan eğer konudan haberdar değil ise kendisinden gizli böyle bir ‘dolap çevirenlere’ bunun hesabını sormalıdır. Haberi varsa durum daha da kötüdür. Ülke güvenliğini dahi tehlikeye atacak bir konuda ‘gözü kararabilen’ biri ülkenin yönetimine asla aday olmamalıdır.",https://www.hurriyet.com.tr/yazarlar/fuat-bol/isparkin-israri-kasitli-mi-42586182
Fuat Bol,Erdoğan neden dünya lideridir? (1),"Kasım 11, 2024 06:30","Dünya dillerinde birçok atasözü ve özlü söz itirazcı, hasetçi, fitne fücur kafaların kendi içlerinden ve çevrelerinden çıkan bu kişilere neler yaptıklarını anlatır. ‘Erdoğan neden dünya lideridir?’ sorusunun farklı açılardan cevabını aramadan önce en önemli niteliği ile başlayalım; ‘inanmış’ bir kimliktir. İnanmak, olmak ve yapmak için kişinin ‘kalp’ ve ‘beyin’ gücünün motorudur. Erdoğan doğduğu aile ve mahalle ortamı, eğitim ve sosyal hayatı itibarıyla daimi şekilde ‘inancını’ parlata parlata ‘dava’ bağlılığını pekiştire pekiştire var olmuş, şekillenmiş, gelişmiş ve olgunlaşmıştır. Bugünden geriye bakıldığında, özellikle ‘muhalif’ olma çabasındakiler, Erdoğan’ı ‘sıradanlaştırma’ amacı ile şanslı olduğu iddiasındadırlar. Gerçek ise tam tersidir. Batılıların sıkça başvurdukları bir ifade ‘self made’ yani ‘kendini şekillendiren’ diye bir kavramdır. Ortaokul başlangıcımızdan itibaren tanıdığım Erdoğan tam anlamıyla ‘kendini şekillendiren’ bir kimliktir. Erdoğan, bugün kendini ‘beğendirme’ ve ‘ilişkilendirme’ çabasında karda kışta kentin krizini yönetmek yerine İngiliz elçisinin ayağına giden ‘proje’ tiplerden değildir. Bugünkü siyasi konumunun başlangıcı olarak İstanbul Büyükşehir Belediye Başkanı seçilmesi, o günkü siyasi partisi olan Refah Partisi’nden daha çok Erdoğan’ın başarısıdır. Refah Partisi İstanbul İl Başkanı olarak – bugün başlangıç değeri unutulmuş ise de – 1 Kasım 1992’de İstanbul’da yeni kurulan 6 ilçede yapılan seçimlerde ‘ezici’ başarının mimarıdır. Nitekim bu başarı 29 Mart 1994’teki İstanbul sonucunu getirmiştir. 24 Aralık 1995 seçimlerinde Refah Partisi’nin Türkiye’de 1. olması sonucu da önemli oranda bu sürecin tetiklemesiyledir. İstanbul Büyükşehir Belediyesi’nde ‘hukuksuz’ bir görevden alma ile karşılaştığı ‘darbe’, sadece 3 yıllık bir görevde dahi daha sonra yıllarca Türkiye’ye büyük hizmetler yapacağı bir kadroyu oluşturmasına yetmiştir. (Bilinen iki ismi örnek vereyim; Binali Yıldırım ve Prof.Dr.Veysel Eroğlu) Ayrıca Kasım 1996’da meydana gelen Susurluk skandalından istifade ile tencere – tava çalmakla demokrasiyi askıya aldırma psikolojik harekatı uygulatan ‘28 Şubat zulmü’nü millet nezdinde sosyolojik olarak bitiren hareket de esasında Recep Tayyip Erdoğan’a aittir. İstanbul Büyükşehir Belediyesi tarafından (Nurettin Sözen döneminde) kurulan Boğaziçi Radyo Televizyonu’nu (kanuni olarak belediyelere de yasaklanması sebebiyle) bugünkü Kanal 7 olarak yapılandırmayı teşvik etmiş böylece de Ahmet Hakan’ın ana haber sunumuyla Türkiye o kapkara dönemde gerçeklerden haberdar olabilmiştir. ‘Muhtar bile olamaz’ başlıklarını atan kaotik kafalara cevaben 14 Ağustos 2001’de kurduğu AK Parti ile Kasım 2002’den itibaren bütün genel seçimlerin 1. partisi olarak ülkeyi yönetmektedir. Evet, Erdoğan, önceki ‘liderler’ (Ecevit, Yılmaz, Çiller) gibi kolej mezunu değildir, Demirel gibi Eisenhower, Baykal gibi Rockfeller bursu ile Amerika’da eğitim görmemiştir ve Özal gibi Amerika’da Dünya Bankası’nda çalışmamıştır. Bütün hayatı, mücadele ile geçirdiği Türkiye’de milletle iç içe olmuştur. Erdoğan, her şeyi ile yerli ve millidir. Bir olay veya konu yaşandığı an sadece haberdir, tarih yıllar sonra olur. Erdoğan’ın inanmış, dava sahibi biri olarak bütün hayatını sıfırdan kurması, bitmeyen çalışma azmi, Türkiye’ye Özal’ın açtığı yolu pekiştirerek birçok alanda çağ atlatmıştır. Bugün yaşanan bazı zorluklar nedenlerinde objektif değerlendirme yapılmadan yorumlandığında iyi niyetli ve hakkaniyetli olunamaz. Erdoğan, Türk siyasi hayatında benzer konumlar açısından kendi koyduğu hedeflerle sadece kendine ve milletine güvenerek önündeki engelleri aşan, basamakları tırmanan belki de tek liderdir. Bunca seçim başarısına rağmen eksik anlaşılan gerçek değerini tarih özenle yazacaktır.",https://www.hurriyet.com.tr/yazarlar/fuat-bol/erdogan-neden-dunya-lideridir-1-42588122
Fuat Bol,"Demirağ’ın uçağı, devrim otomobili ve elektrikli traktör","Kasım 06, 2024 06:29","Oysa Cumhuriyet rejiminin övündüğü demiryolu ağının çok zorlu güzergâhlardaki 1250 km’sinin inşasını gerçekleştiren müteahhittir. Demirağ, Türkiye’de 1939’da yerli paraşüt üretti, 1941’de ise yaptığı ilk uçağı uçurdu. Memleketi Sivas’ta Gök Okulu açarak pilotlar yetiştirdi. İlk siparişlerini zamanında ve sorunsuz teslim ettiği Türk Hava Kurumu ise daha sonra verdiği siparişleri iptal etti. Bununla yetinmeyen dönemin (CHP – İsmet İnönü) iktidarı ve ‘görünmeyen el’ her davadaki bilirkişilerin raporlarına ters şekilde ‘uçakları’ yasakladı. Gelmiş dış taleplere cevap veremeyen, sonlandırılan iç talepleri yeniletemeyen Demirağ ‘pes etti’. Böylece Türkiye’nin uzay ve havacılık alanındaki bu büyük aşaması tamamen yerle bir edildi. 1940’lardaki o inanç, çaba ve sonuç desteklenseydi bugün Türkiye planörle başlayan o süreçte kendi uçaklarına daha önce ulaşacaktı. Recep Tayyip Erdoğan’ın müdahale ve mücadelesine kadar İHA’da İsrail’e, savaş uçaklarında ABD ve bazı AB ülkelerine bağımlı kalınılmayacaktı. Türkiye’de bu ‘görünmeyen el’ sadece bu kadar mı ‘sabotaj’ yapmıştır? Nerede! Milletin seçilmiş iktidarını devirdiklerinde ve Yassıada mezalimini gerçekleştirdiklerinde, gündeme heyecan katmak için yapılan ve adına ‘Devrim otomobili’ denilen araç imal edilmiştir. Rahmetli Necmettin Erbakan’ın tasarımını yaptığı motor başarıyla çalışmıştır. Bu aracı benzin koymayarak çalıştırmayan ve adeta ‘imha’ eden o gizli eldir. Türkiye kendi motoru ve otomobilinden kasıtlı olarak yıllarca mahrum edilmiştir. Gelişkin üretim, teknik kapasite ve yan sanayi altyapısına rağmen montajcılıktan öteye geçmemekte ‘sabitlenen’ otomobil sanayimizi, yerli marka üretmek için zorlayan Erdoğan’dır. TOGG’un maliyetleri ve bazı tedarik ilişkilerindeki eksikler de yakın dönemde azalarak ortadan kalkacaktır. TOGG önce fikri, sonra gerçekleşmesi ile birçok benzer çabaya, girişime de ilham olmuştur. Türkiye İHA, SİHA , otomobil, yerli helikopter, uçak ve milli savaş gemisi , uçak gemisi üretiminde geldiği noktadan daha öteye mutlaka geçecektir. İnsafsız beklenti, acımasız eleştiri köreltmek, yok etmek amacındaki o görünmeyen gizli ele hizmetle eşanlamlıdır. Türkiye bir başka alandaki eksiği de tamamlamak için vites büyütmüştür. Nuri Demirağ, Nuri Killigil, Selçuk Bayraktar gibi ‘yapabilen’ insanlar kervanına katılacak Önder Yol yine Recep Tayyip Erdoğan’ın desteği ile Ziraat Bankası’yla ortak ZY (Ziraat Yol)  şirketini kurmuştur. Türkiye, ithal mazot ile traktör kullanmaktan, elektrikli traktör ile kurtulacak, köy meydanlarında yenilenebilir enerjiden beslenen traktörler çiftçinin maliyetini düşürecektir. ZY’nin elindeki teknoloji dünyaca geçerli belgeler, değerlemeler ile belli olgunluğa erişmiştir. Ziyaret ederek fabrikasında gördüğüm Agrolia marka elektrikli traktörlerin bütün tasarımı, elektronik kartları, yazılımlarının ZY tarafından geliştirilmesi en önemli teknolojik üstünlüktür. Uçak ve otomobili, elektrikli traktör ile taçlandırmak, dış tarımsal üretim pazarlarında özellikle dost ülkelerde bu araçla yer almak önemlidir. Sürdürülebilir ve güvenli tarım, ekolojik ve uygun maliyetli üretim gibi konularda ZY’nin ülkemize katacağı değer TOGG ve Baykar gibi gurur kaynağı olacaktır. 2028’e yaklaşacak seçim takviminde Türkiye, Recep Tayyip Erdoğan’ın başlattığı elektrikli traktör projesini tarım arazilerinde görecektir. Türkiye’nin İHA için Selçuk Bayraktar’a, Baykar’a duyduğu minneti Önder Yol ve ZY’ye de duyması mümkün olacaktır. Bütün bu sonuçlar ise Recep Tayyip Erdoğan’ın vizyoner, kararlı ve takipçi olması sayesindedir. Türk tarımına ve teknoloji dünyamıza getirileri büyük olan elektrikli traktör konusunda Sanayi ve Teknoloji (Mehmet Fatih Kacır) ile Gıda Tarım ve Hayvancılık Bakanı’nın (İbrahim Yumaklı) sorumluluklarıyla ilgili etkin müdahale ederek, varsa o görünmeyen elin engellemelerini acilen ortadan kaldırmaları şart ve milli gerektir. Ve sağlanacak başarıda bakanlarımızın da payı tarihe geçecektir. Sakarya’da ayağı toprağa değen, tarımla iç içe yaşayan biri olarak konuyu ben de takip edeceğim.",https://www.hurriyet.com.tr/yazarlar/fuat-bol/demiragin-ucagi-devrim-otomobili-ve-elektrikli-traktor-42582592
Fuat Bol,Söz konusu vatansa...,"Kasım 04, 2024 06:29","Sorduğunuzda (muharref-uydurulmuş) bir kitapta yer alan sözde bir tanrının vahşeti körükleyen saçma sapan emirlerini yerine getiriyorlar. Malum, Allah’ın yeryüzüne indirdiği hem Ahd-i Atik (Tevrat) ve hem de Ahd-i Cedid’in (İncil) asılları kayboldu. Onların yerini insanların uydurduğu yalan yanlış ve hatta çok az bir kısmı doğru kitaplar aldı. Kuran’ı Kerim’in dışındaki kutsal sayılan bütün kitapların hiçbirisinin asılları (gerçek metinleri) yoktur. İnsanlar tarafından sonradan uydurulmuşlardır. Mesela İznik’te toplanan Hıristiyan Konsili, insanların ellerindeki binlerce ‘İncil’den yalnızca dört tanesini asıl İncil olarak kabul etmiştir. Bu dört İncil de isimlerinden anlaşılacağı üzere yazarlarının ismini taşımaktadır: Mette, Luka, Yuhanna ve Markos. Bunların hiçbirinin metni birbirlerini tutmadığı gibi, çok kere birbirleriyle de çelişir. Zira bu şahıslardan Yuhanna’nın dışındakiler İsa aleyhisselamı görmemişlerdir bile. Bu her iki kutsal kitap da Yahudi milletine (İsrailoğullarına) gelmiştir. Lakin onlar kendilerine gönderilen kitapların kıymetini bilmediği gibi, onları getiren peygamberlerden birçoğunu katlettiler ve kendilerinin ‘ilah’ diye tanımladıkları İsa aleyhisselamı da öldürmeye yeltendiler. Böylesine azgın bir milletten Cenabıhak merhametini büsbütün kaldırdı; onlar da yeryüzünde asırlar boyu zelil bir şekilde vatansız olarak yaşadılar. Ancak 20. yüzyılda kurabildikleri devletlerinin hali ise ortada. Kurulduğu günden beri kan döküp fesat çıkarmakta ve asla masum insan kanına doymamaktadırlar. Bu iblisce fikirlere inanan Netanyahu, aklı sıra İran’ı veya Türkiye’yi ya da her ikisini birden ateşe atıp ABD’yi savaşa dahil etmek istiyor. İsrail ile aynı zihniyete sahip ABD de bu yüzden bölgemizin her tarafında konuşlanarak başta Türkiye ve İran olmak üzere tüm bölgeyi kuşattı ve askeri tabirle abluka altına aldı. ABD’nin asıl amacı ise bölgedeki kaya gazı, diğer yeraltı zenginlikleri ve bölgenin enerji hatları için oluşturduğu güzergâhtır. Koskoca ABD, İsrail’in alametine binerek tüm dünyayı kıyamete doğru sürüklüyor. Bu durum bugün değilse bile yarın mutlaka olacak ve kıyamet bu bölgeden, bu bölgede yaşayan ‘Beni İsrail’in (İsrailoğullarının) yüzünden, onların yakacağı fitne ateşinden çıkacaktır. Yani dememiz o ki insan müsveddesi olan Netanyahu işlemekte olduğu vahşetle kıyametin provasını yapmaktadır. Emperyalistlerin, geçen asrın başlarında Osmanlı’dan kopardıkları ve suni olarak kurdukları devletler için çizdikleri sınırların çatırdadığını ve sonlarının geldiğini hep birlikte görmekteyiz. Türkiye, İran ve Mısır’ın dışındaki tüm bölge ülkeleri, İsrail için yalnızca birer lokma mesabesindedir (hükmünde). Zaten ABD’nin girişimleriyle bölgemizdeki ülkelerin birçoğunda lidersizlik yaşanmaktadır, Diğer bir ifade ile bölge, İsrail için dikensiz gül bahçesi haline getirildi ve İsrail’e ‘Haydi saldır!’ denildi. İsrail de yedeğine ABD’yi alarak sırtlanlar gibi saldırıyor, görüldüğü üzere İsrail’in gücü yalnızca savunmasız bebeklere, çocuklara, kadınlara ve sivillere yetiyor. Bundan dolayı da ısrarla cepheyi genişletmek ve böylece ABD’yi işin içine sokmak istiyor; yani kıyamet savaşına zorluyor. ABD ile ortaklaşa yürüttükleri Suriye Kürdistan’ı ise doğrudan Türkiye’yi tehdit ediyor. Akılları sıra Türkiye’nin de sınırlarını değiştirecek ve bir vatan parçasını ülkemizden koparacaklar. İşte ülkemizde birilerinin ısrarla anlamak istemediği, vatanın düşürülmek istendiği bu tehlikedir. Aklımızı başımıza devşirelim ve ‘Söz konusu vatansa gerisi teferruattır’ diyerek el ele, gönül gönüle verelim ve bu hadsiz düşmanlara hadlerini bildirelim.",https://www.hurriyet.com.tr/yazarlar/fuat-bol/soz-konusu-vatansa-42580257
Fuat Bol,"Enerji, teknoloji ve milli güvenlik (8)","Ekim 19, 2024 06:29","Yakın zamanda tekrar ve özellikle gelecek vizyonu, dağıtım ve üretim açılarından da konuyu tekrar ele alacağım. Türk medyasında enerji konularının da ‘sahiplenilmesi’, uzman enerji gazetecilerinin, mecralarının oluşması ve çoğalması gerektiğini düşünüyorum. Her şeyi ‘devletten’ bekleyen anlayışın terk edilmediği durumda ‘milletin devletiyle’ değil ‘devletin milletiyle’ bütünleşmesinin sakıncaları enerji alanında dahi görülecek şekildedir. Önümüzdeki dönemde şu iki noktada da acil ve sonuç alıcı çalışma yapılması gereklidir; (1) Millet, çocukluktan itibaren ‘enerji okuryazarı’ kılınmalıdır. Son yıllarda ‘moda’ deyimiyle finansal okuryazarlık gündemde oldu. Bunun sonucunda belki de zarar gördük. Tüketim iştahı, fırsatçılık, rant arayıcılığı arttı, bugün üzerinde debelendiğimiz ekonomik sorunların bir kısmı böyle oluştu. Borsada koyduğunun tamamını eriterek kaybeden milyonu aşan insanın var olması sadece ‘arz’ eden kesimin sağlıksızlığı değil, etine buduna, bilgisine anlayışına bakmadan fırsat var diyerek içeri dalan ‘kurnazların’ da doğurduğu bir sonuçtur. Enerji okuryazarlığı üstelik – şimdilik – bir rant kapısı olmayacaktır. Kullandığı aracın şarj edebilme yetenekleri, zaman yönetimi, nereden daha ucuza enerji edinebilme konusu elektrikli araç sahiplerini ilgilendirmektedir. Satın almakta veya kiralamakta olduğu dairenin, aidatının çoğunun elektrik faturasından kaynaklandığına bakmayan, sitenin kendi enerjisini üreterek bu faturayı yarıya düşürebileceğini sorgulamayan bir kişi ‘akıllı’ sayılabilir mi? Yarınki dünyada köydeki tarımsal sulama veya traktörün enerjisi de ortak alanda kurulu güneş veya diğer üretim imkanlarından sağlanmayacak mıdır? Tarım maliyeti girdilerinde mazotu ortadan kaldırmak da milli bir çaba ile hızlandırılmalıdır. Ziraat Bankası’nın elektrikli traktör projesinin, yerli bazı grupların da ‘tökezletici’ çabasından kurtarılarak başarıya ulaştırılması, Baykar ürünü İHA derecesinde önemlidir. Elektrikli traktörü baltalayan zihniyet, Türkiye’nin insansız hava aracı yapmasını engelleyenle aynıdır. Enerji okuryazarı yapılacak kuşakların Milli Eğitim Bakanlığı ve YÖK eliyle müfredatlara konacak içeriklerle bilgi sahibi yapılması şarttır. Bilgili ve bilinçli, ‘enerji okuryazarı’ vatandaşın oluşturacağı millet sürdürülebilir enerji geleceğimizin de teminatı olacaktır. Rusya Federasyonu veya Türk Cumhuriyetlerinin birçoğunda devletin bedavaya alıştırdığı vatandaş ülkenin kendi kaynağı olduğu için bu konuda bilinçsiz ve tasarrufsuz tüketicidir. Bizim aynı davranma lüksümüz yoktur. (2) Milletin devletinden ‘istemesi’ için enerji ekosisteminin parçalarının beraberce de düşünüp, düzenli olarak ilgili kurumlara iletmesi gerekir. Oysa ülkemizde ‘herkesin’ kendi egosu için kurduğu, aynı alanda farklı dernek ve vakıflarla iş ‘sulanmıştır’. Bütünleşmiş bakışın oluşması, milletin devleti yönlendirmesi için üreten, dağıtan, tüketen ve bu konularda destek hizmetleri, donanım, yazılım, araç ve mühendislik planlaması yapan kuruluş ve kurumların birlikte de yön talebinde bulunması faydalıdır. Bu kurumsal ve süreklilik taşıyacak, hafıza oluşturacak, plan önerecek ve takip edebilecek kabiliyette hiçbir zaman ortaya çıkmamıştır. Türkiye Yüzyılı’nda enerjinin stratejik değerine uygun karşılık bulabilmesi için her vatandaşın acilen enerji okuryazarı kılınması, bütün enerji sektörü ekosisteminin de bir bütünlük içinde plan ve öneri geliştirmesi kritiktir. Konu daimî takibi hak etmektedir.  Gelen uyarı, bilgi notu ve sorular, yorumlar teşvik edicidir.",https://www.hurriyet.com.tr/yazarlar/fuat-bol/enerji-teknoloji-ve-milli-guvenlik-8-42566072
Fuat Bol,"Enerji, teknoloji ve milli güvenlik (7)","Ekim 16, 2024 06:29","Bunlardan biri, dış aydınlatmaların led teknolojili direklere geçişi konusunda; her aydınlatma noktasının güneş paneli ile kendi enerjisini üretebilmesinin de düşünülmesini teklif etti. Bir diğeri ise 2011 yılında ‘rekabet olması’ amacıyla özelleştirilen ve EPDK denetimi altında bulunan elektrik dağıtım konusunda, ilgili şirketlerin ‘çalışanlarından’ kaynaklanan vurdumduymazlıklara acı bir örnek verdi. Gerçekten de Sakarya’da da ikamet ettiğim için evime şarj ünitesi kurulurken bölgedeki dağıtım şirketi SEDAŞ’ın (Erdinç Moğol adlı yöneticinin) yapıcı desteğiyle hızla sonuç aldım. Ancak İstanbul’da ikamet ettiğim Beylikdüzü’nde ise evimin hemen arkasındaki trafo binasının yanında kabloları çekilip tesis işlemi 3 ay önce tamamlanan şarj istasyonları aylardır faaliyete açılamadı. Sebebini ilgilisine sorduğumuzda BEDAŞ’ın enerji bağlantısını yapmadığını, halen beklediklerini söyledi. Bu konu için yıllardır tanıdığım 40 yıllık elektik mühendisi komşuma bunun gerçek olup olamayacağını sorduğumda: “Olur abi olur” dedi. Bir dokundum neredeyse ağlayacak. “Ben yaptığım iş nedeniyle BEDAŞ’a gidip gelen ve yönetici kademesinde tanıdıkları olan birisiydim. Şu andaki BEDAŞ’ta proje onayı için görüşmem gereken kimselerin telefonlarına dahi ulaşamıyorum. Santral numaraları olan 0212 311 80 00’dan bağlanmak istediğim hiç kimse telefonu açmıyor. İşle alakalı e-mail yolu ile yaptığım görüşme randevu taleplerim okunmadan silindi mesajları ile son buluyor. Bir sene önce muhatap olduğum kişiyi BEDAŞ’ta bir daha bulamıyorum, işten ayrılmış oluyor. Çok ufak bir talebimiz aylarca sonuçlanmıyor. İş yaptığımız kimselere rezil oluyoruz” dedi. 2011 yılında Türkiye’de elektrik dağıtımı bölgelere bölünerek yapılan özelleştirme çok başarılı şekilde gerçekleşti. Hükümet bu şekilde dağıtımın da rekabetçi olmasını, devlet eliyle vatandaşla günlük temas edilen bir alandan çekilmeyi amaçladı. Ülkemizin anlı şanlı grupları yanlarına yabancıları doğrudan ortak veya özelleştirme için ödeyecekleri finansman için kredi alarak bu işe dahil oldular. Evdeki hesap çarşıya uymadı; döviz fiyatlarındaki artış, talepteki daralma ve enerji arzındaki fiyat yükselmesi gibi etkiler sonucunda dağıtım işine giren şirketlerin tamama yakını bu konuda ‘beklentilerinden uzaklaştı’. Elektrik dağıtımı konusunda ‘ülke tekeli’, ‘bölge tekeli’ne dönüştü . Beklentisi yerine gelmeyen şirketlerde maliyet azaltma çabaları arttı. Örnek olay şahsen yaşadığım bir konu olmasa, ilgili şirketi bizzat aramasam ve komşum elektrik mühendisinin tecrübe ve doğruluğundan emin olmasam inanamayacağım bu durumu yazmazdım. Günlerdir enerjinin bugün ve yarın stratejik önemini vurguluyorum. Türkiye Yüzyılı’nın layıkıyla gerçek olması için elektrik dağıtım şirketlerinin her birinin kendilerinin neredeyse ‘tam teşekküllü bir hastane’ gibi uzman ve hassas davranması gerektiği ortadadır. Hükümetin, Enerji ve Tabi Kaynaklar Bakanlığı’nın, EPDK ve EÜAŞ’ın vs. görevlerini bilinçli ve eksiksiz yapmaları yetmeyecektir. Son noktada vatandaşla birebir muhatap olan elektrik dağıtım şirketlerinin yol açtıkları her gecikme, kanser veya kalp hastası olup zamanında müdahale edilmediği için sonu belli insanın başına gelenle bazen benzer sonuçlar doğurmaktadır. ‘Enerji okuryazarı’ olmaya başlayan bir toplumda dağıtım tekellerinin vatandaş aleyhine ‘vurdumduymaz’, ‘ciddiyetsiz’ kalmaları mutlaka EPDK’nın dolaylı ve doğrudan denetimleriyle ‘olması gereken’ hale getirilmelidir.",https://www.hurriyet.com.tr/yazarlar/fuat-bol/enerji-teknoloji-ve-milli-guvenlik-7-42563169
Fuat Bol,İnsanlık nereye?,"Ekim 23, 2024 06:29","İnsan toplumsal bir varlıktır, ne demişler komşu komşunun külüne muhtaçtır. İşte bu toplumsallığın, yani cemiyetin temelinin nasıl atılmış olduğu, hangi dinamikler üzerinde yükseldiği çok önemlidir. Can yakıcı bu sualin tılsımlı cevabı ‘sevgi’dir, yani manadır, maneviyattır. Ya da maddedir, paradır; nefsin istekleridir. Sevgi varsa, insanlar birbirleri için yaşarlar. Başkalarının mutluluğu ile mutlu olurlar, başkalarının hüznü ile hüzünlenirler. Sevgi yoksa ne Allah korkusu ve ne de O’nun kullarından utanma vardır. İnsanda Allah sevgisi ve onun mahlukatına karşı şefkat duygusu varsa birey ve toplum için özveride bulunabilir. Sözde modernleştik ve millet bilincine ‘tasada ve kıvançta bir olmakla’ erişmiştik. Bunun lafını ediyor ve değer verdiğimiz metinlerimizi bu cümleyle süslüyoruz. Lakin tüm bu yaşadıklarımızla, gördüklerimizle bir ve beraber olabilmenin sırrına erişebilmek için hamur mayası yalnızca sevgiyle yoğrulan daha kırk fırın ekmek yememiz lazım. Bu da demektir ki biz toplumca sevgiyi kaybettik; sevgisiz bir cemiyette hemen herkes kendi egosu, bencilliği, şahsi hırsları ve nefsi için yaşıyor. Hem öyle bir yaşıyor ki gözü nefsinden ve nefsinin esiri olduğu paradan başka hiçbir şey görmüyor. Artık ailede, okulda, sokakta, çarşıda, fabrikada, ofiste, toplu yaşantının olduğu her yerde insanlar, müthiş bir sevgisizliği ve bunun yanında korkunç bir yalnızlığı ve bencilliği ve maddeye esir oluşu yaşıyor. Ve bütün bunların sonucunda insanlığımızı kaybettik, hem öylesine kaybettik ki adeta canavarlaştık. Ve öylesine canavarlaştık ki; cennet kokulu iki yaşındaki yavrularımıza cinsel saldırıda bulunabiliyor, sekiz yaşındaki yavrularımızı aile içi her türlü iğrenç sapkınlıklarımıza kurban edebiliyor ve yalnızca üç kuruş için yeni doğmuş bebeklerimizi doktorundan hemşiresine çete oluşturup işkence çektirerek öldürebiliyoruz. Bu durum, bizim inanç sistemimizi yıktığımızın, nefsimize ve paraya taptığımızın tipik göstergesidir. Sorarım size; bu iğrenç yaratıklara verilebilecek hangi ceza ile dağlanan yürekler soğuyabilir? Canavarlaşan bu habis ruhların azabı yalnızca dünyevi cezalarla geçiştirilebilir mi?",https://www.hurriyet.com.tr/yazarlar/fuat-bol/insanlik-nereye-42569107
Fuat Bol,"Enerji, teknoloji ve milli güvenlik (4)","Ekim 09, 2024 06:29","TOGG’un ve diğer yerli üreticilerin ardından bu kadar önemli Çin kökenli şirket fabrika kurmaktadır. Elektrikli araç şarj istasyonlarında, ünitelerin kurulum yapılabileceği yerlerin sahiplerinin ‘fırsatçı, aşırı talepkâr olması’, enerji altyapısı (trafo kapasitesi) ve enerji hattı (kablo) maliyetlerinin yüksekliği yeteri kadar şarj ağı işletmecisine, yatırımcısına rağmen yaygınlaşmanın hızını kesmektedir. İstanbul’daki son İspark ihalesindeki ‘kurgu’, ‘kasıt iddiası’ ve ‘tuhaflık’ da ayrı bir risktir. En fazla 3 yılı bulacak yakın dönemde ülkemizde üretilecek elektrikli otomobiller, fiyatlama olarak da erişilebilir, seçenek zengini hale geldiğinde şarj ağının da aynı oranda hazır olması gereklidir. Yoksa, ağ dışında kişilerin evine yapacağı altyapı yatırımları ile konu kökten çözülmeyecektir. Şarj ağı ve bu konuyla ilgili mümkün olabilecek çok sayıda şirketin varlığı, gelişmesi Türkiye’de konunun birçok açıdan sağlıklı oluşması için şarttır. Çeşitli açılardan ele alalım: 1 Enerji dağıtım lisansı da olan şirket gruplarına bağlı şarj ağı işletmecilerine  ‘tekel’ oluşturulması büyük sorundur. Bu şirketlerin çoğu yabancıların elindedir. Ve ayrıca suni taleplerle yapacakları trafo yatırımıyla da kamu zararı oluşturabileceklerdir. 2 Tekelleşme oluştuğunda yerli ve yenilenebilir enerji ile ‘ithalatı’ sıfırladık, cari açığı kapattık diye sevinirken, kâr transferi ile milli ekonomiye başka bir zarar doğacaktır. 3 Tüketici az seçenek ile fiyat tercihinde daralacak, hükümet ile elektrikli araç kullanıcısı rekabet yokluğu nedeniyle sıkça karşı karşıya gelecektir. Gerekçeleri arttırabiliriz. Türkiye, enerji dönüşümünde milli ekonomi açısından doğacak faydalar için hassastır. Şarj ünitelerinin internete bağlı, gerekirse güvenlik kamerası ile donatılmış hali de binalarımıza ve caddelerimize yerleştireceklerimizin birer ‘erişilebilir’ aparat olduğunu da unutmamamız gerektirmektedir. Kimin ne yaptığını devletin eksiksiz bilmesi, önceden onaylaması ve herkesin binalarımızda, caddelerimizde ‘at oynatmaması’ şarttır. Bugünlerde hükümet gündeminde olan ‘Siber Güvenlik Teşkilatının’ kuruluşu sonrasında ilk el atması gereken bir konu budur. Enerjide dönüşüm milli geleceğin temellerindendir. Şaibeli kişilerce yönetilen kuruluşlarca yapılan adrese teslim ihalelere teslim edilmemelidir. Sayın Cumhurbaşkanı’nın Türkiye Yüzyılı turizmde, sağlıkta, savunma sanayiinde küresel iddiası olan, enerjide dönüşümü tamamlamış ve yerli kaynaklardan, kendine yeterli, teknolojide en ileri e-mobilite araçlarını üreten ve küresel pazarlarda rekabet eden bir ülke olmaktır. Bunların oluşması için İspark yanlışı ve inadı gibi yaklaşımların ilgili Bakanlıklar ve EPDK eliyle düzeltilmesi şarttır. Bu yanlışlar Türkiye Yüzyılı’na kasıtlı darbedir.",https://www.hurriyet.com.tr/yazarlar/fuat-bol/enerji-teknoloji-ve-milli-guvenlik-4-42557078
Fuat Bol,"Enerji, teknoloji ve milli güvenlik (5)","Ekim 12, 2024 06:29","Felaket senaryosu ile zihin açarsak, tarihte kalmış bir örneği hatırlatalım; 1980’lere kadar İstanbul’da İETT’nin araç filosunda ‘boynuzlu’ denilen elektrikli troleybüsler çalışırdı. Havada döşeli elektrik hattından enerji çeker ve ilerlerdi.  Boynuzun hattan çıkması veya elektrik kesintisinde sorun olur, ulaşım aksardı. Bu örnek ile kentin yerel yönetiminin yani İstanbul Büyükşehir Belediyesi’nin o yıllarda dahi elektrikli araç ile faaliyet gösterdiğini anlatmak istedim. Diğer yandan yarın taksilerin de tamamen elektrikli araca dönüşeceği artık kaçınılmaz bir gerçek. İstanbul’da birçok ilçenin gece ve gündüz nüfusu büyük değişim gösteriyor. Bu ilçelerde elektrik dağıtım şirketlerinin trafo merkezleri günün önemli zaman diliminde ‘atıl’ duruyor. Kaynak israfı ile elektrikli araç sayısının artışı ve yeni trafo yatırımlarından ziyade bu atıl kapasitelerin EPDK veya Bakanlık tarafından tespit edilerek öncelikle değerlendirilmesi milli bir sorumluluktur. Yarın taksilerin bekleme noktaları (zaten mobil uygulamalar birçok yeni davranış geliştirmektedir) ve durakları da yeniden konumlandırılacaktır. Kısacası enerjinin geleceğinde kentlerin yönü nereye gidecektir sorusu analiz edilmeden yapılacak yatırımlar ‘yanlış’ olabilecektir. Geçen İspark ihalesindeki kasıt kokan tuhaflık uyarıcı olmalıdır. Konu ilgili bakanlıklar ve yerel yönetimler ile ana eylem kurgusu mutabakatı sağlanmadan yarım yamalak ele alınmamalıdır. Türkiye’nin milli enerji geleceği için başta İstanbul Büyükşehir Belediyesi olmak üzere belediyelerin tam ve sağlıklı bir davranış biçimi edinmeleri gereklidir. Kentsel dönüşümün ve depremzede kentlerin yeniden inşasının yoğunlaştığı bir dönemde, en azından bu yapı ve kentlerin ‘kent enerji ihtiyaç haritası’ oluşturulmalıdır. Türkiye Yüzyılı enerji alanının bütün boyutlarına hakim olabildiğimiz oranda daha güçlü gerçekleşecektir. Kent enerji yapılanmalarında e-mobilite ve şarj istasyonları belirleyicidir. Özellikle bu nedenle yerel yönetimlerin keyfiyetiyle oluşacak ‘hasar’, güvenlik dahil zaaf doğurabilecektir. İspark ve benzeri otopark işletmelerinin, geçici atanmış yöneticilerinin haddini ve becerisini aşan durumlara müdahale şarttır.",https://www.hurriyet.com.tr/yazarlar/fuat-bol/enerji-teknoloji-ve-milli-guvenlik-5-42559968
Fuat Bol,"Enerji, teknoloji ve milli güvenlik (3)","Ekim 07, 2024 06:30","Türkiye’de elektrikli araç şarj işletmeciliği EPDK tarafından ilgili bütün kamu ve özel kuruluşları ile E Mobilite Derneği’nin de görüşleri alınarak adeta ‘nakış’ gibi işlendi. 2022 yılında tartışmasız, şeffaf bir süreç ile dünyadaki ilk lisanslı işletmeciler ortaya çıktı. Bugün lisansı geçerli 170 şarj ağı işletmecisi yaklaşık 25 bin şarj ünitesinde, şimdilik yaklaşık 140 bin elektrikli araca hizmet veriyor. TOGG’un piyasaya çıkışından önce yine Sanayi ve Teknoloji Bakanlığı, Milli Teknoloji Genel Müdürlüğü eliyle ülkemizde 1572 hızlı şarj ünitesinin kurulmasını programladı. Bütün ülkeyi kapsayan bu büyük projenin ihalesi öncesinde kamu yetkilileri ilgili olabilecek kuruluşları davet ederek 3 kere toplantı yaptılar, talepleri aldılar, düzeltmelerle 46 ayrı ihaleyi aynı anda yapabilmeyi kurguladılar. Bu ihale herhangi bir tartışma olmadan başarıyla sonuçlandı. Geçtiğimiz ayın başında Türkiye’nin en büyük kenti, gerçek bir dünya megapolü olan İstanbul’da ise ‘tartışmalar’ ve ‘iptal’ doğuran bir ihale denemesi kamuoyuna mal oldu. Elektrikli otomobil kullanıcısı olarak yaşadığım İstanbul’da ‘şarj stresi’ çekmeyeceğim güne erişmek için bir an önce kenti yaygın bir şarj ağına kavuşmasını kalben isterim. Türkiye Belediyeler Birliği ve İstanbul Büyükşehir Belediyesi Başkanı Ekrem İmamoğlu’na bağlı İspark (Genel Müdürle ilgili Fetö mensubiyeti iddiaları da bulunmaktadır ) şartnamesinin ‘özel çaba’ ile düzenlenmiş maddeleriyle 170 lisanslı şarj ağı işletmecisinden sadece 1’inin girebileceği iddia edilen bir ihaleyi açıkladı. Neyse ki tepkiler sonrasında mizahi bir şekilde ‘sadece 1 katılımcıya indirgemek için’ konulan maddeyi gerekçe göstererek ihaleyi iptal ettiler. Türkiye, büyük enerji dönüşümünü ıskalamamak için elektrikli araç şarj altyapılarının geliştirilmesi ve işletilmesi konusunu ‘menfaat gruplarının’ eline bırakmamalıdır. Konu Çevre, Şehircilik ve İklim Değişikliği Bakanlığı, Enerji ve Tabii Kaynaklar Bakanlığı ve EPDK ve sektörün kurumlarının ortak aklı ile ‘çerçeve şartname’ düzenlenmesi ile her tür tekelleştirme ve gayri – milli teslimiyet ihtimallerini yok eden şekilde ilerletilmelidir. İstanbul’da esnafa rakip olarak hamburger satmakla da meşgul olan Belediye, ya İspark’ını lisanslı şarj ağı işletmecisi yapmalı veya aynı Milli Teknoloji Genel Müdürlüğü tarafından yapılan ihalede olduğu gibi, elindeki yerleri bölge veya noktalara göre bölmeli, 170 lisanslı şarj ağı işletmecisinden en geniş katılımla İstanbul’da en fazla sayıda şarj ünitesinin kurulmasını sağlamalıdır. Oldu-bitti ve adrese teslim kurgulanan bir süreç ile adresin kim olduğu belli olabilir de yarın bunun kim olacağı belli değildir. Ne demek istiyoruz? ‘Büyük’ oyuncu sayılan veya sanılanlar esasında çoğunluk hissesi Türk sermayesine ait olmayan şirketlerdir. Ve hisselerin el değiştirmesi ile İstanbul’un önemli noktalarındaki otopark binaları veya caddelerinde kurulacak şarj ünitelerinin yönetimi kime geçecektir? Enerji teknolojik bir konu olarak artık milli güvenlik kavramına dahil edilmesi gereken özelliktedir. Lübnan’da geçtiğimiz günlerde meydana gelen dijital saldırı göz açıcı olmalıdır. İspark, milli güvenliği yakından ilgilendiren bir konuda bilinçsizce yaptığı ve yapacağı bu ve benzer işlemle ülkemizin güvenlik geleceğine de baştan ipotek koyacaktır. Ciddiyetten ve yetersiz hazırlıktan uzak, kasıtlı ve kurgulu bir davranışın sorumluluğu çok büyük olacaktır. Bunu bile bile, oldu bitti ile aynı sonucu denemek ahmaklık olmayacak mıdır?",https://www.hurriyet.com.tr/yazarlar/fuat-bol/enerji-teknoloji-ve-milli-guvenlik-3-42555262
Fuat Bol,ABD ile İsrail aynıdır,"Ekim 21, 2024 06:29","Bu durum, ABD’den ziyade İsrail’in (Siyonizmin) gücünün göstergesidir. Diğer bir ifade ile ABD İsrail’i değil, İsrail ABD’yi kendine benzetti ve hatta kendine zebun (esir-tutsak) etti. İsrail, fütursuzca icra ettiği bunca vahşi katliamları hep ABD’nin sayesinde, onun destek ve himayesinde yapıyor. Zaman zaman iyi polis-kötü polis oynamaları sizi aldatmasın; İsrail’in işlemiş olduğu bütün cinayetler ABD’nin bilgisi ve teşviki ile gerçekleşmektedir. ABD’de ister Demokratlar, ister Cumhuriyetçiler kazansın ABD’nin derin devletinin politikalarında hiçbir şey değişmez. Hangi başkan gelirse gelsin bu politikaları (İsrail’e, Siyonizme hizmet eden) uygulamak zorundadır. Siyonizmin 21. asırdaki en büyük başarısı, sahip olduğu bu sapık ve sapkın ideolojisini ABD’nin resmi ideolojisi yapmış olmasıdır. Bundan dolayıdır ki ABD’deki başkanlık seçiminin adayları Siyonizme hizmet için adeta yarış halindedirler. Bizler, ‘Arz-ı mevud’u; sözde tanrı Yahova’nın İsrailoğulları’na vaad etmiş olduğu kutsal topraklar’ Siyonist Yahudilerin sapık bir ideolojisi olarak bilmekteydik. Oysa bugün aynı sapık ideoloji ABD’nin de hayalini süslemekte ve bu amaçla hareket etmektedir. Komünist Sovyetler Birliği yıkılıp dağıldıktan sonra emperyalizmin hedefine terörle özdeşleştirilen İslam ve onun mensubu olan Müslümanlar kondu. Bu yüzden Afganistan, Suriye, Irak, Libya paramparça edilerek etkisizleştirildi. Sıra Gazze ve Lübnan’dan başlanarak bütün bu bölgenin işgaline geldi. Bu satranç oyununun piyonları ise başta İran olmak üzere sürüsüyle sözde İslam ülkeleridir. İran’a Şii yayılmacılığı için yol veren bizzat İsrail-ABD ve İngiltere’dir. Aynı şekilde İslam adı altında oluşturulan tüm terör örgütlerini kurup besleyen ve geliştiren de yine bu ülkelerdir. Kendi oluşturdukları terör örgütlerini bahane edip önce Müslüman halkları birbirlerine kırdırıyorlar ve bilahare sağ kalanların yurtlarını da ‘Barış ve özgürlük getiriyoruz’ diyerek işgal ediyorlar. İran’ın yapmak istediği atom bombası da ABD’nin ‘kontrollü kaos’ yönetiminin bir sonucudur. Tam sonuç alınacak iken, öncesinde de olduğu gibi ‘tavşana kaç-tazıya tut!’ denilecek ve İran’ın mahut hevesi kursağında bırakılacaktır. ABD’nin İsrail’e ‘İran’ın nükleer tesislerini vurma’ demesi ‘VUR!’ demekten başka bir şey değildir. İran tarihi boyunca yalnızca Müslümanların başına bela olmuş ve sürekli olarak körle yatıp şaşı kalkmıştır. İbret alıp uslanmış mıdır? Asla! Diğer sözde İslam ülkeleri ise malum olduğu üzere haksızlık karşısında susmanın dilsiz şeytan olmayı gerektirdiğini bildikleri halde dut yemiş bülbül gibi susuyorlar. Zelil şeklindeki bir ölümün şeytanın semtine uğramayacağını vehmediyorlar. Ne denli yanıldıklarını yakında görecek ve zillet içindeki ölümleriyle şeytana taş çıkarttıklarını onlar da fark edecek, lakin iş işten çoktan geçmiş olacak!",https://www.hurriyet.com.tr/yazarlar/fuat-bol/abd-ile-israil-aynidir-42567413
Fuat Bol,Enerji teknoloji ve milli güvenlik (6),"Ekim 14, 2024 06:29","Daha 25 yıl önce, ANAP’lı bakan Cumhur Ersümer döneminde Türkiye kışı soğukta geçirip geçirmeyeceğini tartışıyordu. Veya 1980’ler ile az öncesinde Bulgaristan’dan elektrik satın alarak; onda dahi yetersizlikler ve kesintilerle boğuşarak yaşıyorduk. Üstelik o dönemin elektrik ihtiyacı ile bugünkü kıyaslanamaz derecede farklı idi. Türkiye, üretme ve tüketmede çağ atladı, ancak acaba ‘enerji verimliliği’ ve ‘israfsız’ akılcı kullanımda aynı derecede bir noktaya geldik mi? Maalesef henüz gelemedik. Yaklaşık on yıl önce Taner Yıldız’ın bakan olduğu dönemde, Türkiye ‘dış aydınlatmalarda‘ bir projeye kalkıştı. Daha önce yerel yönetimlere, Karayolları’na vb. kamu kurumlarına ait olan ve Enerji Bakanlığı’na devredilmiş yaklaşık 17 milyon sokak, cadde, yol, karayolu, otoyol aydınlatma armatürlerinin teknolojik olarak led ile değişimi amaçlandı. Bu projenin PPP (şehir hastanelerinin yapımında kullanılan Kamu Özel Ortaklığı finansman modeli) ile gerçekleştirilmesi öngörüldü. Hatta verim ölçümü için Ankara Çankaya’da belirlenmiş bir bölgede testler yapıldı. Bir büyük holding ihtiyaç oluşacak led için üretim çabasına girişti. Sonra proje adeta unutturuldu ve ortadan kalktı. Oysa bugün hem 17 milyon sayısı çok daha arttı hem de Türkiye sadece bu örnekteki değil, her benzerdeki ‘tasarrufa‘ fazlasıyla ihtiyaç duyuyor. Günlerdir özellikle üzerinde durduğum enerji konusunda üretmek; çok tüketebilmek kadar, üretimi akılcı kullanmak da önemlidir. Yapılarımızda hangi enerji altyapısının kullanıldığını, bunların fazla tüketimi tetikleyen veya kontrol imkânı vermeyen durumda olup olmadığını dahi bilmiyoruz. Enerji kimlik kartı diye oluşturulan uygulama tam anlamıyla yerleşmediği gibi, ötesine dahi geçilmesi, yapıların en teknolojik ve tasarruf etmeyi yönetebilecek hale dönüştürülmesi gerekiyor. Daha bu yola girmedik bile. Diğer yandan EPDK yaklaşık 3 yıl önce dünyada bir ilk olarak organizasyon yapısında ‘Enerji Dönüşüm Dairesi’ kurdu. İşte bu da fikren önemli bir merhale idi. Enerji Dönüşüm Dairesi’nin faydalar üretebilmesi için içi ve işlev alanı daha da doldurulmalı, dönüşüm esnasında verimlilik artışının da sağlanması amaçlanacağı için enerji verimliliği konusu da aynı kapsama dahil edilmelidir. TOGG kullanıcısı olduğumdan itibaren fosil yakıtlı araçta tüketime dikkat ettiğimden çok daha fazlasını şimdi yapıyorum. Menzilden eksiltmemek için her türlü tedbiri alıyor, dikkatli kullanımı azami ölçüye çıkartıyorum. Bir otomobil alanında yaptığım bu dikkatli kullanımı hayatın her tüketim noktasında yaygınlaştırdığımda faydanın ödediğim faturaya nasıl yansıdığını görebiliyorum. Bu faydayı doğuran yaklaşımın bütün millete, işletmelere ve kurumlara yayılmasının, fazladan tükettiren veya bunu azaltmayı yönetme imkânı vermeyen altyapıların değiştirilmesinin sağlanmasının toplamda ülkeye nasıl menfaat sağlayacağını görebiliyorum. Türkiye, zihniyetini ve gelecek vizyonunu umutlu bir şekilde değiştirir, her altyapısını gelişkin hale getirirken enerjide verimlilik boyutunu da layıkıyla ele almalıdır. EPDK Enerji Dönüşüm Dairesi’nin piyasa düzenleme faaliyeti gibi gözükmese de bu verimlilik artışı konusunu sahiplendirilmesi yerinde olacaktır. Verimlilik daha az tüketim, daha az tüketim ise ağırlığı ithalata dayalı maliyeti olan bir piyasada da ekonomik sonuç demektir. Verimlik sağlanmasında da teknoloji ve güvenlik mutlaka beraber düşünülmelidir.",https://www.hurriyet.com.tr/yazarlar/fuat-bol/enerji-teknoloji-ve-milli-guvenlik-6-42561377
Fuat Bol,Tuhaflıklar ülkesi,"Ağustos 19, 2024 06:29","Halbuki bu ülke insanı, kendi olup, kendinde olduğu asırlar boyunca, örnek insan olmuş ve bu insanla şu veya bu şekilde tanışan, münasebet kuran diğer insanlar tarafından parmakla gösterilmiş ve kendisine gıpta ile bakılmıştır. O gün bugündür kendilerine benzemek için, her şeyimizi feda ettiğimiz Batılılar bile (Bizans’ın son megadükü-Lukas Notaras), o vakitler; ‘Başımızda Latin serpuşu (şapka) görmektense Osmanlı sarığı görmeyi yeğlerim’ demiştir. Latin serpuşundan maksat, Avrupalı sırtlan sürülerinin (Haçlı) Konstantinopolis’te (İstanbul) kendi dindaşlarına (sırf mezhepleri farklı diye) reva görüp sergiledikleri alçakça zulümlerdir. Kendi dindaşına adeta bu denli soykırımı uygulayan Batılıların, başka din mensuplarına ne yapabileceklerini varın siz hesap edin. Öyle ince ince düşünüp hesap yapmaya gerek yok. Nitekim tarih boyunca sergiledikleri iğrençlikler ortadadır. Almanların, 2. Büyük Savaş’ta Yahudilere, bugün de Yahudilerin Filistinli Müslümanlara yaptıkları soykırıma varan vahşetleri ortada. Bakınız; Müslümanlarla gayr-i müslimler arasında çok savaşlar oldu. Müslümanların galibiyeti ile biten savaşların hiçbirinde adaletin (savaş hukuku) dışına çıkılmamış ve asla hiç kimseye zulüm yapılmamıştır. Savaş sonrasında da kimsenin dinine, canına, namusuna, malına dokunulmamıştır. Mesela bugünkü Yunanistan 500 sene Türklerin hükümranlığında kaldı; bu zaman zarfında, Rumlar, tüm haklarını muhafaza etmişlerdir ve hiçbir Rum’un burnu, haksız yere kanamamıştır. Hıristiyanların galip geldiği savaşlarda ise, asla savaş hukukuna uyulmamış ve akla hayale gelmeyen işkenceler ve iğrençlikler sergilenmiştir. Mesela bu sırtlan sürüleri Endülüs’e girdiklerinde hem Müslümanların ve hem de Yahudilerin köklerini kazımışlardır. Bir tekinin bile yaşamasına müsaade etmemişlerdir. Yine Batılıların işgal ettikleri Amerika kıtasına bakın, on binlerce Kızılderili’yi öldürerek, kelimenin tam anlamıyla soykırım yapmışlardır. Bugün Amerika’nın asli sahiplerini mumla ararsanız da bulamazsınız. Ama gelin görün ki, bu Batı medeni, biz ise vahşi olduk! Nasıl olduk derseniz; sebebi çok açık: Biz, Batıya benzemek için, sahip olduğumuz tüm değerleri yitirdik. Onlar da bu değersiz ve şuursuz kitlelere, bu günkü yalanları yutturdular. İşin tuhafına bakın ki, hâlâ uyanamadığımız gibi, uyanan birkaç kişiyi de linç ediyoruz. Tanzimat’tan beridir, celladına aşık nesiller yetiştiriyoruz. Ve biz bu hastalıklı hale öylesine müptela olduk ki; içeride ve dışarıda bizim maddemizi ve manamızı yok edenleri aziz, kahraman, medeni ve erişilmez olarak tanımlıyor ve kendimizden olanlardan ve değerlerimizden ise, kelimenin tam anlamıyla iğreniyoruz. En büyük düşmanımız cehalettir. Bize kendimizi unutturdular, kendimizin cahili olup, birbirimize düşman kesildik. Değerlerimizi yitirdik, bilmediğimiz ve cahili olduğumuz değerlerimizi, özellikle hiç bilmediğimiz ya da yanlış bildiğimiz dinimizin düşmanı olduk. Bu girdabın içinden çıkmanın tek bir yolu var, o da gerçek manada milli bir eğitimdir. Şimdiye kadarki gibi, adı olup kendisi olmayan milli eğitim değil elbette. Yunusları, Mevlanaları, Hacı Bektaş-ı Velileri, Fatihleri, Kanunileri, Mimar Sinanları, Bakileri, Sokulluları, Harizmileri, Ali Kuşçuları vb. yetiştirecek maarif müesseselerine muhtacız.",https://www.hurriyet.com.tr/yazarlar/fuat-bol/tuhafliklar-ulkesi-42507441
Fuat Bol,Ah şu ilahiyatçılar,"Ağustos 26, 2024 06:29","Her şey zıddıyla kaim olduğuna göre, insanların en şerli olanları, en kötüleri de dini dünya menfaati için kullanan, insanları saptıran ve onların ebedi felaketlerine sebep olan kötü din adamlarıdır. Burada iki hususa dikkatinizi çekmek isterim: Birincisi, bahse konu olan bu denli kötü din adamları, cehennem ehlinin köpekleri olacaktır (Hadis-i Şerif). İkincisi de kıyamet bu denli kötü din adamları yüzünden kopacaktır (Dünya bile bu soysuzların alçaklıklarına daha fazla tahammül edemeyecektir!). Ahmet Hamdi Tanpınar’ın ifade ettiği gibi dini ve din eğitimini ihmal ederek münevver (Doğu ile Batı’yı bilen, din ilimlerinde mütehassıs, pozitif bilimlere aşina, pedagojik eğitimli) din adamı yetiştirmedik; cami kürsüleri cahil cühelanın elinde kaldı. Halkımızı bunların eline teslim ettik. Camiye giden cahil oldu, gitmeyen köksüz kaldı. Vaktiyle Süleymaniye Camii’nin mihrabı imamsız kalmasın diye bekçiyi oraya imam olarak tayin ettiler. Din ve iman konusunda samyeli estirilen ülkemizde yetkin din adamı kalmamıştı. Gerçek manada dinini bilen olmadı, olamadı. (Lisedeki fizik hocam (Fazıl Tezey) “Cuma namazı için camiye gittim. İmam hutbede ‘Birileri Ay’a gittiğini iddia ediyor. Ay, Allah’ın nurudur, oraya ayak basılır mı? İnsan yanar kavrulur. Yalan söylüyorlar’ deyince hemen pabuçlarımı aldım ve camiden çıktım. Gidiş o gidiş, bir daha bu imamların arkasında namaz kılmadım” demişti.) Hâlbuki o imam, astronomi okumuş olsaydı böyle mi diyecekti? O kapkara cehalet içindeki sözde imam, dinini ve Rabb’ini ne kadar anlayıp bilecekti? Zira yaradanı en iyi anlayabilenler âlimlerdir. Dinde en üstün rütbe ilim rütbesidir. (Hadis-i Şerif) Sonuç itibarıyla dinden bihaber nesiller eliyle onlarca yıl geçirdik. Dinini bilmeyen şeytanın maskarası olur; nitekim oldu da. F. Gülen diye bir iblis geldi; bütün bir toplumu, sözde din-diyanet diyerek zehirledi. İnsanımız dinini, gerçek manada bilmiş olsaydı, mahut iblis böylesine at oynatabilir miydi? Bu pisliğin sadece şu cümlesi, onun ne menem bir iblis olduğunu gözler önüne seriyor ama bunca ilahiyatçı ve bünyesinde yüzbinleri barındıran Diyanet camiasından tek ses çıkmadı. Hadi halkımız cahildi, dinini-diyaneti gerektiği gibi bilmiyordu; tv ekranlarında mangalda kül bırakmayan prof. payeli ilahiyatçılarımız neden sustu? Neredeydiler? Adam bu cümlesi ile ilahlığını ilan ediyor, küfrün-imansızlığın zifiri karanlığına gömülüyor: ‘Cebrail gelse, falan yere oy verin dese, kovarım!’ Cebrail Aleyhisselam meleklerin ulularındandır ve Allahüteala ile seçilmiş kulları olan peygamberler arasında elçilik görevi yapar; vahiy (ayet) getirir. Bu bakımdan Namus-ı ekberdir (Diğer meleklerin bilmediği vahyin sırlarına sahiptir). Bu ulu meleği Allahüteala kimlere gönderiyor? Peygamberlere gönderiyor. Bana gelse diyerek kendisini önce peygamber ilan ediyor; onu kovardım diyerek de ilahlığını ilan ediyor. Öyle ya hangi peygamber, bu meleğe karşı böyle tavır takınabilir? Dinle, Allahüteala ile peygamberle, melekle alay ediyor; ilahiyatçılardan çıt çıkmıyor. Hani haksızlık karşısında susan dilsiz şeytandı? Bendeniz o vakitler bulunduğum Türkiye gazetesinde bu melun hakkında yazılar yazmış ve şimdilerde yurtdışında kaçak olan İstanbul Cumhuriyet savcılarından Celal Kara tarafından hakkımda dava açılmıştı. (F. Gülen’e hakaretten) İlahiyatçılarımız ve Diyanet erbabı yazının başında işaret edilen, istenmeyen durumlara düşmek istemiyorlarsa, gereğini yapsınlar; dinlerine sahip çıksınlar ve aziz dinlerine musallat olan iblisleri tespit ve ilan etsinler. Susup ve hatta destek olup üç günlük dünya için ebediyetlerini feda etmesinler! Yalnızca kendilerini değil onlara inanan ve peşlerinden giden kitleleri de sonsuz felakete sürüklüyorlar.",https://www.hurriyet.com.tr/yazarlar/fuat-bol/ah-su-ilahiyatcilar-42512053
Fuat Bol,AK Parti’nin siyasi devrimi,"Ağustos 21, 2024 06:29","AK Parti iktidarına kadarki dönemde Türkiye’de sözde milli irade vardı; Meclis’in duvarındaki ‘Egemenlik kayıtsız şartsız milletindir’ ibaresinin içi boştu. Zira milli irade, sürekli olarak askeri darbelerle istiskal edilmiş; milletin hür iradesiyle seçtiği vekiller ve onların meydana getirdiği hükümetler düşürülmüş, Meclis kapatılmış, bunlarla da yetinilmeyip bakan ve başbakan düzeyindeki seçilmiş insanlar darağaçlarında idam edilmiştir. Vesayetle malul (hastalıklı) milli iradenin en üst düzeydeki temsilcisi olan başbakanın (Demirel) şu cümlesi her şeyi anlatsa gerektir: ‘Makamımda otururken Adnan Bey’in (Menderes) idam sehpasındaki hali sürekli gözlerimin önündeydi!’. Bu denli travmatik haline rağmen Demirel, her şeyi göze alarak kalkınma hamlelerine girişmiş ve bunun bedelini askeri muhtıralara ve darbelere muhatap kılınıp, iktidardan uzaklaştırılarak, sürgüne gönderilmekle ve hatta siyasetten menedilmekle ödemiştir. Belli ki birileri bu memleketin kalkınmasını istemiyor. Dışarıdaki bu vesayet odakları, içeride de kendi sözlerinden dışarı çıkmayacak ‘uşak’ tabiatlı idareciler arzu ediyorlar. Bu odaklar, özellikle de savunma sanayisinde taş üstüne taş konmasını istemezler. Zira Türkiye güçlenirse karşılarında ‘Osmanlı’yı bulacaklarından ödleri kopar. Dolayısıyla savunma sanayisi hamlelerini engellemek için meşru-gayr-i meşru yapmayacakları çirkinlik ve adilik yoktur. İç ve dış vesayet odakları Erdoğan’ı ve zihniyetini tanıyorlardı. Daha açık ifadesiyle; Erdoğan ve onun zihniyeti iktidara gelirse başlarına bela alacaklarını çok iyi biliyorlardı. Zira daha dün Erbakan’ı iktidardan uzaklaştırabilmek ve başlatılan kalkınma hamlelerinin önünü tıkayabilmek için akla karayı seçmişlerdi. Erdoğan’ı bildikleri içindir ki; onu, okul kitaplarında yer alan ve rejimin ideologlarından olan Ziya Gökalp’in bir şiirini okuduğu için İstanbul Büyükşehir Belediyesi Başkanlığı’ndan aldılar, siyasi yasaklı kılıp hapse koydular. İşte Erdoğan o gün bugündür; açık ve gizli vesayetin hüküm sürdüğü gazete manşetleriyle, bürokratik oligarşiyle, her çeşit terör örgütleriyle ve siyaset bezirganlarıyla vuruşa vuruşa bu günlere geldi. Vaktiyle merhum Turgut Özal da yasakların karşısında dimdik durmuş ve özellikle ülkemizi açık hapishaneye (siz, tımarhaneye diyebilirsiniz) çeviren TCK’daki 141, 142 ve 163. maddelere karşı verdiği mücadele unutulmazdır. Mahut odakların tehditlerine pabuç bırakmayan Özal aynen şöyle diyordu: “Ölümü göze alan siyasetçinin iki gömleği vardır; biri bayramlık, biri idamlık.’ Risk alamayan ve hatta ölümü göze alamayan siyasetçi idare-i maslahatçıdır; bunlar yalnızca günü kurtarmanın derdindedirler ve asla devrim yapamazlar. İşte Erdoğan bu riski aldı, ölümü pahasına iç ve dış vesayet odaklarıyla mücadele etti ve demokrasiyi rayına oturttu; milli iradeyi gerçek manada hâkim kıldı. Bir de şu darbe anayasasından kurtulup gerçek manada demokratik bir anayasaya sahip olabilirsek; böylece pösteki saymaktan büsbütün kurtulacak, devlet ile milletin önü açılmış olacaktır ama...",https://www.hurriyet.com.tr/yazarlar/fuat-bol/ak-partinin-siyasi-devrimi-42508826
Fuat Bol,Osmanlı düşmanlığı,"Ağustos 24, 2024 06:29","Ve dünyanın hiçbir yerinde ecdadına kötü söyleyene ve hatta sövene iyi gözle bakılmaz. Bu karanlık tipler, asıllarını inkâr ettiklerinden dolayı, haramzade olarak bilinirler ve her daim ve her yerde aşağılanırlar. Biz burada Osmanlı güzellemesi yapıyor değiliz; Osmanlının yaptıkları da yapamadıkları da tarihen sabittir, bizim yapmaya çalıştığımız bir hakkı teslimden ibarettir. Yoksa, hiç kimsenin padişahlığı falan savunduğu yok; o konu, tarihsel olarak gelmiş geçmiş ve bitmiş bir konudur. Biz bugün, Cumhuriyet rejiminde de büyük çoğunlukla seçilen başbakan veya cumhurbaşkanının çocuklarının ya da diğer aile mensuplarının devletin üst kademelerindeki görevlendirilmelerine bile sıcak bakmıyoruz. Değil ki, kendilerinden sonra yerlerine kaim olabilsinler. Liderlere en bağlı kişiler bile onların çocuklarını babalarının makamlarına layık görmezler. İslam tarihinde ilk dört halifenin seçimi şura (danışma meclisi üyelerinin seçimi) yöntemiyle gerçekleşti. Hz. Ömer’in (Allah ondan razı olsun) hilafetinin sonlarında, bir kısım ashabı kiram, kendinden sonra oğlu Abdullah’ı halife bırakmasını telkin ettiler. Hz. Ömer bu talebi geri çevirmekle birlikte, şu tarihi cevabı verir: ‘Bir evden bir cenaze yetişir!’. ‘Nerde o Hz. Ömer gibi insanlar’ diyeceksiniz ama ondan önce, ‘nerde o Hz. Ömerleri yetiştiren toplum’ denmesi gerekir. Nitekim insanlar, layık oldukları idare şekli ve idarecilerle yönetilirler. Şu hâlde, yöneticilerimizin nasıllığına bakmadan önce, biz kendi yaptıklarımızın niçinine ve nasıllığına bakmalıyız. Olayları, meydana geldikleri zamandaki şartları dikkate alarak değerlendirmek lazımdır. Devlet-i Aliyye-i Osmaniye, hüküm sürdüğü 622 yılda adaletin ve kimsesizlerin kimsesi olmanın temsilciliğini yapmıştır. Onun padişahı (Fatih Sultan Mehmet) Batılının gözünde ‘Grand Türk’ Büyük Türk’tü; tıpkı devletinin Devlet-i Aliyye (Büyük, Yüce Devlet) olması gibi. Topkapı Sarayı’nın kapısındaki kitabede; ‘Dünyadaki tüm mazlumların koruyucusu ve kollayıcısı olan Sultan’ diye yazar. Böyle bir misyona sahip, dünya üzerindeki tek lider, Osmanlı padişahıdır. Diğer tüm imparatorlar elde ettikleri gücü, insanları ezmek ve onları sömürmek için kullanmışlardır. Bu durumun tek istisnası Osmanlı yönetimidir. Nitekim Osmanlı yıkıldıktan sonra, Osmanlının topraklarında onlarca devlet (45) zuhur etti. Bunca devlette yaşayan tüm halkların, canları, malları, dilleri, dinleri, namus ve haysiyetleri asırlar boyunca Osmanlının adil yönetimiyle korundu. Korundu ki, sahip oldukları bu değerleriyle yeni devletlerini kurabildiler. Daha dün (1989), Türkleri ülkesinden kovan Bulgaristan Cumhurbaşkanı Todor Jivkov; ‘Türklerin tarih boyunca yaptıkları hatayı biz yapmayalım. O hata sonucu biz devletimizi kurduk. Türklerin kökünü kazıyalım ki, yarın-öbür gün devlet olarak karşımıza çıkamasınlar!’ demişti. Türk düşmanı, zalim Jivkov bile Türklerin, tarihteki adil yönetimini itiraf ederken, bizden gözüken kimi türedilerin ecdat düşmanlığını ne ile izah edebiliriz? Bunca haramzadenin nereden çıktığı (kökleri) iyi araştırılmalı, analizi yapılıp teşhir edilmelidir.",https://www.hurriyet.com.tr/yazarlar/fuat-bol/osmanli-dusmanligi-42510980
Fuat Bol,Özgüven eksikliği,"Ağustos 31, 2024 12:39","Geldiğimiz şu aşağılık noktaya bakar mısınız: ‘Ne yaptıysa Batı yaptı; aydınlanmanın kaynağı Batı’dır. Tüm buluşlar Batı’nın eseridir. Rönesansı da reformu da Batı yaptı; biz bunlardan hiç birisini yapmadığımız, yapamadığımız için geri kaldık. Arap kültürünün ve İslamiyet’in doğmalarına bağlı kalıp ilerleyemedik. Batı, demokratik ve aydınlanmacı anlayışıyla hep ileri gitti. İslam ülkelerinin haline bakın; hepsi dökülüyor; hepsi Batı’ya muhtaç, Batı yardım etmese ekonomileri çöker’. Bu ruh halinin meydana getirdiği aşağılık kompleksiyle biz hiçbir yere varamayız. Yalan üzerine bina ettiğimiz karanlık bir dünyaya kendimizi hapsetmişiz. Bu kafayla bu karanlık dehlizden çıkmanın imkân ve ihtimali yoktur. Batı daha düne kadar at üzerindeki Türkün üzengisini (ayağını değil) öpmekle şerefyap olabiliyordu. Batı, bütün beldeleriyle zifiri karanlıktı, İslam’ın nuruyla, Müslüman bilginlerin aydınlatmasıyla Batı aydınlandı. Batı, Endülüs İslam medeniyeti ile tanışmasaydı, oradaki bilim Avrupa’ya yayılmasaydı Batı’da ne Rönesans olurdu ne de Reform. Batı, Orta Çağ karanlığını yaşadı ve vahşi hayvan sürüleri gibi birbirlerini boğazladı. Oysa aynı Orta Çağ’da Müslümanlar medeniyetin zirvesinde olup huzur içinde yaşamaktaydı. Ama bu durum, bizim nesillere böyle anlatılmadı; Müslümanlar da Orta Çağ’da vahşeti yaşadı biliyorlar. Bundan dolayı ısrarla söylüyoruz ki Prof. Dr. Fuat Sezgin Hoca’nın bu husustaki çok kıymetli çalışmaları ders olarak okutulmalıdır. O şekilde gelecek nesillerimiz gerçekleri görür, duyar ve kapılmış oldukları bu aşağılık kompleksinden kurtulurlar. Neyi görürler, neyi bilirler diye sormayın. Avrupa’nın sözde en medeni ülkesi bilinen İsviçre değil mi? Kim Milyoner Olmak İster yarışmasında sorulan bir sorunun cevabının İsviçre olması herkesi dehşete düşürmüştü. Soru şu idi: 1980’lere kadar hangi ülkede yetim, gayri meşru doğmuş, ebeveyni alkolik, ayrılmış veya fakir olan çocuklar devlet tarafından açık artırmada satılarak çiftliklerde zorla çalıştırılmıştır?’ Peki, Avrupa’nın birçok ülkesinde (Belçika, Hollanda, Fransa vb.) zencilerin zincirlere vurulmuş olarak kafeslerde hayvanlar şeklinde teşhir edildiklerini biliyor musunuz? 1960 yılında bile ABD’de zencilerle beyazlar aynı okula gidemiyor, aynı toplu taşımayı kullanamıyor, siyahi bir hasta beyaz bir doktora muayene olamıyordu. Batı’da kadın, evet, 1850’lerde kadın insan sayılmıyordu. Batı, bugün hangi insanı değere sahipse (bilim dahil) hepsini ama hepsini İslam’dan ve Müslümanlardan aldı. Evet, şaka değil Batı’da daha düne kadar kadının adı bile yoktu. Sıfır sayısını Müslüman alimler buldu; sıfırsız matematik olabilir mi? Batı’da Romen rakamları bu rakamlarla basit işlemlerin dışında hiçbir matematik problemi çözülemez. Şu anki rakamları Batı, Müslümanlardan aldı. Batı dünyayı düz tepsi gibi bilirken ve yuvarlak olduğunu iddia eden biliminsanlarını öldürürken, İslamiyet 1400 sene öncesinden bunları açıklıyordu. Ama dedik; bize, hakikatler ceket astarımızın içinde unutturuldu. Her şeyimizle geçmişimizden koparıldık. Peki Batılı olabildik mi? Asla! Doğulu kalabildik mi? Asla! Sahi biz kimiz? Köklerinden koparılmış ve beyin ölümü gerçekleşmiş birer ‘hiç’iz! Not: Yıllık iznimi kullanacağımdan yazılarıma bir süreliğine ara veriyorum; sağlıcakla kalın, en kalbi hürmetlerimle F.B.",https://www.hurriyet.com.tr/yazarlar/fuat-bol/ozguven-eksikligi-42516441
Fuat Bol,"Enerji, teknoloji ve milli güvenlik (2)","Ekim 05, 2024 06:30","Dönemin Bakanı Yıldız’ın özetle aktardığım ifadesi enerjinin bir ülkenin büyümesindeki hayati önemi ve gerekliliği ancak fiyatıyla da vatandaş – devlet ilişkisindeki kritik yerini anlatmaktaydı. Enerjinin ikinci önemi daha üst seviyededir; milli bütçe açısından en büyük ‘gedik’ açıcıdır. Türkiye, enerjide giderek azalması için yoğunlaşan çabalara rağmen hala net ithalatçı konumdadır. Milli bütçede cari açığın en önemli yüzdesine enerjide dışa bağımlılık ve ithalat neden olmaktadır. Karadeniz ve Akdeniz’de, Güney Doğu’da artan arama çalışmaları, bu amaçla devreye sokulan sismik sondaj gemileri, Kıbrıs açıklarında ortaya çıkan uluslararası tartışmalarla konu devletin gündemindeki yer ve önemini azaltmamıştır. Bazı kesimler bu teşebbüslere, ortaya çıkan sonuçlara köklerindeki art bakış nedeniyle alaycı, küçümseyici yaklaşsalar dahi, olumlu gelişmeler devam etmektedir. Akkuyu nükleer santralının devreye girecek olması, yenilenebilir enerjide son yıllarda artan kapasite, enerjide dönüşümün her tür binaya, kent dışında köye, kırsala dahi yansımaya başlaması, ilerde Türkiye’nin bu alanda rahat nefes alabileceğinin müjdecisi olan göstergelerdir. Enerjide dönüşümle azami sayıda yapının şebekeden bağımsız kendine yeterli hale gelebilmesi, yenilenebilir kaynaklar ve nükleerden karşılanan enerji kapasitesinin, artışı durdurulacak ve mümkünse de zamanla sıfırlanacak enerji ithalatı ile milli bütçede açığın yılda ortalama 40 milyar dolar azalması anlamına gelecektir. Daha da önemlisi ithalatın yol açtığı ‘dışa bağımlılık’, tıpkı İHA veya geniş anlamda savunma sanayisinde olduğu gibi azaltılıp sıfırlandıkça Türkiye’nin muktedir, hükümran, iddialı ülke olma iddiası, New York’ta Birleşmiş Milletler binasının tam karşısına dört başı mamur Türkevi’ni dikip, Ermenistan Başbakanı’nı o binada kabul etmekten bile daha anlamlı, etkili sonuçlar doğuracaktır. Gerçek ve tam bağımsızlık için enerjide sürdürülebilir ve kendine yeterli olmak Türkiye Yüzyılı’nın temel stratejik hedefi olarak değerlidir. Cumhurbaşkanı Recep Tayyip Erdoğan’ın enerjiye de savunma sanayisi kadar önem verdiğini görüyoruz. TOGG ve peşi sıra Çin menşeili BYD, muhtemelen Cherry, MG, Habaş Grubu’nun girişimi, Düzce’de Volta, Ziraat Bankası’nın ortak olduğu elektrikli traktör projesi gibi birçok elektrikli araç üreticisinin yatırımı, fosil yakıt bağımlılığını azaltacak adımlardır. Erdoğan’ın mevcut Enerji Bakanı Alparslan Bayraktar, Sanayii ve Teknoloji Bakanı Fatih Kacır çok genç yaşlarında müktesebatlarının doluluğu ile bu büyük sorumluluğu taşımaktadırlar. Bir önceki Bakan Fatih Dönmez ‘Enerji hayattır’ demişti. Doğru, fiyatı ile herkesi ve üretimi etkileyen, ithalatı ile milli bütçeyi sarsan, yokluğu ile de milli güvenlik sorunu tetikleyebilecek bir konu olan enerji hayattır. Enerji yoksa hastanede ameliyat, okulda eğitim, fabrikada üretim olmaz, evde aş pişmez... Ve Türkiye son 22 yılda altyapı ve üstyapıda eriştiği düzeyi katma değerli teknolojik ürün ile taçlandıracağı, yapay zekâya entegre bakışı da geliştireceği için sadece bugünkü ihtiyacın değil yarınkinin de karşılanacağı bir düzeni kurmak zorundadır. Ulaşım, sağlık, turizm alanında gelinen üst seviye teknoloji ve enerjide de gelecek ve ‘beka sorunu’ potansiyelinden dolayı eksiksiz düşünülmelidir.",https://www.hurriyet.com.tr/yazarlar/fuat-bol/enerji-teknoloji-ve-milli-guvenlik-2-42553832
Fuat Bol,"Enerji, teknoloji ve milli güvenlik (1)","Ekim 02, 2024 06:30","Önceleri odunla başlayan enerji hammadde kaynağı zaman içinde zenginleşti; kömür ve fosil yataklar eklendi. Bilahare mumla aydınlanan insanoğlu odun ve kömürle ısındı; çok sonraları ise buharla sanayi devrimini gerçekleştirdi. Ne kadar çok kaynaktan ne kadar çok yoğun ölçüde enerjiye ulaştıysa o denli makineleşti ve ilerledi. İlk otomobil elektrikli olmasına rağmen, elektriğin o dönem şebeke yokluğu nedeniyle iletilememesi ve depolanamaması, petrol kaynaklarının keşfi ile fosil yakıtlara yönelindi. Henry Ford’un seri üretime geçişi ile otomobil, daha sonraki dönemde ticari havacılıkla birlikte petrol vazgeçilmez hale geldi. Enerjinin insanoğlunun hayatına kılcal damarlara kadar vazgeçilmez şekilde sızması durmadı; önce transistörlü, tüplü radyo derken, elektrikle çalışan televizyon, ocak, küçük ev aletleri, çamaşır-bulaşık makinesi, fırın, müzik seti evlerimizi mum ve fitilli lamba kullanımından ciddi bir enerji tüketim yerine dönüştürdü. Gelişme durdu mu? Hayır! Önce masaüstü bilgisayar, cep telefonu, tablet yeni enerji tüketicileri olarak hayatımıza eklendi. Bugün, yaklaşık son on beş yıldır da giderek ivme kazanan elektrikli otomobiller sahnede yerini aldı. Düşünün ki düne kadar bir hane günde birkaç kilovat ile ihtiyaçlarını karşılarken, evinde aracını şarj edecek ihtiyaç sahibi ile günlük talep 25 kilovat ve ötesine geçti. Diğer yandan da dünya gündeminde küresel ısınma ve iklim değişikliğinin dayattığı önlem çabaları, artan enerji talebinin yerinde ve su, rüzgâr ile güneş gibi yenilenebilir kaynaklardan karşılanma gereğini ortaya koydu. Enerji alanında ‘Büyük dönüşüm’ yeni başladı derken, değişim aracı olan paranın da dijital varlıklara evrilmesi, kripto para (bitcoin vb.) üretimi için yüksek enerji ihtiyacı bir gerçek olarak karşımıza çıktı. Peki, enerji talebinin sınırına geldik mi? Hayır... Bill Gates, Steve Jobs gibi isimlerle eş değer konumdaki akademisyen ve iş insanı Eric Schmidt yapay zekâ nedeniyle ABD’yi doğacak talebin ülke içinde karşılanamayacağı noktasında kesin açıklamalarla uyardılar. Kısaca; elektrikli otomobiller, kripto varlık üretimi, yapay zekâ ve buna dayalı otomasyon ve robotik hayat, e-ticaret ve inter-net, veri merkezleri, uydu ve mobil haberleşme alt yapıları önümüzdeki dönemde enerji ihtiyacını, dün hayal edilemeyecek oranda artıracak. Enerjide bu büyük talep patlaması ve dönüşüm, Türkiye için ne gibi fırsatlar ve riskler getirecek? Üzerinde planlı ve kararlı şekildi durmamız, birçok açından ‘beka sorunu’ olarak bakarak hazır olmamız gereken bir alandır.",https://www.hurriyet.com.tr/yazarlar/fuat-bol/enerji-teknoloji-ve-milli-guvenlik-1-42550504
Fuat Bol,Dünya Siyonizm’in emrinde,"Ağustos 28, 2024 06:29","ABD’deki her iki başkan adayı da insanlıktan nasibi olamayan İsrail yönetiminin sergilemekte olduğu vahşete yardım için yarış halindeler. Küfür tek bir millettir ölçüsüyle, tüm bu rezilliklere bir mana vermek mümkün lakin bizdeki ana muhalefet partisi Genel Başkanı Özgür Özel’in HAMAS’ı terör örgütü olarak görmesine ne demeli? Neymiş efendim; HAMAS, bir sabah aniden İsrail’e saldırmış ve oradaki onlarca masum insanı katletmiş. Yaptığı bu eylemden dolayı da HAMAS’a terör örgütü denmeliymiş. HAMAS, bu eylemi durup dururken mi yaptı? HAMAS’ın bu eylemi, nefsi müdafaadan da öte canhıraş bir baskındır. Zira Filistin toprakları onlarca yıldan beri, İsrail’in işgali ve zulmü altındadır. Filistinlilerin evleri, bağ ve bahçeleri zorla ellerinden alınıyor ya öldürüyor ya da sürülüyorlar. İsrail devleti kurulduğu günden beri dağdan gelip bağdakileri kovmakla meşgul. Erdoğan, BM kürsüsünden İsrail devletinin Filistin topraklarını adım adım nasıl ilhak ettiğini harita üzerinden tüm dünyaya gösterdi. Topraklarının yüzde 80’i işgal edilmiş ve oralarda yaşayan halkı her türlü baskı, zulüm ve işkenceye tabii tutulmuş bir halk ne yapsındı? Kuşatma altındaki bir kale düşünün (bizim tarihimizde de çok örnekleri vardır ve yapılan hareket kahramanlık olarak bilinir) dışarıdan tüm lojistiği kesilmiş. Günler haftalar geçiyor, içerideki insanlar açlık ve susuzluktan ölümle burun buruna geliyorlar. İşte kuşatma altındaki bu kale halkı, bir sabah huruç (çıkış) harekâtıyla çıkıp düşmana saldırıyor. HAMAS, durduk yerde yapmadı derken, İsrail zaten Filistin’le her an savaş halindeydi. Bizim ülkemiz de vaktiyle işgale uğramıştı. Düşmanla savaşmak için kurulan Müdâfaa-i Hukuk Cemiyetleri neydi? Bunlar sonradan birleşip Kurtuluş Savaşı vermedi mi? Maraş’ta, bir Müslüman kadının başörtüsünü Fransız askeri açtı diye ayaklanma başlamadı mı? Burada ise yalnızca başörtüsü değil, Müslümanların sahip oldukları her şeye saldırı vardı. Onlarca yıl süren bu saldırılar giderek artıyordu. HAMAS ne yapsındı? Tüm bu cinayetleri, zulüm ve işkenceleri oturup seyretse mi idi? Siyonistler ve onların dünyadaki uşakları böyle düşünebilir ama Kuvayımilliye’den geldiğini iddia eden CHP Genel Başkanı’nın bu düşüncede olmasını nasıl izah edebiliriz? Kediyi bile sıkıştırıp ona dünyayı dar edersen can havliyle aslan kesilmez mi? Şuurunu kaybetmiş CHP bu hastalıktan bir türlü kurtulamıyor; önceki Genel Başkan da (Kılıçdaroğlu) “YPG-PYD terör örgütü değildir, bize mi saldıracak, Suriye’de ne işimiz var?” diyerek basiretsizliğini ve aymazlığını sergilemişti.  Gel de CHP’nin değişeceğine inan!",https://www.hurriyet.com.tr/yazarlar/fuat-bol/dunya-siyonizmin-emrinde-42513487
Fuat Bol,Erdoğan’ın mücadelesi -1-,"Ağustos 05, 2024 06:29","Hatalarıyla sevaplarıyla bu 22 yılın muhasebesini, kabataslak yapacak ve bunu yüzde oranına vurursak yüzde 70 ‘iyi’, yüzde 30 ‘iyi değil’ demek insaflı olmanın gereğidir. 3. Dünya Savaşı’nın konuşulduğu bu zamanda, ya Erdoğan başta olmayıp da savunma sanayisinde bugün gelinen noktayı yakalamamış olsaydık halimiz nice olurdu? Başta dost ve müttefik gözüken ülkeler olmak üzere neredeyse tüm ülkeler, Türkiye’nin savunma sanayisinde adım atmasını istemediler. Türkiye’ye parasıyla silah ve mühimmat vermezlerken ve hatta verdirmezlerken, Türkiye’nin düşmanlarına (PKK-YPG-PYD) bunları bedava verdikleri gibi nasıl kullanabileceklerini de öğretiyorlar. Erdoğan, gözünü karartıp ölümü pahasına bu denli siyasi iradeyi ortaya koyup her safhasını sıkı bir şekilde takip etmeseydi; bugün ne kendi füzemizi, ne İHA, SİHA ve TİHA’mızı, savaş uçağımızı, savaş helikopterimizi, topumuzu, tüfeğimizi, hava savunma sistemimizi, hava savunma muhribimizi, görünmez fırkateynimizi ve hücum botumuzu ve bunlar gibi havada, denizde ve karada olmak üzere onlarcasını yapabilir miydik? Bütün bunları yazılımlarıyla birlikte yerli ve milli üretiyoruz. Erdoğan’ın ve hükümetlerinin savunma sanayisindeki hamleleri yalnızca bizleri sevindirmiyor, dost ve düşman herkesi gıpta ile baktırıp parmak ısırttırıyor. Ki, bu konu Türkiye’nin en hayati ve öncelikle meselesidir. Türkiye güvende olmadan ne yapsa boştur. Erdoğan sadece dış tehditle uğraşmıyor, içeride de tehditler var, ayrıca bu tehditleri görmezden ve hatta bunlara destek olan muhalefet partileri var. İçerideki ana muhalefet partisinin eski genel başkanı da PYD’ye ABD gözüyle bakıyor ve onu Türkiye için bir tehdit unsuru olarak görmüyordu. Her an Türkiye’ye karşı saldırı halinde olan PYD, YPG, PKK için ‘Kendi ülkelerini savunuyorlar; bize mi saldıracaklar?’ diyor, diyebiliyor. Allah’tan, Türkiye’nin maruz kaldığı tüm bu tehditlerinin farkında olan Devlet Bahçeli ve başında bulunduğu MHP var ve bu yerli ve milli oluşum kaya gibi, hükümetin arkasında duruyorlar. Böylece ülkemiz güvenlik zafiyeti içine düşmüyor. Malum bölgemiz adeta barut fıçısı; her an patlayabilir ve tüm bu Ortadoğu coğrafyasının ateş topuna dönmesi işten bile değildir. HAMAS liderinin şehadetinden sonra ABD yeni savaş gemilerini tekrar bölgeye gönderiyor. ABD bir çılgınlık yapar ve daha açık ifadesiyle Netanyahu’nun oyununa gelip İran’a saldırırsa, bu durumdan ülkemizin etkilenmemesi mümkün değildir. Erdoğan ve onun kararlı tutumu olmasaydı, savunmamız için gerekli araç ve gereç (silah ve mühimmat) için yine başta ABD olmak üzere yabancıların gözlerinin içine bakacaktık. Onların ise niyetleri belli; Türkiye’ye parasıyla dahi silah vermedikleri gibi, parçalanmasını dört gözle bekliyorlar. Bu aşağılık oyun için desteklemedikleri terör örgütü kalmadı. Erdoğan’ın yalnızca savunma sanayisindeki başarısı, onun karne not ortalamasını yüzde 50’nin üzerine çıkarıyor. Dileriz, onun bu yaptıkları sağlığında anlaşılır ve hakkı teslim edilir. Bu ateş çemberinin içinde parçalanmadan, güven içinde, huzurla yaşayabiliyorsak bunu savunma sanayisindeki hamlelerimize borçluyuz.",https://www.hurriyet.com.tr/yazarlar/fuat-bol/erdoganin-mucadelesi-1-42499014
Fuat Bol,Yeni dünya düzeni (kaosu),"Ağustos 03, 2024 06:29","Küfür yani imansızlık ve ahlaksızlık seli önüne kattığı her şeyi süpürüp götürüyor ve bu azgın selden kurtulabilenler yalnızca selin kenarlara attığı bir avuç sel artığından ibaret kalıyor. Bu durum, dünyadaki tüm insani meşgaleleri (medya, sinema, müzik, spor vb.) elinde bulunduran ve kendi iğrenç ideolojisine göre yönlendiren Yahudi’nin (Siyonizm) gayretlerinin sonucudur. Siyonizm, Hıristiyanlığı zaten bitirmişti; Avrupa’da ve ABD’de ateizm korkunç boyutlara ulaşmıştı. Mesela Çekya’da ve Estonya’da nüfusun yüzde 60’dan fazlasının hiçbir dini inancı yoktur. Buralardaki mevcut kiliseler ya konser salonu ya da müze olarak kullanılmaktadır. Bundan dolayıdır ki Siyonizm’in ve onun bayraktarlığını yapmakta olan ABD’nin yeni hedefi İslamiyet ve Müslümanlardır. Bu da şu demek oluyor ki; semavi dinlerin birazcık olsun bir kalıntısı kalmışsa o da Müslümanlık ve Müslümanlardadır. Fransa’da olimpiyatların açılışında sergilenen rezilliği gördük. Hz. İsa Aleyhisselam’ın resmedilen son akşam yemeği olayını LGBT ahlaksızlığının en iğrenç boyutu olarak sundular. Ne hazin tecellidir ki peygamberlerini (çoğuna göre ise Tanrı’larını) haşa ahlaksız gösteren bu soysuz zihniyete karşı koca Hıristiyanlık aleminden bir ses çıkmadı. Duyarlılık konusunda onlar da Müslümanlardan beter. Siyonistler her iki tarafında harim-i ismetine (en kutsalları olan ocaklarına, namuslarına) tasallut etmesine rağmen iki taraftan da ses çıkmadığı gibi bunların çoğunluğu Siyonistlerin safında yer alıyor. Burada yine siyaset yapıyorsunuz diyeceksiniz ama toplum olarak bizi de felakete sürükleyecek olan bu cereyanlara karşı susalım mı? Cumhurbaşkanı adayı olan CHP Genel Bakanı Kemal Kılıçdaroğlu’nun seçim afişlerini hatırlayın: ‘Cinsel yönelim, yasayla dezavantaj olmaktan çıkarılacak’ vaadinde bulunan Kılıçdaroğlu bu toplumu nereye sürüklemek istiyor? İsa Aleyhisselam biz Müslümanlar için de büyük bir peygamberdir. Onu inkâr edersek İslamiyet’ten çıkarız; o, kıyamete yakın bir zamanda gelecek ve Muhammed Aleyhisselam’ın diniyle amel edip, Deccal’i öldürecek. Belli ki Siyonizm’in hedefinde dinsiz ve ahlaksız bir insanlık var. İnsanlıktan öte, hayvandan da aşağı mahlukat yığınları oluşturmak istiyorlar. Bizdeki CHP ve DEM Parti bu aşağılık duruma çanak tutuyor. Papa ve Papalık nerede? Neden tüm Hıristiyan alemini ayağa kaldırmıyor? Üzerlerine ölü toprağı serpilmiş koca bir İslam alemi nerede? Göz göre göre yavrularımız ve gelecek nesillerimiz bu bataklığa sürükleniyor; neden lal olmuş şeytan kesiliyoruz? Bugün, suyun başı (çıkış yeri) küçükken kesilmez ve önü alınmazsa, korkarız yarın göl olur ve her yanı kaplar ve o zaman de eyvahlar para etmez. Dinsizliğin toplumları nereye sürükleyeceğini görelim ve din ve dindar deyince aslan görmüş yaban eşekleri gibi sırra kadem basmayalım!",https://www.hurriyet.com.tr/yazarlar/fuat-bol/yeni-dunya-duzeni-kaosu-42498315
Fuat Bol,Erdoğan’ın mücadelesi -6-,"Ağustos 17, 2024 06:29","Erdoğan’ın şansı mı, şanssızlığı mı bilinmez; İstanbul Büyükşehir Belediye Başkanlığı görevine geldiğinde de İstanbul tek kelime ile viraneyi andırıyordu. Çamur deryası yolları çöp dağları kaplamıştı, sular akmıyor, hava kirliliğinden şehrin havası solunamıyordu. CHP yönetimindeki İstanbul’da bir damla yağmur bile yağmamıştı. Erdoğan’ın kaderi, vaktiyle İstanbul’u da bilahare Türkiye’yi de perişan bir halde teslim alması oldu. İstanbul’daki hummalı çalışması ve yerlerde sürünen kenti ayağa kaldırması, bir bakıma şahsının ve partisinin de şansı oldu. Zira İstanbul’daki çalışmayı takdir eden millet onu ve partisini tek başına iktidara taşıdı. Erdoğan ve arkadaşları aynı hummalı performansı merkezi idarede de gösterdi ve kısa zamanda Türkiye’yi de ayağa kaldırdı. Erdoğan’dan önceki Türkiye’de devletle halk kavgalıydı. Devlet, halk için değil, halka rağmen iş görüyor ve milleti canından bezdiriyordu. Başörtülü kızlarımız üniversitelere alınmıyor, okuluna girmek isteyenlere akla hayale gelmedik baskı ve işkenceler yapılıyordu. Hayatta en hakiki mürşit ilimdir perdesi arkasında saklanan sahte Kemalistler, bu vatanın evlatlarını okutmamak ve bilimin ışığından yoksun kılmak için ellerinden gelen her türlü fenalığı sergiliyorlardı. İmam-Hatipliler bahane edilerek tüm meslek liselilere üvey evlat muamelesi yapılıyor, zulümden kaçan on binlerce öğrenci yabancı ülkelere giderek okumak için çırpınıyordu. Müslüman mahallesinde salyangoz satmayı maharet bilen faşist bir zihniyet, inancını yaşamak isteyen Türk çocuklarına hayatı zehrediyordu. Ciğerparesi sevgili evladını vatanı uğruna şehit veren o mübarek annelerimiz başörtülü diye tören alanlarına alınmıyor, hasbelkader içeri girmiş olanlara ise hakaret edilerek başörtüleri çıkarılmak isteniyordu. Halbuki daha dün, o mübarek annenin mukaddes başörtüsüne el uzatan Fransız askerinin leşini seren Sütçü İmamlar, Kurtuluş Savaşı meşalesini şehadet şerbetini içerek yakmışlardı. Başlarını açtırmamak için düşmana direnen ve şehit olan bu vatanın evlatlarına yapılan bu uygulamalar reva mıydı? Askerin içine çöreklenmiş bir avuç vesayet artığı tiplerin yaptıkları yüzünden, halkı, Peygamber Ocağı diye bildiği o mukaddes yuvadan soğuttular. Ciğerparelerini kına yakarak kınalı kuzuya çeviren ve güle oynaya şehit olması için uğurlayan o mübarek ana-babalara hakaret ederek, aşağılayarak devletlerinden küstürdüler. İşte Erdoğan büyük bir başarıya imza atarak, halkla devletin arasını buldu ve ülkeyi normalleştirdi. Düşünebiliyor musunuz, başörtüsü diyerek bu ülkede devlet, onlarca yıl boyunca halkıyla savaştı. Artık her yerde ve her meslek grubunda başörtüsü takmak serbest, isteyen takar isteyen takmaz. İsteyen inanır, isteyen inanmaz, isteyen inancını yaşar isteyen yaşamaz. İstikbalin tarihçisi, Erdoğan’ı, demokrasiyi kuvveden fiile çıkaran, başka bir deyişle halkın özlem ve beklentilerini yerine getiren ve devletiyle halkını barıştıran ‘milletin adamı’ diye yazacaktır.",https://www.hurriyet.com.tr/yazarlar/fuat-bol/erdoganin-mucadelesi-6-42506352
Fuat Bol,Erdoğan’ın mücadelesi -3-,"Ağustos 10, 2024 06:29","Erdoğan’dan önce Türkiye 81 vilayetiyle istisnasız köy görünümündeydi. Türkiye’nin her yerinde elektrikler günde 8-10 saat kesiliyordu. Bu denli verimsizlik yüzünden bir sürü fabrika sökülerek başka ülkelere taşınmıştı. Şehirlerimizin su problemi ayyuka çıkmıştı; Erdoğan’ın tüm belediye başkanlarına talimatı, şehrinizin su meselesini halletmeden makamınıza oturmayın şeklindeydi. Milletvekili olduğum dönemde, Kocaeli ve Sakarya Büyükşehir Belediye Başkanları sınıf arkadaşlarımdı. Karayolu ile Ankara veya İstanbul istikametinde giderken, hemen her seferinde bu illerden geçerken kendilerini aradım, bir kez olsun makamlarında bulup bir kahvelerini içemedim. Ne zaman arasam, bir dağ köyünde, içme suyu isale hatları için çalışmakta olduklarını söylediler. Şehirlerarası ve şehir içi yollarımızın nereden nereye geldiği cümle alemin malumudur. Eskiden Avrupa yollarına imrenirdik, oralardaki otobanları anlata anlata bitiremezdik. Şimdi ise, Avrupalılar Türkiye’deki yollara imreniyor ve anlata anlata bitiremiyorlar. Burada bir parantez açıp soralım: AK Partili belediyelerin şehirlerini getirdikleri halleri ortada; onca zamandır yerelde belediye başkanlıklarını elinde bulunduran CHP’li başkanların bir dikili çubukları oldu mu? İzmir’de insanlar, yerdeki su birikintisindeki elektriğe kapılarak can verdi. Yıllardır CHP’nin elinde olan İzmir mega bir köy görünümünde! Demek ki neymiş, at binenin kılıç kuşananın! CHP’li belediyelerin yapmadığı hizmetleri bile (su, doğalgaz, yol vb.) merkezi hükümet (Bakanlıklar) yaparak, şehirlerimizi ayıplı hallerinden kurtardılar. Düşünebiliyor musunuz; merkezi hükümet kentlerimizde şehir hastaneleri yapıyor, bu hastanelerin ulaşımını sağlayacak yolları bile CHP’li belediyeler yapmadı, yapmıyorlar. Ulaştırma ve Altyapı Bakanlığı şehir içindeki yolları yaparak, bu rezaletin önüne geçti. CHP’li belediyelere kalsa, kentlerinde şehir hastanesi yapıldı ama hastanenin yolu yok, yapmaya da gerek yok. Hastane var, ulaşımı yok! AK Parti iktidarlarıyla köylerimiz, Büyükşehirlerde mahallelerimiz asfalt yüzü gördü. Milletimiz onlarca yıl boyunca tozu toprağı soludu. Şehirlerde asfalt yapmayan zihniyetin, köyler aklına mı gelecekti?! Tüm vatan sathı bir bütün olarak ele alındı ve kuzeyden güneye batıdan doğuya memleketin her bir köşesi bayındır hale getirildi. Artık Türkiye’nin en ücra köşeleri bile ya otobanlarla veya bölünmüş yollarla birbirini bağlı. Yol medeniyetse -ki, öyledir- Türkiye dört bir köşesiyle medenidir. Sadece karayolları değil, 62 ilimizdeki havaalanları ile de havayolu halkın yolu yapıldı. Şu an 11 ilimiz (İstanbul, Ankara, Bilecik, Sakarya, Kocaeli, Eskişehir, Konya, Karaman, Kırıkkale, Yozgat, Sivas) hızlı trenin çelik ağlarıyla örüldü. 16 ilimiz de projelendirilip yatırım kapsamına alındı (Afyonkarahisar, Uşak, Manisa, İzmir, Tekirdağ, Kırklareli, Edirne, Bursa, Kayseri, Balıkesir, Niğde, Aksaray, Mersin, Adana, Osmaniye, Gaziantep).",https://www.hurriyet.com.tr/yazarlar/fuat-bol/erdoganin-mucadelesi-3-42501445
Fuat Bol,ABD çırpındıkça batacak,"Temmuz 31, 2024 06:29","Tek kutuplu kalan dünyada tüm şirretliğini göstermiş ve nerede bir kan, göz yaşı, baskı, zulüm, darbe ve sömürü varsa hemen hepsinde başrolü oynamıştır. Geçen bu 33 sene esnasında köprülerin altından çok sular aktı ve ABD’nin evdeki hesabı çarşıya uymadı, uymayacak. Bu meyanda hem Rusya toparlandı ve hem de Çin, attığı dev adımlarla yeni kutuplar olarak ABD’yi tehdit eder hali geldiler. ABD, çok pis oynayarak Rusya’yı savaşa zorladı. Rusya’nın bu durumunu göstererek AB ülkelerini tehdit ederek Rusya’ya karşı kışkırttı. Şimdi de NATO’yu bir manivela gibi kullanarak tüm Avrupa’ya çullanmak istiyor. Çullandı da. Lakin, ABD adım attıkça batağa saplanıyor; Irak’ta, Afganistan’da, Ukrayna’da ve Gazze’de gömüldükçe gömülüyor. Hepsinden daha önemlisi ise, tüm iğrençliklere imza atan ABD, tüm dünyanın güvenini yitirdi. Ava giderken avlandı! ABD, aklı sıra Rusya’yı savaşa sokup yalnızlaştıracak ve bu sayede Rusya’yı çepeçevre kuşatıp izole edecekti. Kurt politikacı Putin ABD’nin bu oyununu sezdi ve aynı oyunu ABD’ye oynayarak onu yalnızlığa itti. AB ülkelerinde de maymun gözünü açtı, ABD yanlısı iktidarlar seçimleri kaybediyor, bunların yerine Rusya ile iş birliğine sıcak bakan partiler iktidara geliyor. AB ülkelerinin bu denli uyanışı, NATO’nun çökmesine bile yol açabilir. NATO, Sovyet tehdidine karşı oluşturulan savunma paktı idi. Sovyetler dağıldıktan sonra zaten işlevini yitirmişti. NATO’nun işlevsizliğini gören ABD’nin kendisi tehdit olmaya başladı. Almanya’yı ve Fransa’yı açıktan tehdit eden, Türkiye’ye karşı da terör örgütleriyle işbirliği yapan bir ABD’nin dostluğuna kim inanır, müttefikliğine kim bel bağlar? Putin’in başında bulunduğu Rusya, çok daha güven verdiğinden olacak ki, uluslararası arenada Rusya hamle üzerine hamleler yapıyor ve sağlam ittifaklar kuruyor. Rusya’nın Kuzey Kore ile yaptığı saldırmazlık ittifakı tüm dünyaya parmak ısırttırdı. ABD, İsrail soykırımına resmen ve alenen destek olmuş; bir yandan İsrail’i koruma altına alırken diğer yandan İsrail’in sergileyeceği vahşetin tüm lojistiğini temin etmiştir. Dolayısıyla İsrail soykırımının baş müsebbibi ABD’dir ve bu yüzden tüm dünya halkları tarafından, İsrail yönetimiyle birlikte telin edilmektedir. Netanyahu canavarının ABD Kongresi’nde alkışlanması ise, tüm maskeleri yırtarak Amerika’nın ipliğini pazara çıkarmıştır. Ne demişler; alma mazlumun ahını çıkar aheste aheste... ABD o kadar çok mazlum ahı aldı ki, onun ahı ahesteden ziyade ayyuka çıkacaktır!",https://www.hurriyet.com.tr/yazarlar/fuat-bol/abd-cirpindikca-batacak-42496932
Fuat Bol,Erdoğan’ın mücadelesi 4,"Ağustos 12, 2024 06:29","Diğer bir deyişle demokrasi aşağıdan yukarıya (halktan yönetime) bir taleple elde edilmedi. Osmanlı döneminde İngiltere’nin başı çektiği Batılı ülkelerin talebi ve içimizdeki üst düzey bürokratların padişaha dayatmasıyla ilk demokrasi denemeleri yapıldı. Cumhuriyet rejimi ile birlikte de 2. Dünya Savaşı’nın galibi olan ABD tarafından, İsmet İnönü’ye çok partili hayata (parlamenter sisteme) geçmesi telkin edildi. BM’nin 1945 yılında, San Francisco’daki Konferans’ta alınan kararla Türkiye’ye demokrasi (!) adeta dikta edildi. Zira ABD’nin ve bilahare NATO’nun safında bulunabilmek için demokrasi şarttı. İnönü şark kurnazlığı yaparak (h’avet-hayır-evet) dedi ve 1946 seçimlerine sözde çok partili girdik ama bir şartla: İnsanlar oylarını açıktan (göstererek) vereceklerdi ve verilen oylar gizli sayılıp tutanaklara geçirilecekti. Bu denli bir göz boyamayla, bin bir çeşit yalan-dolan, hile ve katakulli ile CHP iktidarını bir dört yıl daha uzatmış oldu. Bundan önce de (Cumhuriyet döneminde) iki kez çok partili hayata geçmek için girişim olmuş lakin her ikisi de hüsranla bitmişti. Dolayısıyla 1923-1950 arasındaki uygulama tek partili bir sistemdi. Cumhuriyet vardı ama demokrasi yoktu; sözde halka oy hakkı tanınmıştı ama ortada tek parti vardı. Ve o partinin il başkanları bulundukları illerin hem belediye başkanı ve hem de valileri idi. İlk defa 1950’de demokratik bir seçim yapıldı ve CHP, o gün bugündür yapılan tüm genel seçimleri kaybetti. Seçim sandığı güvencede olmasına rağmen getirilen demokrasi (parlamenter sistem) vesayetle illetliydi. Yönetime gelen siyasi partiler, çoğunluğun oyunu alıp tek başlarına iktidara gelseler de hiçbir zaman muktedir olmadılar, olamadılar. Halkımızın demokrasi mücadelesi, sandık (seçim) imkânı ile başlamış; halk her seçimde sandığa sahip çıkıp hakkını vermesine rağmen, seçilen siyasiler, verilen oyların hakkını gerektiği gibi koruyamamış ve savunamamıştır. Bu yüzdendir ki hem halk ve hem de halkın seçtikleri ağır bedeller ödemek zorunda kalmıştır. Demokrasimizin en büyük handikabı askeri darbelerdir. Darbenin olduğu yerde, darbecilerin yaptırdıkları darbe anayasalarıyla demokratik idare mümkün mü? Ama dışarıdaki ve içerideki vesayet odakları darbeli demokrasiden (!) hoşnuttu. Zira seçilmiş hükümetlerin değil, onların iktidarları söz konusu idi ve alan da (içerideki vesayet odakları) veren de (dışarıdaki vesayet odakları) razıydı. Nitekim parsa, al gülüm ver gülüm şeklinde taksim ediliyordu! İşte Erdoğan, onca mücadeleden sonra, halkın oyuna sahip çıktı ve böylece milli iradeyi hâkim kılarak vesayetsiz demokrasiyi getirdi. Cumhurbaşkanını halka seçtirdi. Eskiden cumhurbaşkanlarının nasıl yüzkarası metotlarla seçildiğini bilenler, cumhurbaşkanının halka seçtirilmesinin ne demek olduğunu iyi anlarlar!",https://www.hurriyet.com.tr/yazarlar/fuat-bol/erdoganin-mucadelesi-4-42502558
Fuat Bol,Erdoğan’ın mücadelesi -5-,"Ağustos 14, 2024 06:29","Vesayet elindeki ‘derin devlet’ kendi sultasını (otorite) sürdürebilmek için, halkı sürekli olarak suni gündemlerle meşgul ettiler ve adeta halka ‘deli’ muamelesi yapılıp pösteki saydırıldı. Vesayet odaklı derin devletin yegâne icraatı, halkla, resmen ve alenen psikolojik savaş yapmaktı. Gerçek demokrasilerde güç, milletin elindedir; millet bu gücünü seçtiği vekilleriyle parlamentoda kullanır. Ve bu gücün üstünde başkaca bir beşerî güç yoktur ve olmaması gerekir. Bizdeki okul kitaplarında da bu şekilde yazıyor ve her kademedeki öğrenciler demokrasiyi bu şekilde öğreniyorlardı. İşin tuhafı, bu ülkenin çocuklarına, kendi ülkelerindeki yönetim tarzının da kitaplarda yazılıp öğrendikleri şekilde bir demokrasi olduğu belletiliyordu. Halbuki güç asker ve sivil bürokrasinin ve onları destekleyen bir kısım medyanın elindeydi. Düşünebiliyor musunuz; o vakitler bir gazete veya televizyon patronu, hükümetten ve hatta parlamentodan daha güçlüydü. Nitekim o günkü medya patronları hükümet devirip hükümet kuruyorlardı. Vesayet odaklarının oluşturdukları yapay gündemler yüzünden devlet halkıyla sürekli kavgalıydı. Ekonomik yönden zaten burnundan soluyan halkın sırtından tabir caizse sopa hiç eksik edilmedi. Edilmedi ki, millet kendine gelip yeni özlem ve beklentilere, arayışlara girmesin! İşte Erdoğan, devleti bu haramilerin (ABD’ye endeksli vesayet odakları) elinden kurtardı. Devleti tüm organlarıyla yerli ve milli kıldı. Bir devlete bundan daha büyük bir hizmet yapılamaz. Bundan dolayıdır ki, Erdoğan bu yaptıklarıyla tarihe geçmiştir. Bugün kimi nasipsizler kıymetini bilmese de yarın, tarihler bu şekilde yazacaktır. Erdoğan, başında bulunduğu ABD ‘uydu’su devleti aslanın (ABD ve tüm iç ve dış vesayet odakları) ağzından alıp, yerli ve milli kılarak bağımsızlaştırdı. Bu yüzden hep söylüyoruz; Türkiye’miz ikinci bir kurtuluş savaşı veriyor, Erdoğan, elini değil tüm gövdesini taşın altına koyarak bu savaşı yönetiyor. Bundan dolayıdır ki Erdoğan hedefte. Dikkat edin, AK Parti değil, yalnızca Erdoğan hedefte. Erdoğan gitsin de ne olursa olsun diye boşuna yırtınmıyorlar. FETÖ konusuna gelince... Bendeniz şahsi kanaatimi belirteyim; devletin kodları, başbakanlara olmasa bile cumhurbaşkanlarına açılır. Dolayısıyla gelip geçen tüm cumhurbaşkanlarına FETÖ dahil tüm vesayet odakları açıklandı. Düşmanın gücü ve korkunçluğu hepsini sindirdi. Sadece Erdoğan’dır ki tehlikenin gözlerinin içine baktı ve üstüne üstüne gitti. Bilinmelidir ki, düşman karşıya alınarak yenilmez, hele de her tarafı kuşatmış korkunç boyutlarda ise. Bu denli bir düşmanla savaşılacaksa, önce yanına alınır ve hatta ondan taraf gibi olunur. Böylece şüpheye mahal bırakılmaz. Ondan sonra da kodları çözülen düşmanın tepesine binilir. Bizce Erdoğan bunu yaptı! FETÖ dahil bütün vesayet odaklarının inlerine girdi. Girebileni değil, bu odaklarla savaşmayı dillendireni kimse gösteremez. O halde Sezar’ın hakkını Sezar’a vermeliyiz!",https://www.hurriyet.com.tr/yazarlar/fuat-bol/erdoganin-mucadelesi-5-42504100
Fuat Bol,Erdoğan’ın mücadelesi -2-,"Ağustos 07, 2024 06:29","Erdoğan, diğer liderler gibi, muhataplarına talimatlarını verip göndermiyor. Onların yanında, talimatlarını bir bir yazıyor ve her birinin ne vakit bitirileceğini sorup not ediyor. Günü ve saati geldiğinde, o kişi aranıp işin sonucu soruluyor. İş yapılmamışsa, sebebi araştırılıyor ve gerektiğinde hesabı soruluyor. Erdoğan, Türkiye’yi, tabir caizse 3. ligden alıp süper lige çıkardı. Türkiye’nin dört bir tarafını gezip dolaşan herkes, nereden nerelere gelindiğini görüyor. O kadar karşı çıktıkları şu Kuzey Marmara Oto Yolu yapılmamış olsaydı, halimiz nice olurdu? Bayramlarda bir yerlere gidebilmenin imkânı olabilir miydi? İleride tarih bütün bunları yazacak; Erdoğan’ın destanlık çaptaki başarılarından biri de elbette ki vesayeti yenmesi ve ülkemizde milli iradeyi gerçek manada hâkim kılmasıdır. Vesayeti yenmede, bir diğer ifade ile başkanlık sistemine geçmede ve cumhurbaşkanını halka seçtirmede Devlet Bahçeli’nin ve MHP’nin katkısı her türlü takdire şayandır. Tarih, onları da demokrasi kahramanları olarak yazacaktır. Neydi öyle? Ülkemizde tam manasıyla bürokratik oligarşi hakimiyeti vardı. Ülke yönetiminde seçilmişler tek kelime ile ‘mostralık’tı. Genelkurmay Başkanları ve hatta MİT Müsteşarları sözde Başbakana bağlıydı. Biri, başına buyruk ve layüsel (sorgulanamaz), bir diğeri ise, kendi ifadesiyle ‘CIA’nın Orta-Doğu İstasyon Şefi’ olarak görev ifa ediyordu. Dolayısıyla bu ülkenin başbakanının Afrika’daki bir darbeden haberi oluyor lakin kendi ülkesindeki darbeleri ise, olduktan sonra, radyo veya televizyonlardan ya da kendisini tutuklamaya gelen güvenlik güçlerinden öğrenebiliyordu. İşin bundan da vahimi ise, bu iğrenç tabloları askerler televizyon ekranlarına çıkıp, kimseleri konuşturmadan savunuyorlardı. ‘Bu nasıl iş; hangi demokraside var?’ diye sorulduğunda, aynen şöyle diyorlardı: ‘Siyasetçiler gelip geçicidir, bugün varlarsa yarın yoklar; bunlara devlet emanet edilmez, ya satılmışlarsa!’ Bu iddiada bulunan öyle sıradan insanlar değildi; Harp Akademileri Komutanı Org. Kemal Yavuz’du. Kimse çıkıp da ona, ‘seçilmişin satılmışı oluyor da atanmışın satılmışı olmaz mı?’ diye sormadı, soramadı. Yeni nesiller bilmez ama ülkemiz, bu denli netameli badirelerden geçti. Demokrasinin adı var, kendisi yoktu; aslanın ağzında değil, karnındaydı. İşte Erdoğan, aslanın karnındaki demokrasiyi çekip çıkardı ve milletin hizmetine sundu. Bunu yaparken de hem dışarıdaki vesayet odaklarını ve hem de içerideki uzantılarını dize getirdi.",https://www.hurriyet.com.tr/yazarlar/fuat-bol/erdoganin-mucadelesi-2-42499879
Fuat Bol,Zalimi alkışlayan eller kırılsın,"Temmuz 29, 2024 06:29","Sözde medeni geçinen ve hürriyetin timsali gösterilen ABD Kongresi’ne bakar mısınız? Bir bebek katilini, bir insan kasabını, insan kanına susamış bir canavarı, kullardan utanmadan, sıkılmadan ve Allah’tan korkmadan alkışlıyorlar. Ünlü şair Akif’in hayal dünyasını alt üst edercesine; zulmün alkışlandığı, zalimin sevilip baş tacı edildiği ve ‘Üç buçuk soysuzun’(Siyonist’in) ardından zağarlık (köpeklik) yapıldığı aşağılık bir dünyada yaşıyoruz. Büyük şeytan olan ABD, küçük şeytan olarak bellediği dünyanın birçok ülkesini (İslam ülkeleri dahil) envai çeşit şeytanlıkta kullanıp, adına ‘medeniyet’ diyor ve tüm avanelerini hak namına haksızlığa taptırıyor. Kırılası bu kanlı eller, Siyonizm adına iş görüyor ve ‘arz-ı mev’ud’a hizmet ederek, bütün bir insanlığı süratle kıyamete doğru koşturuyor. Belli ki Siyonist barbarlar gemi azıya almışlar, dur durak bilmeden mazlum kanı akıtmaya devam edecekler. Meydan yeri zalimlerin artık! Haşa kuluna zulmetmez Hüda’sı; zira marka Müslümanları bu zilleti hak ediyorlar. Nasıl etmesinler ki, marka Müslümanları (özellikle petrolü elinde bulunduran Araplar) ellerindeki nimetin (petrol) musluklarını birazcık kıssa, zalim ve destekçileri hizaya gelecek ama istisnasız hepsi lal olmuş şeytan kesilmişler. Tabiatıyla hepsi de zalimin zulmüne misliyle ortaktırlar. ABD Kongresi demişken; merhum üstat Necip Fazıl, vaktiyle (vesayet dönemlerinde) Türk dış politikasının, Amerikan Kongresi’nin müstekreh (iğrenç) ayak kokusuna bulandığını söylerdi. Çok şükür, Türkiye’miz bu zilletten kurtuldu lakin bu iğrenç kokuya bulanmayan ve adeta onu bir hayat iksiri olarak bellemeyen İslam ülkesi yok gibidir. Böyle Müslümanlık olur mu? Zulme karşı ses çıkarmak şöyle dursun; İsrail’le yaptıkları sözde Abraham anlaşmaları ile bu zulmün yanında yer almayı marifet biliyorlar ve bu da yetmiyor, daha çok Arap ülkesinin bu anlaşmaya dahil olması için adeta yarış halindeler. Bu menfur alkışla ABD artık; hürriyetin değil esaretin, insan haklarının değil haksızlığın, medeniyetin değil vahşetin, adaletin değil zulmün, vicdaniliğin değil vicdansızlığın ve her türlü kahpeliğin ve barbarlığın temsilcisi ve destekleyicisidir. Tüm zalimler, akıttıkları kanda boğulsunlar ve zalimler için yaşasın cehennem!",https://www.hurriyet.com.tr/yazarlar/fuat-bol/zalimi-alkislayan-eller-kirilsin-42496052
Fuat Bol,Eğitim gönüllere dokunmaktır -2-,"Temmuz 13, 2024 06:30","Diğer bir deyişle öğretmen eğitimin temel taşıdır. Mesleğinde mahir ve yetkin olan öğretmen her haliyle topluma örnek olmalıdır. Ana ve ilkokul çağındaki çocuğun idolü öğretmendir. Bu yaştaki tüm çocuklara sorulduğunda, büyüdüklerinde öğretmen olmak istediklerini söyleyeceklerdir. Sınıftaki öğretmenin birinci vasfı, güler yüzlü ve tatlı dilli olmasıdır. Ne demişler: Tatlı dil, yılanı bile deliğinden çıkarır. Asık suratlı ve çatık kaşlı öğretmen ne kendini ve ne de vereceği dersi öğrenciye sevdirebilir. Sevgisizlik ortamında gönül penceresi açılamaz ve dolayısıyla gönüllere dokunulamaz. Öğretmenlik mesleği özveriyi (fedakârlık) esas alan bir sanattır. Bundan dolayıdır ki öğretmen, şu veya bu sebeple kan kussa bile ‘kızılcık şerbeti içtim’ demek zorundadır. Tıpkı bir tiyatro sanatçısı gibi, tüm dertlerini, acılarını tiyatronun kapısında bırakır o yalın haliyle sahneye çıkar ve sanatını hiçbir tesir alına kalmadan icra eder. İnsan, hayatta karşılaştıklarını unutabiliyor lakin ruhuna adeta bir temel çivisi gibi çakılan, mahir öğretmenini ve öğrettiklerini unutmaz, unutamaz. İlmin kapısı olarak ünlenen Hazreti Ali efendimiz (Allah kendisinden razı olsun) bile ‘Bana bir harf (bir mesele, bir gerçek) öğretenin kulu, kölesi olurum’ buyurur. Öğretmenlik mesleği sorumluluğu en fazla olan meslektir. Vaktiyle öğretmen maaşları çok düşük olduğundan, öğretmenlerin pazarcılık yaptıklarına, limon sattıklarına şahit olurduk. Öğretmeni bu hallere düşüren toplumda sağlıklı bir eğitimden söz edilemez. Öğretmenin maaş gailesi (derdi, sıkıntısı) olmamalıdır. Öğretmen mahir olacak yani, hem branşında bilgili, olgun ve hem de onu öğretebilecek (eğitbilim-pedagoji) maharette olmalıdır. Her bir öğrenci ayrı birer evrendir. Bunların her birinin gönlüne dokunabilmek için, onların seviyesine göre hitap etmeli, çocukla çocuk, gençle genç, yetişkinle yetişkin olmalıdır. Toplumların geleceği, öğretmenlerin yetiştireceği nesillere bağlıdır. İyi toplum da kötü toplum da öğretmen eliyle şekillenir. Bundan dolayıdır ki, öğrenciden önce öğretmeni yetiştirecek kurumlara özen gösterilmelidir. Üstat Necip Fazıl’ın haykırışıyla, ‘Fabrikam, mühendisin kaçtı ya dur ya patla!’ misali; öğretmen de toplum mühendisidir. Öğretmeni kaçırırsak, toplumu patlatır ve geleceğimizi bütünüyle karartırız. Rütbelerin en üstünü ilim rütbesi olduğuna göre, en saygın konumdaki öğretmene en yüksek maaşı ödemeli ve en büyük saygıyı göstermeliyiz. Öyle ya; cebine dokunamayan ve kendi ruhu aç olan öğretmen, gönüllere nasıl dokunabilsin?",https://www.hurriyet.com.tr/yazarlar/fuat-bol/egitim-gonullere-dokunmaktir-2-42488839
Fuat Bol,Devlete kastedenler,"Temmuz 15, 2024 06:29","Yapının kendisi, devletin tüm kurum ve kuruluşlarını adeta bir ahtapot gibi saran ve her birinin kılcallarına değin nüfuz eden, uluslararası boyutta bir terör örgütüdür. ABD, İngiltere ve İsrail menşeli olan bu terör örgütü, 1960’lı yıllardan itibaren sözde MİT’de çalışan gerçekte ise CIA tarafından devşirilen kişiler vasıtasıyla (Başta F. Gülen) devletin her kademesine eleman yetiştirdi. Vesayetle illetli (hastalıklı) devletin milli olabilmesi ve milli menfaatlere hizmet edebilmesi mümkün değildir. Bu durumun tipik örneğini FETÖ, içimizde kadro oluşturarak gerçekleştirdi. İşte yetiştirilen o kadrolar, Türkiye’mizin başta beyin gücü olmak üzere tüm yeraltı ve yerüstü servetini ABD’ye ve Avrupa’ya akıttılar. Devlet, tüm mekanizmalarıyla ele geçirilmişti. Duayen gazeteci arkadaşımız Nedim Şener’in dediği gibi, FETÖ devlete girmedi, devletleşen FETÖ’ye Erdoğan girdi! Devlete kurulan bu tuzağa düşmeyen siyasetçi ve bürokrat yoktu. Bunun da sebebi gayet açıktı; devletin en mahrem kodlarını ele geçirdiklerinden kendilerinden olmayanlara hiçbir zaman doğru bilgi vermediler. Asker olsun, sivil olsun her makamdaki insanı kandırdılar. Cemaat görünüşlü olup dini kisveye bürünmüşlerdi. Dinde samimi olmadıkları için gerçek dindarlara düşmanlıktan da geri kalmıyorlardı. Böylece her kesimin gözlerini boyamışlardı. Askeri ve sivil bürokrasi bunların yanındaydı. Hangi partiden olurlarsa olsunlar tüm başbakanlar (Demirel, Özal, Ecevit, Çiller, Erdoğan) bunlara içeride ve dışarıda yardım etmek için adeta yarış halindeydiler. Başbakanlarımız, yurtdışındaki mevkidaşlarına mektuplar yazıp kendilerinden bunlara sahip çıkmaları ve yardımcı olmaları isteniyordu. Ve yine başbakanlarımız yurtdışına çıktıklarında, ilk işleri bunların oradaki okullarını açmak, açıksa ziyaret etmek oluyordu. ABD, FETÖ hareketiyle Türkiye’ye tarihinin en kötü oyununu oynamıştı. Zira mahut yapıyı, dindara da dinsize de liberale de solcuya da sağcıya da masona da ve hatta hiçbir rengi olmayan renksize de yutturmuştu. Bunların foyalarını ortaya çıkaran ve bunlarla kıyasıya savaşa girişen en nihayetinde yine yalnızca Erdoğan oldu. Erdoğan şöyle demişti, böyle demişti, şunları yapmıştı; Erdoğan bunlara ‘Ne istediniz de vermedik’ dedi, Erdoğan, ‘Bu hasret dinmez, dön’ dedi ve bunları gibi daha niceleri lafügüzaftan ibarettir (boş laftır). Hüküm sonuca göre verilir. Bunları deşifre eden kim? Bunlara FETÖ terör örgütü diyen kim? Bunlarla mücadele eden kim? Bunların yurtiçinde ve yurtdışında inlerine giren kim? Tayyip Erdoğan... Nokta!",https://www.hurriyet.com.tr/yazarlar/fuat-bol/devlete-kastedenler-42490047
Fuat Bol,Söz konusu olan vatandır -2-,"Temmuz 20, 2024 06:29","Bundan dolayıdır ki, her an bir delinin çıkıp, bölgemizi veya tüm dünyayı ateşe atması işten bile değildir. Hele de Avrupa’da, samyeli esmişçesine liderlik müessesesi neredeyse kurudu. Koca koca ülkeler, hasbelkader seçilmiş, küçük beyinli insanlar tarafından idare ediliyor. Değil birkaç yıl ötesini, burnunun ucunu göremeyen bu liderlerle nereye varılabilir? Kendi ülkelerine ufuk çizemeyen bu liderlerden, dünyaya, dünyanın gidişatına ne fayda gelir? Türkiye olarak, yaşadığımız bölgemiz adeta yangın yerini andırıyor. Hem kuzeyimizdeki (Ukrayna) ve hem de güneyimizdeki (Gazze) sıcak savaşlar her an yayılabilir ve bütün bölgemizi olduğu gibi, 3. Büyük Savaş’la da tüm dünyayı bir anda alev topuna çevirebilir. Bu kadar iddialı söylememizin sebebi, ülkelerin başında akil insanların bulunmamasıdır. Sayın Erdoğan’ın güttüğü siyaset, bu bakımdan takdire şayandır. Zira iktidara geldiği günden beri, savunma sanayisini güçlendirip, Türkiye’yi gelebilecek tehlikelere karşı hazırlıyor. Terörle mücadeleyi en ciddi şekilde ele alıp, mücadele eden ve değil Türkiye’de, Türkiye’nin dışındaki inlerinden bile teröristlerin başlarını çıkarmalarına müsaade etmeyen lider Sayın Erdoğan’dır. Erdoğan öncesi dönemi hatırlayın; ne teröristle mücadele edebilecek, o eğitimi almış nitelikli askerimiz vardı ve ne de teröristin gelişmiş silahlarına karşı koyabilecek silah ve mühimmatımız vardı. Ve hatta ne de terörist grupların baskınlarına mukavemet gösterebilecek karakollarımız (kalekol) vardı. Teröristlerle hemen her çatışmada onlarca şehit veriyorduk. Terörle savaş eğitimi almamış askerle bu mücadele yürütülemez. Erdoğan hem bu nitelikli askeri yetiştirdi ve hem de bu askeri en modern silah ve mühimmatlarla donattı. Ve bunların sonucunda da terörle mücadelenin konseptini değiştirdi; dünyanın neresinde olursa olsun, teröristler kendi inlerinde vurulacak ve bulundukları yerlerde dünya başlarına yıkılacaktı. Nitekim öyle de oldu. Artık değil Türkiye’nin içinde eylem yapmak, yurt dışındaki inlerinden bile başlarını çıkaramıyorlar. Güneyimizde oluşturulmak istenen terör devletçiğini (Küçük İsrail) görmemek ve ‘PYD’liler kendi vatanlarını savunuyorlar; bize mi saldıracaklar?’ demek, aymazlıktan öte dalalet ve hatta ihanet değil de nedir? Olmayan akılları sıra, sözde seçimle oldu bitti yapıp; Kuzey Irak’ta olduğu gibi, Kuzey Suriye’de de devletçiklerinin temelini atacaklardı. Türkiye kükreyince, geri adım attılar ve bu meşum emellerini ertelediler. Unutmayın; Gazze’deki savaşın hedefinde Ankara, İstanbul var. Ankara’nın, İstanbul’un savunma hattı Gazze’den başlıyor. Gazzeliler; bebek, çocuk, kadın, masum siviller Anadolu topraklarını savunuyorlar ve bizim için şehit oluyorlar. Gazze düşerse sıra Türkiye’ye gelecek, zira İsrail’in ve tüm dünyadaki Siyonistlerin hedefinde Arz-ı mev’ud var. (Tanrı Yehova’nın Yahudilere sözde vadettiği topraklar -Nil ile Fırat arası-).",https://www.hurriyet.com.tr/yazarlar/fuat-bol/soz-konusu-olan-vatandir-2-42492281
Fuat Bol,Söz konusu olan vatandır -1-,"Temmuz 17, 2024 06:29","Biz de çok iyi biliyoruz ki, ne Sayın Erdoğan ve başında bulunduğu AK Parti ak sütten çıkmış ak kaşık değildir. Uzun iktidar yılları boyunca onların da hataları var lakin bir kişi ya da kurum değerlendirilirken o günün şartlarına ve hata ile sevaplarına (yanlış ve doğru) birlikte bakılır. Yarıdan fazlasına ve bu fazlalığının oranına göre iyi ya da kötü diye değer biçilir. Bu durum insaflı olmanın gereğidir. Erdoğan’ın bu açık rejimde yaptıkları, yapmak isteyip de yapamadıkları (yaptırmadıkları), yapmadıkları ortada. Başka ülkelerin halkları ve hatta hükümet ya da devlet başkanları, Sayın Erdoğan’a gıpta ile bakıyor, takdir ediyorlar ve onun gibi olmaya özeniyorlar. Türkiye, özellikle son 40 yıldır terörle terbiye edilip kıskaca alınmak isteniyor. Bu 40 yılın yarısından Erdoğan ve AK Parti sorumlu. Erdoğan önce barışı (Çözüm süreci) denedi, olmayınca da gerekeni yaptı. Kürt halkına hayal dahi edemeyecekleri demokratik haklar sağladı. Bunun yanında terörle de onların anlayacağı dilden mücadele edildi, ediliyor. Erdoğan’ın millet ve devlet adına yaptığı en önemli iş, vesayeti yenmekti. Zira bunu, 74 yıllık demokrasi dönemimizde hiçbir siyasi lider başaramamıştı. Gelip geçen tüm siyasi liderler de vesayeti gördü, lakin bunlardan hiçbirisi onunla mücadeleyi göze almadı, alamadı. Oysa bu mücadele verilmeden ve hatta üstesinden gelinmeden bağımsız olunamazdı. Vesayetin başı dışarıdaydı ve üstelik bize dost ve müttefik gözüküyorlardı. Oysa asıl düşman ta kendileriydi ve bunun için de ellerinden geleni ardlarına koymuyorlardı. Lafla peynir gemisi yürütülemezdi; düşman(lar) kavi ve Türkiye’yi içeriden (FETÖ) ve dışarıdan (PKK) kuşatıp paramparça etmek istiyorlardı. Bunun için de Türkiye’nin birliğe ve dirliğe (güçlü olmaya) ihtiyacı vardı. Kılıçdaroğlu’nun başında bulunduğu CHP ile bu birliktelik sağlanamadı. Tehlikeyi (parçalanma) gören Devlet Bahçeli ise “Söz konusu olan vatansa gerisi teferruattır” diyerek başında bulunduğu MHP ile Erdoğan’ın yanında yer aldı. Parlamenter sistemle, vesayetin, devletin kılcallarına değin nüfuzunu gören Bahçeli, Başkanlık sitemine önayak olarak Türkiye’yi o sarmaldan çıkardı. Ne garip tecellidir ki, nefisler aklın önüne geçtiğinde; AK Parti Genel Başkanlığı ve Başbakanlık yapan Ahmet Davutoğlu ve onun gibiler (Babacan, Karamollaoğlu) bu tehlikeleri görmelerine rağmen önce vatan yerine önce nefsim ve illa da Erdoğan düşmanlığı dediler. Halbuki Erdoğan bugün varsa yarın yoktur. Burada söz konusu olan vatandır! Vatansa ebed müddettir! Bu sayılan zevatın tümü ise fanidir. Lütfen, ağaca bakıp ormanı kaybetmeyelim!",https://www.hurriyet.com.tr/yazarlar/fuat-bol/soz-konusu-olan-vatandir-1-42490934
Fuat Bol,‘Laikçi’ kafa,"Temmuz 27, 2024 06:29","Kuran’ı Kerim ‘Benim dinim bana, sizin dininiz size’ diyerek, bu durumda olması gerekeni 1400 sene öncesinden ortaya koymuştur. Günümüz insanlığının geldiği aşama (merhale) itibarıyla da herkes inancında ve inançsızlığında özgürdür. Hiç kimse inancından dolayı kınanamaz ve herhangi bir şekilde inanmaya veya inanmamaya zorlanamaz. Dünyanın bütün medeni ülkelerinde durum bu şekildedir. Bunun tek istisnası bizim Türkiye’dir! Türkiye laikliği Batı’dan almış, lakin asla Batı’daki gibi uygulamamıştır. Batı’da din, devlet işlerine karışmaz, devlet de dine karışmaz. Bizde tam tersi uygulanmış; zira bir kısım insanımız laikliği İslam düşmanlığı (din düşmanlığı değil) şeklinde anlamıştır. Bizde devlet, dini kendi işlerine karıştırmamış ama kendisi devlet olarak hem İslamiyet’in kendisine ve hem de Müslümanlara yapmadığını bırakmamıştır. Bu devlet, başka dinlere ve o dinlerin mensuplarına ya da inançsızlara en ufak bir müdahalede bulunmamıştır. Mesela Müslümanlara ‘Türkçe ibadet, Türkçe ezan’ diye dayatırken, hiçbir zaman ‘Hıristiyanların veya Yahudilerin ibadet dilleri Türkçe olacaktır, çan çalınmayacaktır’ şeklinde bir dayatması olmamıştır. Üstelik bu ülkede yaşayanların kahir ekseriyeti (büyük çoğunluğu) de Müslümandır. İşin tuhafı, Müslümanlara bu denli baskıları yapanlar da Müslüman görünümlü kişilerdir. Artık ne menem Müslümanlarsa, onların Müslümana yaptığını tarih boyunca benim diyen kafirler yapmamıştır, yapamamıştır. 2024 yılına geldik; İslamiyet’e ve onun mensubu olan Müslümanlara karşı kimilerinin tavrı hâlâ değişmemiştir. Şimdi de CHP Sözcüsü Deniz Yücel, Diyanet İşleri Başkanlığı’nca hazırlanıp camilere gönderilen ‘Cuma Hutbesi’ne takmış ve orada zikredilen Allah’ın emirleri için (kadınların tesettürü) ‘saçmalık’ ve Diyanet İşleri Başkanı için de ‘hadsiz’ diyerek cibilliyetini ortaya koymuştur. Bu faşist, dayatmacı ve zorba kafaların laiklikten anladığına bakar mısınız? Batı’da devlet başkanları İncil’in üzerine el basarak, kimileri papazın huzurunda yemin edip görevlerine başlarlar. Onların laikliği hep yerinde durur. Bizim devlet başkanımız, ‘Besmele çekti, inşallah dedi veya dua etti’ veya hutbelerde, cemaate dinin emirleri hatırlatılınca laikliğimiz sırra kadem basar ve ortaya bu çeşit gerçek densiz ve gerçek hadsizler çıkar. Onların değer ve laikliği dine ya da dinlere saygılı iken, bizim laikliğimiz kimi laikçilerin yüzünden yalnızca İslam’a ve İslami değerlere ve davranışlara saygısız ve hatta düşmandır. Neymiş efendim; onların dinlerinin dünyaya ait bir hükümleri yokmuş, bundan dolayı onların dini ritüelleri normal karşılanabilirmiş. Bizdeki İslamiyet ise kişi, aile, toplum ve devlet planında her hususta hükümler içerdiğinden bu davranışlar normal karşılanamazmış. Kafayı görüyor musunuz? Sana veya kime ne, benim dinimin hükümlerinden? Onların neleri içerdiğinden? Bu hükümler birileri tarafından devlete mi dayatıldı? Bunlarla kanun mu yapıldı? Anayasa mı değiştirildi? Hiçbiri değil. O halde neden birileri, İslamiyet’i veya Müslümanı gördüklerinde aslandan kaçan yaban eşekleri gibi oluyorlar?",https://www.hurriyet.com.tr/yazarlar/fuat-bol/laikci-kafa-42495378
Fuat Bol,Söz konusu olan vatandır -3-,"Temmuz 22, 2024 06:29","Dışarısının uzantısı olan içerideki vesayet odaklarının da hedefinde Tayyip Erdoğan var. Üstelik AK Parti değil, yalnızca Erdoğan... Neden acaba? Çünkü Erdoğan, düşmanın gözünün içine bakarak kovanına çomak soktu; onlara rağmen ülkesini gerçek manada bağımsız kılmak için gecesini gündüzüne katarak güçlü Türkiye yolunda dev adımlar atıyor. Ülkesinin savunmasını ele güne muhtaç olmaktan kurtarıyor. Çünkü Tayyip Erdoğan, başta ABD olmak üzere yabancı ülkelerin başkanlarının huzurunda el pençe divan durmuyor; diklenmiyor lakin dik duruyor, durabiliyor. Dik duramayan önceki liderlerimizin vatan severliğinden asla şüphemiz yok, lakin onlarda muhataplarıyla eşit şartlarda pazarlık yapabilecek güç yoktu. Her şeyleriyle muhataplarına muhtaçtılar, bundan dolayı da ülkemize ‘uydu’ muamelesi yapıyorlardı. Erdoğan, içerideki ve dışarıdaki düşmanlarını yanına alarak birlikte yol yürürken bile boş durmadı. En kötü senaryolara göre ülkesini hazırladı. Devletler de tıpkı insanlar gibi, gücü oranında dik durabilir. Zira Erdoğan çok iyi biliyor ki bize dost gözüken ülkeler, bize paramızla vermedikleri silahları, bizimle savaş halindeki terör örgütlerine bedava veriyor. Unutmayın; Mahir Kaynak ne diyordu? “Diyorlar ki, terör örgütleri yeni bir devlet kurma derdinde. Hayır efendim yanlış. Hiçbir örgüt devlet kuramaz. Ortadoğu’daki tüm örgütler Büyük İsrail Devleti kurulsun diye kurulmuştur”. Hatırlayın; Kuzey Irak’taki Kürt yönetimi sözde bağımsızlık ilanı yaparken her taraf İsrail bayraklarıyla donatılmıştı. Ne demiş atalarımız: “Hazır ol cenge, istiyorsan sulhu salah!” Bulunduğumuz bu netameli coğrafyada her an savaşa hazırlıklı olmalıyız. Bunun için gerekli olan silah, araç-gereç, mühimmat, ekipman ve bunlara ait yazılımların başkalarına muhtaç olmadan yerli ve milli olarak üretilmiş olması lazım. İşte Erdoğan, en son teknoloji konseptine uygun olarak bunları üretip dünya harp tarihinin seyrini değiştirdiği için hedefte! Gözleri olup da görmeyenler olsa da gören dost ve düşman, terör örgütleriyle mücadelede yurtiçinde ve dışında, Karabağ’da, Libya’da neler olduğunu gördü ve görüyor. Erdoğan öncesi Türkiye, terörle mücadele için yabancılardan İHA dileniyordu ve paramızla bunları alamıyorduk. Erdoğan Türkiyesi’nde ise bunların SİHA’sı ve TİHA’sı üretilip yabancı ülkelere satılıyor. Artık Türkiye, yabancı ülkelerle her sahada kazan-kazan prensibiyle dişe diş mücadele ve pazarlık edebiliyor. Ülkelerin başlarındaki liderlerin güçleri, ülkelerinin gücüyle orantılıdır. Güçsüz ülkelerin liderlerinin pazarlık gücü sıfırdır, onlar yalnızca emir alırlar. İşte Erdoğan’a emredemedikleri için onu hedef tahtasına koydular! Ne diyordu büyük İmam (İmam-ı Şafi): “Gerçeği, hakkı görmek istiyorsanız düşmanın oklarını takip edin!”",https://www.hurriyet.com.tr/yazarlar/fuat-bol/soz-konusu-olan-vatandir-3-42492941
Fuat Bol,Hedefte olan devlet ne yapar,"Temmuz 24, 2024 06:29","Bu yüzden olacak ki, dost ve müttefikimiz gözüken ülkeler bile hiçbir zaman Türkiye’yi gerçek manada bağımsız addetmediler. Önceleri İngiltere ve bilahare ABD, Türkiye’yi kendi uydusu olarak gördü ve o şekilde muamele etmeye çalıştılar. Bağımsızlığın olmazsa olmaz şartı, güçlü olmak ve özellikle savunmada ele güne muhtaç olmamaktır. Güçlü olmadıktan sonra bağımsızlık adına tüm siyasi iradeler ve beyanlar hamasetten öteye gidemez. Türkiye, maddi ve manevi manada ne vakit adım atmaya kalksa, önü sürekli olarak darbelerle kesilmiş ve bu kalkınma hamlelerini yapmak isteyenlere adeta had bildirilmiştir. Oysa Türkiye, bulunduğu coğrafi ve jeostratejik konumu itibarıyla tüm istikametlerin (yön) kavşak noktasında bulunmaktadır. Bu denli netameli bir coğrafyada tutunabilmek ancak iki şekilde mümkündür. Bunlardan birincisi, bağımsızlıktan vazgeçip güçlü bir devletin uydusu olmak, ikincisi de gerçek manada güçlü ve bağımsız bir devlet olmaktır. Kurtuluş Savaşı’nı vermeden önce de böyle bir ikilem yaşadık; kimileri ABD veya İngiliz mandasına girelim dediler, cemiyetler kurup gazete çıkardılar. Kimileri de (M. Kemal Paşa ve Milli Mücadele’nin öncüleri) onca yokluk ve imkânsızlıklar içinde Kurtuluş Savaşı’nı başlattı. Zira onlar Türk milletinin tasmalı yaşamayacağını, böyle yaşamaktansa ölmeyi tercih edeceğini çok iyi biliyorlardı. Nitekim Türkler, tarih boyunca boyunduruk altında yaşamamış ender milletlerdendir. Tarih tekerrür ediyor, bugün de aynı mücadele veriliyor. Kimileri vesayete (boyunduruğa) evet diyerek sözde bağımsızlık peşinde, kimileri de yalnızca elini değil bütün gövdesini taşın altına koyarak ülkesini güçlü ve gerçekten bağımsız kılmaya çalışıyor. Özellikle savunmada ve dış politikada yürütülen siyasetin partiler üstü olma zorunluluğu vardır. Bundan dolayıdır ki bu konularda iktidar ve muhalefet partileri bir ve beraber olmalıdırlar. Tabir caizse, şu an Türkiyemizde tüm cepheleriyle 2. bir İstiklal Savaşı verilmektedir. Şu anda savaş halinde olan İsrailli askerlerin üniformalarında bulunan haritada, Türkiye’nin toprakları da ‘özgürleştirilmesi gereken’ yerler arasında gösteriliyor. Yani ülkemizi resmen ve alenen hedef ülke olarak gösteriyorlar. Şu halde, Türkiyemizin savunma hattının Filistin’den başladığını ve orada şehit düşen Filistinlilerin aynı zamanda Türk kardeşleri için de can verdiklerini bilelim! Sayın Erdoğan; ‘Ayasofya Camii şerifini özgürleştirdiğimiz gibi Harem-i Şerif’in (Kudüs) özgürleştirilmesini de Cenabıhak bize nasip etsin!’ diye boşuna dua etmiyor.",https://www.hurriyet.com.tr/yazarlar/fuat-bol/hedefte-olan-devlet-ne-yapar-42493893
Fuat Bol,Asıl sorumlu kim?,"Temmuz 08, 2024 06:30","Sağ, sol veya merkez partilerden hangisi, tek başına da iktidara gelse, devlet işlerine karıştırılmadılar, karıştırılmazlar. Hangi parti iktidarda olursa olsun köklü reformlar yapmasına asla müsaade edilmez. Bakınız 2024 yılında bile hala darbe anayasasıyla idare edilmekteyiz. 1961 Anayasası’nı darbeciler yaptı; Süleyman Demirel yüzde 52’lik oyla tek başına iktidara gelmesine ve anayasayı değiştirmek için yırtınmasına rağmen tek bir maddesini bile değiştiremedi. 61 Anayasası’nı değiştiren de topyekûn ortadan kaldırıp yeni bir darbe anayasasını dayatan da yine darbeciler oldu. Kendileri çalıp kendileri oynanan ve tüm bu oyunlarda seçilmişlerin esamisi dahi okunmayan bir demokrasiden bahsediyoruz. Vur abalıya deyip siyasetçiyi yerin dibine sokuyoruz; bunu yaparken de isyan halindeki Yeniçeri gibi davranıyor ve ‘Söyletme-n (yin) vurun!’ diyoruz. Vur ama önce bir dinle dahi diyemiyoruz, zira acı gerçeklerle yüzleşmek istemiyoruz. Sözde parlamenter sistemdeki hükümetlerin ortalama ömürleri 18 aydı. Bu demektir ki, bütün bu hükümetler taş taş üstüne koyamadan dağılıp gitmişler. Bürokratik vesayet tam da bunu istiyor; kendini hancı, gelip geçen hükümetleri yolcu görüyor. Ülkede istikrar olmamış ve en ufak bir kalkınma veya herhangi bir hukuksal reform yapılmamış umurlarında bile değildir. Bürokratik oligarşinin hüküm sürdüğü ülkelerde halk ezilmeye mahkumdur. Bu durum, bilinçli bir tercihtir. Halkın canıyla uğraşması ve kendi dertleriyle boğuşması arzu edilir. Böylece halkın yeni beklentileri ve talepleri olmaz. Türkiye 2. Cihan Savaşı’na girmemesine rağmen 1939-1950 yılları arasında hem maddi ve hem de manevi olarak çökmüştü. Millet açtı, ekmek karne ile veriliyordu. Dini eğitim yasaklanmış, köylerde bile cenazeleri yıkayacak hoca bulunmaz olmuştu. Böylesine itilmiş aç, biilaç bir halkın herhangi bir talebi olabilir mi? Halkın bu denli perişanlığı sandığa yansıdı ve 27 yıllık CHP iktidarı düştü. Trabzon’u CHP’nin kalesi bilen İnönü, oranın da kaybedildiğini öğrenince; ‘Bu millet cezalandırılmalıdır’ diye öfkesini kustu. (Nihat Erim’in Cumhuriyet gazetesinde yayımlanan hatıraları) 1950’den sonraki şeklen demokrasi döneminde, iktidardaki partiler olsun, muhalefet partileri olsun, bunlar da ak sütten çıkmış ak kaşık değiller. Bunlar da sınırlı yetkilerini, bir araya gelerek ve hep birlikte vesayete direnerek, milletin hayrına kullanmadılar, kullanamadılar. Yıkıcı muhalefetiyle CHP, her daim bürokratik vesayetin yanında durarak iktidarlara gün yüzü göstermedi. Darbe, görünürde iktidara yapılmış olsa da gerçekte demokrasiye, milli iradeye ve topyekûn siyasi partilerin hepsine yani bütün bir millete yapılmış demektir. Ama bunu muhalefet hiçbir zaman anlamadı veya anlamak istemedi. Partiler arası rekabetten öte bu denli düşmanlık ise, vesayetin işine yaradı, parçaladı, böldü ve istediği gibi yönetti. Siyasetçi de millet de avucunu yaladı.",https://www.hurriyet.com.tr/yazarlar/fuat-bol/asil-sorumlu-kim-42486484
Fuat Bol,Maarif ve müfredat -2-,"Temmuz 01, 2024 06:29","Maarif kelimesi de böyledir. Maarif kelimesine kısaca bilgi, kültür ve eğitim sistemi gibi anlamlar verip geçiyoruz; lakin kelimenin kökenine ve terim anlamına baktığımızda, birey ve toplum olarak tüm hayatımızı kuşattığını görürüz. İnsanı diğer varlıklardan ayıran ve üstün kılan özellik bilgi sahibi olmasıdır. Dikkat buyurun; kuru bilgi yığınından söz etmiyoruz, insanın kendini ve eşya ve hadiselerin ‘niçinini’ ve ‘nasılını’ bilmekten yani bilge (hâkim) olmaktan bahsediyoruz. Nitekim yığınla bilgi sahipleri vardır ki kitap yüklü merkepten (eşek) farkları yoktur. Maarif kelimesinin bir diğer manası da kültürdür. Kültür, tarım demek yani toprağın altını üstüne getirmek; onu havalandırmak, güneşlendirmek, sulamak, mümbit (verimli) hale getirmek manasında... İnsan da maddesiyle topraktır. Maddesini ve manasını (ruh) mümbit hale getirmek için onu bilginin niçini ve nasılı ile yoğurup, harmanlamak ve onu hayatında tatbik etmektir kültür (maarif). Kanun maddelerini ezberleyerek avukat olunur, lakin iyi bir avukat olabilmek için kanun maddelerinin ne manaya geldiklerini, onların felsefesini (hikmet), delaletini, gayesini vb. bilmek gerekir. Ezbere dayanan ve tek tipçi eğitim modeliyle maarifin olmadığı, olamayacağı gün gibi aşikârdır. Ne demişler: ‘Çeşm-i insaf kadar kamile mizan olmaz.  Kişi noksanını bilmek gibi irfan olmaz’. Kültürlü, kâmil (olgun) bir insan için insaf gözüyle bakmak (insaflı olmak) en güzel ölçüdür. Bir kişinin kendi eksikliklerini, noksanlıklarını bilmesi kadar güzel bir irfan (anlayış) olmaz. Demek ki maarif, öncelikle insana kendini tanıtıyor, böylece kişi kendini (haddini) biliyor. Kendini (haddini) bilen insan da kâmil (olgun) insan oluyor. Zaten eğitimin de gayesi bu değil midir? Eğitim kelimesi, maarifi karşılamadığı için başına milli ifadesi getirilmiştir. Yani milli değerlerimizle donanmış bir eğitim modeli arzu edilmektedir. Müfredatta yapılan değişiklik ile ilk defa ‘milli’ kelimesinin hakkı verilmek istendi. Bu durum aynı zamanda demokrasinin de gereğidir. Zira milletin talepleri, değerleri, özlem ve beklentileri söz konusudur. Yeni müfredat karşısında, bir de laikliği dillerine dolayanlar var ki, onların gayesi ise asla üzüm yemek olmayıp bağcıyı dövmektir. Bu kafaya bir kez daha hatırlatalım ki; devletler laik olur, kişiler değil. Devlet, dini kurallara göre yöneltilmiyorsa, yani din işleriyle devlet işleri birbirinden ayrılmışsa o devlet laiktir. Kişiler inançlı ya da inançsız olurlar. Devlet, her iki kesime de eşit mesafede durur ve hiçbirini ötekileştirmez. Laiklik tamam da laikçilik ne oluyor?",https://www.hurriyet.com.tr/yazarlar/fuat-bol/maarif-ve-mufredat-2-42483409
Fuat Bol,Asıl sorumlu kim? -1-,"Temmuz 03, 2024 06:29","Birinci kısım, 1923-1950 arasındaki 27 yıllık tek parti iktidarı (CHP) dönemi. Bu döneme kimse toz kondurmuyor ya da konduramıyor. Halbuki ne olduysa bu birinci dönemde oldu; öyle ki bugün milletçe nelere kavuşmuşsak bu birinci dönemdeki değişim ve dönüşümler sayesindedir. Aynı şekilde bugün milletçe neleri kaybetmişsek yine bu birinci dönemdeki değişim ve dönüşümler yüzündendir. Bütün bunlar destanlık çapta ayrı yazı konular olup bahsi diğerdir. İkinci dönem ise 1950-2024 arası olan süreçtir. Bu ikinci dönemde de şeklen demokrasi ile birlikte hep merkez sağdaki partiler (DP, AP, ANAP, AK PARTİ) tek başlarına iktidar oldular. Bu arada kurulan koalisyon hükümetlerini saymıyoruz, zira onların bir kıymeti harbiyeleri yoktur. Burada asıl üzerinde durulması gereken iktidarlar ise darbe yönetimlerinin kan tazeleme şeklinde oluşturdukları sözde partiler üstü darbe iktidarlarıdır. Evet, kimileri son 74 yıllık şeklen demokrasi dönemini değerlendirip aynen şöyle diyorlar: ‘Ufak kesintiler hariç, son 74 yılda ülkeyi hep sağ iktidarlar yönetti. Ellerinden tutan mı vardı? Neden Türkiye’yi gerçek demokrasiye ve gerçek hukuk devletine kavuşturmadılar? Bu dönem esnasında Türkiye kısmen özgür ülkeler arasından çıkıp özgür olmayan ülkeler arasına girdi? Bunu CHP’mi yaptı?’ Düz mantıkla bakılınca ne kadar haklı sorular gibi gözüküyor değil mi? Ama kazın ayağı öyle değil işte! Bahse konu gelip geçen tüm sağ iktidarlar elbette ak sütten çıkmış ak kaşık değiller. Ama asıl suçlu bunlar değildir, zira bunlar hiçbir zaman gerçek manada iktidar olmuş değillerdir. 1950’den sonrasını değerlendirebilmek için 1950’den öncesine bakmak lazım. Özellikle de 1945-1950 arasına çok dikkat etmek gerekiyor. Çünkü bu dönem 2. Büyük Savaş sonrasıdır. Yani yeni galiplerin (ABD, İngiltere, SSCB) dünyayı parselledikleri ve bu cümleden olarak da Türkiye’nin ABD vesayetine girdiği netameli bir süreçtir. Bu dönemde Türkiye’nin (İ. İnönü) ABD ile yaptığı anlaşmalara bakın, 1950’den itibaren iktidara gelen partilerin nasıl bir Türkiye devraldıklarını ve hatta ne yapıp yapamayacaklarını görürsünüz. Bunun hemen ardından NATO’ya girişimiz ve ilk demokrasi denemesiyle gelen DP iktidarına tahammülsüzlük neticesinde yapılan darbe ve onun ürünü olan 61 vesayet anayasası ile gelecek tüm iktidarların elleri ve kolları bağlanmıştır. Artık bundan böyle darbe yönetimlerinin dışında hiçbir iktidar gerçek manada muktedir olmamıştır. Yalnızca bayındırlık ve belediye hizmetlerini görüp hükümetçilik oynamışlardır. S. Demirel sözde tek başına iktidardı, lakin bir genel müdür bile tayin edemiyordu. Bu Demirel mi ve benzer başbakanlar mı demokratik anayasa yapacak ve Türkiye’yi gerçek hukuk devletine kavuşturacaklardı? Başta ana muhalefet partisi CHP olmak üzere tüm vesayet odakları ‘istemezük!’ deyip yeri göğü inlettiler. Demokratikleşmenin önünde en büyük engel oldular. Ne anayasanın kılına dokundurttular ve hatta ne de müfredatta en ufak bir değişikliğe müsaade ettiler. Gözünü karartıp bir şeyler yapmaya yeltenen iktidarları ise ya dar ağaçlarında sallandırdılar ya da silah zoruyla iktidardan uzaklaştırdılar. Zira egemenlik kayıtsız şartsız milletin değil, millete rağmen vesayet odaklarınındı. Nokta.",https://www.hurriyet.com.tr/yazarlar/fuat-bol/asil-sorumlu-kim-1-42484455
Fuat Bol,Maarif ve müfredat -1-,"Haziran 29, 2024 06:29","Nitekim Süleyman Demirel, ‘Bütün hizmetlerimizi görmezden gelir ve inkâr edebilirler lakin onca muhalefete rağmen yaptığımız Boğaz Köprüsü’ne bir şey diyemezler, onu görmezden gelemezler. Zira o köprünün ayakları öyle yüksek ve büyük ki onları sokup saklayabilecekleri, gizleyebilecekleri bir yerleri yok!’ demişti. Türkiye, 22 yıl boyunca her sahada çağ atladı, eğitimde de maddi bakımdan (öğretmen ve öğrenci adedi ve her kademedeki eğitim kurumları, bina ve donanımları vb.) çok şeyler yapıldı. Ama Sayın Erdoğan’ın da üzülerek ifade ettiği gibi eğitimin ruhunda, içeriğinde, müfredatta ve eğitimi verecek öğretmen kadrolarını yetiştirmede gerekenler yapılamamıştır. Halbuki parola ne idi: ‘İnsanı yaşat ki devlet yaşasın!’ Evet, her şeyin başı insan ve insanın eğitimidir. Yine Sayın Erdoğan’ın yerinde tespitiyle şimdiye kadar ki eğitim iki kelime ile özetlenebilirdi, ezberciliğe dayanan, tek tipçi bir eğitim modeli. Oysaki, bunların her ikisi de hem akla hem bilime aykırı. Araştırmaya, incelemeye, sorgulamaya, kritik etmeye, çeşitliliğe, tenkit etmeye, mukayeseye açık olmayan bir eğitim modelini benimsemiş ve bunun üzerine ‘dokundurtmayız ’diyerek tepinmişiz. Ve utanmadan bu durumu bilimsellik, Batıcılık ve çağdaşlık diye haykırmışız. Batı’dan ne anladığımız, Batı’dan neleri aldıklarımızdan belli! Batı, her şeyden önce eski Yunan (Grek) medeniyetine dayanır; Platon’un (Eflatun) akademisinin girişinde ‘Geometri bilmeyen giremez’ yazıyordu. Sözde Batıcı geçinen bizdeki kafa ise, İstanbul Üniversitesi’nin (Osmanlı dönemi Askeri İşler Dairesi-Milli Savunma Bakanlığı) kapısındaki yazıları okuyabilenleri içeri sokmuyordu (İmam-Hatip lisesi mezunları). Daha vahimini söyleyelim; aynı kafa yedi yıl boyunca (orta-lise) dini ilimleri (Kuran’ı Kerim, Arapça, Tefsir, Hadis, Kelam, Siyer-i Nebi, Fıkıh vb.) tahsil eden imam hatip lisesi mezunlarını ilahiyat fakültelerine ve İslami İlimler Fakültesi’ne bile almıyorlardı. Bu fakültelere düz lise mezunları (Elifi görse mertek sananlar) alınıyordu. On yıllar boyunca, bu milletin evlatlarına din adına cehalet tahsili yaptırdılar. Bu kafanın eğitimden anladığı bu olsa gerek! Bunları ezbere konuşup yazmıyoruz bizzat yaşamış birisi olarak ifade ediyoruz. Aynı kafa şimdi de kalkmış ‘Maarif’ kelimesine takıyor ve ‘Hangi çağda yaşıyoruz, maarif de ne demek? Çağdaş Türkiye’de o kelimeyi attık, onun yerine eğitim kelimesini kullanıyoruz. Geriye değil, ileriye gideceğiz!’ diyorlar. Üstat Necip Fazıl’ın işaret ettiği gibi; ‘İleriye, gerideki gözleriyle baktıkları nasıl da belli!’ Aynı kafa, meslek liselerini bitiren öğrencilere üvey evlat muamelesi yaptı ve üniversite sınavlarında katsayı zulmüne tabi tuttu. imam hatip mezunlarının narında (ateş) diğer meslek liselileri de yaktılar. Böylece ülkemizde, hemen her meslek dalında nitelikle (meslek sahibi) elemanın yetişmesini önlediler. Bunlar mı çağdaş ve Batıcı kafa? Batı’da (mesela Almanya’da) orta öğrenimdeki öğrencilerin yüzde 70’inin mesleki eğitimden geçirildiğini bu kafaya nasıl anlatacağız?",https://www.hurriyet.com.tr/yazarlar/fuat-bol/maarif-ve-mufredat-1-42482781
Fuat Bol,Eğitim gönüllere dokunmaktır -1-,"Temmuz 10, 2024 06:30","Yani, kendine güzelce bak ki alemin özü sensin. Sen varlıkların gözbebeği olan insansın. Bir diğer deyişle insan evrenin özeti, hülasasıdır. Bundan dolayıdır ki insana ‘küçük evren-kâinat’ demişler. İnsanoğlu, gördükleri ve görmedikleri tüm evreni tanımaya ve çözmeye memur. Kendi dışındaki evreni çözmekte pek mahir olan insanoğlu kendini anlamada, gerçeğini görmede ve çözmede çok gerilerde kalmıştır. İnsan, hâlâ insanoğlu için meçhuldür, muammadır. Bunun da sebebi çok açıktır; evrenin ve kendinin bir yüzünü (maddesini) biraz olsun anlayabilen insanoğlu, manasına (ruhuna, gönlüne, kalbine) bir türlü nüfuz edemedi. İnsanoğlu daha (maddi) hakikatini çözemedi. Modern çağın biliminsanları bile gözün nasıl gördüğünü düşündükçe tepelerinin atacak gibi olduğunu haykırmışlardır. Bunun yanında, hakkında kendisine pek az bilgi verilen ruha nasıl nüfuz etsin ve onun hakikatini anlayamadan ona nasıl neşter vurabilsin? Maddesiyle ve manasıyla tüm eşya ve hadiselerin yansımalarının odak noktası olan ve her an halden hale giren kalbini (gönül), nefsin zararından kurtarıp nasıl sükunete kavuştursun ve dosdoğru yol üzerinde bulundursun? Yalnızca bedene dokunmakla yapılabilen eğitim ve terbiye şekli ancak hayvanlarda olabilir. Şu halde; insanın eğitimi söz konusu olduğunda, onu, maddesinin yanında ruhuyla, kalbiyle (gönül) birlikte ele almak zorundayız. Eğitimin gayesi, bireyleri ve toplumları doğru bilgiye ve erdemli yaşayışa ulaştırmaktır. Tüm sıkıntıların ve şikâyetlerin kaynağı, nefisleri azdırmak (nefis doymaz ve hep kötülük ister) ve ruhları, kalpleri (gönül) aç bırakmaktır. Eğitim gönüllere dokunmaktır. Huzura (itminan) kavuşan kalp mutlu olabilir ve mutluluk aşılayabilir. Özellikle yetiştirilecek öğretmenlerin kalplerine dokunulmalı ve o gönüller sevgi ile bezenmelidir. Dersini, mesleğini, öğrencisini sevmeyen öğretmende hayır yoktur. Tüm gönüllere de ancak sevgi ile dokunulabilir. Öğrenci ne kadar zeki olursa olsun, öğretmeni ona dersini ve kendisini sevdirememişse başarısızlık kaçınılmazdır. Bunun da müsebbibi öğrencisinin gönlüne dokunamayan öğretmendir. Zira her kalbe giden yol vardır ve öğretmen o yolu bulan ve onu adeta bir dantel gibi işleyendir.",https://www.hurriyet.com.tr/yazarlar/fuat-bol/egitim-gonullere-dokunmaktir-1-42487416
Fuat Bol,Biz kimiz,"Haziran 24, 2024 06:29","Tarih boyu biz Türklerin devlet ve millet ışığımız hiç sönmedi. Yıkılan her bir devletimizin külleri üzerinden yeni bir devlet (ler) kurmuşuz. Devlet ve millet hayatımızda bizim de inişli çıkışlı günlerimiz (asır) oldu.  İslamiyet’le tanışınca bu kutlu son din (İslamiyet) ruhumuz, Türklük bedenimiz oldu. Diğer milletler gibi kılıç zoruyla Müslüman olmadık, İslamiyet’in umdelerini benimsediğimiz için gönül huzuruyla, isteyerek ve üstelik kitleler halinde Müslüman olduk. Müslümanlığı içten, samimi (ihlas) olarak benimsedik ve o günden beri İslamiyet ile Türklük aynı derdin, davanın, idealin potasında eriyerek bu günlere geldik. Öyle ki, atlarımızı Dinyester ırmağının kenarında sulayıp, Tuna’dan kafilelerle geçip Viyana önlerine geldiğimizde; 24 Viyana’dan (sur-kapı) 22’sini fethedip son ikisinde durdurulduk.  Artık Avrupalı, Türk denince Müslümanı, Müslüman denince Türkü anlar olmuştu. Bütün bu hamleleri aşk, vecd ve ihlas dönemlerimizde yaptık.  Davamıza (İlayı kelimetullah: Tevhid inancını yüceltip hâkim kılma) olan aşkımızı, vecdimizi, ihlasımızı kaybettiğimizde durdurulduk (Viyana), bozguna uğratıldık. Ve o gün bugündür aşkımızı, vecdimizi, ihlasımızı arıyor ve bir türlü bulamıyoruz. Batılı olmadan batıyı zapt etmiştik. Batılılar şahsiyetimize meftundu. Durgunluk (durmak) bize yaramadı. Geri düştükçe hakikati ceket astarımızın içinde unutarak yeni arayışlara girdik. Kimileri kabahati İslamiyet’te buldu ve ‘Hıristiyan olalım!’ dedi. Halbuki en eski Hıristiyan ülkesi olan Etopya (Habeşistan) en geri kalmış ülkelerdendi. Kimileri dinden (İslamiyet) tamamen soyutlanıp Batılı olalım, o şekilde kalkınır ve ileri gideriz dedi. Bunlar bilmiyorlar mı ki Batı tüm ışığını (bilimsel gelişmeleri) Doğu’dan, İslam âlimlerinden almıştır. Hani insan bilmediğinin düşmanıdır denir ya onun misali dinimizi bilmediğimiz veya çok yanlış bildiğimiz için din düşmanı kesiliyor ve dinin bizi geri bıraktığını ileri sürebiliyoruz. İslamiyet’te en üstün rütbe ilim rütbesidir. İslamiyet değil geri kalmışlığı, duraksamayı bile men eder ve ‘İki günü müsavi (eşit) olan ziyandadır’ ve ‘Hikmet (bilim) müminin yitiğidir, onu nerede bulursa alır’ der. Kutsal kitabımız Kuran’ı Kerim: ‘Hiç bilenlerle bilmeyenler bir olur mu? Bilen elbette kıymetlidir’ buyurur. Hülasa İslamiyet baştan aşağıya kadar ilim dinidir; bundan dolayıdır ki, nerede ilim varsa orada Müslümanlık vardır ve nerede ilim yoksa orada Müslümanlık yoktur. Evet, biz kimiz? Biz bugün ne Doğulu ve ne de Batılıyız. Renksiz ve şahsiyetsiz bir halde hâlâ kendimizi arıyoruz. Batılıyız ve Doğuluyuz diyenlerin hemen hepsi yalan söylüyorlar. Öyle ya bir şey olmak için onu bilmek ve özümsemek lazım. Batıcılık ve Doğuculuk iddiasındakilere bakalım; bunlar hakkında ne biliyorlar ve neleri özümsediler? Sadece körü körüne taklitten başka hiçbir şey göremeyiz. İmam-ı Gazali Doğulu bir alimdi, bunun yanında Batı felsefesinin tüm akımlarına reddiye yazacak kadar Batı’yı Batı’dan iyi biliyordu. Fatih Sultan Mehmet de doğulu bir padişahtı; başucu kitaplarına baktığımızda tasavvuftan tarih ve coğrafyaya, optikten matematiğe ve astronomiye, tıptan kelama, tefsire, fıkha ve hadis ilimlerine kadar o günün tüm ilimleriyle meşbu (dolu) olduğunu görürüz. Sahi, biz kimiz?",https://www.hurriyet.com.tr/yazarlar/fuat-bol/biz-kimiz-42480265
Fuat Bol,Asıl sorumlu kim? -2-,"Temmuz 06, 2024 06:29","Bunlar, üstelik millet adına siyaset yaptıklarını zannediyorlar. Bunlardan zavallı Ahmet Davutoğlu’na sorarsanız; ‘Yüz elli yıllık parlamenter sistem tecrübemiz var, buna dönmeliymişiz’. Vesayetle illetli parlamenter sistemdeki siyasetçinin trajikomik halini (yetkisiz, bürokratın elinde oyuncak, askerin tepeden baktığı, medyanın horladığı vb.) görmezden geliyorlar. Görevi ne olursa olsun, kişiler, yetkileri oranında sorumlu tutulabilirler. Eski, vesayetin yeşerttiği parlamenter sistemde, iktidar patisi (başbakan ve hükümet ve Meclis’teki çoğunluk) her şeyden sorumlu ancak yetki oranı yüzde 20 ile sınırlıydı (onlar da belediye hizmetleri). Mahut sistemde, anayasada, genelkurmay başkanları, başbakana bağlı ve ona karşı sorumluydu. Bu durum sadece kâğıt üzerinde böyleydi. Gerçek ise bunun tam zıttı idi. Mesela; bir cumhurbaşkanı seçiminde asker mutlaka devreye girer ve siyasi partileri tehditle yönlendirirdi. ‘Şu generali cumhurbaşkanı seçmelisiniz’ denirdi. Demokrasi gereği cumhurbaşkanlığına adaylığını koyan siviller, aynı askeri zevat tarafından ölümle tehdit edilirdi (Prof. Dr. Ali Fuat Başgil). Halkın seçtiği iktidarı alaşağı eden asker; yönetime el koyar, belli bir müddet sonra seçime gitmek zorunda kalır, istemedikleri parti çok oy alınca da çılgına dönerler ve ‘okuma-yazma bilmeyenlerin oy kullanmaması gerektiğini’ söylerler. Bu kafaya göre, yeniden ihtilal yapılacak ve iktidar, ‘Milletin hakiki ve ehliyetli mümessillerine tevdi edilecektir’. Yani bunlara göre halkın seçtikleri, hakiki ve ehliyetli kişiler olmuyordu. Bunlar ihtilal dönemlerinin askerleri deyip geçiştiremeyiz; daha dün, AK Parti çoğunluğunun cumhurbaşkanı seçememesi için aynı asker, belirli parti liderlerine telefon edip, Meclis’e girmemelerini kendilerine dikte etti. Bütün bu kepazeliklerin adı demokrasi ve sözde parlamenter sistem öyle mi? Güldürmeyin insanı! Tehdit edilen partiler Meclis’e girmedi (giremedi) ve bir hukuk (guguk) garabeti olan 367 sayısı bulunamadığı için Meclis açılamadı ve dolayısıyla Meclis’in çoğunluğunu elinde bulunduran AK Parti’nin adayı cumhurbaşkanı seçilemedi. Bilahare seçimler yenilendi, sayısal olarak AK Parti yine tek başına iktidar olabiliyor lakin yine 367 garabetini ileri sürerek Meclis’i açtırmıyorlardı. Şayet, MHP aklıselimle hareket etmeyip Meclis’e girmeseydi 367 sayısı yine bulunamayacaktı ve cumhurbaşkanı seçilemeyecekti. Nitekim 80 darbesini yapan aynı zihniyet, ‘Meclis, cumhurbaşkanlığı seçimlerini uzattı’ diyerek yönetime el koydu (Kenan Evren’in açıkladığı darbe gerekçelerinin içinde bu da vardı). Vesayet kafasına göre, seçimi kendileri kazanırsa demokrasi var, başka partiler kazandığında ise ‘Göbeğini kaşıyanlardan ve onların seçtiklerinden ne olur?’ demeye getirirler. Bu ülkede demokrasi adına tüm olumsuzlukların sorumlusu, gücünü vesayetten alan ve milletin seçtiklerine iş gördürmeyen işte bu faşist kafadır!",https://www.hurriyet.com.tr/yazarlar/fuat-bol/asil-sorumlu-kim-2-42485806
Fuat Bol,Suriye’de ne işimiz varmış,"Haziran 26, 2024 06:29","Bunlar ne tarihi ne coğrafyayı ve ne de sosyolojiyi okuyamadıkları gibi, aynı zamanda balık hafızalıdırlar. Körü körüne Batı hayranlığı bunların gözlerini kör etmiştir ne dostu tanıyabiliyorlar ne de düşmanı ayırt edebiliyorlar. Cumhuriyet tarihi boyunca Batı’ya bel bağlayan bu gafiller güruhu, sözde NATO şemsiyesi altında, tüm savunma girişimlerini iptal ettiği gibi yenilerinin üretimi için de parmağını kıpırdatmadı. Bu gafillere göre, ABD bizi koruyacaktı, NATO bizim koruyucu şemsiyemiz olacaktı. Başta ABD’nin ve diğer NATO üyelerinin, Türkiye’nin savunma sanayisine yardım etmediklerini bilakis engellemek için ellerinden geleni artlarına koymadıkları görmelerine rağmen, Batı’nın dümen suyunda gidenlere ne demeli? Bu ülkeler sözde bize dost ve bizimle müttefikler; ABD ortak olduğumuz F35 projesinden çıkardığı gibi, paramızın da üstüne yattı. Almanya anlaşma yapmamıza rağmen Leopar tanklarının motorlarını vermedi, İngiltere uçak motoru anlaşmasından caydı. Bunlarla yetinseler iyi, savunma ihtiyaçlarımızı tedarik edebileceğimiz ülkeleri de tehditle bundan vaz geçiriyorlar. Kendini dünyanın jandarması gören ABD, Ali kıran baş kesen pozlarında Fransa’ya diyor ki: ‘Biz olmasaydık, şimdi Almanca konuşuyor olacaktınız’. Aynı şekilde, Körfez ülke liderlerine diyor ki: ‘Biz olmasak, o koltuklarda 15 günden fazla kalamazsınız.’ Sözde dostumuz ve müttefikimiz olan bu ABD, sınırımızın öte yanındaki terörist gruplarla ortak iş tutuyor. Onlara askeri uzman, silah ve mühimmat gönderiyor ve onlara savaş helikopteri pilotluğu dahil askeri eğitim veriyor. Aklı sıra orada bir Küçük İsrail (Kürt devletçiği) devleti kuracak. Bütün bunları Türkiye’ye karşı yapıyor, yaptırıyor. Bizdeki bu aymaz muhalefet tüm bunları görmesine rağmen; ‘Bizim Suriye’de ne işimiz var, Bizim Libya’da ne işimiz var?’ diyerek; mezkûr yerlere asker gönderme ile ilgili tezkerelere ‘Hayır’ oyu veriyor. Bu şaşkın muhalefet kafası, Ankara’nın, İstanbul’un savunma hatlarının Kudüs’ten, Gazze’den, Libya’dan başladığını göremiyor. Bu kafa, Allah saklasın, buralar düşüp, düşman eline geçtiğinde sıranın Türkiye’ye geleceğini göremeyecek kadar şaşkın olup, derin bir gaflet ve hatta ihanet içindedir. Ülkesini ve milletini zerre kadar sevenlerin, bugün, partiler üstü bir yaklaşımla hükümetin yanında yer alması ve kararlarını desteklemesi elzemdir. Bölgemizin ve hatta dünyanın hızla savaşa sürüklendiği bugünde kayıkçı kavgası yapmayalım. Zira söz konusu olan vatandır ve gerisi teferruattır!",https://www.hurriyet.com.tr/yazarlar/fuat-bol/suriyede-ne-isimiz-varmis-42481250
Fuat Bol,"İnsanlık öldü, ağlayanı yok","Haziran 10, 2024 06:30","Batı’nın elinde bütün bir insanlık taşıdığı tüm değerleriyle birlikte öldü, lakin ağlayanı yok. Batı’nın süslü püslü cümlelerine, medeniyet diye sunduğu insan hakları manzumelerine, hak ve hukuk diye yırtındığı bildirgelere, uluslararası hukuk diye dayattığı metinlere, insan hakları diye sıraladığı bir dizi hükümlere bakıp sakın aldanmayın. Bunların hepsi düzmece, aldatmaca ve yutturmacadan ibarettir. Şahsında, insanlığı öldürenden (insanlıktan çıkandan) hangi insanlık beklenebilir? Gazze’deki soykırım vahşeti Batı’nın sözde medeniyetinin tüm iğrençliğini gözler önüne serdi. Hani Batı’da fikir ve ifade hürriyeti vardı? Hani Batı, insan haklarına saygılı idi. Hani Batı için hayat hakkı kutsaldı, kimsenin hayat hakkına dokunulamazdı! ABD’de fikrini söyledi diye profesörlere ters kelepçe vuruluyor, Avrupa ülkelerinde düşüncesini açıklayanlar işlerinden kovuluyor. Bu insanların suçu nedir biliyor musunuz; Netanyahu’nun katliamlarını dillendirmiş olmaları... Yani Gazze’de işlenen cinayetlere ayna tutmuş olmaları... Ortada bir insanlık dramı var; bebekler dahil savunmasız sivil insanlar kitleler halinde öldürülüyor ve bu öldürülenler, yalnızca Müslüman oldukları için soykırıma tabii tutuluyorlar. Bu vahşet karşısında en ufak bir tepki vermeyen sözde medeni ülke yönetimleri yangına körükle giderek zalime destek oluyor, bu caniye her türlü silah ve mühimmatı vermekle yetinmeyip yanında durarak ona güç veriyorlar. Bu sırtlan sürüleri zulme rıza göstermekle yetinmeyip zalimi teşvik ederek, aynı zulümlere misliyle ortak oluyorlar. Şu halde insan kasabı Netanyahu’nun yargılanacağı uluslararası mahkemede ABD Başkanı Biden ve diğer destek veren Avrupa ülke liderleri de yargılanmalıdır. Çünkü Netanyahu denilen iblis, bu liderlerden ve onların verdiği silah ve mühimmattan güç alarak bu cinayetleri işliyor. Dünyaya nizamat (gerçekte kaos, nizamsızlık) veren bu zalim liderlerin yönetimleri, kan ve gözyaşının bitmeyeceğine ve irili ufaklı savaşların devam edeceğine işarettir. Zira tüm bu zalimler kandan ve gözyaşından beslenmektedirler. Ama unutulmasın ki mazlumların ahı arşı titretir ve her şeyi hakkıyla görüp bilen ve mutlak gücü elinde bulunduran Allahutaala’nın ‘Müntakim’ ismiyle tecelli edeceği gün yakındır. Zira O Allah’dır ki imhal eder (mühlet verir) lakin asla ihmal etmez! İsrail, Gazze’de taş üstüne taş bırakmadı, yurtları yer ile yeksan olan Gazzeliler Refah’ta sıkışmış durumdalar. Şimdi Refah’ı bombalıyor, orada da taş üstüne taş bırakmayacağa benziyor. Netanyahu bütün bir Gazze’yi insansız teslim almak istiyor ve tüm halkı (sağ kalabilenleri) Sina Çölü’ne sürmek istiyor. Bütün bu soykırım ve vahşet karşısında, din kardeşleri pırasa gibi doğranan İslam alemi ne yapıyor diyeceksiniz değil mi? Onları sormayın! Zira yalnızca marka Müslümanı olarak kalan ruhsuz halleriyle bindikleri (bindirildikleri) alametle son sürat kıyamete doğru gidiyorlar.",https://www.hurriyet.com.tr/yazarlar/fuat-bol/insanlik-oldu-aglayani-yok-42474991
Fuat Bol,"Devlet, laiklik ve cemaatler","Haziran 22, 2024 06:29","Laiklik uygulamalarını (kraldan fazla kralcı kesilerek) din karşıtlığı hatta din düşmanlığı ve dine, kendi kafamıza göre şekil ve mana verme ve rol biçme şeklinde anladığımızdan olacak ki, din ve dini eğilimler, yerin altına çekildi, çekilmek zorunda kaldı ve böylece, dindarlarla devletin arası açıldı. Burada yapılan en büyük hata, devletin hakkını devlete, dinin hakkını dine (dindarın hakkını dindara) vermememiz oldu. Zorba (cebri) uygulamalarla devleti, dine ve dindarlara musallat ettik. Böylece, devlet dinden ve dindardan, dindar da devletten çekinir ve korkar oldu. Kantarın topuzunun kaçırıldığı mahut süreç, çok partili hayata (kısmi demokrasi) geçtiğimiz 1950 yılına kadar bütün şiddetiyle devam etti. Kör döğüşü şeklindeki bu mücadele (ve hatta kavga), 1950’den merhum Özal dönemine (163. Maddenin kaldırılması) kadar da orta yoğunluklu ve o günden Erdoğan’ın iktidar dönemine kadar da düşük yoğunlukta devam etti. Devletin hakkını devlete vermemek demek, devleti milli kılmamak yani, FETÖ (ABD-CIA) gibi unsurlara (iç ve dış vesayet odaklarına) teslim edilip çığırından çıkarılmasıdır. 1940’lı yıllardan başlayan bu denli teslimiyet süreci, gelip geçen tüm iktidarlar (sivil ve askeri) boyunca devam etmiş ve 15 Temmuz 2016’da ‘kazanın patlaması’yla ayyuka çıkarak, kralın çıplaklığı gözler önüne serilmiştir. Ve bundan böyle, kuzgunun leşe gelmemesi için de devlet (milli) başa geçmiştir. Artık devletin hakkının devlete, dinin (dindarın) hakkının dine (dindara) verilme zamanıdır. Peki, bu nasıl olacaktır? Cumhuriyet rejiminde bunun yegâne yolu laikliği gerçek manasıyla uygulamakla mümkündür. Devlet bir yandan dine ve dindara müdahale etmeyecek lakin devlete müdahale etmek isteyen dini oluşumların (FETÖ gibi) tepesine, çelik balyozla inecektir. Hangi dini oluşumun (cemaat) devlete kadro yetiştirdiğini ve devlette kadrolaşmak istediğini bilmeyen ve önlemini almayan devlete devlet denebilir mi? Devlet devletse, kendisini ele geçirmeye yönelik, aleyhinde olabilecek her hareketi bilmek ve onu etkisiz kılmak zorundadır. Cemaatler de dini özgürce yaşamaktan öte, devlete, devletin işleyişine ve işlerine asla müdahalede bulunmayacak, bulunamayacaktır. Müslümanlar, kendilerini Almanya’daki, Fransa’daki, Japonya’daki Müslümanlar gibi bilecek ve ona göre davranacaklardır. Almanya’da milyonlarca Müslüman var, bunlardan herhangi birisi veya bunlardaki herhangi bir dini cemaat Alman devletinin işlerine ve işleyişine karışıyor mu? Karışmıyor, zira karışırlarsa başlarına ne geleceğini biliyorlar. Türkiye’de de aynı bilinçle hareket etmeli, herkes haddini bilmeli ve kimse elleriyle kendilerini ateşe atmamalıdır. Müslümanlar, devleti dönüştürmek yerine; kendilerini dönüştürmeli ve gerçek manada Müslüman olmalıdırlar. Müslümanlar nasılsalar, öyle idare edilirler! Zira kel başa şimşir tarak aramanın manası olmasa gerektir. Kıymeti bilinmeyip kaybedilen değirmenin gürültüsünü aramak adına gürültü çıkaranlara yalnızca şaşılır.",https://www.hurriyet.com.tr/yazarlar/fuat-bol/devlet-laiklik-ve-cemaatler-42479650
Fuat Bol,Kavanozu dışından yalamak,"Haziran 05, 2024 06:29","Maalesef her kademedeki okullarımızda, sade suya tirit cinsinden bir tarih okutuluyor, tarih bilinci (şuuru) ise hiç verilmiyor. Nedense tarihi gerçeklerden korkar olduk. Özellikle yakın tarihimizin üzerine kalın bir şal örttüler ve yeni nesilleri yalanla-dolanla oyalamayı maharet bildiler. Tarihin derinliklerinden süzülegelen Türk milletinin tarihinde acı gerçekler vardır lakin milletimizin yüzünü kara çıkaracak, utanılacak tek bir sayfa bile yoktur. Bunun yanında milletçe en büyük kaybımız kültürümüzde olmuştur. Zira gün gelmiş mazi (geçmiş) ile bağımız bıçak gibi kesilmiş, bu yetmemiş gibi bir de komşularımızla ve Türk dünyası ile yani kültür dünyamızla bağımız koparılmıştır. Nesillerin idealist yetiştirilmesi için, onların önünde örnek alacakları rol-modeller olmalıdır. Bunlar da elbette o milletin tarihi şahsiyetleridir. Köklerinden koparılan nesillerimizin acıklı haline bakar mısınız? Kendi tarihi şahsiyetlerimizi bir çırpıda inkâr ve iptal ettik; ne varsa Batıda var diyerek, Batının bizden alıp kendine mal ettiklerini, ‘batı malı’, ‘batı buluşu’, ‘batı giysisi’, ‘batı markası’, ‘batı ilmi’, ‘batı tarzı’ diyerek aldık. Bu durum bizde korkunç bir aşağılık kompleksi meydana getirdi. Biz hiçbir şey yapamayız, yaparsa Batı yapar, her ne yapılacaksa Batı yapacak diye diye toplu iğne yapamaz hale getirildik. Mimaride deha olarak Mimar Sinan’ı yalnızca isim olarak belletmişiz; o da yaptığı eserleri hayran hayran seyretmek zorunda kalışımızdan olsa gerek. Ne onun yolunu-yordamını anlayabilmişiz ne o yoldan gitmişiz ve ne de o yola en ufak bir katkıda bulunabilmişiz. Sonuç itibariyle bir Selçuklu mimarisi, bir Osmanlı mimarisi var ama günümüz sözde mimarisinden gecekondu ya da beton yığınlarından ve bunun yansıması olan, insan hayatı için kafes konumundaki gökdelenlerden başka neyi gösterebiliyoruz? İstanbul’da bu durumun tipik örneğini, Avrupa yakasında Bahçelievler’de, Anadolu yakasında da Erenköy’de görmekteyiz. Her iki semtte de mahalle kültürünü yaşatan, bahçeli köşkler ve konaklar yerlerini, kimsenin kimseyi tanımadığı insanların üst üste yerleştiği beton yığınlarına terk etti. Şiirde Baki diyoruz, Mevlâna diyoruz, Şeyh Galip diyoruz, Fuzuli diyoruz, Yahya Kemal diyoruz, Necip Fazıl diyoruz vb. lakin bunların semtlerine bile uğrayamıyoruz. Ne dillerini anlayabiliyoruz ne manalarına nüfuz edebiliyoruz. Ünü dünyaya yayılmış tarihi yüksek şahsiyet Kanuni’yi (Soliman le Magnifique-Muhteşem Süleyman) yapılan sözde tarihi filmlerle haremden çıkmayan hamam oğlanı şeklinde gösteriyorlar. Ahlak ve edepte zirvelere çıkarak binlerce insanı eğiten mürşidi-i kâmillerin ismi ancak ansiklopedilerde bulunabiliyor. Ahmed Yesevi’den, İmam-Rabbani’den, Bahaeddin Buhari’den, Mevlâna’dan, Cüneyd-i Bağdadi’den, Ubeydullah-ı Ahrar’dan, Hacı Bektaş-ı Veli’den vb. evliya (Allah’ın sevgili kulu) ve ulu kişiler diye bahsediliyor lakin onların yolundan gitmeye Orta Çağ karanlığı denilip ‘öcü’ olarak gösteriliyor. Dünyanın en lezzetli balı var ama ancak kavanozu dışından yalayabilirsin deniliyor! Kanuni Sultan Süleyman her şeyiyle kendisi olduğu için cümle alem onun yüksek şahsiyetine meftundu. Kendimiz olmaya, kendi değerlerimizle bezenmeye mecbur ve mahkumuz.",https://www.hurriyet.com.tr/yazarlar/fuat-bol/kavanozu-disindan-yalamak-42472661
Fuat Bol,Dünya diken üstünde,"Haziran 15, 2024 06:30","Pandemi ile bütün dünya değişti; başta ekonomi olmak üzere tüm olumsuzluklar hızla artarak kitleleri umutsuzluğa sürükledi. Dünya üzerinde yaşayan hiçbir kimse yarınından emin değil hem kendi açısından emin değil hem de başkaları açısından. Bu durum fert (birey) planında böyle olduğu gibi, toplumlar ve hatta devletler açısından da böyle. Hiç kimse, hiçbir toplum ve hiçbir yapı (kurum ya da devlet) kendini güvende hissetmiyor. Umutsuzluk içinde kıvranan insanlar (toplumlar), büyük bir şaşkınlık içinde yeni arayışlara yöneldiler. Uluslararası hukuk, yerini, çoktan güçlülerin hukukuna terk etti. Artık güçlünün dediği doğrudur ve olması gerekendir. Sonuç itibariyle gelinen nokta, altta kalanın canı çıksın anlayışıdır. Güçlüler belli, dünyanın ipleri toplam beş güçlü ülkenin elinde. Onların da başını ABD çekiyor. O ABD ki, başkanının (Trump) iki küstah lafıyla koca Avrupa ülkeleri darmadağın oldu. Tehdit ettiği ülkeler, sözde dost ve müttefiki olan ülkelerdi (Almanya, Fransa ve NATO ülkeleri). Denize düşen Avrupa ülkeleri kurtuluşu yılana sarılmakta buldu ve İtalya’sından, Fransa’sına, Almanya’sından Avusturya’sına ve hatta tüm AB’yi temsilen AB Parlamentosunda aşırı sağ partiler adeta patlama yaptılar. Fransa Başkanı Macron, yüzde 15’e düştüğünü görünce, parlamentoyu feshederek erken seçim kararı almak zorunda kaldı. Avrupa ülkeleri hızla, 1930’ların faşist Avrupa’sına dönüş yaparsa, kimse şaşırmasın. Kaplarına sığmayan, ejderha egolu o diktatörler, 2. Dünya Savaşı’na sebep oldular. Ülkeler yer ile yeksan edildi, milyonlarca insan öldü ve sonunda dünya galip gelen üç-beş ülke marifetiyle parsellendi. Yapılan kurt taksimi 79 sene sürdü; 80. senenin eşiğinde dünya yeniden çatırdıyor. Elbette tüm dünyanın gözü ABD’de, lakin hem mevcut başkan (Biden) ve hem de muhtemel başkan (Trump) en ufak bir umut vermedikleri gibi, Siyonist kişilikleriyle yangına körükle gitmeyi marifet biliyorlar. Dünyanın düştüğü acıklı hale bakın ki, her iki ABD başkanı, biri Netanyahu’nun bir parçasını, diğeri öbür parçasını oluşturarak ancak bir Netanyahu ediyorlar! Netanyahu’nun da ne yaptığı ve ne yapabileceği, cümle alemin malumudur. Onların batıl inançlarına göre, sözde, haşa Tanrı’yı kıyamete zorlayacaklar! (Zorlanan, emir alan, güdülen ne menem tanrı ise!) Ne yaparlarsa yapsınlar, er ya da geç, gerçek kıyametle, layık oldukları belalarını bulacaklar!",https://www.hurriyet.com.tr/yazarlar/fuat-bol/dunya-diken-ustunde-42477356
Fuat Bol,Kadir bilmek,"Haziran 08, 2024 06:29","Kadri bilinmeyenlerin ve hatta en yanlış bilinen ve kötülenenlerin başında da vatan ve millet sevdalısı gerçek siyasetçiler, devlet adamları (insanları) gelmektedir. Devlet ve siyaset insanlarına çok acımasız davranılıyor; bilir-bilmez karalanıyor, fütursuzca iftira atılabiliyor ve araştırmadan suçlanabiliyorlar. Hele de bizim gibi, günün 24 saatinde siyaset konuşulan ülkelerde (bizden başka böylesi bir ülke yok) devlet ve siyaset insanları sürekli olarak hedef tahtasında tutulurlar. Devletin her kademesindeki görevler kutsaldır, sorumluluk gerektirir, devlette en sorumlu olan kişi ise, en üstün görevdeki devlet başkanıdır. Rüzgarların en sert estiği yerler dağların zirveleridir, devlet görevlerinde de zirveye çıktıkça sorumluluk artar ve rüzgarlar fırtınaya döner. Devlette her bir makamın gerektirdiği işin, yapılıp yapılmamasına göre (niçin ve nasıl yapıldığına göre) hem bu dünyada ve hem de ebedi alemde mükafat ve mücazatı vardır. Dedik ya, yönetimde bulunanlar, ağızlarıyla kuş tutsalar da takdir edilmezler, özellikle de siyasi iktidarlar. Nitekim bizdeki muhalefet, ‘iktidar dünyanın en güzel ve faydalı işine de yapsa ona güzel diyecek halimiz yok’ yaklaşımını sergiler. Peygamber Efendimiz (aleyhisselam); ‘Bir günlük adaletle hükmetmek, altmış yıllık nafile ibadetten üstündür’ buyurmuştur. Vaktiyle Sultan 2. Abdülhamit Han’ın da kıymeti bilinmemiş ve haksız yere (Düzmece bir sürü iftiralarla; mesela ‘dini kitapları yaktırdığı’ iddiası tam bir yalan ve iftira idi. Zira yaktırılan kitaplar, dini içeriden yıkmaya dönük bozuk ve yanlış yazılan kitaplardı) tahtından indirilmişti. Yerine geçen İttihatçı güruhu halka zulmetmekle kalmayıp, yalnızca on yıl içinde koca bir imparatorluğu yer ile yeksan edip, düşmanlara peşkeş çektiler. Sultan Abdülhamit Han’ın da sağlığında kıymeti bilinmedi; 1918’de göz hapsinde tutuklu olarak vefat ettiğinde, elde-avuçta devlet namına bir şey kalmamıştı. Millet aç, sefil ve perişandı. Sultanın naaşı Topkapı Sarayı’ndan alınıp Çemberlitaş’taki aile kabristanına götürülürken, sokaklara dökülen ve evlerin pençelerine doluşan halk, peşinden ağlıyor ve ‘Bizi bırakıp nereye gidiyorsun’ diye ağıt yakıyordu. Milletçe bu denli rezil durumlara düşmemek için, eldeki nimetin (vatan ve millet sevdalısı devlet ve siyaset insanlarının) kıymeti bilinmeli ve onlara sahip çıkılmalıdır. Devlet adamı (insanı) kolay yetişmiyor; kaht-ı ricalin (değerli devlet ve siyaset insanlarının yokluğu) hüküm sürdüğü devrimizde ise, bu denli şahsiyetleri mumla arıyoruz! Var olanlarına da sahip çıkalım ve destek olalım Demokrasi devrimizde; Menderes’i, Özal’ı, Erbakan’ı gözlerimizin önünde yediler, seyretmekle yetindik. Erdoğan’ı da üst üste yemek istediler, her seferinde millet, liderine sahip çıktı ve yedirmedi. Türkiye’nin düşmanlarına bakın hepsi de Erdoğan’sız bir Türkiye hayal ediyor ve bunun için ellerinden geleni artlarına koymuyorlar. Neden acaba?!",https://www.hurriyet.com.tr/yazarlar/fuat-bol/kadir-bilmek-42474259
Fuat Bol,Bürokrasi ile imtihanımız,"Haziran 12, 2024 06:30","Vesayetle illetli (hastalıklı) olması yüzünden demokrasiyi kâmil manada kurumsallaştırıp içselleştiremedik. Bu köhne yapıda, Sezar’ın hakkı Sezar’a verilmediği için, önüne gelen kurum, ‘Ali kıran baş kesen’ kesilmiş ve böylece bürokrasi millete hizmet etmek yerine, millete zulmeden, dayatan ve milleti canından bezdiren yapıya dönüşmüştür. Biz, bu hali, Osmanlı’da Tanzimat sonrası oluşturulan ve özetle ‘Padişaha haddini bildirecek’ ve ‘Bundan böyle gavura gavur denmeyecek’ diskurundan (söylem) devşirmiştik. Osmanlı’nın son yüz yılında ve onu takip eden Cumhuriyet döneminde uygulamaya koyduğumuz bürokratik sistemi Fransızlardan almıştık. Fransa bu sistemi Afrika’daki sömürgelerine uyguladı. Bir müddet sonra, uygulanmakta olan bu sistemin zalimliğine kanaat getiren Fransa bundan vazgeçti. Ama gelin görün ki, Batı hayranlığı bizim gözlerimizi öylesine kör etmişti ki, bürokrasi adına halka dayatılan bu zulümleri görmediğimiz gibi, bunlara yenilerini de eklemekten geri durmadık. Millete hizmet için, milletin işlerini görmek için görevlendirilen memurlar, halkı insan yerine koymadılar. Vatandaşın işini çözmek için değil, çözmemek için adeta yırtındılar. Aynı insan tipinin, masanın önündeki ve ardındaki halleri arasında dağlar var. Öyle ki, masada oturan kişiye öz babası, herhangi bir işi için başvursa, babasını tanımaz ve herkese yaptığı gibi ona da ‘bugün git yarın gel!’ diyecektir. Peki, yarın olduğunda iş çözülecek midir? Yarınlar bitmediğine göre iş de çözülmeyecektir. Demokrasinin gerçeği olamadığından yaşanılan sistem kelimenin tam anlamıyla bürokratik oligarşiydi. Bu sistemde, atanmışların (bürokrat) halka ve halkın seçtiklerine (seçilmişler) tahakkümü söz konusudur. Bu sistemin adı sözde demokrasidir. Ve bu sistemi bize, Başkanlık sistemine geçtiğimiz (fiili olarak) 2018 yılına kadar demokrasi diye yutturdular. Dışarıdaki vesayet de bu sistemi gökte ararken yerde bulmuş ve tepe tepe kullanmıştı. Bu sistemin tortuları, tüm kurum ve kuruluşlarımızın kılcallarına değin nüfuz etmişti. Dolayısıyla bundan kurtulmak, öyle üç-beş senede olabilecek gibi değildir. Sözde demokrasinin siyasileri ile özde demokrasinin siyasileri bile birbirlerinden çok farklıdır. Sözde demokrasinin siyasileri halka tepeden bakar ve halk için değil, halka rağmen iş görmeyi marifet sayar. Halbuki gerçek demokrasilerde siyasiler halkın hizmetçileridir. Asla halka rağmen iş görmezler. Halkla iç içe yaşarlar, halkın dertleriyle dertlenir, sevinçlerine ortak olurlar. Başkanlık sisteminin bu şekilde de bir faydası oldu ve tüm siyasetçilerin ayaklarını yere değdirdi. Artık hiçbir siyasetçi halka tepeden bakamıyor ve halkın değer yargılarına karşı gelemiyor. Halkı ayağına çağırmıyor, halkın ayağına gidiyor.",https://www.hurriyet.com.tr/yazarlar/fuat-bol/burokrasi-ile-imtihanimiz-42475877
Fuat Bol,Bayram ama nasıl -1-,"Haziran 17, 2024 06:29","Halbuki İslam inancına göre, haksızlık karşısında susan, tepki göstermeyen şeytandır. Hep şeytan deyip duruyoruz ama bunun ne manaya geldiğini bilmediğimiz gibi öğrenmek için de en ufak bir gayret göstermiyoruz. Daha açık ifadesiyle, bütün bir İslam aleminin (2 milyarlık) bugün içinde bulunduğu halin adıdır şeytan. Şeytan, kötülüğün kişiselleşmiş (mücessem) halidir. İlahi huzurdan kovulma, tard edilme, rahmetten ırak olma manalarına gelmektedir. Şeytan olmadan önce İblis de Cenabıhak’ın, itaatkâr ve saygın bir kuluydu. Hatta yaptığı ibadetlerle melekler tarafından örnek gösteriliyordu. Ziyadesiyle alim olup meleklere hocalık yapmaktaydı. Allahutaala’nın, Adem’e ‘secde et’ emrine bütün melekler uydu, lakin İblis kendindeki meziyetlerden dolayı kibre kapılıp secde etmedi. Kendini, Adem’le mukayese etti; zanla hareket ederek tanımadığı, gerçeğini bilmediği Adem’i kendinden aşağı gördü. Bilmediği hususta kıyas yapıp küstahlaştı ve haddini aşarak nefsine zulmedenlerden oldu. Ve bundan sonra da ‘şeytan’ adını aldı; ilahi huzurdan kovuldu ve rahmetten ırak kılındı. İblis, Cenabıhak’ın yalnızca bir emrine muhalefet ederek şeytanlaştı; ya günümüz ‘marka’ Müslümanları? Her an Cenabıhak’ın onlarca emrine muhalefet ediyorlar. Bu yaptıkları yetmiyor kahir ekseriyetiyle birer mücessem şeytan olarak tüm şeytanlıkları sergiliyorlar. Öyle ki bu tür marka Müslümanlarının işledikleri yüzünden İblis’in soyundan gelen şeytanlara iş kalmadı. Şeytanın bir şey yapmadan boş oturduğunu görenler bunun sebebini sorduklarında şu cevabı almışlar: ‘Zamanımızın önderleri sergiledikleri şeytanlıklarla bize parmak ısırttırıyorlar! Bize bir iş bırakmadıkları için oturup seyrediyoruz.’ Dedik ya şeytanın özelliği kıyas yapmaktır. Bugün de aynı kıyaslamaya devam ediyor ve diyor ki; ‘Ben; Allahütaala’nın yalnızca bir emrine uymadım lanetlendim, kovuldum ve çok büyük bir cezaya çarptırıldım. Peki ya her gün cenabı Hakk’ın emirlerine sürekli karşı gelen, bir an olsun Allah’ı hatırlamayan ve üstelik utanmadan da inanan gözüken bu insanların hali ne olacak? Bu iki yüzlü, münafık, mürtet, aşağılık insanların uğrayacağı lanetten ben bile korkarım ve onlardan uzak olurum.’ İşte marka Müslümanlarının günümüzde içine düştükleri bu aşağılık ve zillet halleri, yapıp ettiklerinin sadece dünyadaki yansımalarından ibarettir. ‘Haşa zulmetmez kuluna Hüda’sı; herkesin çektiği kendi cezası!’ Hani ‘Mü’minler bir vücut gibi’ idiler; ‘Vücudun herhangi bir uzvuna bir diken batsa, bir ıstırap duysa vücudun her tarafı ondan rahatsız olur’du? Üstelik bu sözü sevgili Peygamberimiz (Aleyhisselam) söylemişti. Bu yüce Peygamberin ümmetinin ne hale geldiği, kendini İslam diye tanıtan alemin Gazze’deki mazlum ve masum Müslümanların uğradığı soykırıma gösterdikleri (göstermedikleri; zira kılını bile kıpırdatmıyorlar) tepkiden (tepkisizlikten) belli değil mi? Zaman, dur durak bilmeksizin dönerek devrini icra ediyor ve bugüne ‘bayram’ diye işaret ediyor. Bayram ama nasıl?! Günümüz Müslümanına göre bayram! Kutlu olsun!",https://www.hurriyet.com.tr/yazarlar/fuat-bol/bayram-ama-nasil-1-42478124
Fuat Bol,Bayram ama nasıl -2-,"Haziran 19, 2024 06:29","O vakit şu ilahi ölçüleri nereye koyacağız? ‘Nasıl iseniz öyle idare edilirsiniz!’ ve ‘Amirleriniz (yöneticileriniz) amellerinizdir!’ Demek ki neymiş Müslüman toplulukların yöneticileri de kendileri gibi olurmuş. Onlar adilse, teraziyi doğru tartıyorlarsa, alışverişte birbirlerini aldatmıyorlarsa, birinin başına bir felaket geldiğinde diğerleri hep birlikte yardımına koşuyorsa, haksızlık karşısında susmuyorlarsa, vb. yöneticileri de adildir. Ve o ülkelerde, güçlülerin hukuku egemen olmayıp hukukun ve haklıların üstünlüğü egemendir. Baştan sona tüm İslam ülkelerini gözlerinizin önüne getirin hangisinde hak ve adaletten eser var?   Vaktiyle Ziya Paşa’nın söylediği şu cümledeki ifadeler bugün bütün gerçekliğiyle tüm İslam ülkelerinde yaşanmıyor mu? ‘Milyonla çalan mesned-i izzette ser-efraz, birkaç kuruşu mürtekibin cay-ı kürektir!’ (Milyonla çalanlar yüksek ve şerefli mevkilerde başları dik ve alınları açık (!) olarak bulunurlar; birkaç kuruş çalan gariban hırsız ise kürek cezasına çarptırılır.) İsrail’in Gazze’de sergilediği vahşette bile uyanmayan ve İsrail’e gerekli cevabı vermeyen, veremeyen İslam alemine İslam alemi denilebilir mi? Şayet gerçekten İslam olsalardı inançlarının gereği olarak üstün olmaları ve hepsinden önemlisi birlik olmaları ve bunca zulüm karşısında ayağa kalkmaları gerekirdi. Bu ülkeler ayağa kalkmak şöyle dursun, onca haksızlık karşısında susarak lal kesiliyor ve bu zillet halleriyle şeytan kesilip, malum şeytanı bile kahrından çatlatıyorlar! Din kardeşlerine ve kendi davalarına gafletten öte ihanet içinde bulunan İslam ülkeleri teselliyi, ‘Bana dokunmayan yılan bin yaşasın’ yalanında bulduklarını zannediyorlar. Halbuki sıranın çok geçmeden kendilerine geldiğini görecek ve artık ‘eyvah’ para etmeyecektir. Halkların önünde hiçbir beşeri güç duramaz. İslam ülkelerinin halkları kıyam edip, kendi yönetimlerini uyandırıp harekete geçirmelidir. Hiçbir ülke halkı, yöneticilerimiz güç ve kudret ellerindeyken ses çıkarmıyorlar, biz de susup bir kenarda bekleyelim demekle sorumluluktan kurtulamaz. Müslümanlar, kendilerinin dışındaki Müslüman olmayan ülkelerin hemen her gün eylem yapan gençlerini ve halklarını görüp utanmıyorlar mı? Demek ki birçok Müslüman ülke halklarında dini gayret olmadığı gibi insani meziyetler de dumura uğramış. Oldukları gibi de idare ediliyorlar! Daha ne bekliyorlar?  Başlarına taş yağmasını mı?",https://www.hurriyet.com.tr/yazarlar/fuat-bol/bayram-ama-nasil-2-42478763
Fuat Bol,Siyasi manzara -2-,"Mayıs 18, 2024 06:29","Özellikle bizim ülkemizdeki siyasette lider, partilerimizin olmazsa olmazıdır. Demokrasi tarihimizi şöyle gözlerinizin önüne getirin, ne demek istediğimiz çok daha iyi anlaşılır. CHP denince İnönü, daha sonra Ecevit akla gelirdi: Niçin diğer genel başkanlar; Baykal, Kılıçdaroğlu değil de İnönü ve Ecevit hatırlanıyor biliyor musunuz? Hatırda kalanlar, karizmatik kişilikleriyle lider olmuşlardı, diğerleri ise, kurumsal bir yapıda yalnızca genel başkanlık yapmışlardır. Demokrat Parti denince Menderes, Adalet Partisi denince Demirel, Milliyetçi Hareket Partisi denince Türkeş ve Bahçeli, MNP-MSP- Refah Partisi denince Erbakan ve AK Parti denince Erdoğan akla gelmektedir. Oysa; Adalet Partisi veya DYP çizgisindeki partilerde başka genel başkanlar da gelip geçti lakin hiçbirisi lider olmadığından siyasete damga vuramadan silinip gittiler. Ama bir Demirel, bir Erbakan, bir Türkeş, bir Bahçeli ve bir Erdoğan unutulmaz. Bunun da sebebi kalabalıklara yön veren ve onları sürükleyen lider olmalarıdır. Bundan dolayıdır ki, karizmatik liderlerle siyasi partiler ‘mütemmim cüz’ birbirlerini tamamlayan, birbirlerinin vazgeçilmez parçası olmuşlardır. Lider şahsiyetlerle siyasi partiler, yumurta ile tavuk misali gibidir. Yumurtanın tavuktan çıkması gibi tavuk da yumurtadan çıkar. Bu cümleden olarak eskilerin çok güzel bir tespiti vardır; ‘Şeref-ül mekân bil mekin’ yani bir makamın şerefi, o makamda oturan kişiden gelir. Bir makamı dolduran insan bilgi, beceri, yetenek ve dirayetiyle o makama şeref verir, güç katar. Makamın kendisi üstün de olsa, kişi, kişiliği ile orayı dolduramıyorsa, o makam sönük kalır. Siyasi liderler, temsil ettikleri siyasi hareketin bayrak tutucularıdır; liderlik vasıfları, tuttukları bayrağın rüzgarıdır. O bayrağın nasıl dalgalanacağını o liderin karizması ve çalışkanlığı belirler. Ahmet Davutoğlu isimli kişi de Türkiye’nin en büyük siyasi partinin başına getirilmişti hem parti genel başkanı ve hem de başbakan olmuştu. Tırnaklarıyla o makamlara gelmediği için ve daha önemlisi o makamlara bir şeref katamadığı için, geldiği yerlerin kıymetini bilemedi ve silinip gitti. Zira bir makamda kalmak, o makamın hakkını vermek, o makama gelmekten çok daha zordur. Siyasi partilerde zoru başarabilenler lider şahsiyetlerdir. Kemal Kılıçdaroğlu CHP’nin başında 12 yıl kaldı ama lider olamadı; çiçeği burnunda Özgür Özel’i ise liderlik konusunda çetin bir sınav beklemektedir. İyi bir başlangıç yaptı hem genel başkan oldu ve hem de girdiği ilk seçimde birinci parti olmayı başardı. Yapmakta olduğu yapıcı muhalefetle CHP’nin ezberini bozdu. Lider olabilecek mi yoksa genel başkan olarak mı kalacak, bekleyip göreceğiz.",https://www.hurriyet.com.tr/yazarlar/fuat-bol/siyasi-manzara-2-42463545
Fuat Bol,Karanlık gün: 27 Mayıs,"Mayıs 29, 2024 06:29","Cumhuriyet sistemine geçip Meclis’in duvarına; ‘Egemenlik kayıtsız şartsız milletindir!’ diye yazdık ama bu durumu bir türlü kuvveden fiile çıkaramadık. Bunun da sebebi çok açıktı: Cumhuriyet elitleri (başta CHP) sürekli olarak halka tepeden baktı, onların nezdinde halk, cahil, ayak takımı ve göbeğini kaşıyanlardan ibaretti. Böyle bir halkın seçtikleri de kendileri gibiydi; dolayısıyla böyle bir yönetime ülke teslim edilemezdi. Bu zihniyete göre kurucu irade kendileriydi ve yönetim de kendilerinin hakkıydı. Partinin (CHP) adında halk vardı, lakin parti mensuplarının halkla yakından ve uzaktan bir ilgileri yoktu. Düşünün; CHP’nin il başkanı bulunduğu şehrin aynı zamanda valisi ve belediye başkanıydı. Fildişi kulelerinde yaşayan bu zevata halkın ulaşması, görüşmesi, derdini anlatması söz konusu bile değildi. Milletle bütünleşen Adnan Menderes ve DP kadroları, tabir caizse iktidarı aslanın karnından çekip aldılar. CHP ve uzun iktidar yılları boyunca CHP’lileştirilen bürokrasi (asker ve sivil) halkın iktidarına, diğer bir deyişle milli iradeye yani demokrasiye tahammül etmedi, edemedi. Ve en karanlık bir günde, 27 Mayıs 1960’ta asker, yönetime el koydu. Milletin seçtiği halkın iktidarını ise al aşağı edip; Cumhurbaşkanı, Başbakan ve bakanlar dahil tüm DP’li milletvekillerini zindanlara gönderdi. Uyduruk ve aşağılık bir mahkeme kurup sözde yargıladılar. Başbakan Menderes ve iki bakan arkadaşını darağacında astılar diğerlerini ise zindanlarda süründürüp işkencelerden geçirdiler. Ve utanmadan bu yaptıkları kepazeliğe ‘Demokrasi ve Anayasa Bayramı’ dediler. Delinin zoruna bakar mısınız? Demokrasiyi katlediyor, milli iradeyi darağacında sallandırıyor ve bunun adına demokrasi bayramı diyor ve bundan da vahimi millete de böyle söylemesini dikte ediyor! Atanmışlar güruhundan olan bu vesayet kafası, seçilmişlere yani milli iradeye asla saygı duymaz ve onun meşruiyetine inanmaz. Onlara göre bu ülkenin asıl sahipleri kendileridir ve yönetim de kendilerinin hakkıdır. Başkalarının yönetimi ise -ki bu milletin seçtiği iktidar da olsa- gayr-i meşrudur. Vesayet kafalılar envaiçeşit olup birbirlerinden farkları yoktur. Nitekim FETÖ’cü askerler de aynısını yapmıştı; milletin, kendini savunmak için verdiği silahı millete ve milletin seçtiklerine doğrultan bu çukurlar güruhu hep aynı yere (dışarıya) hizmet etmektedir. Nitekim yapılan ve yapılması düşünülen tüm darbelerin arkasında ABD olduğu gün gibi aşikârdır. Bürokrasiden bu vesayet kafası temizlenmedikten sonra, hak ve hakikat namına Türkiye’de hiçbir oluşa ve oluşuma imkân ve ihtimal yoktur. Bakınız; Menderes ve arkadaşlarına iade-i itibar yapıldı, her biri milletin gönlünde sevgiyle ve saygıyla yaşıyor. Onlara darbe yapan ve onları sözde yargılayıp idam eden aşağılık çukur güruhunun isimleri ise silinip gitti. Dünyada lanetle anılan bu kişilerin asıl çilesi ‘Mahkeme-i Kübra’da başlayacak! Ki orada ne rütbe var, ne silah ve ne de ABD!..",https://www.hurriyet.com.tr/yazarlar/fuat-bol/karanlik-gun-27-mayis-42469070
Fuat Bol,Siyasette algı savaşları -5-,"Mayıs 22, 2024 06:29","Parlamenter sistem denilip uygulamaya konulan yönetim şekli halkın belirlediği, halk için bir model olmayıp halka rağmen iş gördürülen bir sistemdi. Bizde uygulattıkları parlamenter sistemde halk usulen sandığa gidiyor, lakin halkın seçtikleri şeklen iktidar olabiliyordu ve asla muktedir olmuyorlardı. Zira davul bu sistemde seçilmişlerin boynunda, lakin tokmak başkalarının (vesayet odaklarının) elindeydi. Zavallı iktidarlar seçildik zannedip hükümetçilik oynamaya kalkışıyorlardı. Kör ebe yapıldıklarının farkında bile değillerdi; her an ‘kırmızı çizgi’ye basmaları mukadderdi, her bastıklarında da yanıyorlardı. Belirlenen ve üzerine basılınca oyundan atılan oyuncuların (siyasetçiler) korkulu rüyası laiklikti. Laikliğin belirli bir tanımlanması yoktu; önüne gelen işine geldiği gibi laikliğe mana veriyor ve muhataplarını da bu şekildeki bir laikliğe karşı gelmelerinden dolayı suçluyordu. N. Erbakan’ın kurduğu bütün partiler (Milli Nizam, Milli Selamet, Refah, Fazilet) laikliği ihlal ettikleri gerekçe gösterilerek kapatılmıştır. Erdoğan’ın AK Partisi bile tek başına iktidarda iken aynı mahfiller tarafından (Yargıtay Cumhuriyet Başsavcılığı) temelli kapatılmak ve o günün Cumhurbaşkanı olan Abdullah Gül dahil Başbakan Erdoğan ve 71 kişinin 5 yıl süreyle siyasetten uzaklaştırılması istemiyle dava açılmış ve Anayasa Mahkemesi de bu davayı kabul etmiştir. İddia hep aynı; laikliği ihlal (laikliğe aykırı fiillerin odağı haline gelmek)... İleri sürülen deliller ise somut en ufak bir delil gösterilmezken, yalnızca bir kısım gazete kupürleri delil addedilip dosyaya konuldu. İktidardaki parti kapatılmaktan ve Cumhurbaşkanı ve Başbakan dahil bunca siyasi zevat, siyaset yasaklığından yalnızca bir oyla kurtuldu; iyi mi? Şayet o bir oy da aleyhte verilseydi siyasi yasak getirilmiş olacak ve Türkiye tek kelime ile yeniden kaosa sürüklenecekti. Sadece Hazine yardımı kesilmesi cezasına çarptırılan parti, böylece yoluna devam edebildi. 80 darbesinde ise Cumhuriyet’le yaşıt CHP dahil tüm siyasi partiler kapatıldı ve parti gözetilmeksizin ileri gelen tüm siyaset insanları siyasetten menedildi. Milletin peşinden gittiği Süleyman Demirel, Bülent Ecevit, Necmettin Erbakan ve Alpaslan Türkeş’e siyasi yasak getirildi. Askerler, siyasilerin makamlarına (yönetim kadroları) silah zoruyla oturdular ve adına demokrasi dediler. Tüm bu zilletlerden bizi, Başkanlık sistemine geçmemiz kurtardı. Artık herkes asli işini biliyor ve yerine getirmeye çalışıyor. Tüm demokratik ülkelerde genelkurmay başkanlığı, savunma bakanlıklarına bağlı iken, bizim (!) demokrasimizde sözde başbakanlığa bağlıydı. ‘Sözde değil, özde’ diyerek hükümete e-muhtıra veren genelkurmay başkanlarının kendileri hiçbir zaman ‘özde’ anayasaya bağlı kalmadı ve sorumlu oldukları başbakanların emrine girmedi. Bu cümleden olarak; Orgeneral Torumtay, Özal’ın emrini yerine getirmemek için Genelkurmay Başkanlığı görevinden istifa etti. Aynı şekilde Genelkurmay Başkanı Işık Koşaner ve diğer kuvvet komutanları, Başbakan Erdoğan’la birlikte çalışmayıp hep birlikte istifa ettiler. Dertleri neydi? Demokrasi değildi herhalde? Özal’a ve Erdoğan’a tahammül etmemelerinin yegâne sebebi her ikisinin de halkın verdiği oya (emanete) sahip çıkmaları ve halkın üzerinde bir güç tanımamış olmalarıdır.",https://www.hurriyet.com.tr/yazarlar/fuat-bol/siyasette-algi-savaslari-5-42465612
Fuat Bol,İnsanlığı bitiren ülkeler,"Mayıs 25, 2024 06:29","Her birinin tarihteki süreçlerine bakıldığında ne demek istediğimiz anlaşılır. Zira her üç ülke de insanlık ve insani değerler düşmanıdır. Kendilerinden başka kimseye yaşama hakkı tanımazlar. İşgal ettikleri yerlerdeki insanların köklerini kazımışlar ve varlıklarını tarihten silmişlerdir. Bu durumun tipik örnekleri ise, koskoca Amerika ile Avustralya kıtalarıdır. Bir avuç, savunmasız Gazzeliye uygulanmakta olan soykırımı, yalnızca İsrail’in mi işlediğini zannediyorsunuz? İsrail, yanında ABD ve İngiltere olmadan tek bir adım atmaz, atamaz. ABD ve İngiliz savaş gemileri, küçücük Gazze şeridinin önünü ablukaya alıp, herhangi bir insani yardımın ulaşmasını engellemenin yanında, İsrail’e güç vermekte ve ona vaki olabilecek taarruzları önlemektedirler. Diğer bir deyişle; Filistinlilerin ellerini, kollarını, ayaklarını bağlayıp İsrail’in önüne atıyorlar ve bu savunmasız insanlara ölüm ve ölümden beter hallerini seyrediyorlar. Orta hiçbir sebep yokken aniden istifa eden İrlanda Başbakanı, Beyaz Saray’da ABD’li yöneticilerin gözlerinin içine bakarak: ‘Filistinliler’de kendi tarihimizi görüyorum’ dedi ve sözlerine şöyle devam etti: ‘Onların yurtlarından sökülüp atılması, mülklerinin ellerinden alınıp işgal edilmesi, ulusal kimliklerinin tanınmaması, ayrımcılık yapılıp göçe zorlanmaları, aç ve susuz bırakılmaları ve kendilerine ölümlerden ölüm beğendirilmesi...’ Bu zorba devletler ve bu büyük günaha ortak olan batılı müttefikleri, yalnızca Filistinlilere soykırım uygulamakla ve onlara yapılabilecek yardımları engellemekle kalmıyor, el birliğiyle bugüne dek savundukları ne kadar insani değer varsa hepsini inkâr ediyor, onlarla birlikte tüm insanlığı öldürüyorlar. Bundan böyle hiç kimse; insanlıktan, insani değerlerden, hak ve adaletten, insan haklarından bahsedemez. Bunlardan bahsedebilmek için evvelemirde insan olmak gerekir. Bu vahşi sürülerinin ise, insanlıktan en ufak bir nasipleri olmadığı gün gibi ortadadır. Bir de utanmadan dünyaya nizamat vermek istemektedirler. Onların nizam ve intizam dediği, kan, gözyaşı, zulüm, işkence, işgal, sürgün, kıyım, sömürü, ölüm ve topyekûn cihanı alev topuna çevirmekten ibarettir. İşte 21. Asrın medeniyetinin geldiği nokta! Tekrar soralım: İnsanlık vahşetten uygarlığa mı gidiyor yoksa uygarlıktan vahşete doru mu gidiyor?",https://www.hurriyet.com.tr/yazarlar/fuat-bol/insanligi-bitiren-ulkeler-42467287
Fuat Bol,Siyasi manzara -3-,"Mayıs 20, 2024 06:29","Mevcut anayasa, onca değişiklik yapılmış olmasına rağmen, darbeci ruhunu muhafaza etmektedir. Demokrasimizin üzerinden bir türlü atamadığı ayıplarından ve eksikliklerinden birisi de darbe anayasalarıyla yoluna devam etmesidir. Bundan önceki 61 anayasası da darbe ürünüydü ve o da vesayete endeksliydi. Süleyman Demirel, başında bulunduğu AP ile yüzde 52 oy alarak tek başına iktidara gelmesine rağmen, bu anayasa yüzünden muktedir olamamıştır. Mesela bir TRT genel müdürünü bile atayamamıştır. Demirel, iktidarların elini kolunu bağlayan bu anayasanın değiştirilmesi gerektiğini, yana yakıla dillendirmesine rağmen vesayet odakları ve muhalefet buna müsaade etmemiştir. Demirel’in seçilmiş iktidarını görevden uzaklaştıran darbeci zihniyet idareyi ele alınca; mevcut anayasa ile ülkenin yönetilemeyeceğini görmüş ve anayasanın 35 maddesini değiştirmek zorunda kalmıştır. Aynı darbeci zihniyet, 1980 yılında tekrar ülke yönetimine el koyunca, 1961 anayasasını toptan kaldırarak, yerine 1982 anayasasını getirmiştir. Darbeci General Kenan Evren, yeni anayasa gerekçesini şöyle açıklamıştı: “O anayasa dediğimiz elbise bize bol geldi, içinde oynamaya başladık. Anayasanın içinde birçok açık kapılar vardı, düzeltilmedi. Kötü niyetlilere fırsat veren o açık kapılar kapanmadığı için 12 Mart’a geldik. 12 Mart’ta düzeltilmeye çalışıldı. Ama maalesef o kapılar gerekli ölçüde kapatılamadı, gene açık kaldı.” 12 Eylül darbecileri yargılanıp 765 sayılı TCK’nın ‘devlet kuvvetleri aleyhinde cürümler’ başlıklı 146. Maddesi uyarınca müebbet hapis cezasına çarptırıldılar ama yaptırdıkları darbe anayasası halen yürürlüktedir. AK Parti iktidarı döneminde darbe anayasasından kurtulup; yeni, sivil ve demokratik bir anayasa için girişimde bulunuldu ancak muhalefetin uzlaşmaz tavrı yüzünden sonuç alınamadı. AK Parti, iyi niyet göstergesi olarak özveride bulunmuş ve ilgili Komisyon’a, Meclis’teki çoğunluk oranına göre değil, diğer partilerle eşit oranda temsilci göndermişti. 60’a yakın madde kabul edilmesine rağmen, muhalefet ipe un serdi ve yeni anayasa çalışmaları akamete uğradı. Bu defa TBMM Başkanı Numan Kurtulmuş’un girişimiyle ikince kez, yeni bir anayasa için kollar sıvanıyor. İlk yan çizen parti, İYİ Parti oldu; yeni genel başkan seçilen Müsavat Dervişoğlu: ‘ İYİ Parti’nin yeni anayasayla ilgili görüşü nettir. Biz artık miadı dolmuş bu hükümete can suyu olacak her türlü anayasa değişikliğinin karşısında duracağız’ değerlendirmesinde bulundu. Bu kafadaki bir muhalefetle yeni anayasa hayal ama... Hayalden kim ölmüş ki!..",https://www.hurriyet.com.tr/yazarlar/fuat-bol/siyasi-manzara-3-42464330
Fuat Bol,ABD dünyayı ateşe vermek istiyor,"Haziran 01, 2024 06:29","Oysa DAEŞ’in üstlendiği tüm cinayetlerin gerçek faili ABD’dir. Zira DAEŞ’ı kurup geliştiren ve insanlığın başına bela eden ABD’nin ta kendisidir. Bunu yalnız biz söylemiyoruz, ABD’nin başkanı itiraf etti. Malum Sovyetler dağıldıktan sonra, yıkılan komünizmle birlikte ABD düşmansız (saldırmak için bahane) kalmıştı. Çok önceleri alt yapısını hazırladığı yeni düşmanı buldu ve onu hedef tahtasına oturttu: İslamiyet ve Müslüman ülkeler. İslamiyet’i ve Müslüman ülkeleri kötü gösterecek materyaller (Sözde İslamiyet adına savaşan onlarca terör örgütü), her daim elinin altında idi ve bunları adeta bir manivela gibi kullanıp dünyanın başına bela etti ve etmeye devam ediyor. Kullandığı terör örgütlerinin eylemlerini bahane ederek Afganistan’a girdi ve ülkenin altını üstüne getirdi. Irak ve Suriye’de de bu kabil terör örgütlerini kullanarak, yalnızca bu ülkeleri değil, tüm bölgeyi yangın yerine çevirdi. ABD İblis’inin yaptığı; tavşana kaç tazıya tut deyip, niyetindeki asıl oyununu oynamaktır. Niyetindeki asıl oyunda(larda) neler yok ki: Bu bahanelerle ülkeleri işgal ediyor, mahut ülkeleri terör örgütleriyle ve hatta birbirleriyle savaştırıp güç ve kuvvetten düşürüyor, savaşan tüm taraflara silah satıyor, güçsüz bıraktığı ülkelerin yönetimlerine, kendine tabi olan uşak yaratılışlı tipleri getiriyor, istikrarsız hale getirdiği tüm bölgenin yer altı ve yer üstü kaynaklarını sömürüyor. Kelimenin tam anlamıyla cambaza baktırıyor! Rusya’yı kuşatarak, tabir caizse ümüğünü sıkarak, Ukrayna ile savaşa ABD zorladı. Şimdi de bu savaşın bitmesini istemediği gibi, Avrupa’nın da savaşa dahil olmasını istiyor. Dün, Rusya’yı sıkıştırdığı gibi bugün de kimi Avrupa ülkelerini savaşa zorluyor. Avrupa’da yayılacak bir savaşla ABD, bir taşla hedefindeki tüm kuşları vurmuş olacak. Böylece büsbütün güçsüz kalan Avrupa ve hatta Rusya, ABD’nin güdümüne girecek; Rusya teslim olmasa bile oyun dışına itilecek ve Çin ile olan müttefikliği bir mana ifade etmeyecek. ABD’nin yegâne hedefi dünyayı tek başına yönetmektir. Tek kutuplu dünyayı inşa etmek için çırpınıyor. Yarınlarda meydana gelebilecek bir ABD-Çin savaşında, Çin’i yalnız bırakmak istiyor. Ama Rusya’nın başındaki Putin, öyle kül yutacak bir lider değil. ABD daha önce de aynı pis oyunlarla Rusya ile Türkiye’yi karşı karşıya getirmek istemiş (Rus savaş uçağının düşürülmesi, Rusya’nın Ankara Büyükelçisi’nin öldürülmesi vb.) Putin oyuna gelmemişti. Ne yazık ki, Avrupa ülkelerinin lider kadrolarında Putin gibi akil insanlar bulunmuyor. Malum Merkel’den sonra Almanya, tamamen ABD’nin uydusu oldu. Rusya ile olan en hayati çıkarlarını bile göz ardı edebilecek hale geldi. Nükleer silaha sahip Fransa’nın durumu ise ortada; Macron, ne ülkesinin ve ne de Avrupa’nın sonunu düşünmeden yangına körükle giden bir politika güdüyor. Aynı ABD, Ortadoğu’da da İsrail’le, değil sadece bölgemizi tüm dünyayı yangın yerine çevirecek ateşi körüklüyor. Dünya hiç de iyiye gitmiyor; Allah sonumuzu hayreylesin!",https://www.hurriyet.com.tr/yazarlar/fuat-bol/abd-dunyayi-atese-vermek-istiyor-42470973
Fuat Bol,Bunun neresi demokrasi,"Haziran 03, 2024 06:29","Bu yetmemiş, batının kanunlarını da almışız. Bize, şeklen dışarıdan bakan bizi batılı görüyor. Bu durumdan kimse şikâyetçi olmadı; hemen herkes işine gücüne bakıp hayatına devam etti, ediyor. Artık biz de tıpkı batılı ülkeler gibi, seçim yapacak, halkın seçtikleri eliyle idare edilecektik. Seçtiklerimizin idaresini beğenmezsek, bir sonraki seçimle onları değiştirmek elimizde olacaktı. Buraya kadar her şey güzeldi ve kimsenin bir şey diyeceği olmazdı. Olmadı da... Yalnız, hesaplamadığımız bir husus vardı ki, bu durum bizi batılı toplumlardan ayırıyordu. Batılı toplumlar demokrasi mücadelesini vererek elde etmişlerdi. Biz ise, toplumsal olarak böyle bir talepte bulunmadık; yeni bu yönetim tarzı bize tepeden (yöneticilerimiz marifetiyle) getirildi. Demokrasi, batılı toplumların kendi talepleri olduğu için, bunu sindirmeleri kolay oldu. Halk için demokrasiye, halk ne diyebilirdi ki? Bizde ise, halka rağmen bir demokrasi yerleştirilmeye çalışıldı. Bunun da sebebi, millete ve milletin seçtiklerine olan güvensizlikti. Millete ve milletin seçtiklerine güvenmeyenler, asılları dışarıda olan ve onların içerideki vesayet odaklarıydı. Vesayet odakları, millete ve milletin seçtiği iktidarlara (!) adeta şöyle diyorlardı: “Sizlerin böyle bir beklentisi ve bu uğurda en ufak bir mücadelesi yok iken, demokrasiyi size getiren bizleriz. Biz nasıl bir demokrasi uygulamak istiyorsak, öyle idare edileceksiniz. Sizin en iyi haliniz, bizim peşimizden gelmenizdir. Siz, hep ikinci kalmaya mahkumsunuz. Asla bizim gibi, birinci sınıf olamazsınız.” Vesayetin derdi mi nedir? Vesayetin derdi; sen asla kendin olma, kendine yetme ve hep bana muhtaç olarak yaşa! İşte bundan dolayıdır ki batı demokrasilerinde ‘darbe’ akla bile gelmezken, bizde, her on yılda bir darbe yapılıp, halkın seçtiği iktidarlar alaşağı edilmiştir. Darbe, gerçekte demokrasiye yapılabilecek en büyük ihanettir ve en ağır cezayı gerektirir. Bizdeki demokrasinin şekline ve şemailine bakın ki, darbeciler, demokrasi havarisi görülmüş ve hemen hepsi kahraman addedilmiştir. Demokrasi katilleri, bizim halkımıza demokrasi kahramanları olarak takdim edilmiştir. Delinin zoruna bakar mısınız: 27 Mayıs 1960’da halkın seçtiği iktidarı, silah zoruyla alaşağı ediyorlar ve adına ‘Hürriyet ve Anayasa Bayramı’ deyip, bunu millete dayattılar. Hürriyeti gaspın adı, ‘Bayram’ oldu iyi mi? Aynı darbeci zihniyet, 12 Eylül 1980 yılında da aynı demokrasi cinayetini işledi ve bu kez; 20 yıl önce ‘bayram’ dediği anayasayı, tu-kaka edip ortadan kaldırdı. Görüldüğü üzere; iç ve dış vesayet odakları el ele verip, kendileri söyleyip kendileri oynuyor. Ve utanmadan da adına demokrasi diyorlar. Onlar, bunu bize yakıştırıyorlar da bize ne oluyor?",https://www.hurriyet.com.tr/yazarlar/fuat-bol/bunun-neresi-demokrasi-42471671
Fuat Bol,28 Şubatçılara af...,"Mayıs 27, 2024 06:29","28 Şubat davası, 28 Şubat sürecinde Türkiye Cumhuriyeti Hükümetini cebren devirmeye, düşürmeye iştirakle suçlanan 103 sanık hakkında, Ankara 13. Ağır Ceza Mahkemesi’nde görülen ve yalnızca askerlerin yargılandığı, eksik bir davadır. Zira Mahkeme, aynı suça iştirak etmiş olan sivillere (iş dünyasına, bürokrasiye, medyaya) hiç dokunmamıştır. Halbuki askeri kışkırtan ve mahut darbeyi yapmaya itenler, yalnızca azmettirenler olmayıp, hükümeti devirmek suçuna bizzat iştirak edenler sivil cenahtı. Ama dava, yalnızca askerlere açıldı, onlar yargılandı ve dolayısıyla yalnızca onlardan bir kısmı hüküm giydiler. Oysa, 28 Şubat’ın mahut anlı- şanlı generalleri, 28 Şubat’ın bin yıl süreceğinden dem vuruyorlardı. Darbeci zihniyetin iktidarı ancak 3-5 yıl sürebildi. 2002 seçimleriyle, tüm destekçileriyle silinip gittiler. Tek başına iktidara gelen AK Parti iktidarı, demokrasi tarihimizde ilk defa demokrasiye kasteden demokrasi düşmanlarından hesap sordu. Bu cümleden olarak; hem 12 Eylül’ün ve hem de 28 Şubat’ın demokrasi katilleri yargı önüne çıkarıldı. Bu durum, gerçek demokrasiye doğru atılmış çok önemli bir adımdı. Malum; demokrasi tarihi boyunca her on yılda bir darbe yapılıyor ve bunun demokrasi için, demokrasiyi rayına oturtmak için yapıldığı yalanı, ileri sürülüyordu. Darbeli yıllarda da milli irade rafa kaldırılıyor, halka akla ve hayale gelmedik zulüm ve işkenceler yapılıyordu. 28 Şubat sürecinde yüz binlerce insanın hayatıyla oynadılar; milyonlarca gencin geleceğini kararttılar. Halka ve halkın seçtiklerine karşı yapılan bu darbeler sonucunda halkla devletin arasını açtılar. Halkı siyasetten soğuttular, siyasileri aşağıladılar; düzmece anketlerle en güvenilir kesim olarak darbecileri ve yandaşlarını, en güvenilmez kesim olarak da siyasetçileri gösterdiler. Halk bu trajediyi, darbeler tarihi boyunca, otuz iki dişini sıkarak ve sabrederek izledi. Halkımız, demokrasiyi mücadele vererek elde etmedi ancak kendisine dayatılan sözde demokrasiyi gerçek demokrasiye çevirmek için çok bedeller ödedi. Halk, Menderes’i yüzde 50’nin üzerinde oy vererek tek başına iktidara getirdi. Darbeciler, iktidarı alaşağı edip, başbakanı ve iki bakanını astılar; halkın seçtiği parlamentoyu lağvedip, DP’li bakan ve milletvekillerini tutukladılar, hepsini işkenceden geçirdiler. Yine aynı halk, bu kez Süleyman Demirel’i yüzde 50’nin üzerinde oyla seçip tek başına iktidara getirdi. Darbeciler onu da ‘Muhtıra’ ile görevden uzaklaştırdılar. Bilahare Özal tek başına iktidar oldu, onun da ölümü şaibeli oldu. En son olarak Erdoğan ve AK Parti tek başına iktidara geldi, ona ve hükümetlerine karşı da darbe üstüne darbeler denediler. Ve halen daha denemeye devam ediyorlar. Darbecilerin affedilmesi iyi mi oldu kötü mü; siz karar verin!",https://www.hurriyet.com.tr/yazarlar/fuat-bol/28-subatcilara-af-42468115
Fuat Bol,Siyasi manzara -1-,"Mayıs 15, 2024 06:29","Genel seçimlerin sonucunda Cumhur İttifakı tek başına iktidar, mahalli seçimlerin sonucunda da Türkiye’mizin geneli itibariyle muhalefet partileri yönetimdeler. Vaki olanda hayır vardır; milletimiz hem iktidara ve hem de muhalefete, bir yandan kredi açarken diğer yandan da sınava tabi tutuyor. Demokrasinin güzel taraflarından biri de budur; seçmen, verdiği oylarla, seçtiklerini yarışa tabi tutar. Kim ya da kimler en iyi performansı gösterip millete hizmette öne geçerse, bir sonraki seçim sandığının galibi olmayı hak eder. Millet, her iki tarafa da ‘hadi gösterin kendinizi’ diyor. CHP, yeni genel başkanı olan Özgür Özel’le çok iyi bir çıkış yaptı. Kılıçdaroğlu’nun ve ondan öncekilerin ısrarla göremedikleri nokta budur. Millet kavga istemiyor ama şimdiye kadarki CHP, muhalefeti iktidarla kavga etmek ve iktidarın yaptığı en güzel şeyleri bile beğenmemek ve eleştirmek şeklinde anladı ve öyle yaptı. Demokrasi tarihimiz, muhalefete düşmeyi bir türlü hazmedemeyen CHP’nin yıkıcı ve asla uzlaşmaz tavrıyla geçti. Demokrasi maceramız; İnönü-Menderes, Ecevit-Demirel, Baykal-Erbakan, Baykal-Erdoğan, Kılıçdaroğlu-Erdoğan arasındaki kıyasıya kavgalarıyla geçti. Öyle ki, birinin ak dediğine diğeri kara demeyi marifet bildi. Ve hatta daha da vahimi, cenazelerde bile tokalaşmadıkları gibi birbirlerinin yüzlerine bile bakmadıkları oldu. Peki millet, bu denli yalan ve iftira üzerine kurulu yıkıcı, ifsat ve imha edici muhalefete prim verdi mi? Elbette vermedi; millet bu anlayıştaki siyaseti sittin senedir muhalefete mahkûm etti. Ana muhalefet partisi olarak CHP yüzde 25 bandında çakılı kaldı. Muhalefetsiz demokrasi olamayacağına göre, oyunu kurallarına göre oynamaktan başka çare yoktur. Yani muhalefet elbette olacak ve üstelik yapacağı muhalefetle; sadece ne olmayacağını değil, ne olması gerektiğini de gösterip iktidara alternatif olduğunu gösterecek. Ama CHP’nin şimdiye kadarki muhalefet etme modeline baktığımızda, bu partinin iktidar olmak istemediği anlaşılır. Zira tüm yapılanlara olmasın diyor lakin ne olması gerektiğini asla söylemiyor. Muhalefetin, neden alternatif üretmediği SHP Genel Başkanı Erdal İnönü’ye sorulduğunda, verdiği cevap manidardır: ‘Ne yani; proje sunalım da iktidara kopya mı verelim?’ Başta CHP olmak üzere, CHP’nin kendisine benzettiği muhalefet partilerindeki bir diğer çok önemli sorunları ise, demokrasiyi bihakkın hazmetmemiş olmalarıdır. Siz bugüne kadar, CHP’nin seçimleri kazanan herhangi bir iktidarı tebrik ettiğini ve çalışmalarında başarı dilediğini gördünüz mü? Bakınız mahalli seçimleri CHP kazandı ve Türkiye genelinde birinci parti oldu. Cumhurbaşkanı Erdoğan hem seçim akşamı ve hem de CHP genel başkanıyla buluşmasında, seçimdeki başarılarından dolayı kendilerini kutladı. Demokrasiye inanan, daha açık ifadesiyle halka ve onun oyuna saygısı olan insanın yapması gereken, kazananı tebrik etmek ve milletin takdirini baş üstünde tutmasıdır. Çiçeği burnunda CHP’nin yeni Genel Başkanı Özgür Özel’in çizdiği yeni yol haritası hem partisinin ve hem de ülkemizin yararınadır. Zira kavganın kimseye faydası yoktur.",https://www.hurriyet.com.tr/yazarlar/fuat-bol/siyasi-manzara-1-42462018
Fuat Bol,Siyasette algı savaşları -4-,"Mayıs 13, 2024 06:29","Halkın seçtiği sivil otoriteye itaatsizlik; gelip geçen tüm başbakanlara (Menderes, Demirel, Özal...) yapıldı, N. Erbakan’ın başbakanlığı döneminde ise bu durum zirve yaptı. Asker, Milli Güvenlik Kurulu toplantılarında, Başbakan Erbakan’ı kendilerine karşı olan birisi gibi görüp terlettiler. Bir tuğgeneral bozuntusu daha da ileri giderek, televizyon ekranlarından bu ülkenin başbakanına küfretti, hakaretler yağdırdı. Normal bir demokraside bu aşağılık eylem ve söylemleri düşünmek bile imkânsızdı. O insan müsveddesi, başbakanın şahsında onu seçen millete sövüyor, millete hakaretler yağdırıyor, lakin ne Erbakan’dan ne de başka herhangi bir siyasi kişiden hiç kimseden ses çıkmıyordu.  Bu kaotik sistemin adı sözde parlamenter demokratik sistemdi. Gerçekte ise sistemin adı vesayet sistemiydi ve seçilmişlerin ülkeyi idarede yalnızca yüzde 20’lik bir payları vardı; o da devletin asıl konularında değil bayındırlık gibi tali işlerdeydi.  ABD başkanı bile 2003 yılındaki Irak Tezkere’si Meclis’ten geçmeyince; ‘Asker liderlik rolünü yerine getirmedi!’ diyerek serzenişte bulundu. Bu bir tek cümle bile demokrasimizin nasıl temelsiz ve tutarsız olduğunu göstermeye kafidir. Muhatap olarak, devletin başı olan Cumhurbaşkanını veya hükümetin başı olan Başbakanı almıyor, onların üstünde bir mevkide telakki ettiği askeri muhatap alıyor! Onlara göre, demek ki henüz Yeniçeri Ocağı lağvedilmemiş; her an o meşum kazan devrilebilir! Nitekim her on yılda bir yaptığı darbelerle bu durumu apaçık ortaya koydu. Ülkenin kurucu iradesi (M. Kemal Paşa) siyaset yapmak isteyen askerlerin üniformalarını çıkarmaları gerektiğini, askerlikte kalacakların da siyasete karışmamalarını istemişti. Düzen o şekilde sağlanabilirdi. Nitekim Osmanlı’da asker siyasete karıştı; bu durum bir imparatorluğun sonunu getirdi. Paradoksa bakın ki Kemalist olduklarını iddia eden askeri zevat, siyasetin göbeğinde olup hükümet indirip bindirmekle meşguldü! Gerekli gördüğünde siyasete müdahaleyi ve hatta ülke yönetimine el koymayı kendine vazife edinmişti. Uzağa gitmeye gerek yok; sadece Erdoğan’a ve onun başında bulunduğu AK Parti iktidarlarına yaptıklarına bakın yeter! Ne e-muhtırası kaldı, ne yargı darbeleri kaldı, ne iktidardaki partilerini kapatmak istemeleri kaldı ve ne de 15 Temmuz 2016’daki aşağılık darbe girişimleri kaldı. Süleyman Demirel bu darbelere muhatap olunca şapkasını alıp gitmekle ünlenmişti. Neden bırakıp gittiği sorulduğunda ise şu manidar cevabı vermişti: “Ne yapmalıydım? Orduya karşı koyacak başka bir ordum mu var? Darbe de yapsa, ordu bizim ordumuz!” Ortadoğu ya da Afrika’da demokrasi bulunmayan ülkelerde, sabah erken kalkan generaller darbe yapıp mevcut iktidarları al aşağı edip, yönetime el koyuyorlar. Sözde bizde demokrasi var, lakin bizde de aynı şey oluyor; halkın seçtiği iktidarlar, asker tarafından görevden uzaklaştırılıyor ve yönetime el konuluyor. Bu kepazelik, üstelik demokrasiyi rayına oturtacak eylem olarak sunuluyor.",https://www.hurriyet.com.tr/yazarlar/fuat-bol/siyasette-algi-savaslari-4-42460910
Fuat Bol,Seçim analizi -7-,"Nisan 29, 2024 06:29","AK Parti bir önceki seçime göre takriben 4 milyon dolayında oy kaybetti. CHP başta olmak üzere muhalefet partilerinde ise, özellikle batı illerinde rekor katılım oldu. Dolayısıyla CHP, katılım açısından da bir noksanlık yaşamadı ve bu durum onun hanesine başarı olarak yazıldı. AK Parti’nin kalesi konumundaki Orta Anadolu ve Doğu Anadolu illerinde ise vatandaş sandığa rağbet etmedi; bu durum da iktidar partilerine eksi, muhalefet ittifakına ise artı yazdı. Vatandaşın küsmesinin sebeplerinin başında pahalılık gelmektedir; bir türlü önüne geçilemeyen ve halkı canından bezdiren pahalılık… Yerinde 1-2 lira olan limonu vatandaş 18-20 liradan yemek zorunda kalıyor. Yerinde 3-4 lira olan soğanı 25-30 liradan yiyoruz. Hani Hal Yasası çıkarılacaktı; bu yasa çıkarılmayarak kimler korunmaya çalışılıyor? Zincir marketler çoğu ürünlerini direkt üreticiden (tarladan) alıyorlar. Aralarında anlaşarak fiyat belirledikleri tespit edildi. Sözde bunlara cezalar yazıldı, lakin yazılan o cezalar da vatandaşın sırtından çıktı. Zira mahut cezalar misliyle etiketlere yansıtıldı. Cezalar asla caydırıcı değildir; sadece para cezası değil, hapis cezası gereklidir. Serbest piyasa ekonomisi, başıboş piyasa demek değildir; ama bizde yeterli denetim olmadığından kelimenin tam anlamıyla piyasalar başıboştur. Geçen sene 12.5 lira aldığımız ekşi mayalı ekmek 15 lira, bir ay sonra 20 lira, üç hafta sonra 30 lira, bir ay sonra 40 lira, şu anda 50 lira; daha nereye kadar, nasıl gideceğini biz de merak ediyoruz. 12.5 liradan 50 liraya gelinceye kadar, hiçbir merci ne fırına ne de markete bunun hesabını sormadı. İnsanlar bugün aldığı bir ürünü yarın aynı fiyattan alamıyor; sebebini sorduğunda da fatura hükümete çıkarılıyor. Üstelik esnaf bir de FETÖ’cü ya da muhalefet partili ise bu fiyat artışından dolayı neredeyse düğün bayram ediyor. Marketlerde kasanın başına gelen vatandaşın şikâyetlerine şahit oluyoruz. ‘Aldığımız üç parça şey, şu istenilen fiyata bakın!’, ‘Bin liranın yüz liralık hükmü kalmadı, pazara bin lira ile çıkıyoruz, elimiz boş dönüyoruz!’, ‘Dışarıda bir şey içmenin ve hele yemenin imkânı yok; bir çay olmuş 25 lira, bir acı kahve olmuş 70-80 lira, normal bir semt dükkânında bir kebabın fiyatı 400-500 lira olmuş.’ Kimse kusura bakmasın; kadının tenceresinde yemek yerine kahır kaynarsa, bu durum sandığa yansır; seçmen ya küsüp gitmez, giderse de oyunu ders verir şekilde kullanır! 12 milyon dolayında seçmenin sandığa gitmemesi başka ne ile izah edilebilir?",https://www.hurriyet.com.tr/yazarlar/fuat-bol/secim-analizi-7-42453190
Fuat Bol,Seçim analizi -9-,"Mayıs 04, 2024 06:29","Başta ABD olmak üzere, dışarısının ve onlarla el ele veren içerideki muhalefetin tek hedefi vardı o da Recep Tayyip Erdoğan’dı. Neden Erdoğan’dı diye sormanıza gerek yok, zira Sayın Erdoğan, icraatlarıyla ve yürüttüğü politikalarla ‘çok oluyor’ bu çok oluşla herkesin gözüne batıyordu. Bu durumu en iyi anlayan ve özetleyen ABD’nin mevcut Başkanı Biden’dır. Biden, Erdoğan’ı alaşağı etmek gerektiğini bunun için de darbeden başka yollara yönelinmesini ve bu cümleden olarak da muhalefetin desteklenmesini istiyordu. ABD Başkanı’nın planı; konunun en ince ayrıntılarına kadar her şey ince eleyip sık dokunarak yürürlüğe sokuldu. Mesele, Erdoğan’ın karşısındaki muhalefeti dizayn etmekti. Türkiye’deki muhalefetin (CHP ve HDP) toplamı taş çatlasa yüzde 38-40 bandına ancak gelebiliyordu. Bunun için de sağ blokun parçalanması gerekiyordu. AK Parti’den koparttıklarıyla bu durumu elde edemediler, lakin MHP’den koparılan İYİ Parti, bu iş için biçilmiş kaftandı. ‘Başbakan olacağım!’ diye yola çıkan Meral Akşener, MHP’yi ortadan ikiye bölmeyi başardı. Kırk yamalı muhalefetin bitli yorganı dikiş tutmuştu, lakin turpun büyüğü heybede kalmıştı ve asıl zorluk da buradaydı. Bölücülüğe hizmet eden bir partiyle milliyetçi çizgideki bir partiyi aynı çuvala koymak, öyle sanıldığı kadar kolay değildi. Emir yüksek yerden gelmiş olsa da bu durumun intihar olacağını bilen Meral Hanım, bu yüzden çok git-geller yaşadı. Oturtulduğu masada, kandırılmış olduğunu gördü ve kendisini kandıranlara ağzına geleni söyleyerek masayı terk etti. O arada ne olduysa; tavadaki yağın kızgınlığı geçmeden, Akşener, ‘tu-kaka’ ettiği masaya geri döndü veya döndürüldü! Meral Akşener tüm bunları, seçimi kazanacaklarına inandığı İmamoğlu ya da Yavaş’ın cumhurbaşkanlığı adaylığı için yapmıştı ama olmadı. Sonuçta seçim kaybedildi; Akşener haklı çıktı ama haklı çıkması bir işe yaramadığı gibi, CHP’ye payanda yapılan partisi çok oy kaybetti. Uğurlarına mücadelede ettiği İmamoğlu ve Yavaş, Meral ablalarına dirsek çevirince, yanlış sularda avlandığını fark eden Akşener, ittifaktan büsbütün koptu ve ‘müstakil’ hareket etmeye karar verdi. En başta yapılması gereken şeyi en sonra yapınca ve bu arada yaşanan yalpalama dönemlerinde, sürülen İYİ Parti tarlalarında yaprak dökümü sökün etti. Partideki her kademedeki insanlar istifa yarışına girdi. Tüm bu olumsuzluklara, ‘müstakil’ girilen 31 Mart seçimleri yenilgisi tüy dikti. Akşener, genel başkanlığa aday olmayacağını açıklayarak seçimli olağanüstü kurultay kararı aldı. Müsavat Dervişoğlu, İYİ Parti’nin 2. Genel Başkanı seçildi. Belli ki Kılıçdaroğlu ile Akşener’e verilen roller sona ermişti. Şimdi sahnede Özel ve Dervişoğlu var. Özgür Özel rolünü çok iyi oynuyor, bakalım Dervişoğlu ne yapacak?",https://www.hurriyet.com.tr/yazarlar/fuat-bol/secim-analizi-9-42455761
Fuat Bol,Seçim analizi -8-,"Mayıs 01, 2024 06:29","Görüştüğümüz insanların hatırı sayılır çoğunluğu; “Ben Tayyipçiyim ama AK Partili değilim!” diyor. Bu kişileri derinlemesine inceledim ve gördüm ki, bunların birçoğu AK Parti’nin kuruluşunda yer almış. Ya mahalle temsilcisi olmuş ya ilçe teşkilatında ya da il teşkilatında görev almış kişiler. Yani AK Parti davasını ve yakından bilen ve sahiplenen kişiler. Zaten Sayın Erdoğan ile AK Parti’nin aldığı oylar kıyaslandığında arada yüzde 16’lık bir fark olduğu görülür. Nitekim Sayın Erdoğan’ın oyu yüzde 52, partinin oyu ise yüzde 36 dolayındadır. Bu yüzde 16’lık kesim, başkan için oyunu Sayın Erdoğan’dan yana kullanırken, milletvekilliği veya belediye başkanlığı konusundaki tercihini AK Parti’nin dışındaki partiler için kullanmış. Bunun da sebebi araştırılınca görülecek olan şudur: Bu seçmenler (bunların hepsi Sayın Erdoğancı), ilindeki milletvekilinden ya da kendi ilindeki genel başkan yardımcısından ya da il veya ilçesindeki belediye başkanından, bunların performansından ya da millete yaklaşımlarından şikâyetçiler. Demek oluyor ki; kimi görevli kişiler halktan kopunca bütünü teşkil eden zincir halkalarında kopukluğa sebep oluyorlar. Bunun sonucunda da bu kişiler, Tayyipçi olmalarına rağmen Sayın Erdoğan’ın şahsına oy verirken, Sayın Erdoğan’ın başında bulunduğu partinin milletvekillerine ya da belediye başkanlarına oy vermiyorlar. Önceki yıllarda böylesi bir durumdan söz edilemezdi; ‘evvel yok idi, işbu rivayet yeni çıktı’ misali bu hal son yıllarda görülmeye başlandı. Bu absürt halin derhal giderilmesi ve partideki A’dan Z’ye kadar olan bütünselliğin ve kuruluştaki ruh halinin bir an evvel temin edilmesi gerekir. Siyasette üstat olan Sayın Erdoğan, bütün bunları bildiğini ve nelerin yapılması gerektiğini açıkladı: “Biz nev zuhur bir hareket değiliz. Biz partilerden bir parti değiliz. Biz bu günlere bir anda gelmedik. Bu hareketin, bu partinin temelinde; ismi bilinen ya da bilinmeyen yüzlerce, binlerce fedakârın, cefakârın, kahramanın emeği var, alın teri var. Biz dikensiz bir gül bahçesinde de yürümedik, yürümüyoruz. Bu geldiğimiz noktaya düşe kalka geldik. Biz bu noktaya yenilgi yenilgi büyüyerek geldik. Baskılar gördük, zulümlere maruz kaldık, işkencelerden geçtik, hapislerde yattık, darbeler yedik, partilerimiz kapatıldı, yasaklandık, kovulduk, ötelendik, haksızlığa, hukuksuzluğa, zorbalığa uğradık; ancak hiçbir zaman umudumuzu yitirmedik, sabrımızı kaybetmedik, asla ve asla yılgınlığa kapılmadık. ‘İman varsa, imkân var’ dedik. ‘Allah büyüktür’ dedik. En hüzünlü anlarımızda, ‘Allah’ın yardımı yakındır’ dedik. Her seferinde düştüğümüz yerden doğrulduk, kalktık ve yolumuza kararlılıkla devam ettik. Başkaları ne yaparsa yapsın, biz işimize bakacağız, önümüze bakacağız, Türkiye Yüzyılı vizyonumuzu nasıl gerçekleştiririz, buna bakacağız.” Hadi bakalım, kolay gelsin!",https://www.hurriyet.com.tr/yazarlar/fuat-bol/secim-analizi-8-42454296
Fuat Bol,Siyasette algı savaşları -1-,"Mayıs 06, 2024 06:29","Türkiye’mizin kaotik ortamdan bir türlü kurtulamadığından dem vuruyor ve yakınıyorduk. Meslek büyüğümün söyledikleri hâlâ kulaklarımda: ‘Bak Fuat Bey kardeşim! Bu memlekette rejim, henüz rüştünü ispat edemediği için bu çalkantılar olur. Malum bu sistem devrimle geldi, yani eskiyi yıkarak yenisi kuruldu. Kurucu kadrolar CHP’liydi ve o zihniyet uzun süre tek başına iktidarda kaldı. 1950’den sonra ise sözde demokrasiye geçildi, sözde diyorum zira mahut demokrasi vesayetle illetliydi. Demokrasi döneminde iktidar olanlar da CHP’nin içinden çıkmış lakin CHP’ye rakip olarak kazanmışlardı (DP). CHP, iktidarları döneminde bu ülkede Allah korkusunu, DP de kendi iktidarları döneminde bu ülkede devlet korkusunu ortadan kaldırdılar!’ Dostumun söyledikleri ilginçti lakin düşününce, kitabın ortasından söylemiş olduğunu anladım. DP’yi takip eden sağ iktidarlar boyunca (AP, ANAP, DYP-REFAH ve hatta AK Parti) da devlet korkusu (otoritesi) tesis edilemedi. Bugün bile piyasalardaki bu başıboşluğu, denetimsizliği yaşıyorsak, merkez sağ iktidarların devlet bünyesinde meydana getirdikleri otoritesizlik yüzündendir. CHP’nin, bir diğer çok önemli özelliği de devlette (bürokrasi) kurumsallaşmış olmasıdır. Nitekim CHP’den sonra iktidara gelen siyasi partiler, mahut CHP’li bürokratlar yüzünden hiçbir zaman muktedir olamamışlardır. Düşünün; yüzde 52 ile tek başına iktidara gelen ve Başbakan olan Süleyman Demirel’in TRT Genel Müdürünü atayabilme yetkisi yoktu, Toprak Mahsulleri Ofisi Genel Müdürünü bile üçlü kararname ile atayabiliyordu; Cumhurbaşkanı imzalamasa atama yapılamıyordu. Bu denli bürokratik oligarşi yüzünden, davul sağ iktidarlarından boynunda lakin tokmak her daim vesayet odaklarının ve bürokrasinin elinde olmuştur. Yine Süleyman Demirel’in çok yerinde tespitiyle; merkez sağ iktidarların ülkeyi yönetimi ‘selden kütük kapmak’ ya da ‘yangından mal kurtarmak’ şeklinde cereyan etmiştir. Vesayet ve onun paralelindeki oligarşik bürokrasi, seçilmiş iktidarların tepesinde Demokles’in kılıcı gibi duruyordu. Demokles’in kılıcını elinde tutan ise, ABD’den başkası değildi. İktidarlar, Türkiye’nin yüksek menfaatlerinin (petrol bulmak veya nükleer santral kurmak gibi) lehinde veya ABD’nin menfaatlerinin aleyhinde her hangi bir icraata yeltendiklerinde, ABD’nin telkiniyle içerideki vesayet odakları harekete geçip darbe yapar ve mevcut iktidarı alaşağı ederlerdi. Düşünün; bu memlekette, seçilmiş iktidar, askeri müdahale ile görevden uzaklaştırılıp cezalandırılıyor ve bunun adına ‘Demokrasi ve Hürriyet Bayramı’ deniyor. Diğer bir ifade ile demokrasinin katli, bu milletin evlatlarına milli bayram olarak sunuluyor (27 Mayıs). 1961-1982 arasında bu meşum gün bayram olarak kutlandı. Durduk yerde başkanlık sistemine geçmedik. Zira önceki sözde parlamenter sistemde iktidarlar asla muktedir kılınmıyordu ve üstünü üstlük her an darbelere açıktı. Sözde demokrasi tarihimizde neredeyse her on yılda bir darbe başka ne ile izah edilebilirdi? Vesayet sisteminin en büyük zararı, milli savunmamız için gerekli silah ve mühimmatı üretememiş olmamızdır. Milli savunmada kendine yeterli olmayan bir ülke hangi bağımsızlıktan bahsedebilir? Başkanlık sistemi ile birlikte milli savunma alanındaki hamlelerimiz her şeyi anlatıyor ama anlayana!..",https://www.hurriyet.com.tr/yazarlar/fuat-bol/siyasette-algi-savaslari-1-42456529
Fuat Bol,Siyasette algı savaşları -3-,"Mayıs 11, 2024 06:29","ABD’nin, İnönü eliyle bize dayattığı sözde demokrasi ‘vesayet’le illetliydi (hastalıklı). Hele 1946 seçimlerinin demokrasiyle, hür seçimle, halkın oyuna saygı duyulmasıyla yakından ve uzaktan bir ilgisi yoktu. 1946 seçimlerinin sadece adı seçimdi zira millet sandığa boşuna gidiyordu. Zira seçilecekler, seçimler yapılmadan belirlenmişti. Usulen sandığa gidiliyordu ama gidenler oylarını hür iradeleri ile bile kullanamıyordu. Çünkü halk, İsmet İnönü’nün çıkarmış olduğu; ‘açık oy gizli tasnif’ kanununa göre oy kullanabilecek ve bu oylar, yine İnönü’nün belirlediği zevat (kişiler) tarafından gizlice sayılıp tutanaklara geçirilecekti! Sindirilmiş ve canından bezdirilmiş halk yığınları, jandarma nezaretindeki sandığa gidecek ve oyunu hangi partiye verdiğini göstererek (CHP’ye verdiğini gösterecek, aksi halde jandarmanın dipçiğini yer) oy kullanacak. Bütün bu kepazeliklere rağmen halk, ölümü göze alarak, CHP’nin karşısındaki DP’ye oy verdi. Sandıklar kaçırıldı, yakıldı, denize atıldı ve hepsinden önemlisi DP’nin oyları CHP’ye yazılarak, seçim sonuçları CHP’nin zaferi (!) şeklinde ilan edildi. İşte İnönü’nün demokrasi ve çok partili seçim diye uyguladığı sistem bu idi. 1950 seçimlerine mahut kepaze kanun kaldırılarak gidildi (ilk demokratik seçim). Gizli oy açık sayım şeklindeki seçim sonuçlarına göre DP oyların yüzde 55’ini alarak 416 milletvekili çıkararak Meclis’in yüzde 85’ini elde etti. Beyaz ihtilal diye tanımlanan bu seçimler sonucunda CHP, yalnızca 69 milletvekili çıkarabilmiş ve böylece 27 yıllık tek başına iktidarı sona ermişti. DP de CHP’nin içinden çıkmış olmasına rağmen, CHP, muhalefete düşüşünü hiçbir zaman hazmedememiş ve muhatabını; CHP karşıtı diye, rejim düşmanı laiklik düşmanı diye suçlamayı adet edinmiştir. O gün bugündür, CHP bir daha tek başına iktidar yüzü görmemiş; bununla birlikte iktidara gelen tüm partiler ve onların liderleri, CHP’ye göre rejim ve laiklik düşmanı olmaktan kurtulamamıştır. Vesayet de bu geçer akçe olan rejim ve laiklik objelerini kullanarak darbeler yaptırmış ve halkın seçtiği iktidarlar bir bir alaşağı edilmiştir. Süleyman Demirel gibi rejimin bağlısı ve laiklik tutkunu bir insanı halk üst üste seçmesine rağmen aynı kişiye iktidar koltuğu dar edilmiş ve 6 kere gidip 7 kere gelmek zorunda bırakılmıştır. Demirel’in tek suçu, ruhen CHP’li olmasına rağmen, CHP’nin karşısındaki partide siyaset yapmış olmasıdır. Mahut partilerin ve liderlerinin suçlanıp töhmet altında bırakılmalarının yegâne sebebi, halkın taleplerine ve beklentilerine kısmen de olsa olumlu bakmalarıydı. 27 yıllık CHP döneminde din okulları kapatıldı ve din dersleri verilmedi. Öyle ki, halk cenazelerini İslami usullere göre yıkayıp defnedecek imam bulamıyordu. Gelip geçen tüm başbakanların (Menderes, Demirel, Erbakan, Özal...) ve başlarında bulundukları siyasi partilerin suçu, halkın beklentilerine ve dini ihtiyaçlarına cevap verecek okulları (İmam-Hatip) açmalarıydı. 1960 Askeri darbesi oldu; cumhurbaşkanı olan darbeci generalin (Cemal Gürsel) ilk ziyaret ettiği ve tehditler yağdırdığı yer neresidir biliyor musunuz? O gün için koca İstanbul’da yalnızca bir tek adet olan Fatih’teki İmam-Hatip Okulu’na geldi. Halbuki o okulda da (ki, Sayın Erdoğan da bendeniz de o okulda okuduk) Cumhuriyet’in öğretmenleri tarafından; matematik, fizik, kimya, biyoloji, cebir, geometri, astronomi, tarih, coğrafya, sanat tarihi, İngilizce, Fransızca, Almanca, sosyoloji, psikoloji, felsefe, mantık vb. orta okul ve lise derslerinin yanında dini bilgileri içeren meslek dersleri de veriliyordu. Algı gerçeğin yerini alıyordu zira algıyı oluşturanlar bizzat devlet ricaliydi. Hani ne oldu; ondan sonra onlarca İmam-Hatip açıldı, rejim mi yıkıldı, laiklik mi ortadan kalktı? Bütün bu algılarla siyasi istikrar bozuldu ve Türkiye’nin kalkınmasının önü kesildi. Yani gelip geçen tüm başbakanlar, şeytan taşlamaktan tavaf’a vakit bulamadılar! Türkiye Başkanlık sistemine  geçmeseydi, hala bu kısır döngünün içinde patinaj yapmaya devam edecekti.",https://www.hurriyet.com.tr/yazarlar/fuat-bol/siyasette-algi-savaslari-3-42459758
Fuat Bol,Siyasette algı savaşları -2-,"Mayıs 08, 2024 06:29","Merkez sağdaki partiler tek başlarına iktidara geldiler (AP, ANAP) ama hiçbir zaman muktedir olmadılar, olamadılar. Bu durumu, daha açık ifadesiyle nasıl başbakanlık yaptığını siyaset duayeni Süleyman Demirel şu şekilde özetlemişti: ‘Merhum Menderes’in darağacında asılı hali, başbakanlık ofisimin duvarında her an gözümün önündeydi!’ Bu denli travmatolojik algıyla hangi başbakan ne tür hizmet yapabilir? Burada bir parantez açmama müsaade edin; Adnan Menderes milletin baş tacı yaptığı bir başbakandı. Tek suçu millete hizmetti ama adına sözde mahkeme denilen aşağılık, pespaye, insan müsveddesi bir gurup tarafından; bebek davası, köpek davası, açtığı yollar için istimlak ettiği yerlerin parasını geç ödemek davası, 1957 seçimlerini erkene alması dolayısıyla kanuna aykırı hareket etmek davası, örtülü ödenek davası, devlet radyosunu siyasi çıkarı için kullanmak davası, Kırşehir’in ilçe yapılması davası, üniversite bastırmak ve halka ateş açtırmak davası gibi ya tamamen mesnetsiz ve iftira veya eften püften meseleler yüzünden bu ülkede başbakan ve iki bakanı idam edildi. Menderes, idamından 18 ay önce gittiği İngiltere’de bir uçak kazası geçirmiş ve düşen uçaktan sağ olarak kurtulmuştu. Sirkeci Garı’nda on binlerce vatandaş tarafından, büyük tezahüratla karşılanmıştı. Kalabalık arasından bir kişi, bir elinde bıçak diğer elinde oğlan çocuğu olarak ileri atılır, Menderes’in ayaklarına kapanır ve ‘Başbakanım! Emredin oğlumu sizin için kurban edeyim!’ diye yeri göğü inletir. Kolluk kuvvetleri müdahale eder ve çocuğu, babasından elinden alırlar. Bu kişi kimdir biliyor musunuz? Üsküdarlı gece bekçisi Kara Kemal’di (Ayson). Oğlunu Menderes’e kurban etmek isteyen bu kişiye; bu iğrenç, soysuz ve çukur sözde mahkeme Menderes’in cellatlığını yaptırdı. Apar topar İmralı’ya götürülen gece bekçisi olan bu Kara Kemal’e, darağacındaki Menderes’in ayaklarının altındaki tabure çektirildi. Bizim medeniyetimizin bir ölçüsü var; biz, bize yapılan kötülükleri unuturuz, unutmalıyız ve aynı zamanda biz, başkalarına yaptığımız iyilikleri de unuturuz, unutmalıyız. Lakin Menderes’in ve dava arkadaşlarının şahıslarına yapılanlar, gerçekte onları seçen milletin kendisine yapılmış olduğu için unutulmaması gerekir. Unutulmasın ve bu aşağılıkların yüzüne her dem haykırılsın ki, bir daha bu denli bir alçaklığa ve soysuzluğa tevessül ve cüret etmesinler, edemesinler! 2 Haziran 1960 Perşembe günkü Milliyet Gazetesi’nin manşetini gelin birlikte okuyalım: ‘Buzhanelerden toplu halde cesetler çıktı’. Bu uydurma haberin spotu ise, aynen şöyleydi: ‘Cesetlerin ekserisinin nümayişlerde (gösteri) öldürülen talebeler olduğu açıklandı’. Aynı çukur mahkemenin savcısı, Egesel denilen yaratık, bu çeşit yalan haberleri gerekçe göstererek, Menderes’i üniversite talebelerini öldürüp, cesetleri asfaltların altına gömmekle itham edip suçlamıştı. Neylersiniz ki; bu denli yalan algılarla beslenip büyüyen milyonlarca insan bu toplumda yaşıyor ve attıkları bu alçakça iftiraları başkalarının da kabullenmesini istiyor.",https://www.hurriyet.com.tr/yazarlar/fuat-bol/siyasette-algi-savaslari-2-42457841
Fuat Bol,Örnek siyasetçi Bahçeli,"Nisan 15, 2024 06:29","Şaşırtıyor diyoruz zira siyaset dünyası Bahçeli gibi, dürüst, sözünün eri, mert, vatanını ve milletini her şeyin üstünde tutan (Önce vatan ve milletim, sonra partim ve daha sonra da ben diyen), yiğit, dostlukta arkadaşını önceleyen, vefalı bir muhalefet partisi liderine tanıklık etmedi, etmez de... MHP 14. Olağan Kurultayı’nı yaptı ve Sayın Bahçeli, katılan 1295 delegenin tamamının oyunu alarak, yeniden Genel Başkan seçildi. Bahçeli Kurultay’da yaptığı konuşmada şöyle dedi: “Sayın Cumhurbaşkanımızın bir konuşması özellikle sol cenahlarda büyük bir iştah olarak kabul edilmiştir. Buradan Cumhurbaşkanımız Sayın Tayyip Erdoğan’a diyorum; ayrılamazsın, Türk milletini yalnız bırakamazsın. Yeni yüzyılın kurtarıcı lideri olarak sizi görmek istiyoruz. Cumhur İttifakı olarak yanınızdayız.” Dikkat buyurun! Bu sözleri, Sayın Erdoğan’ın başında bulunduğu AK Parti’nin içinden birisi dahi söylememişken, başka bir siyasi partinin lideri seslendiriyor. Bu tavır çok büyük bir erdemin ve çok üstün bir siyasi duruşun yansımasıdır. Bu durum İslam literatüründe ‘İsar’ (en ileri derecede cömertlik) olarak tanımlanmaktadır. Türkçemizde buna ‘diğerkamlık’ ve ‘özgecilik’ denilmektedir. Bir kimsenin cömertlikte isar derecesine ulaşabilmesi için, ikram ettiği şeye kendisinin fiilen muhtaç bulunması şart değildir; önemli olan, muhtaç olsa dahi başkasını kendisine tercih edebilecek yüksek bir ahlak anlayışına ve irade gücüne sahip bulunmasıdır. Bakınız; insanların birbirini canlı canlı yediği siyaset arenasından değil, normal beşerî münasebetlerden bahsediyoruz. Bu cümleden olarak, İslam kaynaklarında cömertliğin üç derecesinin olduğu bildirilir. Buna göre; bir kişinin sahip olduğu elindeki imkanların, en çok yarısını başkasına ikram etmesine sehavet (seha), yarısından fazlasını vermesine ‘cud’, sahip olduklarının tamamının başkaları için ikram edilmesine de ‘isar’ denir. Malum cömertlik, ilahi sıfatlardandır ve cömertlerin, sonsuz hayatta (Ahiret) gideceği yer Cennettir. Malum, 15 Temmuz 2016’da ülkemiz büyük badire atlattı, uçurumun kenarından döndü. Ülkemiz, az kalsın içimizdeki İrlandalılar (mankurtlaştırılmış satılmış Amerikan uşakları FETÖ’cüler) tarafından işgal edilecek ve bu aziz vatan paramparça edilip, emperyalistlere peşkeş çekilecekti. Milletimizin gözü karalığı, azmi ve vatanına duyduğu engin sevgisine paralel olarak, çıplak ellerle tankları durduran yiğit ve serdengeçti hali, bu uğursuz gidişe son verdi ve yeni bir kahramanlık destanı yazdı. Bu meşum günün hemen akabinde, iktidarı ve muhalefetiyle milletimiz bir bütün halinde ‘Yenikapı Ruhu’nu canlandırdı. Varlığımıza kasteden tehlike görüldü ve ayrışma değil kaynaşmanın gerekliliği vurgulanarak mahut tehlikenin gözlerinin içine sertçe bakılarak üzerine gidildi. Başta ABD olmak üzere dost ve müttefik gözükenlerin hedef tahtasına koydukları Türkiye’miz için tehlike geçmiş değildir. Lakin gaflet, dalalet ve hatta hıyanet içinde bulunan kimi siyasiler bilerek veya bilmeyerek bu tehlikeyi görmezden gelerek Yenikapı ruhuna ihanet ettiler; ABD’nin ve bölücü örgütlerin (FETÖ, PKK) safında yer tuttular. Yalnızca Sayın Bahçeli’dir ki, devlet ve millet hayatımızın beka meselesini tüm çıplaklığı ile görmüş ve verdiği sözde ölümüne durmuştur. Erdoğan için sarf ettiği sözler, menfaate dönük olmayıp, karşılıksızdır. Zira bugün, sen-ben kavgası yapılacak zaman değildir. Türkiye’mizin dört bir tarafından nasıl kuşatıldığını (üstelik dost ve müttefiklerimiz tarafından) görmemek için kör ve sağır olmak gerektir. Sayın Bahçeli adeta Türk dünyasının birliği ve dirliği için yaratılmış mümtaz bir şahsiyettir ve her türlü takdire layıktır. Tarih, Sayın Bahçeli’yi, siyaset sahnesinde örneği olmayan mümtaz şahsiyet olarak kaydedecektir.",https://www.hurriyet.com.tr/yazarlar/fuat-bol/ornek-siyasetci-bahceli-42446216
Fuat Bol,Seçim analizi -5-,"Nisan 24, 2024 06:29","Hep söylüyoruz, söylemeye de devam edeceğiz: Bu seçimin kaybedeni var (AK Parti) lakin kazananı yok. CHP, önceki seçime göre oy kaybetse de büyük çoğunlukla belediye başkanlıklarını, belediye meclis üyelerine almıştır.  Bu durum CHP oylarıyla elde edilmiş değildir; emanet oylardır. Peki AK Parti kime yenilmiştir derseniz, AK Partili seçmen sandığa gitmeyerek, partisinin yenilmesine sebep olmuştur. Diğer bir ifadeyle AK Parti kendi ayağına sıkmıştır. Bu arada CHP de 2019’a kıyasla oylarında düşme olmasına rağmen seçimde birinci parti olmuştur. İstanbul’da CHP’nin oyları 2019’a kıyasla 300 bin oy az olmasına rağmen, ipi göğüsleyen parti olmuştur. Adana’da da CHP’nin oyları 2019’ kıyasla 50 bin oy düşük olmuş ama yine CHP kazanmıştır. Bunun gibi; İzmir’de 300 bin, Eskişehir’de 10 bin, Antalya’da 8 bin, Aydın’da 24 bin daha az oy almasına rağmen CHP, bu şehirlerde belediye başkanı çıkarmıştır. Ayrıca AK Parti’nin MHP’li ile olan ittifakında da seçim kurmay zekâsı hatası yapılmış ve birçok kentte iki müttefik birbirlerini yemiş ve böylece belediye başkanlıklarını rakip partilere kaptırmışlardır. Seçimlerin tek anlaşılamayan noktası ise, seçim gününe bir hafta kalıncaya kadar tüm anketler, AK Parti ile CHP’li adayları baş başa gösteriyordu. Ne olduysa son bir haftada oldu. Peki; ne olacağını en sağlıklı anketleri günlük yaptırıp her an takip eden Sayın Erdoğan olacakları bilmiyor muydu? - Biliyorduysa neden önlemini alıp, İstanbul mitinginde, özellikle küskün emeklilere müjdesini vermedi? Zira emekliler, İstanbul mitinginde bu müjdeyi dört gözle beklediler, verilmeyince de hışımla miting meydanını terk ettiler. Seçimi değil, halkını düşünen Erdoğan, ekonomik programdan taviz vermedi; tabir caizse halkının mutluluğu için baldıran zehrini içmeyi tercih etti. AK Partili seçmeni küstüren diğer bir husus da çarşı-pazardaki yangındır. Burada ürünlerdeki fahiş fiyat karmaşasına ve bu fiyatlamaların yeterince denetlenemediğine dair bir parantez açmak durumundayız. Ramazan öncesinde televizyon ekranlarına çıkan Tarım Bakanı aynen şunları söyledi: “Ülkemizin bitkisel ve hayvansal üretimi yeterli düzeydedir. Arz ve talep ihtiyacı yoktur. Yalnız, ürünlerin maliyetleriyle izah edilemeyecek bir artış söz konusudur. Fiyatlar manipüle edilmektedir. Ticaret Bakanlığımızla ortak bir çalışma yürüterek bunun da önüne geçeceğiz.” Bitkisel ve hayvansal ürünlerdeki fahiş fiyat artışları durdurulabildi mi? Mübarek ramazanda vatandaş etin kilosunu kaç liradan satın alabildi? Cevabı seçim sandığındadır!",https://www.hurriyet.com.tr/yazarlar/fuat-bol/secim-analizi-5-42450809
Fuat Bol,Seçim analizi -2-,"Nisan 08, 2024 06:29","Seçim sonuçları il il, ilçe ilçe, belde belde ve buralardaki seçim sandıkları tek tek incelendiğinde görülecektir ki, AK Parti CHP ile değil, kendi kendisiyle, küstürdüğü kendi partilileriyle yarıştı. Bu sakil durum, Yeniden Refah Partisi’nin atağıyla birleşince en az üçe bölünen AK Parti oyları sonucunda kaybetmek mukadder oldu. Yoksa, CHP oyunu artırmış falan değil; CHP’ye, en az yüzde 7-8 DEM Parti’nin oyları ile yine en az yüzde 6 İYİ Parti’nin oyları ve yüzde 2-3 civarında da diğer partilerden oy gitti. Bunları topladığınız zaman yüzde 15-16 dolayında bir oy ediyor. CHP toplamda yüzde 38 oy aldığına göre; bundan toplama oylar çıkarıldığında geriye CHP’nin çıplak oyu olarak yüzde 22 oy kalır. Yani CHP kendi oylarını artırmadı, bilakis düşürdü lakin o da ‘tepki’ oylarıyla bu başarıyı yakaladı. Nitekim DEM Parti İstanbul adayı Meral Danış Beştaş, ‘İmamoğlu, ‘Bu oylar benimdir’ demesin sakın. Aldığı oylar onun değil. Bizim seçmenlerimiz oraya oy verdi’ diyerek CHP-DEM Parti ittifakını ifşa etti. Beri tarafta Cumhur İttifakı oyları parçalanıp AK Parti’yi darmadağın ederken, CHP cenahında DEM Parti ve İYİ Partililerin oylarını CHP’li adaylara boca ettikleri görülüyor. Gelelim zurnanın ‘zırt’ dediği yere; AK Parti adaylarını belirlerken belli ki objektif olarak sık dokuyup ince elemedi, eleyemedi. Bunun da başlıca sebebi AK Parti’deki bu seçici kuruldan başkası değildir. Sayın Erdoğan, bütün liderlerin kaderinde olduğu gibi yalnız adam! En yakınındaki kurmayları bile ona destek olmaları gerekirken belli ki köstek oluyorlar. Bırakın birbirine haset eden yabancıları; iki öz kardeş, biri, önceki seçimde AK Parti adayı ve seçilmiş belediye başkanı. Bu seçimde başkan olan kardeş aday yapılmıyor, diğer kardeş yarışa sokuluyor. Başkan olan kardeş bu durumu kendine yediremiyor, gidip CHP’den aday olup AK Parti’nin (öz kardeşinin) karşısına dikiliyor. Sonuç AK Parti adına hüsran oluyor. Kardeşin kardeşe tahammülü olmadığı siyaset arenasında, adaylar arasındaki dengeleri gözetirken belli ki kılı kırk yarmak gerekiyor. Aday belirlemede yörenin özellikleri her bakımdan dikkate alınmadan; hemşericilik, eş-dost, yakın (sıhri akrabalık veya diğer yakınlıklar), arkadaş, şahsi muhabbet vb. gibi indi mütalaalara yer verilirse, küskünlük de olur, kopuş da. Ve hatta bu kişiler düşman kesilip karşınıza çıkar, rakibiniz olur. Bu seçimlerde bu durumun onlarca örneğini gördük ve bunların hemen hepsi AK Parti’nin aleyhinde sonuçlar doğurdu. Unutmayın; hiçbir kale dışarıdan yıkılmaz! Her partide olduğu gibi AK Parti’de de içeride çürükler vardır ve bunların önü alınmadığı zaman diğer sağlamları da çürüteceğinden kimsenin şüphesi olmasın Erdoğan’a kendisi gibi dava insanları lazım. Her birinin fiyatları olan, alınıp satılabilen, en ufak bir şekilde şahsi menfaatine halel geldiğinde partisini (sözde davasını) satan insan müsveddelerinden kime ne hayır gelir? Ne demişti Üstad Necip Fazıl: ‘Yola çıktıklarını yolda bulduklarına değişirsen hem yolunu kaybedersin hem dostunu!’ Anlayana!",https://www.hurriyet.com.tr/yazarlar/fuat-bol/secim-analizi-2-42443198
Fuat Bol,Seçim analizi -6-,"Nisan 27, 2024 06:29","Temsilde adaletin sağlanabilmesi için; seçmen temayülünü asıl yansıtan İl Genel Meclisi oylarının, aynı oranda, diğer seçileceklere (başkan, meclis üyesi) de yansımasıdır. Eşit şekilde veya eşite yakın şekilde yansımamasının sebebi ise, seçim sonuçlarına etki eden diğer etkenlerin yanında, siyasi partilerde bu hesaplamaları yapabilecek kurmay zekalı insanların olmamasıdır.  Veya var da bu denli zekalarını bilerek ya da bilmeyerek kullanmamalarıdır. İttifak halinde seçimlere giren partiler bile, kendi aralarındaki hesaplamaları, belli ki üstünkörü yapmışlar. Birçok yerde sözde ittifak ortakları birbirlerine düştü; her iki ittifak üyesi de kazanan muhalif parti adaya kadar (ayrı ayrı) oy almasına rağmen seçimi kaybetmişlerdir. Hem ittifak ve hem de birbirlerine rakip olarak seçimlere girip kıyasıya yarışmanın sonucunda kaybedenlerin ittifak ortakları olacağı belli değil mi? Bu şekildeki anlamsız bir yarışla, kale konumundaki onlarca il kaybedilmiştir. CHP ile DEM Parti ve diğer sol partiler, adeta kurmay zekasıyla hareket edip, oylarını tek yöne teksif ederek, başta İstanbul olmak üzere birçok yerde seçimleri kazanmışlardır. Bakınız; Türkiye genelindeki oyların yüzde 60-65’lik kısmı merkez ve merkez sağ oylar iken, seçimleri yüzde 39-40 oranında oy alan sol parti adayları kazandı. Buradan da anlaşılacağı üzere soldaki oylar, akıllı (matematiksel) bir şekilde konsolide edildiğinden bu başarı elde edilmiştir. Merkez sağdaki oyların, büyük orandaki dağınıklığı da mahut hezimeti yaşatmıştır. Kendi partisinin mevcut belediye başkanı iken aday gösterilmeyen ve bilahare istifa edip başka bir partiden aday olup seçimi kazanan adaylara ve seçim bölgelerine çok dikkat etmek gerekir. Halkın böylesine tuttuğu bir kişi, üstelik mevcut başkan iken, neden aday gösterilmez? Hadi göstermediniz diyelim, yerine gösterdiğiniz aday, mevcut oyları bile koruyamamışsa -ki koruyamadığı apaçık ortada- bu durumda, gösterdiğiniz adayda bir noksanlık yok mu? Hele küçük yerlerde, herkes herkesi tanıyor; öyle ben yaptım oldu demekle olmuyor. Gazeteci gözlemiyle birçok ili yerinde inceledim ve gördüm ki, aday tespitlerinde çok büyük hatalar yapılmış; dürüst, liyakatli aday yerine hemşericilik ağır basmış ve ‘hemşerim olsun çamurdan olsun’ denilerek, kimi yerde ahlaki zaaflarından dolayı soruşturma ve hatta mahkemelik olanlar bile aday yapılmış. Ayrıca; seçim günü İstanbul’daydım, bayağı sandık ve okul dolaştım. CHP ve ortakları avukat ordusuyla sandıkları kontrol ederken, AK Parti ve MHP’nin ise, birçok sandıkta görevlisinin olmadığına tanıklık ettik. Halbuki seçim sandıkta yapılır ve sandıkta kazanılır veya kaybedilir. Sandıklara sahip çıkamayan partinin, seçimi baştan kaybedeceği bellidir! Bu yüzdendir ki, il ve ilçe teşkilatlarına çok iş düşmektedir. Netice-i kelam; siyasi partilerde, seçim işlerinden sorumlu olan kişilerin matematik zekasına sahip olmaları ve bu zekayı, kuyumcu terazisi hassasiyetiyle kullanmaları elzemdir.",https://www.hurriyet.com.tr/yazarlar/fuat-bol/secim-analizi-6-42452368
Fuat Bol,Davanın düşük çocukları,"Nisan 17, 2024 06:29","Hareketin lideri olan Sayın Erdoğan’ın her zaman dile getirdiği gibi; ‘AK Parti trenine binilir ama inilmez; inenlerin de bir daha binmesine müsaade edilmez!’ Bu sözün gerçekleşmesinin olmazsa olmazı, trene binenlerin kendilerini bahis konusu davaya adamış kişiler olmalarıdır. Siyasi partiler millete ve vatana hizmet için kurulur.� Böyle bir siyasi partinin her kademedeki adayları gerçekte birer bayrak yarışçısıdır. Bunlar hizmette yarışırlar, yarışı kaybeden bayrağı kazanana verir, bayrağı alan yarışçı ise onu daha ileriye taşımak için gayret sarf eder. Özellikle bu son mahalli seçimlerde kazın ayağının öyle olmadığı görüldü, AK Partili kimi adaylarda nefisler, partinin de milletin de vatanın da önüne geçti. Eskilerden, bizzat Erdoğan’ın ikbal verip, sözde adam ettiği Davutoğlu ile Babacan’ı ele alalım. Bunları hiç kimse tanımazken, Sayın Erdoğan bunları bakan, başbakan yardımcısı, başbakan ve hatta parti genel başkanı yaptı. Erdoğan bunların ellerinden tutmasaydı, getirildikleri bu makamları rüyalarında bile göremezlerdi. Peki, mahut görevlerinde bulundukları zaman, AK Parti’nin davasını ve dava adamlığını dillerinden düşürmeyen bu kişiler ne yaptılar? Sıçan olmadan çuvalı dibinden delmeye kalktılar; hatırlayın, Babacan bir taraftan Erdoğan’ın cumhurbaşkanlığı adaylığını imzalarken diğer yandan Abdullah Gül için film çeviriyordu. Bu pespaye hali utanmadan kendisi itiraf etti. Davutoğlu kurduğu Şehir Üniversitesi’ndeki Erdoğan düşmanı öğretim üyeleri marifetiyle, her gün Erdoğan ve hükümeti aleyhinde propaganda yapıp körpecik beyinleri yıkatıyordu. Bunlarla da yetinmeyip, partiler kurup Erdoğan’ın ve AK Parti’nin (davalarının) karşısına geçip CHP ile ittifak yaptılar. 31 Mart Mahalli Seçimleri’nde sıfırı tükettiklerinde ise sıçan bile olmadıklarını ve hiçbir çuvalı dibinden delemediklerini kendileri de gördüler. Aynı şekilde bunlara özenen ve aday gösterilmeyen kimi AK Partililer de rakip partilerden aday olup sözde davalarının (AK Parti) karşısına dikildiler. Davaya (!) ihanetleriyle; AK Parti’yi AK Parti ile yarışır hale getirip kendileri kazanmasa da AK Parti’ye kaybettirmenin tadını çıkardılar! Böylece millet de bunların ne büyük dava insanı olduklarını gördü! Bu tipleri TBMM’de yakinen görmüş bir kişiyim. Bunlara göre ‘Ben varsam partim var, milletin var, vatanım var; ben yoksam bunların hiçbirisi yok!’ AK Parti davasının bu düşük çocuklarına en güzel cevabı çarşı ziyareti esnasında Babacan’a bir esnaf vatandaşımız vermişti: ‘Allah akıl fikir versin! Sen AK Parti’de itibar kazandın. Seni davar çobanı tutan olmazdı!’ Siyaset ile ihanetin kardeş olduğunu, tüm eski siyasilerde gördüğümüz gibi bugün de Sayın Erdoğan’da ve onun şahsında AK Parti’de görüyoruz. Şaşırdık mı; asla! Her kaptan içindeki sızar!",https://www.hurriyet.com.tr/yazarlar/fuat-bol/davanin-dusuk-cocuklari-42447186
Fuat Bol,Seçim analizi -4-,"Nisan 22, 2024 06:29","Demokrasileri gelişmiş Batı toplumlarında ise, özellikle seçimlerde ya da öngörülebilir, önlenebilir büyük felaketlerde sorumlu siyasetçilerin ve bürokratların akıllarına ilk gelen şey istifa etmektir. Bir partide seçim işlerinden sorumlu genel başkan yardımcısının, teşkilattan sorumlu genel başkan yardımcısının ve hatta medya ve tanıtımdan sorumlu genel başkan yardımcısının hezimetle biten bir seçimden sonra da hiçbir şey olmamış gibi aynı koltukta oturmalarını ne ile izah edebiliriz? Bu kişiler sorumluluklarının bilincinde olup işlerini gerektiği gibi yapsalardı sonuç böyle mi olurdu? AK Parti’de görünen o ki bütün işler genel başkanın sırtına yüklenmiş, onun dışındaki kimi görevliler yan gelip yatmayı maharet bilmektedir. Maalesef bu tiplerin bulunduğu parti teşkilatlarındaki genel kanaat şudur: Nasılsa 24 saat durmaksızın çalışan bir genel başkanımız var, milletin de kendisine teveccühü tam, o halde biz bir şey yapmasak da olur! Parti yönetim kademelerinde bulunan bazı kişilerin yalnızca halkla mı aralarında duvar var zannediyorsunuz? Milletvekilleri bile genel başkan yardımcılarına ulaşamadıklarından yakınıyorlar. Siyaset halkın içine girmeden, halkın dertlerini dinlemeden, halkla hemhal olmadan yapılabilir mi? Halk fakr ü zaruret içinde iken yapılan bir seçim propagandasında, kimi adaylar son model otomobillerle caka satarak oy toplayabileceğini zannediyor. Böyle bir durumda mevcut oyların bile kaybedilebileceğini düşünemiyorlar. Seçim teşkilatla kazanılır, teşkilatsızlarla kaybedilir. Nokta. Evet, şu veya bu sebeple küstürülen milyonca seçmen sandığa gitmedi ama bununla birlikte sandıktaki oylar da gerektiği gibi kontrol edilip korunamadı. Teşkilat yapılanmalarında tecrübeli kadrolarla yenileri harman yapmak zarureti vardır; zira tamamen yeni, tecrübesiz elemanlara bırakılınca oylara gerektiği gibi sahip çıkılamaz. Muhalefet partileri tüm sandıkları avukat ordularıyla kontrol ettiriyorlar ve adeta kaos çıkarmak için yarış halindeydiler. Sen istediğin kadar oy ver; şayet sandıktaki oylar gerektiği gibi kontrol edilip sahiplenilmezse bütün emekler boşa gider. At, sahibine göre kişner! Sayın Erdoğan boşuna ‘teşkilat, teşkilat, teşkilat!’ demiyor.",https://www.hurriyet.com.tr/yazarlar/fuat-bol/secim-analizi-4-42449823
Fuat Bol,Bayram ama nasıl,"Nisan 10, 2024 06:29","Övündüğümüz dinimiz olan Müslümanlığın temeli birlik ve beraberliktir. Zira yüce dinimiz, bir tarağın dişleri gibi eşit, bir binanın tuğlaları gibi birbirine kenetlenmiş, bir bedenin uzuvları gibi birbirine duyarlı olmayı emrediyor. Birlikte rahmet, ayrılıkta azab-ı ilahi vardır diye ihtar ediyor. Ve bu cümleden olan Yüce Rabbimiz; ‘Şükrederseniz (verilen nimetleri emrolunan yerlerde kullanırsanız), size olan nimetlerimi elbette artırırım. Yok eğer nankörlük ederseniz, şunu bilin ki, benim azabım çok şiddetlidir’ buyurmaktadır. (İbrahim Süresi, 7. ayet meali) Osmanlı’dan sonra başsız kalan İslam alemi, birliğini ve dirliğini yitirdiği gibi bin bir parçaya bölündü. Bölünen her bir parça da Allahü tealanın kendilerine verdiği nimetleri O’na isyanda, O’nun emir yasaklarının hilafına kullanmaktadır. Marka Müslümanı görünümündeki bu ülkeler, sahip oldukları sayısız nimetlerin içinde, yalnızca petrolü kıssa, başta İsrail ve ABD olmak üzere tüm zalimler güruhu hizaya gelir ve işlemekte oldukları vahşeti durdurmak zorunda kalırlar ama nerede? Haşa zulmetmez kuluna Hüda’sı, herkesin çektiği kendi cezası... Müslümanlar, dağılıp tefrikaya düşmenin bedelini ödüyorlar. Birlik içinde olsalardı hem güçlü ve hem de onurlu olacaklardı. Dağılıp paramparça oldukları bugün ise, güç ve kudretten yoksun, zillet içinde yaşamaktadırlar. Dikkat ediyor musunuz: Gazze’deki vahşete, İslam toplumlarından ziyade Batılı toplumlar (halklar bazında) daha duyarlı. İslam aleminin üzerine adeta ölü toprağı serpilmiş gibi, kimi toplumlarda kıpırdanmalar varsa da bu ülkelerin idarecileri ağızlarını açıp tek kelime etmiyorlar. Allahü tealadan değil, İsrail’den, ABD’ den korkuyorlar. Allahü teala da musibet üzerine musibetler gönderiyor lakin kimsenin ibret aldığı yok. Tabiat olayı, bilmem ne felaketi deyip geçiştiriyorlar. Bu durum, elbette Gayretullaha dokunur (Allah’ın gücüne gider) ve ilahi azabı celbeder. Duyarsız ve basiretsiz idareciler, hala düşmanın ve düşmanlıklarının farkında değiller. Hedefte Müslümanlığın ve Müslümanların olduğunu ve sıranın kendilerine geleceğini göremiyorlar. Bizans’ın papazları gibi, oturup meleklerin cinsiyetlerini tartışıyorlar! Bu mübarek günde bilinmelidir ki, Gazze’de ölen sadece bebekler ve masum siviller değil; bütün bir insanlık tüm kazanımlarıyla birlikte kendini ve değerlerini öldürdü. Artık hiç kimse medeniyetten bahsedemez; zira gelinen ve iddia edilen sözde medeniyetin adı tek kelime ile vahşettir, soykırımdır, tüm insanlığın yüzkarası halidir. Bu duygular içinde mübarek Ramazan Bayramınızı kutluyor ve bizleri, ağız tadıyla kutlayabileceğimiz gerçek bayramlara kavuşturmasını Cenab-ı Hak’tan niyaz ediyorum.",https://www.hurriyet.com.tr/yazarlar/fuat-bol/bayram-ama-nasil-42444038
Fuat Bol,Seçim analizi -3-,"Nisan 13, 2024 06:29","Bu prim, gerçekte ağır bir sorumluluğu gerektiriyor; zira başkan kalmak ve başkanlığın hakkını vermek, başkan seçilmekten çok daha zordur. Hepimiz çok iyi biliyoruz ki, 31 Mart seçimleri, her mahalli seçimde yapıldığı gibi şirazesinden çıkarıldı ve genel seçimler havasına sokuldu. Dolayısıyla bu seçimlerde muhalefet, yerel muhalefet yapmadı; belde, ilçe ve şehirlerle ilgili en küçük bir projeden, plandan ve yatırımdan söz etmedi. Başta İstanbul olmak üzere büyük şehirlerimizin hayati konuları olan kentsel dönüşümden, ulaşım vb. konularından bahseden olmadı. Bütün muhalefet partileri mahalli sorunları bırakıp genel sorunlardan, merkezi hükümeti ilgilendiren; emekli maaşı, enflasyon (hayat pahalılığı), dar gelirlilerin geçim sıkıntısı ve hatta İsrail ile ticaret bile gündeme taşınıp ‘Vur abalıya! yapıldı. Pahalılık altında inleyen millet de denilenlere kulak asmadan bildiğini okudu ve iktidardaki AK Parti’ye ayağını denk atması için bir ders verdi. Mahalli yönetimleri teslim ettiği CHP’ye de böylece bir kredi açtı, yani imtihana tabi tuttu. Milletimiz 90’lı yıllarda da aynı krediyi Refah Partisi’ne açmış, İstanbul ve Ankara gibi büyük şehirlerin belediye başkanlıklarına muhalefet partisinin adaylarını getirmişti. Refah Partili başkanlar (Erdoğan ve Gökçek) sergiledikleri üstün performanslarıyla partilerini merkezi yönetime de taşımışlardı. Yani dememiz o ki, çeyrek asırlık AK Parti iktidarının ilk kıvılcımı İstanbul ve Ankara gibi mahalli idarelerde çakmıştı. O gün estirilen mahalli hizmet rüzgârı, AK Parti’yi iktidara taşımakla kalmadı, bu denli bir iktidarın kesintisiz, onlarca yıl sürmesine sebep oldu. Yine ne demişler: ‘Postacı kapıyı iki kere çalar!’; İmamoğlu’nun kapısı da böylece ikinci kez çalınmış oldu. Böylece İstanbul’da taş üstüne taş koymadan, reklam ve algılarla bir seçim daha kazanmış oldu. Ama yine aynı şekilde İstanbul’a ve İstanbullu’ya bir hizmet yapılmazsa, İstanbul bir beş yıl daha yüzüstü bırakılırsa, İmamoğlu’nu ve hatta CHP’yi kimse kurtaramaz! Yüzde 38’lik oyun yüzde 10 dolayındaki kısmının emanet olduğunu (DEM Parti, İYİ Parti, İşçi Partisi, vb.) bizim kadar CHP’liler de biliyor. Ama görünen köy kılavuz istemez; İmamoğlu’nun İstanbul diye bir derdi yok, o, İstanbul’u adeta bir sıçrama taşı olarak görüyor ve sadece sıçrayabilmek için gereken tüm diğer işleri yapıyor. Nitekim gazeteci dostumuz Murat Yetkin kendisine soruyor: “Bundan böyle hem başkanlığı kazandınız ve hem de Belediye Meclisi’nde çoğunluğu elde ettiniz. Bu çoğunluğa sahip olmadığınız için yapamadığınız ve şimdiki imkânla yapmak istediğiniz en önemli üç projenizi söyler misiniz?” Aklında, fikrinde İstanbul olan birisi için çok basit olan bu soruyu, İmamoğlu, bir tek proje bile söyleyemeden kem-küm edip geçiştiriyor; hem de bir TV ekranında, milyonların gözleri önünde. Ne diyelim; Allah İstanbul’da yaşayanlara sabır versin!",https://www.hurriyet.com.tr/yazarlar/fuat-bol/secim-analizi-3-42445609
Fuat Bol,İmamoğlu’ndan korkulur,"Mart 18, 2024 06:29","Zira ne renkte olduğunu kendisi bile bilmiyor. Su gibi girdiği kabın şeklini alıyor ve her kalıpta kendine yer buluyor, bulabiliyor. Bukalemun kelimesi kendisi için biçilmiş kaftandır. Erbakan vaktiyle siyasi partileri konumlandırırken, renkleri belli olmayan, her telden çalan ve hepsinden önemlisi sağ gösterip sol vuran Adalet Partililer (Demirel ekolü) için ‘Renksiz’ ifadesini kullanırdı. Onun bu tarifi İmamoğlu’na ‘cuk’ oturuyor. ANAP’tan geldi, AK Parti’ye göz kırptı, İYİ Parti’yle flört etti, CHP’de karar kıldı; o da şimdilik. Zira yarın ne olacağını Allah bilir! Sahip olduğu renksizliğinin yanında iki tane daha çok büyük mahareti var ki bu hususlarda onun eline kimse su dökemez. Bunlardan birincisi sinsiliği, yani saman altından su yürütmesi. İkincisi de şapkadan tavşan çıkarırcasına olmayan şeyleri olmuş göstermesi, yalan üzerine inşa ettiği propagandalarla algı oluşturmasıdır. Sinsi olmasa asırlık CHP’yi 3-5 sene içinde ele geçirebilir miydi? İmamoğlu öylesine renksiz bir kişiliğe sahip ki, her renkteki CHP’li onu kendisinden biliyor, lakin o bunlardan hiçbirisine ait değil! Vaktiyle Türkiye Gazetesi’nin başında iken, Çağrı filminin aktörü Anthony Quinn’in Müslüman olduğu söylendi. Aktör o vakitler Fransa’da yaşıyordu; Paris muhabirimiz Tansu Sarıtaylı’ya telefon ettim ve “Anthony Quinn’e git bir röportaj yap, oynadığı rolle ilgili olarak İslamiyet’ten etkilenip etkilenmediğini sor’ dedim. Tansu gitti ve bu soruyu sordu. Ünlü aktör ne cevap verse beğenirsiniz: “Tabii ki etkilendim ve rolümü benimseyerek oynadım. Ama ben öyle herhangi bir dine mensup olamam, zira ben bir sanatçıyım ve bütün dinlere mensubum!” İmamoğlu ise sanatçı olmadan bütün rollere soyunan ve tüm karakterlere bürünebilen bir kişilik. Parti içindeki konumuna dikkat edin; cıva gibi ele avuca sığmıyor, ne zaman hangi taşın altından ne şekilde çıkacağı belli değil. İBB Başkanı iken saman altından su yürüterek asırlık CHP’yi ele geçirebiliyor. Kemal Kılıçdaroğlu’nun ‘kurşun asker’ konumundaki delegelerini kendi tarafına çekebiliyor. Üstelik bu delegeler Kılıçdaroğlu’nun genel başkan adaylığı için imza veren kişiler. Beş yıllık başkanlık döneminde, İstanbul’da vaadettiklerinden hiçbirisini gerçekleştirmedi; sorsanız ‘atom karınca’ gibi çalıştı ve İstanbul’u ihya etti. Oysa İstanbul’da yalnızca yalanı, iftirayı, reklamı ve algıyı ihya etti. İmamoğlu�İstanbul’a beş yıl başkanlık yaptı; biz İstanbullular, şu eser de İmamoğlu’nundur diyebileceğimiz ve gösterebileceğimiz tek bir şey yok. İstanbul’da adıyla anılacak tek bir eseri olmayan belediye başkanı kimdir derseniz; tek şahsiyet olarak İmamoğlu’dur. Bu denli esersiz ve hizmetsiz bir yüzle cumhurbaşkanlığına soyunuyor. Sizi bilmem ama bu cüretten ben korkarım!",https://www.hurriyet.com.tr/yazarlar/fuat-bol/imamoglundan-korkulur-42426552
Fuat Bol,Milli savunma ve bağımsızlık -1-,"Mart 20, 2024 06:29","Kâğıt üstünde, sözde bağımsız ülkeler, en hayati kararlarını bile kendileri alamazlar. Bu ülkeler adeta ‘uydu’ konumundadır. Biz, Kurtuluş Savaşı’ndan sonra bağımsızlığımızı kazandık lakin bu durumu kuvveden fiile çıkarmanın olmazsa olmazı güçlü olmaktır.  Bu cümleden olarak, özellikle son yirmi yılda, savunmamızı başka ülkelere muhtaç olmadan yapabilmek için yoğun gayretlerin içine girdik. Daha öncesinde ise, özellikle NATO’ya girişimizle birlikte savunmamızı başkalarına (ABD’ye) havale ederek, yan gelip yattık! Yan gelip yattık ifadesini bilerek kullanıyoruz, artık yattık mı yatırıldık mı, uyuduk mu uyutulduk mu bunun kararını siz verin. NATO’ya girişimizden önce geçen otuz sene içinde iki büyük dünya savaşı yaşınmış, bunlardan birincisinde imparatorluğumuz tarumar edilerek elimizden alınmış ve biz Türkler, Haymana Ovası’na sıkıştırılmıştık. Kurtuluş Savaşı’nın sonunda yapılan Lozan Antlaşmasıyla, bugünkü sınırlara yakın bir toprağı yeniden vatan edindik. Bunu takiben 20 sene sonra ikinci büyük savaş başlamış, biz Türkiye olarak bu savaşı teğet geçtik. Bu teğet geçişi maalesef iyi değerlendiremedik. Üstelik ta Osmanlının gününden beri tevarüs ettiğimiz savunma sanayi hamlelerimizi, bu dönemde (İnönü dönemi) akamete uğrattık. Kendi fabrikalarımızda ürettiğimiz uçakları toprağa gömerek üzerlerini betonla kapattık. Yerli ve milli olan silah ve mühimmat fabrikalarımızı da aynı akıbete uğrattık. Savunmasız bir şekilde, ellerimiz böğrümüzde ve hepsinden önemlisi şartlı olarak NATO’ya alındık. Kore’ye savaşmak üzere bir Tugay asker gönderdik ve savunmamızı temin için de ABD’nin demode, hurda savaş ürünlerini (araç, gereç, silah, mühimmat vb.) ithal ettik. (sözde hibe!). Savunmamızı NATO yapacaktı bu yüzden bizim herhangi bir savaş araç ve gereci, silah ve mühimmatı üretmemize gerek yoktu! Ne biz yapmaya niyetlendik, ne de niyetlenseydik bile onların böyle bir şeye müsaadeleri mümkün olabilirdi. NATO her seferinde bize hem dişini gösterdi ve hem de yalnız bıraktı. 1963’teki Kıbrıs harekatımıza hiddetlenen ABD Başkanı Johnson, Başbakan İnönü’ye mektup yazarak onu tehdit etti. 1974’teki Kıbrıs Barış Harekatımız karşısında ise, aynı ABD küplere bindi ve Türkiye’ye silah ambargosu uyguladı. Daha da ileri giderek, askerimizin elindeki piyade tüfeğini (M1) savaşta kullanamazsın dedi. NATO müttefikimiz bizi, savaşta tüfek yerine sopa kullanmaya zorladı. Aklımız başımıza geldi, savunma sanayisinin temellerini atmak istedik; kısmen de attık lakin dışarıdaki güçler içerideki vesayet odaklarıyla el ele vererek gerekli adımları attırmadılar. Sözde en yetkili Genel Kurmay Başkanlarına (Karadayı Paşa) götürülen ve yürütülmesi için müsaade istenilen savunma sanayi projeleri bile gizli yürütülmek zorunda kalınmıştır. Erdoğan’ın iktidarının ilk yıllarındaydı; ABD, Erdoğan’ın korumaları için bile Türkiye’ye tabanca vermedi. Yanlış okumadınız tabanca vermedi, değil ki en modern silah ve mühimmat! Peki Erdoğan ne yaptı? O tabancaların ve tüfeklerin, çok daha gelişmişini yerli ve milli olarak üretti ve diğer ülkelere satmaya başladı. Gizli ve aleni olarak, savunma sanayisinde seferberlik başlattı. Durumu bilen ABD ve diğer müttefiklerimiz ambargolarını artırarak sürdürdü. Türkiye’de konuşlu Patriot hava savunma sistemlerini (rampalarını) sökerek ülkelerine götürdüler ve ülkemizi yüz üstü bıraktılar. Ruslardan S-400’leri bu yüzden aldık. ABD ve İsrail, terörle mücadelemizde bizi İHA’sız bıraktılar. Yetmedi, ABD bizi, ortak olduğumuz ve milyarlarca dolarlık hissemiz bulunan F-35 projesinden çıkardı. ABD, Almanya’yı, Kanada’yı, Kore’yi, İsveç’i, İtalya’yı, Fransa’yı ve İngiltere’yi ikaz ederek; Türkiye’nin savunma sanayisi hamlelerini baltalamak istedi. Bu mühim konuya gelecek yazılarımızla devam edeceğiz inşallah.",https://www.hurriyet.com.tr/yazarlar/fuat-bol/milli-savunma-ve-bagimsizlik-1-42428167
Fuat Bol,Hatırlanamayan İstanbul,"Mart 23, 2024 06:29","Malum, İstanbul’umuz son beş yıldır ‘fetret devri’ni yaşadı. Her bir saniyesi hizmete susamış bu dünya incisi kentin mahalli yöneticisi olan Ekrem İmamoğlu, şehrin her yanına astığı ilanlarda ‘İsrafı bitirdik hizmeti getirdik’ yazmaktan utanmıyor. Çıktığı televizyon programında, sunucu kendisine, hizmet adına verdiği sözleri, vaatleri neden tutmadığını ve yerine getirmediğini sorunca, evet diyemediği, hayır da demediği için ‘Hatırlamıyorum’ demekten başka çare bulamadı. Aynı şekilde yandaşlarının milyonlarca liralık para sayma görüntüleri televizyon ekranlarında yayınlanınca; durumu ihbar kabul eden İstanbul Başsavcılığı soruşturma açıp ilgilileri ifadeye çağırınca, onlar da aynı kelimenin ardına sığınarak ‘Hatırlamıyorum’ demektedirler. İmamoğlu’nun ve yandaşlarının ağızlarından, bilerek veya bilmeyerek (!) öyle bir sözcük çıktı ki, bu sözcük onların gerçek yüzlerini tüm çıplaklığıyla ortaya çıkardı. Beş yıllık belediye başkanlığı süresince İmamoğlu’nun yegâne hatırlamadığı şey nedir biliyor musunuz? İstanbul ve İstanbul’a gerekli hizmetler. Zira 2019 mahalli seçimleri öncesi, İstanbullulara onlarca vaatte bulunup, bunların tümünü unuttu ve hatırlayamadığı için de hiçbirisini yerine getirmedi ve böylece İstanbul’u ve İstanbulluyu çile ve işkenceyle yüz yüze bıraktı. İstanbul’un kentsel dönüşümünü halledeceğim dedi, unuttu. İstanbul’un trafik sorununu halledeceğiz dedi, unuttu ve keşmekeş haline getirdi. Trafikle ilgili deniz altını kullanacağız dedi, bütünüyle unuttu. İhtiyaç olan her yere otopark sözü verdi (100 bin araçlık otopark), yapmayı unuttuğu gibi, var olan büyük bir ihtiyaca cevap veren Karaköy’deki otoparkı yıktı ve halen sürüncemede; insanlar işkence çekmekte. İstanbulluya ucuz su, İstanbul’da eğitim gören öğrenciye ucuz toplu taşıma ücreti vadetti, zam üstüne zam yaptı. Mevcut METRO hattını iki misline çıkaracağım diye söz verdi, unuttu; utanmadan AK Parti’nin yaptığı Metro’ları sahiplenerek, reklam yaptı. Tek bir Metro ihalesine bile çıkmadı. İstanbul’un iki yakasına iki otogar sözü verdi, öyle unuttu ki, bir çivi bile çakmadı. İBB’de hiç kimsenin ekmeğiyle oynamayacağız dedi; bunu unuttuğu gibi 40 bine yakın emekçiyi işinden etti. Yeni evlilere evlenme desteği ve ücretsiz düğün salonu sözü verdi, sorulunca, ‘Hatırlamıyorum’ dedi. Yani tüm vaatleri gibi bunu da ve daha nicelerini de unuttu. 31 Mart’ta da millet kendini unutacak ve sandığa gömecek. Zira yalancının mumu yatsıya kadar yandığı gibi, yalancı siyasetçinin de mumu da seçim sandığı kuruluncaya kadar yanar. Ne demişler; unutursan unutulursun.",https://www.hurriyet.com.tr/yazarlar/fuat-bol/hatirlanamayan-istanbul-42430711
Fuat Bol,Seçim analizi -1-,"Nisan 06, 2024 06:29","CHP, demokrasi tarihimizde ikinci kez 1. parti oldu (ilki Ecevit döneminde yüzde 41) ve oylarını yüzde 37.8’e çıkardı. İktidar partisi olan AK Parti ise, bunca belediye başkanlıklarını kaybetmesine rağmen, oylarını aşağı-yukarı muhafaza etti yüzde 35.5. Nitekim bir yıl önceki genel seçimlerde AK Parti’nin oyları yüzde 36’lar civarındaydı. Aynı genel seçimde Cumhurbaşkanı Erdoğan’ın oyu ise yüzde 52 idi; yani başında bulunduğu partinin oylarından yüzde 16 daha fazla oy almıştı (Cumhur İttifakı oyları dahil). Bu tablodan da anlaşılacağı üzere, millet, genel seçimlerde de iktidar partisine gerekli ikazı yapmıştı. Zira ekonomi iyi gitmiyordu; özellikle dar gelirli ve emekli, enflasyondan en fazla etkilenen kesimler olarak, mutsuzluk tablolarını sandığa yansıtmıştı. Görünen o ki, milletin sandıkta yaptığı bu uyarı pek kaale alınmadı. Bu uyarıdan yaklaşık bir yıl sonra mahalli idareler seçimleri yapılacaktı; milletin Erdoğan’a güveni tamdı ve bu müddet esnasında eksikliklerin giderileceğini; özellikle pahalılığa bir çare bulunacağını ve düşük maaş alan emeklinin maaşının, asgari ücret seviyesine çıkarılacağını umuyor ve bekliyordu. Bu ekonomik darlığa rağmen memurun ve memur emeklisinin maaşlarına neşter vurulmuş ve düzeltilmişti; ayrıca çalışmakta olan memura 8 bin lira seyyanen zam yapılmıştı. Sayıları 16 milyonu bulan işçi emeklisi, Bağ-Kur emeklisi ve Bağ-Kur tarım emeklisi de aynı beklenti içinde oldu; bu olmazsa da hiç değilse, seyyanen verilen 8 bin liralık zammın 4’er bin olarak bölünüp kendilerine de verilmesini arzuladılar. Yüksek enflasyon altında inleyen geniş halk kitleleri (çalışmakta olan ya da emekli); maaşlarımıza zam yapılmasın ama her gün artmakta olan şu pahalılık dursun; bunun önlemi alınsın diye feryat etti. Millet; yeterli paranın olmadığını, olanın da har vurup harman savrulamayacağını ve aciliyet sırasına göre, özellikle yıkılan deprem bölgesine yardım edilmesi gerektiğini biliyor ve hükümetten piyasaları, gerektiği gibi denetlemesini ve insanları çıldırtan pahalılığın önüne geçmesini istiyor. Malum; gizli bir el adeta piyasaları ifsat ediyor, bugün aldığın bir ürünü, yarın aynı fiyatta bulamıyorsun. Bu ifsada teşne kimi esnafımız da yangına körükle giderek, mallar üzerinde etiket yapıştırma yarışına girdiler. Beğenmediğimiz batı ülkelerinde, insanlar, dini günlerde ve yılbaşlarında ellerindeki ürünlerde fiyat indirimine giderler. Bizde ise ramazan gibi en kutsal günleri, tersinden fırsat bilerek, ürünlerdeki fiyatları artırıyorlar. Allah aşkına söyler misiniz; serbest piyasa demek, her önüne gelenin, ellerinde mallara istediği fiyatı koyan ve yaptıkları yanlarına kar kalan başı boş piyasa mı demektir? Siyaset duayeni Süleyman Demirel’in ‘Boş tencerenin (veya kahırla, bin bir zorlukla kaynayan) yıkamayacağı iktidar yoktur!’ sözü hala hafızalarda tazeliğini korumaktadır. Millet, iktidarı yıkmak istemediğini önceki genel seçimde gösterdi ama uyardı, ikaz etti. 31 Mart mahalli seçiminde ise, mahut ikazını şiddetlendirdi; tabiri caizse ‘tekdir’ etti!",https://www.hurriyet.com.tr/yazarlar/fuat-bol/secim-analizi-1-42442513
Fuat Bol,Bir ömre değil bin ömre bedel kutsal gece,"Nisan 03, 2024 06:29","Dolayısıyla kusursuz ve günahsız kul olmaz. Nitekim Peygamberler (Allah’ın selamı onların üzerine olsun) bile ‘zelle’ (faziletli bir fiil varken, daha az faziletli olanı işlemek veya evla olanı terk etmek) işlemişlerdir. Musa aleyhisselamın kasıt olmaksızın bir adamı öldürmesi ve Sevgili Peygamberimizin (aliyhisselam) Bedir esirlerini fidye karşılığı salıvermesi bu kabil zellelerdir. Peygamberlerin dışındaki insanların büyük çoğunluğu ise, günahkâr kullardır. İşte Allahü teala kullarını çok sevdiği ve onlara acıdığı için, bazı gün ve gecelere özel anlamlar yüklemiş ve bu zamanda yapılacak ibadetlere, sair zamanlarda yapılanlardan çok daha fazla mükafat vereceğini bildirmiştir. Bunların başında da ‘Bin aydan daha hayırlı Kadir Gecesi’ gelmektedir. İbn Arabi Hazretleri Kur’an-ı Kerimdeki ‘Bin aydan daha hayırlı’ ifadesine dikkat kesilerek şöyle buyurur: ‘Bu ifade başka bir anlam daha içerir ki, o da bu gecenin bir sınırlama olmaksızın bin aydan ‘daha’ hayırlı olmasıdır. Bununla birlikte bin aya ilave olan kısım (daha) belirsizdir ve dolayısıyla nerede biteceği bilinemez. Allahü teala Kadir Gecesi’nin bin aya bedel olabileceğini söylememiş, herhangi bir vakit belirtmeksizin bin aydan daha üstün saymıştır. Bu geceye ulaşan kul, bin seneden fazla (ama) belirsiz olan bu sürede ihlaslı bir halde Rabbine itaat etmiş gibidir’. Dolayısıyla bu mübarek geceye kavuşan kişi agah (uyanık, gafletten beri) olmalı ve onu, tövbe ve istiğfarla (af dilemekle), ibadetle ve yakarışla geçirmelidir. Allahü tealanın mağfiretinin (bağışlamasının) sonsuzluğunun idrakinde olan İslam büyükleri, bundan dolayıdır ki her geceyi Kadir, her karşılaştıkları insanı Hızır bilmiş ve öyle davranmışlardır ve bunun karşılığını da hesapsız (ölçüsüz) almışlardır. Nitekim Cenab-ı Hak, Sevgili Peygamberine şöyle hitap eder: ‘Senin geçmiş ve gelecek günahlarını affetsin diye.’ Bununla birlikte Müslim ve Nesai, Ebu Hureyre’den (Radıyallahu anh) Hz. Peygamber aleyhisselamın şöyle dediğini aktarır: ‘Kim iman ederek ve Allah’tan umarak o geceye kavuşursa ve onu ayakta geçirirse, onun geçmiş ve gelecek günahları bağışlanır ve onun günahı mahcup olamayacak şekilde örtülür.’ Bundan daha büyük müjde olabilir mi? Allahü teala bizleri Kadir Gecesi’nde avf ve mağfirete uğrayan kullarından eylesin, tuttuğumuz oruçları kabul etsin, Ramazan-ı Şerifin şefaatine nail eylesin ve Ramazan-ı Şerifte affettiği kullar zümresine bizleri de dahil eylesin! Amin.",https://www.hurriyet.com.tr/yazarlar/fuat-bol/bir-omre-degil-bin-omre-bedel-kutsal-gece-42440262
Fuat Bol,CHP ve İmamoğlu nereye,"Mart 25, 2024 06:29","Dağın uzantısı DEM ile yapılan ve süslü cümleler ardına saklanıp adına ‘kent uzlaşısı’ dedikleri işbirliği tek kelime ile ittifaktır. Önceki genel başkan olan Kılıçdaroğlu da aynı aymazlıkla bu ittifakı yapmıştı. Yeni eşgenel başkanlar da (Özel ve İmamoğlu) aynı yolun yolcusu olarak bölücü ve yıkıcılarla ortak hareket ediyorlar. Belli ki çok uzun süre muhalefette kalmanın ezikliği, taşkınlığı ve hırçınlığı zaman zaman CHP’li yöneticileri rotadan çıkartıyor. Mahut zihniyet 90’lı yıllarda da aynı aymazlıkla bölücü partiyi TBMM’ye taşımıştı. Aynı oyun bu kez yerel yönetimlerde tezgâhlanıyor, bundan dolayıdır ki İstanbul ili merkez üs olarak seçilmiş durumdadır. Bu cümleden olarak, aynı ipte iki cambaz oynatılmakta; bir yandan İBB’nin başına İmamoğlu seçilerek kendisine cumhurbaşkanlığı yolu açılacak, diğer taraftan da DEM’lilere İBB Meclisi’nde gurup kurdurulup melanetlerini dünyaya oradan duyurmaya çalışacaklar. Bazı safdiller, ‘Ne münasebet! DEM Parti İstanbul Büyükşehir’de aday çıkardı. CHP ile de ittifak yapmayacaklarını açıkladı. Parti yetkililerine mi inanacağız, yoksa kurduğumuz hayallerin peşinde mi koşacağız?’ diyerek ortadaki gizli ittifakı görmezden gelip milletten saklamak istemektedirler. Hayır! Ne CHP’li yöneticilere ne de DEM Partili yöneticilere inanacağız; işin doğrusunu dağdaki terörist başları söylüyor ve oyun onların kurguladıkları şekilde sürdürülüyor. Dağ kadrosu, Demirtaş’ın adaylığını engellediği gibi, İstanbul’un 22 ilçesinde aday çıkarmayarak İmamoğlu’na doğrudan destek verdi. Bunu görmemek için siyasi körlükten öte fiziki olarak da âmâ olmak gerektir. Bu durumu İmamoğlu bile saklamıyor, ama kimi safdil yorumcular TV ekranlarında ve gazetelerdeki köşe yazılarında mahut kirli ittifakı örtbas etmek ve milletin gözünden saklamak için adeta yırtınıyorlar. Bu da demektir ki bu kirli ittifakta onlara da böylesine gizli bir görev verilmiş ve onlar da bu ittifaka ‘ortak’ edilmiş! Tuzla’da pazar ziyareti yapan İmamoğlu’na vatandaş, DEM ile işbirliklerini hatırlatıyor ve bu durumu CHP’ye yakıştıramadıklarını söylüyor. İmamoğlu her zamanki pişkinliğiyle; “Yedi milyon oy alıyorlar, bu yedi milyon insanı ne yapacaksınız?” diyerek işi gürültüye boğmak istiyor. Tek kelime ile mugalata (safsata) yapıyor ve konuyu saptırıyor. Allah aşkına; bu ülkede anılan yedi milyon oyun sahibi ve onların yakınları ile kimin en ufak bir derdi var? Türkler ne ise Kürtler de o. Türkiye’de Kürt meselesi yok, bölücü terör örgütü ve onun ‘Kürdistan’ meselesi var. DEM’liler, ‘Türkiye’de ve Kürdistan’da çalışıyoruz’ diyorlar. Türkiye neresi, Kürdistan neresi? Türkiye, kendi ürettiği İHA ve SİHA’larla bölücü terör örgütüne dünyayı dar ediyor. Teröristler, Irak’ta ve Suriye’de gizlendikleri mağaralarda imha ediliyor ve böylece güneyimizde bir taşeron devletçik (İsrail’in taşeronu) kurulmasına müsaade etmiyor. Bölücü partinin sözcüsü ise, TBMM’nin kürsüsünden; “...SİHA’lar tamamen yargısız infaz araçlarıdır. O SİHA’lar savcı oldu, hâkim oldu, cellat oldu; insanları katletti. Zamanı ve yeri geldiğinde bu konuda kararlı olanlar yargılanır” deyip ufunetini kustu. CHP, bölücü terör örgütünün Meclis’teki bu uzantısıyla ortak hareket ediyor ve teröristleri inlerinde imha amaçlı sınır ötesi askeri harekâtlara DEM ile birlikte ‘hayır’ diyor. DEM’lenen bu kafayla CHP ve İmamoğlu nereye?!",https://www.hurriyet.com.tr/yazarlar/fuat-bol/chp-ve-imamoglu-nereye-42431974
Fuat Bol,İstanbul kaybetmemeli,"Mart 27, 2024 06:29","İstanbul’umuz, kendisine yakışmayan ehil olmayan yöneticiler eliyle kirletildi ve adeta koca bir köy haline getirildi. Dünya incisi bu şehir, havası solunamayan, çamur deryası yollarında yürünemeyen, aylar boyunca suları akmayan, hemen her gün saatler boyunca elektriği kesilen, çöpleri toplanamadığından her köşe başında çöp dağları oluşan mezbeleliğe dönüştürülmüştü. CHP zihniyeti marifetiyle, ülkemizin kalbi bu nahoş, çirkinler çirkini hale getirilmişti. Kalbi bu durumda olan ülkenin diğer şehirlerinin halini varın siz hesap edin. İlk defa, ANAP’lı Bedrettin Dalan, ağır hasta olan İstanbul’u ameliyat masasına yatırarak neşter vurdu. Pis kokan ve pislik götüren Haliç’i gözlerim gibi masmavi yapacağım diyerek işe koyulan Dalan’ın hizmetleri. Lakin kısa bir zaman sonra siyaset rüzgârı ters taraftan esti ve CHP zihniyeti yeniden şehri teslim aldı. CHP’li Nurettin Sözen döneminde İstanbul, yukarıda zikredilen hale sokuldu. Adeta bir kâbus gibi çöktükleri bu şehrin semasından aylar boyunca bir damla yağmur bile yağmadı. Yaşanılamaz şehir haline getirilen İstanbul’umuza Erdoğan, Hızır gibi yetişti ve başlattığı hizmet seferberliği ile Dalan’ın ameliyat masasına yatırdığı şehri ayağa kaldırdı. 1994-2019 arası dönemde AK Parti iktidarları boyunca İstanbul’a sayısız hizmetler yapıldı. Burada da merhum Kadir Topbaş Bey’in hummalı çalışmalarını hatırlamalıyız. Merkezi idarenin de yardımıyla bütün şehirlerimiz gibi İstanbul’un da yıldızı parladı, gelişti ve modern bir görünüme kavuştu.  Bunca sayısız hizmete rağmen, 2019 yılında yapılan mahalli idare seçimlerinde İstanbul’u CHP kazandı, o günden bugüne kadar geçen beş yıl içerisinde İstanbul’da hizmet yine unutuldu ve koca kent kelimenin tam anlamıyla ‘fetret’ devrini yaşadı. Büyükşehir Belediye Başkanlığına seçilen Ekrem İmamoğlu, tipik bir kifayetsiz muhteris olarak, İstanbul’un dışında her şeyle ilgilendi ama dünyanın incisi bu şehri yüzüstü bıraktı. İstanbullu karda-kışta, fırtınada yollarda canıyla uğraşırken, o, İngiliz Sefiri ile Boğaz’da balıkçıda demleniyordu. Şimdi de belediye imkanlarıyla ele geçirdiği partisiyle birlikte hem İstanbul’da ve hem de Türkiye’nin diğer yerlerinde DEM’lenmeyi marifet biliyor! Bu arada olan güzelim İstanbul’a oldu; beş sene zarfında taş üstüne taş konmadı ve hizmete susamış bu şehrin hiçbir sorunu çözülmedi. Aksine, sorunlar çiğ gibi büyüyerek bugünlere gelindi. İstanbul’umuzun en acil sorunu kentsel dönüşümdür; uzmanlar, yakın bir gelecekte büyük bir deprem ihtimalinin yüksek olduğunu söylüyor. İstanbul bugünkü haliyle, bahse konu depreme yakalanırsa, yalnız İstanbul ve İstanbullu değil tüm Türkiye biter. İstanbullunun önünde tarihi bir fırsat var; 31 Mart seçimlerini çok iyi değerlendirmeli ve Büyükşehirde ve ilçelerde hizmet yapacak, özellikle kentsel dönüşümü sağlayacak kişileri seçmelidir. Bilinmelidir ki, 31 Mart seçimleri, İstanbullu için, seçimden öte bir ölüm-kalım meselesidir. Zira depremin ne yaptığını ve şehirlerimizi ne hale getirdiğini ve on binlerce insanımızı nasıl öldürdüğünü daha dün gördük; milletçe hala o depremin sıkıntılarını çekmekteyiz. Allah saklasın vaki olacak İstanbul depremi, on ilimizi vuran ve 50 bin insanımızı yitirdiğimiz Kahramanmaraş merkezli depremi aratır! Aman dikkat!",https://www.hurriyet.com.tr/yazarlar/fuat-bol/istanbul-kaybetmemeli-42433719
Fuat Bol,Aman dikkat,"Mart 30, 2024 06:29","Yerel (mahalli) hizmetlerimizi görecek belediye başkanlarını ve onların kurullarını seçeceğiz. Yenilgiye doymayan birileri, muhtar seçimi ile Cumhurbaşkanı seçimini, bilerek ve isteyerek karıştırıyor ve yerel seçimleri, genel seçim havasına sokmak istiyor. Bu sakil durum, bizim demokrasiyi ne denli özümsemeyişimizle yakından ilgilidir. Bunun da manası, bizim gerçek demokrasiye geçmemiz ve onu sindirebilmemiz için daha kırk fırın ekmek yememiz lazım. Bu hazımsızlar güruhuna göre; kendi yandaşları veya partileri kazanırsa ‘Yaşasın demokrasi!’, kaybederse ‘Hastaya ilaç sorulursa böyle olur’, ‘Profesörün oyu ile çobanın oyu eşit olursa, başka ne bekliyorsunuz?’ gibi yaveleri gevelerler. Malum, daha dün ülkemiz uçurumun kenarından döndü. İntikam ateşiyle yanıp tutuşan düşman, aportta beklemektedir (fırsat kollamaktadır). FETÖ denilen  Haşhaşilerin,  başta ABD olmak üzere Avrupa’da nasıl himaye görüp desteklendikleri bilinmektedir. Sittin senedir, içimizde yeşertilen ve tüm devlet müesseselerinin kılcallarına değin nüfuz ettirilen bu ayrık otları öyle üç-beş yılda temizlenemez. Bu pespaye güruhtan bir tekinin bile pişmanlık duyduğunu ve yolundan döndüğünü görmedik. Hemen hepsi sütre gerisinde bekliyorlar. Malum, takiye bunların en önemli özelliğidir. Asla oldukları gibi görülmezler. Nerede bir güç odağı varsa oraya girer ve o gücü ele geçirmeye çalışırlar. Koca devlete nüfuz edip, onu ele geçirmeye yeltenen bu kişilerin, spor kulüplerine kadar her kurum ve kuruluşa nasıl el attıklarını ve onları nasıl manipüle etmeye çalıştıklarını gördük. Bugün de boş durmuyorlar ve her türlü fırsatı değerlendirerek kaos çıkarmak peşindeler. Hemen her olayda halkı sokağa çıkmaya çağıranlara dikkat edin! Gezi Parkı’ndaki ağaçları bahane ederek halkı sokağa döktüler, bilahare Güneydoğu’daki ‘Çukur eylemleri’ ile aynı işi yaptılar, ülkeyi yangın yerine çevirdiler. Ülkeye ve ülke insanına zarar ve ziyan vermekten başka neyi halledebildiler? Haşhaşilerin davası bir şeyleri halletmek değil, kaos çıkarıp ülkeyi, Erdoğan’dan ve AK Parti’den kurtarıp (!) ABD’ye teslim etmektir. Aynı şekilde çeşitli siyasi partilere de nüfuz etmektedirler zira onlar da biliyor ki sorumsuz ve tutsak edilen siyasetçinin, bu ülkeye vereceği zararı başka kimse veremez. FETÖ elebaşı neden ABD’de ikamet etmektedir? Türkiye’nin onca taleplerine karşı neden iade edilmemektedir? Ülkemizdeki tüm kalkışmaları, oradan verdiği emirlerle gerçekleştirdi, şimdilerde boş durduğunu mu zannediyorsunuz? Başta istihbarat ve güvenlik güçleri olmak üzere, resmi ve sivil tüm kurum ve kuruluşlar, Haşhaşilere karşı her an tetikte olmalı ve asla göz açtırmamalıdır. Zira su uyur, düşman uyumaz!",https://www.hurriyet.com.tr/yazarlar/fuat-bol/aman-dikkat-42436971
Fuat Bol,Ramazan,"Mart 11, 2024 06:29","Bu nimetlerin başında akıl ve nübüvvet (Peygamberlik) gelmektedir. Malum akıl sınırlıdır; özellikle Allah’a ve ahirete ait bilgileri bilmekten ve Allah’a yaklaştıran ibadetlerin niceliklerini ve niteliklerini bilmekten acizdir. Zira akıl, bu çeşit bilgileri ancak kendisine bildirilmekle bilir, bilebilir. İşte Allahü teala insanların arasından en seçkinleri (Peygamberler) vasıtasıyla tüm bu bilgilerle beraber, onların dünya ve ahiret saadetlerini tanzim ve temin eden dinleri (ilahi kanunlar manzumesi) göndermiştir. Dikkat edilirse alemde her şey bir sebeple yaratılmıştır; şu hâlde, en mükemmel varlık olan insanın başıboş, sebepsiz yaratıldığı düşünülebilir mi? İnsanın yaratılma sebebi, Yaradan’ını bilip, O’na ibadet etmek içindir. İbn Arabi’nin ifadesiyle insan, hamdetmek için yaratılmıştır. Olgun insan, kendisine sunulan bunca nimetlerin karşısında, hamdedebilmenin acziyeti içinde olduğunu bilir. Nitekim İmam-ı Rabbani Hazretleri, ‘İnsanın yaratılmasından maksat, Allahü Tealaya karşı gönlü kırık, boynu bükük olmak ve yalvarmak içindir’ buyurur. Cenab-ı Hak, insana ibadetleri emretmekle onu şereflendirmiş, müşerref olan insan da gerçek hüviyetine (benliğine) kavuşmuştur. Oruç ibareti için Rabbimiz; ‘Orucun dışındaki bütün amelleri kuluma aittir. Oruç ise bana aittir ve onun ödülünü ben vereceğim. Oruç bir kalkandır. Aranızda birisi oruçlu olduğunda, kavga yapmasın ve kızmasın.  Birisi kendisine sataşırsa veya kavgaya tutuşursa ‘Ben oruçlu bir insanım’ desin...’ buyurmaktadır. Ramazan ayının bir kutsiyeti de Kur’an-ı kerimin, bu ayın en üstün gecesi olan Kadir Gecesi’nde indirilmiş olmasıdır. Allahü Teala oruca, cennette özel bir kapı ‘Reyyan Kapısı’ tahsis etmiş ve O’nun sevgili Peygamberi, oruçluların o kapıdan gireceklerini buyurmuştur: ‘Cennette ‘Reyyan’ denilen bir kapı vardır. Kıyamet günü oruçlular oradan girecektir ve onlarla başka kimse girmeyecektir. Şöyle duyurulur: ‘Oruçlular nerede?’ Bunun üzerine oruçlular o kapıdan girerler. Sonuncu kişi girdiğinde, kapı kapanır ve bir daha kimse o kapıdan içeri girmez.’ Ramazan ayını bağışlanmamız ve kurtuluşumuz için fırsat bilmeli ve her anını değerlendirmeliyiz. İmam-ı Rabbani Hazretleri, Mektubat 1. Cilt 45. Mektupta şöyle buyurur: ‘Mübarek Ramazan ayı çok şereflidir. Bu ayda yapılan nafile ibadetlere verilen sevap, başka aylarda yapılan farzlar gibidir. Bu ayda yapılan bir farz, başka aylarda yapılan yetmiş farz gibidir. Bu ayda bir oruçluya iftar verenin günahları affolur... Bu ayda ibadet ve iyi iş yapabilenlere, bütün sene bu işleri yapmak nasip olur. Bu aya saygısızlık edenin, günah işleyenin bütün senesi, günah işlemekle geçer... Allahü teala, bu mübarek ayda O’nun şanına yakışacak, kulluk yapmayı ve Rabbimizin razı olduğu, beğendiği yolda bulunmayı, hepimize nasip eylesin. Amin.’",https://www.hurriyet.com.tr/yazarlar/fuat-bol/ramazan-42421370
Fuat Bol,Dünyanın ekseni kaydı,"Şubat 28, 2024 06:29","Zira mazlum yapayalnız olsa da onun ahı ‘Arş’ı titretir. Evreni kudret elinde bulunduran Allahü teâlâ ‘Muntakim’dir ve kimsenin yaptığını yanında bırakmaz. Bizlerin bilmediğimiz veya bilip de görmek istemediğimiz sebeplerden ötürü, Allah imhal eder (mühlet verir, sonraya bırakılmasına müsaade eder, erteler) lakin asla ihmal etmez. Şairin dediği gibi; ‘Cani dipdiri gezse de... Masumlar (bebekler dahil) ölse de... Suçluların yerine başkaları mahkûm olsa da... Er ya da geç ilahi adalet gerçekleşir ve hak yerini bulur’. Bu cümleden olarak; boynuzsuz koyun kendisini vuran boynuzlu koyundan hakkını alacaktır; bundan kimsenin şüphesi olmasın. Nitekim ilahi buyrukta: ‘Zerre miktarı (çok az) iyilik yapan da zerre miktarı şer işleyen de onun karşılığını görür’. İsrail’in sergilemekte olduğu bu vahşeti, bütün emperyalist ülkeler, tarihleri boyunca envai çeşidiyle sergilediler ve sergilemeye devam etmektedirler. Zalimler güruhu zamana ve zemine göre vahşetlerine ayar vermektedirler. Kâh sessiz ve derinden (yılanın kurbağanın kanını emmesi gibi) kâh aleni ve vahşice (Gazze’deki gibi) katliamlarını sürdürmektedirler. Zalimlerin ortak yönü, Müslümanları veya kendilerinden olmayanları insan olarak görmemeleridir. Zira Müslümanların itlaf edilmesi gereken hayvan olduklarını en yetkili ağızları pervasızca söyleyebiliyor. Yeryüzünü ifsat edecek, bozgunculuk çıkaracak, masum kanı dökecek ve gasp ettiği malları semirecek insanoğlunun düştüğü derekeyi (alçak-aşağı aşama) görüyor musunuz? İşin bundan da vahimi ise, tüm bu cinayetleri, katliamları ve soykırımları işleyen bu insan türü medeni geçiniyor, kendisini erdem timsali gösteriyor. İşin doğrusunu, kara bahtlı Afrikalının yalın gerçeğinde görebilirsiniz. Kara derili bu insanlar, beyaz ve uzun bacaklı insandan (İngiliz, Fransız, Alman vb.) ürküyor, korkuyor ve kaçıyor. Belli ki onu, eşi, benzeri olmayan bir canavar bellemiş. Neden acaba? Oysa aynı Afrikalı, hayvan türünden her türlü canavarı, kahramanlık gösterisiyle avlıyor. Mahut ‘Beyaz adam’ hayvandan da aşağı (belhüm adal), ondan daha korkunç ve tehlikeli ki, onu görünce kaçacak delik arıyor. 20. Yüzyıl’daki iki büyük savaşla da dünyanın jandarması rolüne soyunanların, insanlıktan nasipsiz hemen hepsinin sırtlan sürüleri oldukları görüldü. Dünya, kayan bu ekseniyle daha fazla dönemez; ya yeniden kurulur ve eksenine oturtulur ya da 3. Dünya Savaşı ile kendisini ve üstündekileri yok eder. Dünyanın sözde olan ekseni Batı’nın elindeydi, batırdı. Bu eksen Doğu’nun eline geçebilirse bir müddet daha dönmeye devam edebilir. Türkiye’nin de içinde yer aldığı doğu eksenli dünya, yeni doğuşlara ve yeni oluşumlara gebedir.",https://www.hurriyet.com.tr/yazarlar/fuat-bol/dunyanin-ekseni-kaydi-42412337
Fuat Bol,Depremden de ibret almıyorsak,"Mart 04, 2024 06:29","İnsan, inandığı şeyi yaşamalı, aksi halde ya inancında zaafı vardır ya da inancında samimi değildir. Ülkemizde üst üste depremler oluyor ve hepsi de büyük yıkımlara ve çok sayıda ölümlere sebep oluyor. Japonya da tıpkı Türkiye gibi bir deprem ülkesidir. Ama gelin görün ki onlar, depremlere karşı gerekli önlemleri almışlar. Deprem konusunu anaokullarından başlayarak eğitim sistemlerindeki müfredata ders olarak koymuşlar. Deprem dersini hem teori olarak hem de uygulamalı olarak nesillerine öğretiyorlar. Sonuç itibarıyla, Japonya’da şiddetli deprem olmasına rağmen ne binaları yıkılıyor ne de insanları ölüyor. Bir deprem esnasında okullardaki Japon çocuklarının nasıl disiplinli ve düzenli hareket ettiklerini takdirle ve ibretle izliyoruz. Bizde ise, böyle bir ders okutulmadığı gibi göstermelik olarak bir iki tatbikat yapılıp geçiliyor. Ve bir deprem vukuunda elimiz ayağımıza dolaşıyor; kimse nasıl hareket edeceğini bilemiyor, paniğe kapılıp yüksekliğine bakmadan binalardan aşağıya atlıyoruz. Deprem konusunda birbirimizi suçlamanın bir manası yoktur, zira hepimiz suçluyuz. Kaçak yerlere gecekondu yapan insanımız da suçlu, yer imarlı olsa da imara aykırı inşaat yapanlar da suçlu, bütün bu yerlere imar affı çıkartıp imar veren merkezi yönetimler de suçlu, deprem yönetmeliğine göre yapılmayan binalara imar ve iskân ruhsatı veren yerel yönetimler de suçludur. Toplumun büyükçe bir kısmını hapse atamayacağımıza göre asıl bundan sonra ne yapmamız gerekli ona bakmamız lazım. Depreme dayanıksız binaları yıkıp yerlerine deprem yönetmeliği esaslarına göre yeni binalar yapmak zorundayız. Kısaca buna kentsel dönüşüm diyoruz. Merkezi hükümetin ve tüm yerel yönetimlerin birinci önceliği kentsel dönüşüm olmalıdır. Seferberlik ruhuyla kentsel dönüşümü bir an önce kuvveden fiile çıkarmalıyız. Aksi halde yarın çok geç olabilir. Nitekim enkaza dönen onlarca beldemiz ve onların yanında tüm milletimiz geç kalmanın bedelini çok ağır şekilde ödemektedir. Önümüzde yerel seçimler var; hangi adayın birinci önceliği kentsel dönüşüm ise o aday desteklenmelidir. Mesela İstanbul, Ankara, İzmir, Adana vb. büyük şehirlerimizde laflara, yalana, dolana, reklama ve algıya prim verilmemeli, icraata bakılmalıdır. Yaşamakta olduğum İstanbul’da, Büyükşehir Belediyesi tarafından kentsel dönüşüm adına en ufak bir gayret gösterilmemiş olmasına rağmen, her taraf ‘Kentsel dönüşüm seferberliği başlattık’ bez afişleriyle donatılmış. Diken üstünde yaşayan İstanbullu gördüğü hakikate mi inansın yoksa bu yalana mı? Ne demiş şair: ‘Ayinesi iştir kişinin lafa bakılmaz. Şahsın görünür rütbe-i aklı eserinde.’",https://www.hurriyet.com.tr/yazarlar/fuat-bol/depremden-de-ibret-almiyorsak-42416037
Fuat Bol,Tükürün,"Mart 06, 2024 06:29","Tükürün onlara alkış tutan kahpelere! Tükürün Ehl-i Salib’in o hayasız yüzüne! Tükürün onların asla güvenilmez sözüne! Medeniyet denilen maskara mahluku görün. Tükürün maskeli vicdanına asrın, tükürün!’ M. Akif Batı medeniyeti denilen maskara mahlukun katliamlarını, akla hayale gelmedik işkencelerini ve envayi çeşit soykırım uygulamalarını, vaktiyle kendi aralarında, son yüz yılda ise özellikle İslam ülkelerine karşı dehşetle izledik ve izlemeye devam ediyoruz. ‘Demir Leydi’ unvanlı İngiliz Başbakanı Margaret Thatcher, “Bizim uygarlığımızın üzeri çok ince bir sırla kaplıdır; asla çizilmeye veya dökülmeye gelmez. Aksi halde altından tüm iğrençliğiyle vahşet, katliam ve soykırım görüntüleri çıkar!” demişti. Batı’nın bu iğrenç yüzü dün olduğu gibi bugün de aynıdır ve tüm melanetini dünyanın muhtelif yerlerinde, herkesin gözleri önünde kusmaktadır. Dünya üzerinde adaletin gerçekleşmesi tek bir şarta bağlıdır; o da dünyaya nizamat vermek isteyen en güçlü ülkelerin, kendi içlerinde adil olmaları ve aynı adaleti kendi dışlarında da uygulamak istemeleridir. Zor kullanılacaksa, bunun için zor kullanılmalı ve dolayısıyla meydan zorbalara, zalimlere bırakılmamalıdır. Lakin bugünkü dünya düzeninde (gerçekte ise düzensizliğinde) güçlü olanın(ların) kendisi(leri) adil değil ve tüm uygulamaları ile zulmü yaymaktadırlar. Batılı beyaz insan bu cüreti kendinde görüyor; bu gücü ise kendi uydurduğu inancından (batıl) alıyor. Bu yüzden olacak ki, özellikle Müslümanlara insan gözüyle bakmıyor ve onlara karşı yapılabilecek her türlü katliamı mübah görüyorlar. Batı medeniyetinin(!) iplerini elinde bulunduran Yahudi’nin devletleştiği İsrail’in Savunma Bakanı, baklayı ağzından çıkardı ve medeniyetlerinin içyüzünü ifşa etti: ‘Bizim (Yahudi) dışımızdakiler hayvansı yaratıklardır.’ Bu zihniyetin sözde kutsal kitabı, kendilerinden olmayanları ‘kadın, çocuk, yaşlı demeden ve hatta kapılarındaki eşeklerine varıncaya kadar ayırt etmeksizin öldüreceksin’ diyor. Batı medeniyetinin temsilcileri de bugün bunu yapıyorlar; Gazze’de uyguladıklarına vahşet veya soykırım demek şöyle dursun; ‘İnsanca zayiat (kayıp) yok’ diyorlar. Hayvansı mahlukların telef edilmesi gözüyle bakıyorlar. Bu bakış açısının gözü gördüğü müddetçe, bu alemde hak ve hakikat ve adalet namına hiçbir oluşuma imkân ve ihtimal yoktur ve olamaz. İşte vaktiyle (güçlü olduğumuzda) Molla Kasım olup bu hadsizlere hadlerini bildiriyor, barışı ve emniyeti ve dolayısıyla adaleti sağlıyorduk. Hem öylesine sağlıyorduk ki, bizim gözetimimizde olan Kudüs ve çevresinde 500 yıl kimsenin burnu bile kanamadan huzur ve barış içinde yaşandı. Hem de her türlü inanç sahibi, inançlarını özgürce yaşayarak. Yeni Molla Kasım’ların günümüzdeki vahşi sürülerine hadlerini bildirebilmesinin yegâne şartı da güçlü olmaktır. Güçlü olacağımız gün ise yarından da yakındır!",https://www.hurriyet.com.tr/yazarlar/fuat-bol/tukurun-42417552
Fuat Bol,Kendilerine hayrı olmayanlar,"Mart 16, 2024 06:29","Seçimlerde de yüzde 48.5 oy alarak, muhalefet oyları adına rekor kırmıştı. CHP’nin oyunu yüzde 25 düşünürsek, buna yüzde 23.5 yani neredeyse kendi partisinin oyları kadar oy katabilmişti. Kim ne derse desin, bu durum CHP ve Kılıçdaroğlu adına büyük bir başarıydı. Kılıçdaroğlu, umulmadık bu başarıyı nasıl elde etti biliyor musunuz? Birincisi, yanına almayı düşündüğü siyasi partilerin ortak zaaflarını çok iyi okudu, değerlendirdi ve onları adeta bir gergef gibi dokudu. Diğer bir deyişle hepsini, kendi şahsi ikbali için kullandı. Malum kale içinden fetholunur; Sayın Erdoğan’ı ve lideri olduğu AK Parti’yi çökertmenin yegâne yolu da onun içindeki ayrık otlarına sahip çıkmak, onlardaki Erdoğan düşmanlığı üzerinden yeni bir dünya kurmaktı. Erdoğan’a karşı kin, nefret, ihanet ve düşmanlık dünyası. Bu sinsi plan için, Karamollaoğlu, Davutoğlu ve Babacan biçilmiş kaftandı. Kinim dinimdir diyen bu zevat, mahut plana dünden teşneydi. Gözünü hırs bürüyen Kılıçdaroğlu, CHP’nin aleyhinde olacak şekilde, bol keseden milletvekilliklerini dağıttı (39 milletvekilliği). Yüzde 2.5 oya sahip Zafer Partisi’ne ise el altından ülkeyi teslim etti. Öküz ölüp (Seçimler kaybedilip) ortaklık bitince, tüm sözde paydaşlar çil yavrusu gibi dağıldılar. İşin tuhafı, her biri gerçekte ayrı telden çalan bunca cambazı aynı çuvala koyan Kılıçdaroğlu da CHP Genel Başkanlığından uzaklaştırıldı. Yerine de geçici bir eş genel başkan getirildi ki, onun da ömrü Ramazan pidesi gibi, Ramazan Bayramı’ndan sonra sona erecek. Sonunda anlaşıldı ki, Millet İttifakı ortaklarının (6 değil, en az 11 ortak) her birinin kafasında 40 tilki dolaşırken hiçbirinin kuyruğu birbirine değmiyormuş. Vaktiyle bir karikatür görmüştüm; yuvarlak bir masa etrafında sözde ortaklar toplanmış lakin her biri, arkalarında tuttukları sağ ellerinde birer hançer saklıyordu. Merkezkaç kuvvetinden kopup, her biri bir gezegene gitmiş ortakların, birbirlerine olan suçlamalarını görünce, doğrusu Kılıçdaroğlu’nun toplayıcılık başarısını kimse inkâr edemez. Kılıçdaroğlu bu başarısının bedelini partisinden kovulmakla ödedi, lakin iş henüz bitmedi. Ona şapkasını ters giydiren İmamoğlu’nun önünde çetin sınavlar var, bunlardan birincisi, beş yıllık süre içerisinde taş üstüne taş koymadığı İstanbul seçimleridir. İmamoğlu’nun durumu, İstanbul seçimlerini kaybettiği takdirde Kılıçdaroğlu’ndan beter olacak ve tam tabiriyle Dimyat’a pirince giderken evdeki bulgurdan da olacaktır. Etme bulma dünyası işte; Kılıçdaroğlu, kaset kumpasıyla Baykal’ın başını yedi, İmamoğlu da İBB’nin maddi imkanlarıyla Kılıçdaroğlu’nun başını yedi, bakalım İmamoğlu’nun başını kim yiyecek? Burada üstünü çizerek bir şey ifade edelim; İmamoğlu’nun başını hiç kimse yemese bile ondaki bu kibir ve kifayetsiz muhteris hal, kendi başını yemeye yetecektir. Kendilerine hayrı olmayan bu zevattan millete ve devlete ne hayır gelir ki?",https://www.hurriyet.com.tr/yazarlar/fuat-bol/kendilerine-hayri-olmayanlar-42425248
Fuat Bol,Muhalefet nereye,"Mart 09, 2024 06:29","Sizin bu iddialarınız karşısında iktidar mensuplarının sokağa çıkamaması ve kimselerin yüzlerine bakamaması lazım. Halbuki tam tersi oluyor; AK Parti 22 senedir tek başına iktidarda bulunuyor ve ilk günkü heyecanından bir şey kaybetmiş değil. Yine meydanlara on binleri topluyor, yeniden umut vaadediyor ve hepsinden önemlisi milletin kahir ekseriyeti Sayın Erdoğan’a inanıyor ve güveniyor. Eksiklik ve hatta yanlışlık varsa da bunları giderebilecek ve toplumsal refahı, yeniden sağlayabilecek kişi ve ekibi olarak yine Sayın Erdoğan’dan ve AK Parti’den başkasını görmüyorlar. Görmüyorlar ki muhalefet ne derse desin, hangi iddiada bulunursa bulunsun, millet, Sayın Erdoğan’a ve AK Parti kadrolarına desteğini sürdürüyor; onları neredeyse çeyrek asırdır tek başlarına iktidarda tutuyor. Muhalefet, ayağı yere basan, aklı başında muhalefet olsa bir muhasebe yapması gerekmez mi? İnsan yahu biz nerede yanlış yapıyoruz? Halkımıza derdimizi niçin anlatamıyoruz? Bu halk bizi niye dinlemiyor? Niye millete güven veremiyoruz? Topumuz bir araya gelsek de bir Erdoğan’la baş edemiyoruz; niçin der? Muhalefetin en büyük eksiği; muhalefetin ne olduğunu ve nasıl yapılacağını bilmemesidir, diğer bir deyişle tam tersi olarak bilmesi ve onu uygulamasıdır. Halbuki tutulan bu yol tutarlı olsa, 22 senedir bir sonuç verirdi. Vermediğine ve özellikle ana muhalefetin oylarının bir milim artmadığına göre, gidilen bu yol, yol olmasa gerektir. Muhalefet, iktidarın her yaptığına karşı çıkmak değildir. Bu durumu şiar edinen muhalefet, iktidarın hayırlı işlerine de ‘HAYIR’ dediği için, yaptığı tutarlı muhalefet olmuyor. Bundan da önemlisi, muhalefet hiçbir konuda en ufak bir plan-program ve proje sunmuyor, sunamıyor. Milletin boş vaatlere karnı tok; millet, vaatlerin nasıl gerçekleşeceğini, hangi plan ve programla, hangi proje ile bunların gerçekleştirilebileceğini merak ediyor. Somut (müşahhas), elle tutulur proje istiyor. İstanbul’da Murat Kurum, İstanbul’un problemlerini sıralıyor ve bunlara nasıl çözüm bulacağını plan ve projelerle anlatıyor. İstanbul’un kentsel dönüşümünün nasıl olması gerektiğini, biliminsanlarına hazırlattığı projelerle açıklıyor. Hakeza İstanbul’un trafiğine nasıl çözüm bulacağını; yapacağı tünellerle, açacağı yollarla, yeni METRO güzergâhlarıyla, deniz yollarını daha genişleterek vb. proje bazlı anlatıyor. Bunun yanında muhalefet partilerine bakın; onlar da İstanbul’un problemlerini sayıyor, lakin hiç birisinin bir çözüm projesi yok. Hepsi de afaki ‘cek’ ‘cak’larla çözüm ürettiklerini sanıyor. Beş yıldır İBB’nin başında bulunan Ekrem İmamoğlu’nun, utanmadan söylediği şu yalana bakar mısınız? “Kentsel dönüşüm için İstanbul’da seferberlik başlattık”. Kendisi, Büyükşehir olarak yapmadığı gibi, gerçekten seferberlik başlatıp on binlerce dönüşüm yapan AK Partili ilçe belediye başkanlarını mahkemeye verdi. Millet de tıpkı Hazreti Mevlânâ’nın dediği gibi yapıyor. Şöyle demişti o büyük insan: ‘Bir lafa bakarım laf mı diye, bir de söyleyene bakarım insan mı diye.’",https://www.hurriyet.com.tr/yazarlar/fuat-bol/muhalefet-nereye-42420091
Fuat Bol,Doğru bildiğimiz yanlışlar,"Mart 13, 2024 06:29","En güçlü silahın bilgi olduğunu bilelim; unutmayalım ki, biliyorsanız üstünsünüz, elbette ki doğru bilgiyi biliyorsanız. Benliğimizden uzaklaşıp, yabancı kültürlerin tutsağı olduk. Bunun sonucunda da sahip olduğumuz tipik özellik had bilmezlik oldu. Birçok kişi, isimlerinin önünde Prof. unvanı olmasına rağmen, uzmanı olmadıkları sahalarda ahkam kesiyor, kesebiliyor. Üstelik yanlış bildiklerini, akademik unvanın arkasına sığınarak, doğru diye dayatıyorlar. Tek kelime ile küstahlaşıyorlar. Birisi çıkmış, işin doğrusunu söylüyor; Suriye devlet başkanının adının Esad değil, Esed olduğunu söylüyor. (Esad, sad harfiyle mesut, mutlu demek; Esed ise, sin harfiyle aslan demek) Kendisini Engizisyon yargıcı zanneden Prof. müsveddesi ise, ısrarla Esad diyor ve karşısındakine, dünya düzdür, yuvarlak değil dedirtiyor. Ve ekliyor, ‘Burası Türkiye, burada böyle demek zorundasınız’ diyor, diyebiliyor. ‘Burası Türkiye, biz Türkler Esed’e Esad diyoruz’ dese, diyebilse ama nerede... Bir diğeri, sözde fen bilimci ama görseniz, din ve tarih konularında allame; Hz. Musa’nın ve Hz. İsa’nın tarihte yaşamadıklarını ileri sürüyor. Bu kafa, tevatür ve mütevatire de yanlış mana veriyor ve yaygınlaşmış yanlış haber diyor. Sadece bu kısmını alıyorlar, peki, yaygınlaşmış doğru habere ne diyeceğiz?  Mesela bugünün çarşamba olduğu, yalan üzerine ittifakı mümkün olmayan, milyonlarca sayıda kişinin aktara geldiği doğru bilgiye ‘yaygınlaşmış yanlış bilgi’ mi (haber) diyeceğiz? Dini kaynaklarda da en güvenilir haber (örneğin: Hadis-i şerif), doğruluğundan asla şüphe edilmeyen mütevatir haberdir; bu, kesin bilgidir. Tevatür veya mütevatiri dile dolayıp, yalnızca yaygın olan yanlış bilgi şeklinde sunmak, dine ve dini bilgilere büyük bühtandır (iftira). Ayrıca; önüne gelen, beşer planında yaratmak kelimesini kullanıyor. Yaratmak, yoktan var etmek demektir ve yalnızca Yaratıcıya, Allah’a mahsustur. Dolayısıyla yaratmak fiili yalnız Allah için kullanılabilir. Biz insanlar, keşfederiz; yani yaratılanları arayıp buluruz ya da onları bir araya getirip yeni bir şey keşfederiz. Her var olana, onu yaratmakla iyilik etmiş olan, onu varlıkta durdurup yok olmaktan koruyan yalnızca Allahü Teâlâ’dır. Mucize kelimesi de olur olmaz yerde kullanılıyor. Mucize: Peygamber olduğunu söyleyen kimsenin doğruluğunu kanıtlamak için Allah tarafından yaratılan harikulade (olağanüstü) olaydır. Allah c.c. her şeyi sebeple (tabiat kanunlarına-fizik-kimya-matematik-biyoloji vb.) uygun olarak yaratmaktadır. İnsanların bütün işleri adet-i ilahi içinde (sebepler altında) meydana gelir. Allahü Teala adetini bozarak, sebepsiz şeyler de yaratır; bunlara, Peygamberlerden meydana gelirse mucize, evliyadan meydana gelirse keramet, diğer müminlerden meydana gelirse firaset denir. Yanlış kullandığımız kelimelerden bir diğeri de ‘izzet-i nefs’tir. Nefis yaratılan en süfli, en alçak mahlûktur. Allah’ın, hak ve hakikatin düşmanıdır. Hep kendi zararını ister. Dolayısıyla böyle bir mahlûkun izzeti (yüceliği-üstünlüğü) olmaz, zilleti, alçaklığı olur. İnsanın onuru, haysiyet ve şerefi imanından ve akıllı olmasından gelir. Malından, nesebinden ve hele hele en alçak olan nefsinden hiç gelmez.",https://www.hurriyet.com.tr/yazarlar/fuat-bol/dogru-bildigimiz-yanlislar-42422775
Fuat Bol,Müfteri,"Mart 02, 2024 06:29","Yani, barut yoksa, savaş zaten baştan kaybedilmiş demektir. Beşerî münasebetlerde de bir kişide yalan ve hatta iftira atmak varsa, o kişinin başka özelliklerini araştırmaya gerek yoktur. Zira yalan ve iftiranın olduğu yerde, iyilik, güzellik ve hayır adına hiçbir şeyden bahsetmenin imkân ve ihtimali yoktur. Yalan varsa, çekiver kuyruğunu gitsin! Bu hasletin (özellik) en çirkininin sergilendiği yer ise, herkesin zannettiği gibi, şahsi menfaatlerin söz konusu olduğu ticarette (alış-veriş) değil, baş olma (ego) sevdasının daniskasının yaşandığı ve on parmakta on karayla birbirlerinin karalandığı, bin bir entrikanın döndüğü siyaset arenasıdır. (Elbette ki vatanı ve milleti için siyaset yapanları tenzih ederek, bu yazılanların dışında tutuyoruz.) Siyaset bezirganı, ‘yalandan kim ölmüş ki’ ve ‘çamur at, tutmazsa da izi kalır’ deyişlerini ilke (prensip) edinir ve bu denli yalan ve iftiralar üzerine kendi iğrenç dünyasını kurar ve bir ömür boyu bataklıkta debelenir durur. Her malın müşterisi olduğu gibi, siyaset bezirganın da taraftarları vardır; tencere yuvarlanır kapağını bulur! Yaşından başından utanmadan, bir CHP’liyi cumhurbaşkanı seçtirmek için yırtınan ve üstelik bunu bir Kandil günü ilan eden Karamollaoğlu belli ki tüm siyasetini Erdoğan düşmanlığı ve ona olan kini üzerine kurmuş. Kendisini haklı göstermek için de Erdoğan’ı Millî Görüş gömleğini çıkarmakla suçluyor. Millî Görüş’ün prensiplerini bilmiyormuşuz, biz de yeni öğrendik! Millî Görüş’ün hedefi, meğer, (Karamollaoğlu’na göre) Ayasofya’yı ibadete açmak, başörtüsü yasağını kaldırmak, İmam-Hatip Liselilere uygulanan katsayı sorununu kaldırmak, Milli sanayide hamle üzerine hamleler vb. yapmak değil, Erbakan’ın affını içeren kanunu iptal ettirmek ve onu hapislerde çürütmek isteyen CHP Genel Başkanı Kılıçdaroğlu’nu Cumhurbaşkanı seçtirmekmiş. Bununla da yetinmeyip; Erbakan için af kanunu çıkartan Erdoğan’a utanmadan iftira atıyor ve ‘Erdoğan, 2006 yılında Erbakan’ı hapse attırmak için büyük bir gayretin içine girdi’ diyebiliyor. Halbuki 28 Şubat aşağılık darbesinin zulmüne hem Erbakan ve hem de Erdoğan uğramıştı. Üstelik Erdoğan, görevinden alınmakla birlikte hapsi boylamıştı. Erbakan ise, hakkında açılan ‘Kayıp trilyon davası’ ile hüküm giymişti. Gerçekte Erdoğan, Erbakan’ın hapse girmemesi için büyük bir gayretin içine girdi ve bu cümleden olarak kanun üzerine kanun çıkardı. Malum o vakitler Cumhurbaşkanı Sezer’di; gelen kanunu VETO etti, ikinci kez aynı kanun gönderilince mecburen imzaladı. Yine malum Erdoğan Başbakan olsa da devir ‘vesayet’ devriydi (FETÖ devlette cirit atıyordu). Peki, soralım kendilerine; Erbakan Başbakan iken, milyonların gözleri önünde (TV ekranından) kendisine ‘p...k’ diyen bir general bozuntusunu görevden alabildi mi? Kin ve nefretten beslenen, hırs-ı piri illetine uğramış Karamollaoğlu bir de ne dese beğenirsiniz: ‘Abdullah Gül Cumhurbaşkanı oldu da af yetkisini kullandı ve hocamız hapse girmekten kurtuldu.’ Erdoğan, ‘Cumhurbaşkanı adayımız Abdullah Gül kardeşimizdir’ deyip onu seçtirmeseydi; Karamollaoğlu’nun yere göğe sığdıramadığı bu ‘af’ gerçekleşebilir miydi? Güneşe evet ama ışığına hayır diyen; sebebi görüp müsebbibi görmeyen gözler gerçekten mühürlüymüş. Erdoğan’ın yaptığını biz de yapalım ve cümlesini Allah’a havale edelim!",https://www.hurriyet.com.tr/yazarlar/fuat-bol/mufteri-42414811
Fuat Bol,Maskeli yüzler,"Şubat 14, 2024 06:29","Kan, gözyaşı ve zulüm üzerine kurulu Batı hegemonyasının tek amacı vardı, o da ne pahasına olursa olsun, güçsüzleri, ezerek sömürmekti. Bu zehri insanlığa sunarken, tatlıyla kaplamaları gerekti. Bunun için de iki yol seçtiler. Birincisi, sömürecekleri ülkelerin başına (yönetici kadrolar) kendileri tabi olan ‘uşak’ yaratılışlı tipleri bulup (yetiştirip- devşirip, satın alıp vb.) geçirmekti. Ve tüm bu ülkeleri, adeta atadıkları ‘genel valileriyle’ idare edeceklerdi. Tüm bu ülkelerin halkları, atanan valilerin elinde tutsak olacak, mahut valiler de kendilerinin tutsağı olarak, ülkelerini, ağa-babalarının emir ve direktifleri doğrultusunda yöneteceklerdi. İkincisi ise bütün bu gayri insani, gayri ahlaki ve gayri medeni davranışları kamufle edebilmek için de reklam- algı ve propagandaya ağırlık verilecek ve bu cümleden olarak; kitle iletişim araçları (medya, sinema, internet vb.) bütünüyle ele geçirilecekti. Bu şekilde; biri gerçek diğeri sahte ve yalan olan iki dünya oluşturulacaktı. Gerçek dünyada vahşet ve sömürü olabildiğince yaşanacak lakin tüm insanlığa, bu durum, hürriyet, medeniyet, insan hakları, hukukun üstünlüğü gibi yaldızlı laflarla süslenip anlatılacaktı. İki asra yakın bir zamandır tüm insanlığın beyni, bu yalan propagandalarla yıkanmakta ve gelinen noktada, sergilenen vahşet tüm çıplaklığıyla meydana çıkmasına rağmen, zulüm düzeninin zorbaları hala taraftar bulabilmektedir. Nasıl oluyor derseniz, bunun da sebebi çok açıktır. Tutsak aldıkları yöneticilerin etrafında oluşan ‘kemik yalayıcılar taifesi’, iktidarın nimetlerini semirmenin rahatlığı ve sorumsuzluğuyla ve kapıldıkları propagandayla, reklam ve algılarla adeta ‘zombi’leşmişlerdir. Zombiler güruhu, vesayetten memnundurlar, asla gerçek manada bağımsız olmayı düşünmezler, düşünemezler. Zulüm ilelebet payidar olamazdı. Diğer bir ifadeyle, vahşi kapitalizm düzeni böyle gelmiş ama böyle gidemezdi. İsrail vahşeti çanak-çömleği patlattı.  Batının maskesi yırtıldı ve cılkı ortaya çıktı. Artık yırtılan bu maskenin ardındaki yüzsüzlük yüzüne tükürene bile aşk olsun! Malum, Yirminci asrın sonlarında, Sovyet rejimi tüm değerleriyle birlikte yıkılıp tarihin çöplüğüne atıldı. Batının estirdiği ‘yalan rüzgârı’ olan emperyalizmin, yıkılıp çökmesi de gün sayıyor! Yalnız bu çöküş, Sovyetlerin dağılmasına benzemez; zira Sovyetler, kendi hinterlandında yankılandı. Batı emperyalizminin çöküşüyle tüm dünya çalkalanacak ve Allah saklasın belki de bu durum bir Üçüncü Dünya Savaşı’na sebep olacak. Durumu sezen kimi ülkeler, boşuna savaş hazırlığı yapmıyor.",https://www.hurriyet.com.tr/yazarlar/fuat-bol/maskeli-yuzler-42405581
Fuat Bol,İnsanlık ve Ortadoğu,"Şubat 19, 2024 06:29","Pişman olan ve yıllar boyu gözyaşı döküp tövbesi kabul edilen Hz. Âdem Aleyhisselam neden sonra (bir rivayet 300 yıl) eşi Havva annemizle Arafat’ta buluştu. Ve insanlık o mukaddes vadide çoğalmaya başladı. İlk insanın maya tuttuğu bu kutsal vadide başlayan insanlık tarihi günümüze kadar geldi. Zamanla çoğalan insanoğlu dünyanın dört bir yanına yayıldı ve ilk nüveyi (çekirdek-öz) teşkil eden Ortadoğu hemen her bakımdan önemini korudu. Kutsal kitaplara ve özellikle Kuran’ı Kerim’deki kıssalara dikkat edilirse, ibretlik hikâyelerin hep Ortadoğu coğrafyasından verildiği görülür. Halbuki yine Kuran’ı Kerim’in ifadesiyle ‘Her ümmete (millet) peygamber gönderilmiştir’. Yani dünyanın her yanındaki insan topluluklarına peygamberler gönderilmiş ve onlar da ilahi mesajla mükellef kılınmıştır. Yine Kuran’ı Kerim’den öğrendiğimize göre; ‘İnsan muhtaç yaratılmıştır’. Ve ‘Zenginlik insanı azdırır’. Evet zenginleşip dünyanın heva ve hevesine kapılan ve Allah’ı ve O’nun mesajını unutan insan sapıtır ve hatta sapkınlaşır, azgınlaşır. Tarih boyunca olageldiği üzere... Bu durumun tipik örnekleri Ortadoğu coğrafyasında meydana geldiğinden Cenabıhak da örnek kıssaları bu bölgeye gönderdiği peygamberlerin ve onların ümmetlerinin hallerinden vermektedir. İnsanoğlunun yaratılışındaki iyilik ve kötülük gelgitlerini ziyadesiyle yansıtan topluluklardan biri de Yahudi kavmidir. Allahütealâ kendilerini tarih boyunca birkaç kez yüceltti, lakin onlar bunun kıymetini bilmedi ve sonuçta da aşağıların aşağısına indirdi. Cenabıhak, İsra Suresi, 4,5,7. Ayeti Kerimelerde mealen şöyle buyurur: ‘Biz kitapta İsrailoğullarına şöyle bildirmiştik’: “Yeryüzünde mutlaka iki defa fesat çıkaracak, çok böbürleneceksiniz. Bu iki fesattan ilkinin zamanı gelince üzerinize güçlü kuvvetli kullarımızı gönderdik Bunlar, evlerin arasında dolaşıp köşe bucak her tarafı aradılar. Bu yerine getirilmiş bir vaat idi. Bir zaman sonra onlara karşı tekrar size üstünlük verdik, servet ve oğullarla gücünüzü artırdık; adamlarınızın sayısını daha da çoğalttık. Eğer iyilik ederseniz kendiniz için iyilik etmiş olursunuz. Kötülük ederseniz yine kendinize edersiniz. Nihayet ikinci cezalandırma vakti gelince, düşmanlarınız onurunuzu çiğnesinler, daha önce girdikleri gibi yine mescide girsinler ve ellerine geçirdikleri her şeyi yakıp yıksınlar istedik.” İlahi rahmetten uzak tutulan bu kavmin içinden çıkan Siyonistlere bakın ki, diğer insan topluluklarının da içlerinden en şerlilerini yanlarına alarak; insanoğlunun düşebileceğini en alt dereceye inerek, en iğrenç ve en vahşi soysuzlukları, alçaklıkları ve en adi soykırımı sergiliyorlar. Belli ki tarihte yaşadıklarından hiç ibret almıyorlar. İbret almadıkları gibi kendilerini ikaz eden peygamberleri de öldürmekten geri kalmadılar. Dün Hak’kı duymamak için peygamber öldürenler, bugün de tüm dünyanın çağrılarına lal kesilerek bebekleri, kadınları ve savunmasız sivilleri öldürmeye devam ediyorlar. Dün de lanete müstahaktılar, bugün de... Zalimler için yaşasın cehennem! Yetmez; dünyaları bile cehennem olsun!",https://www.hurriyet.com.tr/yazarlar/fuat-bol/insanlik-ve-ortadogu-42407781
Fuat Bol,Ankara Ankara olalı…,"Şubat 21, 2024 06:29","Ankara’nın uzun yıllar Büyükşehir Belediye Başkanlığı’nı yapan ve görevi esnasında Ankara’yı Ankara yapan Sayın Melih Gökçek’in hizmetleri ve eserleri inkâr edilemez. Gökçek’ten önceki ve sonraki Ankara’yı bilen birisi olarak söylüyorum ki, Melih Gökçek’ten önceki Ankara kelimenin tam anlamıyla gecekondular şehriydi. Evlere şenlik, köhne bir havalimanı (Esenboğa) vardı. Türkiye’ye resmi ziyarette bulunan yabancı devlet başkan veya üst düzey yetkilileri, etrafı tavuk çiftlikleriyle çevrili bu virane havalimanında uçaklarından iner; kesif bir tavuk pisliği kokusu eşliğinde kendilerini karşılayanların araçlarına biner ve şehrin merkezine doğru hareket ederlerdi. Havalimanından şehrin merkezine yapılacak seyahat bir saate yakın sürerdi. Gidilen tek şeritli yolun her iki tarafı (dağ-taş) gecekondularla doluydu. Görülen bu manzara karşısında, gelen yabancıların ülkemiz hakkındaki ilk intibaları Türkiye’yi, Afrika’daki bir kabile devletiyle eşit düzeyde görmeleriydi. Başkent dediğimiz Ankara şehri, Çankaya-Ulus istikametindeki bölgede, yolun iki tarafına dizili orta halli binalardan ibaretti. Hemen arkalarındaki sokaklardan başlayarak; Ankara’nın hangi yönüne giderseniz gidin göreceğiniz tek şey yıkık dökük binlerce, on binlerce gecekondudan başkası değildi. Yine Çankaya-Ulus- Sıhhıye istikametinde serpiştirilmiş kamu binaları (TBMM, Bakanlıklar, Üniversiteler, Genelkurmay Başkanlığı ve Kuvvet Komutanlıkları binaları) Ankara’yı başkent yapmaya yeter zannediliyordu. Melih Gökçek göreve geldi, merkezi hükümetle de el ele vererek Ankara’yı hem alt ve hem de üstyapı bakımından dönüştürdü. Havalimanıyla, yollarıyla, alt ve üst geçitleriyle, yeşil parklarıyla, sosyal donatı alanlarıyla ve hepsinden önemlisi on binlerce gecekonduyu yıkarak, yerlerine modern binalar ve çevre düzenlemeleri yaparak Ankara’yı yaşadığı çağa uygun, gerçek bir başkent haline getirdi. Melih Gökçek utanılacak Ankara’yı imrenilecek, örnek bir şehir haline getirdi. Merkezi yönetim de kendi üzerine düşeni yaptı; eski, köhne kamu binaları yerine devlete yakışır görkemli binalar yapıldı. Eski virane çarşılar, modern plazalara dönüştürüldü. Melih Gökçek göreve gelmeden önce Ankara’nın havası solunamıyor, gecekondular arasında yer alan eğri büğrü yolları çamurdan geçilmiyordu. İnsanların nefes alacağı, gençlerin koşturacağı, ailelerin dinlenip oturabilecekleri bir tek mekân vardı; o da kaderine terk edilmiş ve çürümeye yüz tutmuş Gençlik Parkı’ndan başkası değildi. Gökçek, bu parkı yenilediği gibi bu parka onlarcasını ekleyerek Ankaralıların hizmetine sundu. Ankara’yı Ankara yapan Melih Gökçek, 2019 seçimlerinde AK Parti’den aday gösterilmedi ve seçim kaybedildi. CHP’li olan Mansur Yavaş ABB Başkanı oldu. Mansur Yavaş tıpkı İstanbul’daki İmamoğlu gibi şehirlerine hizmet yerine ‘Cumhurbaşkanlığı Yardımcılığı’na soyundu. Sonuçta ne şehirleri hizmet gördü ne de heveslendikleri makama erişebildiler. Hem Ankara’nın ve hem İstanbul’un bir beş yıl daha kaybetme lüksleri yok. Turgut Altınok’un belediye başkanı olduğu Keçiören’i, pırıl pırıl yapıp nasıl örnek bir şehir haline getirdiği Ankaralıların malumudur. Kadirşinas halkımız, 31 Mart’ta, hizmet erbabına bu hakkı teslim edecek; Ankara’da ve İstanbul başta olmak üzere tüm şehirlerimizde hizmetler kaldıkları yerden yapılmaya devam edecektir. CHP zihniyeti elinde ‘Fetret devri’ yaşatılan her iki metropolümüzün de bir saniye bile kaybedecek zamanları yoktur. Özellikle İstanbul’da, kentsel dönüşüm 1 Nisan sabahı itibarıyla seferberlik ruhuyla, süratle başlatılmalı ve tehlike arz eden tek bir bina kalmayıncaya kadar durmaksızın devam etmelidir.",https://www.hurriyet.com.tr/yazarlar/fuat-bol/ankara-ankara-olali-42408649
Fuat Bol,Nasıl bir belediye başkanı arıyoruz,"Şubat 12, 2024 06:29","Ülke olarak deprem kuşağında yaşamakta olduğumuz ortada olan bir gerçek. Bundan da yakıcı gerçek ise binalarımızı depreme karşı dayanıklı yapmadığımız ve önümüzdeki bir büyük depremi de korkuyla beklediğimizdir. Uzağa gitmeye gerek yok, daha dün 11 vilayetimizde meydana gelen ve 50 bin insanımızın ölümüyle sonuçlanan iki büyük depremi üst üste yaşadık. Ölenlerin geri gelmesi mümkün değil, Hazine’nin varını yoğunu harcayarak yıkılmış olan şehirlerimizi ayağa kaldırmak için çırpınıyoruz. Her zaman tespit ettiğimiz bir gerçeği bir kez daha gördük; deprem değil depreme dayanıksız binalar öldürüyor. Nitekim mevzuata aykırı yapılan binaların dizildiği sokaklar yerle yeksan olurken, TOKİ’nin depreme dayanıklı yaptığı binalar dipdiri ayakta duruyor. Peki onca çürük binaların yapımından kim sorumludur? Başta zemini balçık olan yerleri imara açan belediye başkanları, belediye imar komisyon üyeleri ve belediye encümenleridir. Bunun yanında doyumsuz mal sahipleri ile aç gözlü müteahhitlerdir. Malum merkezi idare ‘kentsel dönüşüm’ diye adeta yırtınıyor. Özellikle Hatay ilimiz başta olmak üzere depremde yıkılan şehirlerimizin birçok noktasında, kentsel dönüşüm kararı alındı. Aynı şekilde İstanbul’da da birçok ilçe belediyesi kentsel dönüşüm için geliştirilen projeleri uygulamaya başladı. CHP’li büyükşehir belediye başkanları ve onların kışkırttığı bir kısım insanımız kentsel dönüşüme karşı çıktı. İstanbul’da ilçe belediyelerin başlattığı kentsel dönüşüm projeleri hakkında davalar açıldı. CHP’li belediyeler, kentsel dönüşüme ‘rantsal dönüşüm’ diyerek karşı çıkıyor ve vatandaşı göz göre göre ölüme mahkûm ediyor. Bu durumun tipik örneği Hatay ilimiz ile İstanbul’daki Esenler ve Üsküdar belediyelerimizdir. Hatay’da kentsel dönüşüm için merkezi hükümet karar alıyor, CHP’li ve bölücü parti milletvekilleri ele ele vererek halkı kışkırtıyor; mahkeme kararı alınmasına rağmen iptal ettiriliyor ve sonuçta onca insanın enkaz altında kalmasına sebep olunuyor. Sorarım size onca insanın katili ya da katilleri kimlerdir? İki aydan az bir zaman sonra halkımız yerel yöneticilerini seçmek üzere sandık başına gidecek. Kanaatimizce iki tip belediye başkan adayları yarışacak. Bunlardan birincisi kentsel dönüşüm için çırpınan adaylar, diğeri ise buna karşı çıkan sorumsuz ve halkının can güvenliğini düşünmeyen adaylardır. Karar milletimizin!",https://www.hurriyet.com.tr/yazarlar/fuat-bol/nasil-bir-belediye-baskani-ariyoruz-42404639
Fuat Bol,Siyaset ve dava,"Şubat 10, 2024 06:29","Davalarının insanı siyasetçiler yok mu? Elbette var lakin bunların sayıları sanıldığından çok ama çok azdır. Sayıları çok az olan bu dava insanı siyasetçiler hem davalarında ve hem de bulundukları kurum ve kuruluşlarda (siyasi partilerde) lokomotif görevi görürler. Güttükleri davaları da bulundukları kurum-kuruluş ve siyasi partiler de bu denli idealist dava insanlarının omuzlarında yükselir. Diğer kahir ekseriyetinin davası ise, nefsidir, nefsinin arzularıdır, makamdır, şöhrettir, paradır vb. Öyle ki, o varsa, davası ve partisi vardır, kendisi yoksa, dava da parti de yoktur. Bu durumu, yakın çevrenizdeki siyasetçilerde pekâlâ görebilirsiniz. Şimdi sorarım size; davası ‘Millî Görüş’ olanların, AK Parti’nin dışındaki partilerde ne işleri vardır? Erbakan’ın dillendirip yapamadıklarını, Erdoğan ve AK Parti gerçekleştirmedi mi? Şu hâlde; davası ‘Millî Görüş’ olanın, Erdoğan ve AK Parti’ye karşı çıkmaları, daha açık ifadesiyle karşı tarafın değirmenine su taşıyıp, AK Parti’ye kaybettirmek için çırpınmaları hangi dava insanlığına sığar? Hangi ahlaka ve hangi erdeme sığar? Hatırlayın; İstanbul’da AK Parti adayı Binali Yıldırım çok az bir oyla kaybettiğinde, Saadet Partili bir yetkili televizyonlara çıkıp ‘Biz kaybettirdik’ diye övünmemişler miydi? Dikkat buyurun; kendileri kazandığı için övünmüyor, AK Partiliye kaybettirip, CHP’liye kazandırdığı için sevinç çığlıkları atıyor! Bu hal Milli Görüş hali ise, gayr-ı milli hal hangisidir? İstanbul’da bulunduğum ilçedeki olaya bakın; kişi, vaktiyle bu ilçeden AK Partili olarak belediye başkanı seçilmiş. Döneminin sonuna doğru bir sürü şaibeli soruşturmalar geçirmiş ve uzun süre tutuklu kalmış. Sonra çıkmış ve iş hayatına atılmış. O günden beri her seçimde, yine AK Parti’den aday adayı olarak boy gösteriyor lakin aday yapılmıyor. Kızıyor, aynı ilçeden bağımsız olarak belediye başkanlığı seçimlerine katılıyor; kaybediyor. Bu kez de yine AK Parti’den aday adayı oluyor. Bu sırada katıldığı her toplantıda ve çıktığı her televizyonda yaptığı konuşmalarda, davalarının liderini (Erdoğan’ı) ve mensubu (!) olduğu AK Parti’yi yere göğe sığdıramıyor. Ama ne zaman ki, kendisi aday yapılmıyor, kızılca kıyamet kopuyor. Adaylığı kazanılmış hakkı bilip, başkasının adaylığına tahammül edemiyor ve adeta şuurunu kaybederek, ağzından çıkanı kulağı duymaz hale geliyor. Erdoğan’ı, Filistinlilere soykırım uygulayan İsrailli yöneticilerle eş görüp, ‘zalim’ benzetmesi yapıyor ve bunu sosyal medyada yayınlıyor. Bununla da yetinmeyip, yine Millî Görüş geleneğinden gelen başka bir siyasi partinin kapısını çalıyor veya onlar kendisini davet edip, kabul ediyor ve o AK Parti’ye rakip olarak seçimlere katılıyor. Aynı hatayı daha önce de bağımsız aday olarak yapmış ve aldığı oylarla seçilememiş ama bir bölen olarak kalmıştı. Şimdi de aynı hatayı tekrarlıyor; benden sonrası tufan diyerek, AK Parti’ye vereceği zararın hazzıyla yaşıyor. Sorsanız, en büyük dava insanı bunlardır zira kendileri bulunmaz Hint kumaşıdırlar. Bu denli megaloman tipler, bilmezler mi ki, güneş, bunlardan önce de doğuyordu, kendilerinden sonra da doğacaktır. Bu zavallılar bilmiyorlar mı ki, mezarlıklar, kendisini vazgeçilmez sanan insanlarla doludur. İhanetlerinde boğulan bu tiplerin davası olabilir mi?",https://www.hurriyet.com.tr/yazarlar/fuat-bol/siyaset-ve-dava-42403935
Fuat Bol,Deprem gerçeği,"Şubat 26, 2024 06:29","Sebebi ise gayet açıktır; depremlere dayanıklı binalar yapmışlar ve yaptıkları binaları bizdeki gibi çürük zeminlere, alüvyonlu arazilere ve dere yataklarına yapmıyorlar. Yani depremlere hazırlıklılar ve üstelik bununla da yetinmeyip deprem sonrasında olabilecekleri de düşünerek gerekli planları yapıp önlem almaktalar. Diğer bir deyişle Japonlar depremi hayatın bir gerçeği olarak kabul etmişler; küçük yaştan itibaren okullarında bunun eğitimini (nazari ve tatbiki) verip halkı bilinçlendirmektedirler. Bundan dolayıdır ki, Japonya’daki depremlere karşın halkın verdiği tepkileri televizyonlarda izlerken hayretler içinde kalıyoruz. Büyük bir disiplin ve sükûnet içinde, kargaşaya ve izdihama meydan vermeden ya oldukları yerde güvenli bir yere sığınıyor ya da bulundukları binaları, sukünetle terk ediyorlar. Anaokulu çocukları bile biri diğerinin önüne geçmeden, öğretmenlerinin nezaretinde, en ufak bir paniğe kapılmadan hareket ediyor ve bulundukları yerden çıkıyorlar. Japonlar, depremden sonra oluşacak tsunamilerin bile önlemini almış ve gerekli yükseklikteki perde betonlarla sahilleri çevrelemiş bulunmaktadırlar. Sonuç itibariyle; Japonlar depremle yaşamayı öğrenmiş ve en şiddetli depremlerden bile en az hasarla (ölüm ve yaralanma) kurtulmayı başarmışlardır. Nokta. Japonlar bütün bunları aklın ve bilimin ışığında gerçekleştirdiler. Aynı akıl, bilim ve teknoloji bizde de var. Peki, biz ne yaptık ve ne yapıyoruz? Onca yıkıcı ve ölümcül depremler yaşamamıza ve bütün bu depremlerin bedellerini çok acı şekillerde ödememize rağmen, bir türlü gerekli önlemleri almıyor ve yanlış üstüne yanlış yapmayı maharet biliyoruz. Bizim de deprem mevzuatımız var; gerekli kanun ve yönetmelikleri (özellikle 99 depreminden sonra) biz de çıkardık lakin bunlara uyanımız çok az. Kanunlara, mevzuata uymamayı açıkgözlülük ve uyanıklık zannettik ve böyle zannetmeye devam ediyoruz. Yanlış yerlere, uygunsuz binaları yaptık ve nasılsa ‘istim arkadan gelir’ bir imar affı çıkar, bu işten kurtuluruz dedik. Öyle yaptık ve kurtulduğumuzu zannettik. Gerçekte ise, hep birlikte enkaz altında kaldık! Meğerse bizim kurtuluş zannettiğimiz ölümün, yıkımın, elem ve ıstırabın ta kendisiymiş. Hâlâ göstermelik şekilde deprem tatbikatları yapıyor ve alemi kendimize güldürüyoruz. Okullarımızda deprem eğitimi vermediğimizden ötürü deprem esnasında ne yapacağımızı bilmiyor, bilemiyoruz. İnfiale kapılıyor, panik halinde binalardan atlamayı maharet biliyoruz! Allah saklasın, büyük bir İstanbul depreminde, yıkılacak binalar kadar, izdihamdan insanlar birbirilerini ezecekler. Zira ne çıkış yolları ne bir trafik düzeni ve ne de derli toplu toplanma alanları mevcut. Lütfen bu önümüzdeki mahalli seçimlerde, gündemi, vaadi ve programının birinci önceliği deprem (kentsel dönüşüm) olan adayları destekleyelim ve seçildiklerinde de icraatlarını takip edip hesap soralım!",https://www.hurriyet.com.tr/yazarlar/fuat-bol/deprem-gercegi-42410681
Fuat Bol,Nizam-ı âlem,"Şubat 24, 2024 06:29","Zira hukukun üstünlüğü yerine üstünlerin (güçlüler) hukuku caridir. Bu da yine halkın ifadesiyle altta kalanın canı çıksın demektir. Böyle bir dünyada hangi nizamdan, hangi insan hakkından ve hangi adaletten bahsedilebilir? Evvelemirde emperyalistlerin niyetleri bozuktur, onların aleme nizam vermek diye bir dertleri yoktur ve olamaz. Onların tek amacı vardır; o da kan emerek sömürmek olup, onun icabına bakmak ve onun zeminini hazırlamaktır. Bu aşağılık ve iğrenç anlayışın icabı ise ‘böl-yönet’ taktiğidir. Yani kontrollü kaostur. Dikkat edin; geçen asrın başlarında bizim coğrafyamızı paramparça ettiklerinde bir şeye özellikle özen gösterdiler. İrili-ufaklı parçalara böldükleri devletçiklerin sınırlarını belirlerken adeta cetvel kullandılar. Her bir çizginin yanı başında bir veya birkaç çıban başı bıraktılar. Zamanı geldikçe bu çıbanları patlatır ve gerekli tedaviye (!) yine kendileri koyulurlar! Emperyalistlerin tedavi metotları ise bu ülkelerde erken kalkanın ihtilal yapması, bizim gibi ülkelerde de her on yılda bir askeri darbeyle yönetimin hizaya sokulması şeklinde olmuştur. Türk’ün sahneden çekilmesinden sonra meydanın kendilerine kaldığını gören emperyalistler, sınırlarını cetvelle çizdikleri ve yönetimlerini kendilerinin kurguladığı ülkelerle kedinin fareyle oynaması gibi oynadılar ve oynamaya devam ediyorlar. Bakınız; İsrail, bu ülkelerin harimi ismetlerine girdi ve girmeye devam ediyor; kimsenin sesi çıkmıyor, çıkamıyor. Ses çıkaramazlar, çıkarırlarsa taçlarının ve tahtlarının başlarına yıkılacağını çok iyi bilirler. Bundan dolayıdır ki, ‘bana dokunmayan yılan bin yaşasın’ modundalar. Gaflet ve hatta ihanet içindeki bu ülkelerin yöneticileri, sıranın kendilerine gelmekte olduğunu göremeyecek kadar da kör ve sağırdırlar. Onursuz yaşamayı şiar edinmiş bu pespaye takımı; Filistinliler gibi bir kere ve mertçe ölmek yerine, her gün, adice ve şerefsizce onlarca ölmeyi cana minnet bilmektedir. Bütün bunlardan dolayıdır ki, iş başa düşmektedir ve Türk’ün Türk’ten başka dostu yoktur! Türk, silkinip ayağa kalkacak ki, âlem yeniden nizam bulsun. Türk güçlü olacak ki, mazlumlara kol-kanat gersin ve zalimlere hadlerini bildirsin! Bunun işaretlerini, özellikle savunma sanayisindeki göz kamaştırıcı hamlelerde görmekte ve umudumuz her geçen gün artmaktadır. Sadece bizim değil zulüm altında inleyen dünyanın tüm halkları Türk’ün yükselişini sabırsızlıkla bekliyor. Zira bizim gibi onlar da çok iyi biliyor ki, Türk yükselince, dünya-âlem nizam bulur ve dünyanın en yüksek burcunda ‘ADALET’ bayrağı dalgalanır.",https://www.hurriyet.com.tr/yazarlar/fuat-bol/nizam-i-alem-42409991
Fuat Bol,Nankör,"Şubat 17, 2024 06:29","Kendisi yaşını başını almış (86); piri fani olmasına rağmen, hırsına yenilmiş ve aday olmak istemiş lakin partisi, kendisine kırmızı kart göstererek onu oyunun dışına itmiştir. O da tıpkı İstanbul Belediye Başkanı gibi reklam ve propaganda ile şişirilmiş ve bu şekilde oluşturulan algılarla milletin gözünde büyütülmüştü. Oysa gerçek tam tersidir; Eskişehir’e gidenler en merkezi yerdeki Odunpazarı semtinin, ana cadde arkasındaki yerleşim yerlerinin viraneyi andırdığını görmüşlerdir. Makyaja dayalı CHP belediyeciliği, ana caddeleri süsleyip göz boyuyor lakin hemen arkasındaki yapılaşma kelimenin tam anlamıyla sefaleti anlatıyor. Melih Gökçek’ten önceki Ankara da öyleydi; ana caddelerin hemen arkasındaki daracık sokaklar ve her bir yana kümes gibi serpiştirilmiş binlerce gecekondulardan ibaretti koca başkent. İşte Eskişehir ilinin aslını inkâr eden (kim bilir, belki de etmiyordur!) bu belediye başkanı, partisinin düzenlediği bir toplantıya katıldı ve gerçek kimliğini ve rengini belli ederek içindeki ufuneti kustu! Koca Osmanlıyı sözde küçümseyerek, boyundan da yaşından da öylesine iğrenç laflar etti ki, böylece ecdadımızın altın yaldızlı boy aynasında, kendinin o pespaye halini olanca çıplaklığıyla faş etmiş oldu. Şu sefil mantığa bakar mısınız? Koca Osmanlı İmparatorluğu’nun başındaki sultanlar ve onların çocukları (şehzadeler) Avrupa’ya doğru ne zaman sefere (savaş) çıkarlarmış biliyor musunuz? Bizim gibi kimsenin bilmediğini, Prof. payeli bu belediye başkanı biliyormuş. Bakın nasıl? Osmanlı hanedanı mensuplarının sahip oldukları mavi gözlü, beyaz tenli karılar (onun tabiri) ölünce, yerlerine yenilerini almak veya ilk defa evleneceklere aynı tipte karılar (onun tabiri) bulmak için, Koca İmparatorluğun orduları Avrupa’ya sefere (savaş) çıkarlarmış! Bu ülkenin sözde aydınına bakar mısınız; hademe olacakken yanlışlıkla Prof. yapılmış. Bu nankör bilmiyor ki, Osmanlı olmasaydı, bugün kendisi ve değer verdiği ne varsa hiç birisi olmayacaktı. İnsan olan, insani meziyetlerden hardal danesi kadar nasibi olan kişi, varlık sebebini inkâr edebilir mi? Varlık sebebine sövebilir mi? MHP lideri Sayın Bahçeli, bu şom ağzın payını verdi ve bakın ne dedi: ‘Eskişehir Büyükşehir Belediye Başkanı Yılmaz Büyükerşen’in eğer akli melekeleri sükût etmemişse, eğer beyni sulanmamışsa, izahı ve ifadesi olmayan, tekrarından yüzümün kızarıp, haya edeceğim ve gündeme bomba gibi düşen aşağılık sözleri CHP’nin maalesef özetidir... Eskişehirli vatandaşlarım, böylesi kötü ve köhne bir zihniyeti hak etmiyor... Yazıklar olsun diyorum. Haydi tarihten feyiz almadın diyelim, peki yaşından da başından da mı utanmadın?’ Şu mantık sefaletine bakar mısınız? Üstelik CHP’nin en saygın (!) belediye başkanı addediliyor, bilirkişi ve kanaat önderi olarak fikirlerine başvuruluyor. Malum fikirlerin neye yaradığı ise, CHP’nin yerinde sayan oylarında görülmektedir! CHP’de herkes ve her şey yenilenebilir lakin zift dolu bu kafanın yenilenmesi ve gerçeği algılaması asla mümkün değildir! Nato kafa nato mermer!",https://www.hurriyet.com.tr/yazarlar/fuat-bol/nankor-42407056
Fuat Bol,Hüzünlü Mirac,"Şubat 07, 2024 06:29","Bir avuç İsraillinin aylardır uyguladığı soykırımı, başta İslam Alemi olmak üzere bütün dünya ülkeleri sadece seyretmekle yetiniyor. Kimi ülkelerin halkları, bu denli vahşete dayanamayıp yürüyor, bağırıp çağırıyor lakin seslerini, lal kesilmiş kendi yöneticilerine asla işittiremiyorlar. Demek ki, Allah’tan korkmayan, kullardan utanmayan bu yöneticiler, yalnızca ABD ve İsrail’den korkuyorlar. Bu da demektir ki, bütün bu yöneticiler, koltuklarına ABD ve İsrail sayesinde oturuyorlar! Sevgili Peygamberimiz Muhammed aleyhisselamın kutsal Mirac yolculuğu, Mescid-i Haram’dan (Mekke-i mükerreme) başlamış; isra, sırlarla dolu gece yürüyüşüyle bir anda Mescid-i Aksa’ya (Kudüs) getirilmiş ve oradan göklere; bilinemeyen, anlaşılamayan, anlatılamayan alemlere yükseltilmişti. Sevgililer sevgilisi, bu kutsal yolculuktan, inananlara Mirac olacak namaz ibadeti emriyle dönmüştü. Kimi nasipsizler, Peygamber Efendimizin bir anda Mekke’den Kudüs’e gitmesine akıl erdiremiyor ve bu iş rüyada olmuştur diyerek, inkâr bataklığına sürükleniyor. Halbuki ayette geçen ‘isra’ kelimesi rüya için kullanılmaz; uyanık iken, gece yürümek manasına kullanılır. (El-Kavlul-Fasl) Ayrıca Peygamberimizin anlattığı rüya olsaydı, kimse itiraz etmez ve tuhaf karşılamazdı. İslam’ın içindeki bir kısım aklı evveller de (Mutezile Fırkası) Resulullah Efendimizin bir anda, Cennet’i, Cehennem’i ve daha birçok yerleri gezip gelmesine akıl erdirememiş ve Mirac’ı kabul etmek Allah’a mekân tahsis etmek olur diyerek, Mirac olayını inkâr etmişlerdir. Halbuki Allahü teala, Musa Aleyhisselam ile Tur-i Sina’da konuştu; haşa Tur-i Sina Allah’ın mekânı mıdır? Mü’minler, Cennet’te Allahü tealayı görecekler; Cennet de Allahü tealanın mekânı değildir. Allah, mekândan münezzehtir. Mirac’la, inananların imanları kuvvetlenmiş ve her bir mü’min, Hz. Ebu Bekir sadakatiyle sıddıklık (sıddıkıyet-rehbere ve insanlara verdikleri sözleri bihakkın yerine getiren) makamına erişmişlerdir. Resulullah Efendimiz, Mirac’la İslamiyet’in temellerini en sağlam şekilde atmış ve O’na gönül veren sadıklarla da bütün engelleri aşarak, İslam güneşini sönmemek üzere, tüm cihana yaymıştır. İmam-ı Rabbani Hazretleri buyuruyor ki: ‘İnsanın yaratılması, ibadet yapmak içindir’. İbadet, insana haddini bildirir, kulluk bilincine (şuur) erdirir. Mü’minin Mirac’ı olan namaz, tüm ibadetleri içinde barındırır. Bundan dolayıdır ki, sevgili Peygamber Efendimiz, ‘Gözümün nuru namazdır’ buyuruyor. Kederli ve hüzünlü bir halde idrak ettiğimiz Mirac Kandilinizi kutluyor, hayırlara vesile olmasını diliyorum. F.B.",https://www.hurriyet.com.tr/yazarlar/fuat-bol/huzunlu-mirac-42402307
Fuat Bol,Algı ile gerçeğin savaşı,"Şubat 05, 2024 06:29","Otuz bin lokantanın hizmet verdiği koca İstanbul’da 9 (yalnızca dokuz) adet çorbacı dükkânı açarak, bunun reklamını yaptı. Sıradan bir esnafın yapabileceği basit bir işi koskoca Büyükşehir Belediye Başkanlığı olarak açmaktan utanmadığı gibi bunu hizmet diye sundu. Betonları dökülen, paslı demirleri gözüken, tehlike saçan üstgeçitlerde en ufak bir iyileşme yapmadan, şu ifadeleri içeren afişleri asmakta bir beis görmüyor: ‘Tehlike arz eden üstgeçitler İBB tarafından güçlendirilmektedir.’ İstanbul’un her tarafının donatıldığı ilanlara bakarsanız; İBB’nin İstanbullu’ya yapmadığı hizmet yok. Üniversiteliye yurt, bebeklere süt, yavrulara kreş, annelere bedava ulaşım, askıda ekmek, askıda fatura, ‘beka sorunu olan depreme’ karşı kentsel dönüşüm, üniversiteliye burs, sosyal destek kartı, yeni doğan desteği, tablet desteği, anne-bebek destek paketi, bebe bisküvisi desteği, eşya desteği, eğitim destek paketi, Metro ulaşımı, yollar, tüneller, deniz ulaşımı vb... İmamoğlu’nun bu denli göz boyama taktiği, büyük kalabalıklara hitap eden ve ancak oy alamayan Osman Bölükbaşı’nın şu sözünü hatırlattı: ‘Harman bol lakin dane yok!’ İmamoğlu’nda da laf çok lakin icraattan eser yok! İstanbullu’nun en büyük sorunlarından biri de trafik çilesidir. İmamoğlu vaktiyle Beylikdüzü Belediye Başkanı’ydı. Büyükşehir’e gittikten sonra arkasına dönüp bakmadı bile; Beylikdüzü’nü, Avcılar’ı, Küçükçekmece’yi, Büyükçekmece’yi Silivri’yi yüzüstü bıraktı. Milyonlarca nüfusun yaşamakta olduğu bu ilçelerde metronun lafı dahi edilmiyor. İnsanlar her gün saatlerce trafikte işkence çekiyor, ömürleri trafikte geçiyor. İmamoğlu bu duruma çözüm için ne yaptı biliyor musunuz? Bu beldelerdeki tüm üstgeçitleri afişlerle donattı. Bu afişlerde şu ifadeye yer vermekle yetindi: ‘Metro’mu istiyorum!’ Şu pişkinliğe bakar mısınız? Metro yapmadığı gibi, halka ‘Metro’mu istiyorum!’ dedirterek, adeta milletin aklıyla alay ediyor. Muhatabı kendisi değilmiş gibi, sureti haktan gözükmeye çalışıyor. Pes doğrusu! Hükümet İstanbul’a şehir hastanesi yaptı (Çam ve Sakura Şehir Hastanesi), İmamoğlu’nun başındaki Büyükşehir Belediye bu hastanenin yolunu dahi yapmadı. Merkezi idare (Ulaştırma Bakanlığı) bu yolu yapmasaydı, İstanbullu bu hastaneye gidemeyecekti, iyi mi? İmamoğlu’na sormak lazım; bu şehir insanına eziyet etmek, ihtiyaçlarını karşılamamak için mi belediye başkanı seçildin? Hastane yolu yapmayacaksan ne diye bu göreve talip oldun? 31 Mart seçimleri algılarla gerçeklerin yüzleşip savaştığı bir seçim olacak. İBB makamını sıçrama taşı görüp, göz boyamayla, reklam ve algılarla beş seneyi heder eden ile İstanbul’a hizmetten başka bir şey düşünmeyen, tüm mesaisini İstanbullu’ya ve İstanbul’a vereceklerin savaşına sahne olacak bir seçime şahit olacağız.",https://www.hurriyet.com.tr/yazarlar/fuat-bol/algi-ile-gercegin-savasi-42401241
Fuat Bol,Partiler ve adaylar,"Ocak 22, 2024 06:29","Eskiden siyasi partiler adaylarını önseçimle belirlerdi. Katılımcı demokrasi açısından en sağlıklısı da önseçimle adayları belirlemektir. Aksi halde birçok sıkıntı doğuyor ve aynı parti içinde belirlenmeyen aday adayları, yakınları ve çevreleri küstürülüyor. Partiler bu sıkıntılı süreci atlatabilmek için çeşitli yol ve yöntemleri deniyorlar. Anket düzenlemek, temayül yoklaması yapmak, kanaat önderleriyle istişareler yapmak vb. gibi. AK Parti ile MHP bu süreci en az sıkıntıyla atlatan partiler oldu. Özellikle de İstanbul ve Ankara gibi büyükşehirlerde tabanın beklediği adayların belirlenmesi herkesi rahatlattı. Erdoğan, siyasette tabandan tırnaklarıyla kazıyarak geldiği için teşkilatlara gerekli önemi veriyor. Zira seçimi teşkilatlar kazanıyor. Onlar koşturunca oluyor; küsüp, yan gelip yatınca olmuyor. CHP ile İYİ Parti ise bu süreci sıkıntılı geçiriyor. CHP’deki çift başlılık ve hatta üç başlılık (Kılıçdaroğlu ekibi de var) adayları belirlemede gerilimlere, kavgalara ve küsmelere sebep oluyor. Düşünün; CHP’nin İstanbul Büyükşehir Belediye başkan adayını, Ekrem İmamoğlu yani İstanbul Büyükşehir Belediye Başkanı belirliyor! Ve üstelik kimseye müdara etmeden, kibir ve kendini beğenmişlik ve makamını küçümser bir hava içinde adaylığını açıklıyor. Çünkü mahut kişinin gözü cumhurbaşkanlığı makamında. İstanbul’u sıçrama taşı olarak görüyor ve sadece sıçramakla yetinip, İstanbul’a ve İstanbullu’ya en ufak bir hizmetten kaçıyor. AK Parti adayı Murat Kurum ise yaptıklarıyla başarının zirvesinde olmasına rağmen tevazu içinde bir tavır sergiliyor ve yalnızca İstanbul’a ve İstanbullu’ya hizmette yoğunlaşacağını ifade ediyor. Beş senesi boşa geçen ve adeta taş üstüne taş konmayan İstanbul mahzun; beş sene boyunca çile çeken, en küçük bir hizmet dahi görmeyen ve hayatı zindan olan İstanbullu ise ellerim kırılsaydı da İmamoğlu’na oy vermeseydim demenin derin pişmanlığı içinde. AK Parti, Ankara’da da beklentilere olumlu cevap verdi ve milliyetçi tabanı olan Turgut Altınok’u aday yaptı. Zira aynı milliyetçi tabanın oylarıyla Ankara Büyükşehir Belediye Başkanı seçilen Mansur Yavaş, kendisini o makama getiren Meral Abla’sına ve İYİ Parti’ye ihanet etti. Sığındığı CHP’nin kendisine olan teveccühünü göreceğiz! Bize göre Mansur Yavaş, milliyetçilere ve özellikle Meral Akşener’e ve İYİ Parti’ye yaptıklarının bedelini ödeyecek ve sandığa gömülecektir. İYİ Parti ise sonunda doğru olanı yaptı. CHP’nin ve DEM Parti’nin sarmalından kurtuldu. Hür ve bağımsız oldu. Yeni bir ‘Üçüncü Yol’ stratejisi belirleyerek yoluna devam ediyor. Düne kadar CHP’yi iktidara taşımanın manivelası olarak iş görüyordu. Bu durumu özellikle yerel seçimlerde kanıtladı; başta İstanbul ve Ankara olmak üzere büyükşehirlerin bir çoğunda CHP’ye kazandırdı. Neticede Meral Akşener de uyandı ve “Biz, CHP’yi iktidar yapmak için kurulmadık; kendimizi, İYİ Parti’yi iktidara taşımak için kurulduk” diyerek yol ayrımına gitti. Artık sepeti koluna, herkes yoluna!",https://www.hurriyet.com.tr/yazarlar/fuat-bol/partiler-ve-adaylar-42394280
Fuat Bol,İstanbul sahibini arıyor,"Ocak 29, 2024 06:29","Erdoğan ve ekibi, mesai mefhumu tanımadan üstün bir gayretle çalıştı ve koca kenti çok kısa bir zaman zarfında ayağa kaldırdı. İstanbul’da gösterilen hummalı çalışma sonucu elde edilen başarılar, AK Parti’ye merkezi idarenin yolunu açtı. Diğer bir ifadeyle AK Parti, bugün yirmi yılı aşkın bir zamandan beri tek başına iktidarda ise bunu Erdoğan ve ekibinin İstanbul Büyükşehir Belediye Başkanlığı’nda sergiledikleri sayısız hizmetlere borçludurlar. Aynı anlayıştaki hizmet rüzgârıyla, İstanbul ve Ankara’da olduğu gibi diğer metropollerde de belediye başkanlıklarını AK Partili adaylar kazandı ve aynı hizmet yarışı bu kentlerde de sergilendi. Malum, FETÖ fitnesinin tüm kurum ve kuruluşlarımızda olduğu gibi belediyelerimizde de mide bulandıran yansımaları oldu. FETÖ ile kıyasıya savaşa tutuşan Erdoğan’ın bir kısım belediyeler üzerinde zorunlu tasarrufları oldu. Bu denli yaklaşım tarzı, olayların iç yüzünü ve dolayısıyla aciliyet gerektirdiğini bilmeyen halkta ters tepkiye sebep oldu. Bu ve bunun yanında yığınla sebeplerden ötürü halk, AK Parti’ye ders vermek istedi. Bu yüzden AK Parti, hem İstanbul ve Ankara gibi birçok ilin büyükşehir belediye başkanlıklarını kaybetti hem de genel seçimlerdeki oylarında hatırı sayılır düşüş oldu. AK Parti’den alınan belediye başkanlıkları CHP’ye verildi ve geçen beş yılda görüldü ki CHP, eski CHP’dir ve hizmetle yakından ve uzaktan bir ilgisi yoktur. Halbuki İstanbul gibi hizmete susamış mega kentlerin duraksama lüksleri bile yoktur. Bu gibi kentlerde hizmetle zamanı yarıştıracaksınız ki oluşturulacak eserler sadra şifa olabilsinler. Taş üstüne taş konulmayan şehirlerimizin hali ortada; kuraklıkta önlem almayıp barajları kuruttular, yağmur yağınca da altyapı yetersizliğinden her tarafta seller, su taşkınları ve baskınları... Trafikte bırakın alternatif yollar yapmayı mevcut yolların bile tamirinden acizler. Hemen her gün İstanbul’da yaşayanlar cep telefonlarında şu notla karşılaşıyorlar: “Yola çıkacaklar dikkat! İstanbul’da trafik yoğunluğu yüzde 90’a ulaştı.” Bir kişinin evden işe, işten eve gelmesi için gününün en az dört saatini yoğun trafikte geçirmesi gerekir. Düşünüyoruz da AK Partili belediyenin hizmete soktuğu metrobüs, Avrasya, Marmaray, tüneller, köprüler ve metro olmasaydı bu İstanbul’un hali ne olurdu? CHP belediyeciliği 5 yılda ‘sıfır’ icraatla İstanbul’u tanınamaz ve yaşanamaz hale getirdi. İstanbul küskün, İstanbullu bin pişman. İstanbul sahibini arıyor. Nihayet Murat Kurum geldi ve İstanbul’u ayağa kaldıracak projeleri ardı ardına sayıp döktü. İstanbul’un ve İstanbul’da yaşayanların bir beş sene daha kaybetmesine tahammülleri kalmamıştır. Ya İstanbul ve İstanbullu ‘Murad’ına kavuşacak ya kavuşacak; başka yolu yok!",https://www.hurriyet.com.tr/yazarlar/fuat-bol/istanbul-sahibini-ariyor-42397800
Fuat Bol,DEM Parti CHP’yi parmağında oynatıyor,"Ocak 24, 2024 06:29","Ekrem İmamoğlu ise,�Kılıçdaroğlu’ndan da baskın çıkarak CHP’yi bölücü partinin yörüngesine soktu. Hırsı öylesine aklını örttü ki; Türkiye’nin kurucu partisini, DEM Parti’ye peşkeş çekmekte en ufak bir beis görmüyor. Bu durumu fırsat bilen DEM Parti de CHP’yi parmağında oynatıyor. Dağdaki teröristlerin emrinde siyaset yapan DEM Partilinin şu hezeyanına bakar mısınız; ‘Türkiye’de ve Kürdistan’da adaylarımızı belirliyoruz!’ İşte CHP ile DEM Parti’nin birlikte yapmış oldukları seçim işbirliğinin özeti. CHP’nin iplerini ele geçiren DEM Parti bununla da yetinmeyip bölücübaşı Abdullah Öcalan’ın serbest bırakılmasını da CHP’ye dayatıyor. Partinin dümen suyuna giren CHP, teröristleri inlerinde vurmak için hazırlanan tezkerelere Meclis’te ‘Hayır’ diyor ve terörü ve teröristleri lanetleyen ortak bildiriye imza atmıyor. Bütün bu aymazlıkları DEM’i küstürmemek adına yapıyor. CHP, İYİ Parti kadar bile olamıyor;  zira İYİ Parti kendine güveniyor ve üçüncü bir yol arayışına tek başına giriyor. Asırlık parti olan CHP is kendine güvenemiyor ve bu güvensizlik onu bölücü partinin kucağına itiyor. CHP, DEM Parti’nin desteği olmada en ufak bir varlık gösteremeyeceğini ve seçimlerde sandığa gömüleceğini biliyor. Bu yüzden de Cumhurbaşkanı Sayın Erdoğan’ın işaret ettiği gibi; “Ülkenin ve milletin aleyhine her işte CHP ve DEM birlikte hareket ediyor. Aynı şekilde ülkenin ve milletin lehine ne iş varsa hepsine de yine CHP ve DEM birlikte takoz koyuyor.” İstanbul Büyükşehir Belediyesi’nin tüm imkânlarıyla CHP’yi güdümüne alan İmamoğlu’nun hırsı ve kibri aklını öylesine örtmüş ki kendisini dev aynasında görmeye başlamış ve “İstanbul Büyükşehir Başkanı gerekirse bir elinde ayı, bir elinde de güneşi tutar” demeye başlamıştır. Güneşi, ayı bırak beş yıldır başkanlık makamındasın İstanbul’a ne yaptın, gözle görülür bir tek hizmetini söyleyebilir misin? Bir de utanmadan kalkmış “Türkiye’nin ve İstanbul’un tek bir beka sorunu vardır, o da depremdir” diyorsun. Beka sorunu dediğin deprem ve onun gereği olan kentsel dönüşüm için verdiğin sözde durmadığın gibi, kentsel dönüşümü beldelerinde kuvveden fiile çıkaran AK Partili belediye başkanlarını mahkemeye  verdin. CHP’deki üç başlılık, DEM Parti’yle olan adaylık yarışını at pazarlıklarının sonucu olarak kıran kırana bir mücadeye dönüştürdü. Adaylar, kazananı ve kaybedenleri olarak hizmet ve proje yarışı yerine birbirlerinin kirli çamaşırlarını ortaya dökmek yarışına girişti. Daha da vahimi ise CHP, büyükşehirlerdeki bir kısım belediye başkanlıklarını altın tepsi içinde DEM Parti’ye sunuyor. CHP’nin bindiği bu DEM alameti, kendisini hızla kıyamete doğru götürüyor! Ne diyelim; kendi düşen ağlamaz. CHP’nin yaptığı düşmekten öte intihar.",https://www.hurriyet.com.tr/yazarlar/fuat-bol/dem-parti-chpyi-parmaginda-oynatiyor-42395327
Fuat Bol,"ABD, Batı ve İsrail kaybetti","Ocak 27, 2024 06:29","Halbuki daha dün, 2. Dünya Savaşı’nda Almanya, Yahudilere karşı soykırım uygulamış, onları öldürme merkezlerinde ve hem mobilize ve hem de sabit gaz odalarında, sistematik ölümlerle boğarak (karbon monoksit gazıyla) öldürmüştü. Geçen 80 sene zarfında, Yahudi sermayesinin oluşturduğu dünya sinema endüstrisi, bu denli vahşi katliamları konu alan filmler üretti ve bunlar tüm ülkelerde gösterime sokuldu. Hitler ve bir avuç avenesi günah keçisi ilan edildi ama Alman ordusu ve Almanya halkının çoğunluğu da bu şebekesinin yanındaydı. Hepsinden önemlisi mahut soykırımın baş mimarı olan Hitler de bir Alman’dı. Aynı Almanya’nın bugünkü yöneticisi, aynı soykırımı yapan İsrail’in yanında, onun zulmüne destek oluyor, silah ve mühimmat veriyor. Aklı sıra Almanya günah çıkarmaya çalışıyor lakin bilmiyor ki, onun o gün işlediği ve bugün İsrail’in sergilediği günahları dünyada çıkarmanın imkân ve ihtimali yoktur. Zira onların hakkından ancak ebedi olan cehennem ateşi gelir! Dünyaya nizam verdiğini iddia eden ABD’nin Başkanı ‘Ben Siyonistim’, Dışişleri Bakanı da ‘Ben Yahudi’yim’ diyerek ufunetlerini kustular. Bu zihniyetteki insanların yönettiği dünyanın ne halde olduğunu varın siz hesap edin! AB ülkeleri ise, tarihlerinin en zavallı halini yaşıyorlar. ABD’nin uydusu, Yahudi’nin esiri, acınacak bir halleri var. Bu ülkeler sözde medeni ve hatta medeniyetin beşiği, fikir ve ifade hürriyetinin kâmil manada sergilendiği ülkeler. Halbuki bütün bu ülkelerde Filistinlileri savunmak ve onlara yapılan zulümleri dillendirmek büyük suç. Filistin Dışişleri Bakanı’nı, ABD’deki oturumlarda tek kelime etmemesi şartıyla davet ettiler. Seksen sene boyunca tüm ülkelerde izlettirdikleri filmler sonucunda Yahudi’yi mağdur gösterdiler. Uğradıkları zulümlerle kendilerini acındırdılar. Hemen tüm ülkeleri hem acındırdılar ve hem de kuzu postuna bürünerek uyuttular. Muharref (bozulmuş) Tevrat’ta anlatılan gerçek yüzlerini (kendilerinden olmayan insanları insan bile görmeme ve onları hayvanları ile birlikte topyekûn imha etmek) hep sakladılar. Dikkat edilirse İsrail, onca silah ve mühimmatı ile ve başta ABD olmak üzere AB’yi de yanına alarak giriştiği bu savaşta batağa saplandı. Tek yapabildiği şey sivil yerleşim alanları havadan ve karadan bombalamak, binaları yıkmak ve çoğu çocuk ve kadın olan masum sivilleri hunharca öldürmek. Bugüne kadar ne bir HAMAS’ın Kassam Tugaylarının askerlerinin canlısını esir alabildi ve ne de ölüsünü gösterebildi. İsrail askerinin tek yapabildiği şey kümelenip, silahsız basın mensubunu dipçikle dövmek ve yere serip tekmelemek. Tüm dünya İsrail askerinin ve avenelerinin rezil hallerini gördü; kimlerin insan olup olmadığını da gördü. Bütün bu vahşetin, İsrailliler adına en vahim sonucu ise, artık bundan böyle hiçbir Yahudi’nin dünya üzerinde emniyeti kalmamıştır ve hemen hepsi tehdit altındadır. Bunu da Yahudi, Yahudi’ye yaptı. Ne diyelim, kendi düşen ağlamaz!",https://www.hurriyet.com.tr/yazarlar/fuat-bol/abd-bati-ve-israil-kaybetti-42396947
Fuat Bol,Yerel seçim ve siyasi partiler,"Şubat 03, 2024 06:29","Martın sonunda ülkemizde mahalli idareler için seçimler yapılacak. Azgın muhalefet daha şimdiden, yerel olacak seçimleri, genel seçim havasına soktu. Akılları sıra mahalli seçimlerde zafer elde ederlerse, bu durumu bir erken seçim için fırsat bilecekler. Ve böylece genel seçimle iş başına gelen Erdoğan’ın ve hükümetinin meşruiyetini tartışmaya açacak ve onlara; ‘arkanızdaki halk desteği gitti’ denilip bir erken seçimin yolunu arayacaklar. Bu durum, dünya üzerindeki demokrasilerde yalnızca bizdeki muhalefetin hastalığıdır. Zira bizdeki muhalefet (özellikle CHP) yenilgiye doymayan, arsız ve hadsiz bir yaklaşımla siyaset yapmayı maharet bilmektedir. Halbuki bu iki seçim birbirinden çok farklıdır. Nitekim mahalli seçimlerle muhtarları ve azalarını, belediye başkanlarını ve belediye encümenlerini seçeceğiz ki bunların hiçbirisinin merkezi idare üzerinde en ufak bir tasarrufları yoktur ve olamaz. Mahallinde yapacakları işler de öncelikle su, imar, ulaşım ve kanalizasyon gibi çevre ve çevre sağlığı, kentsel altyapı, temizlik ve katı atık, itfaiye, zabıta, acil yardım, kurtarma ve ambulans, defin ve mezarlık işleridir. Diğer bir ifade ile millet, genel seçimlerle ülkenin merkezi yönetimdeki idarecilerini, mahalli seçimlerle de mahallesinin (ilçe, il) yukarıda anılan hizmetlerini görmesi için yerel idarecilerini belirler. Bundan dolayıdır ki mahalli seçimlerde ‘yerel’ adaylar çok önemlidir. O ilçeden ya da ilden olmayan bir adayın (özellikle büyükşehirler dışında) seçilmesi çok zordur. Zira halk, kendinden olan, kendinin tanıdığı, bildiği ve değer verdiği bir kişiyi seçmek ister. Bu kişi de mahallinin dert ve sıkıntılarını, eksikliklerini, ihtiyaç ve beklentilerini en iyi bilendir. Zira orada, o sıkıntılarla ve o beklentilerle bizzat yaşamaktadır. Mevcut belediye başkanlarının göreve devamları istenmeleri halinde dikkat edilecek şey, görev süresi içerisinde yaptıkları hizmetlerdir; yani karneleridir. Halk yapılan hizmetleri yakından gördüğü gibi yapılmayıp yüzüstü bırakıldıklarının da bizzat şahididir. Mevcut bir kısım belediye başkanlarımız (İstanbul ve Ankara başta olmak üzere) anlatacakları bir hizmetleri olmadığından, başka partilerin desteğini alabilmek için adeta yırtınmaktalar. İstanbul’da hizmette sıfır çeken İmamoğlu ise bu seçimleri sıçrama taşı olarak görmekte; kazandığı takdirde, oradan CHP Genel Başkanlığı’na, oradan da Cumhurbaşkanlığı’na gitmeyi hedeflemektedir. Hangi yüzle, yani İstanbul’a yapmış olduğu hangi hizmetlerle bu cüreti kendinde gördüğüne şaşmamak elde değil. Adama sormazlar mı; İstanbul’a ne yaptın ki, Ankara’da ne yapabilirsin? İstanbul’a kaybettirdiğin beş yıl yetmedi, bir beş yıl da Türkiye’ye mi kaybettirmek istiyorsun?",https://www.hurriyet.com.tr/yazarlar/fuat-bol/yerel-secim-ve-siyasi-partiler-42400463
Fuat Bol,Beton yığını şehirler,"Ocak 31, 2024 06:29","Artık ne sokak ne mahalle ve ne de şehir kültürlerinden bahsedilemiyor. Zira bunların hepsi silinip gitti. Yerleşilen her bir apartman, her katında ayrı dilin konuşulduğu, kimsenin kimseyi tanımadığı Babil Kulesi’ni andırıyor. Devasa aile yapıları küçüle küçüle asgari seviyeye indi ve yalnızca karı-kocadan ibaret kaldı. Hesapta, çağdaşlaşıp medeni olmuştuk; beldelerimiz şehir planlayıcılarının, evlerimiz mimarların ellerinde mutena (seçkin) semtler ve lüks konutlardan oluşacaktı. İmarlı beldelerde yaşayan insanımız müreffeh olacaktı. Tam tersi oldu; ruhsuz, beton yığınları haline getirdiğimiz şehirlerimizdeki insanlarımızı da mezkûr beton yığınları arasında öldürdük. Ruhsuz, ölü şehirlerde ömür törpüleyen, yılgın, bezgin, mutsuz kuru kalabalıklar. Dünyanın incisi sayılan şu İstanbul’u, doyumsuz-muhteris yöneticiler ve müteahhitler eliyle ne hale getirdiğimiz cümle alemin malumudur. Belli ki bu şehrin planları, burada sağlıklı hayat sürdürülemesin, insanları çile çeksin diye diye çizilmiş. Adamını bulan arsasına yüzde 100 imar alma yarışına girmiş. O imarları alanların ve verenlerin gözlerini öylesine hırs ve tamah bürümüş ki, yaşamak için elzem olan nefes almayı ne kendileri için ve ne de gelecek nesilleri için düşünmeden gökdelenleri diktiler. Park-bahçe, yeşil alan, koru, mesire yeri, ormanlar talan edilip üzerlerine beton döküldü. Sözde şehirleşme adına tüm bu kepazelikler sergilenirken asıl konu unutulmuş; fay hatları üzerinde inşa edilen bu yapılar depreme dayanıklı yapılmamış. On binlerce binanın yıkılıp yeniden yapılması gerekiyor. Zira tüm bu binalar, içinde oturanların tepesinde Demokles’in kılıcı gibi sallanmakta! 7 ve daha üstü bir depremde, üst üste yaşayan bu insanlar, oturdukları binaların altında kalacaklar. Üstat Necip Fazıl ‘Evim’ şiirindeki dizeleriyle, dün ile bugünün mukayesesini gözler önüne serer: “Ahşap ev; camlarından kızıl biberler sarkan! Arsız gökdelenlerle çevrilmiş önün, arkan! Kefensiz bir cenaze, çırılçıplak, ortada... Garanti yok sen gibi faniye sigortada! Eskiden ne güzeldin; evdin, köşktün, yalıydın! Madden kaç para eder, sen bir remz olmalıydın! Bir köşende annanem, dalgın Kur’an okurdu; Ve karşısında annem sessiz gergef dokurdu. Komşuya hatır soran sıra sıra terlikler. Ölçülü uzaklıkta yakın beraberlikler... Seni yiyip bitiren, kırk katlı ejder oldu; Komşuluk, mana ve ruh, ne varsa heder oldu; Bir yeni nesil geldi üst üste binenlerden; Göğe çıkayım derken, boşluğa inenlerden... Evim, evim, vah evim, gönül bucağı evim! Tadım, rengim, ışığım, anne kucağı evim!” Sayın Erdoğan, ‘Yatay mimari’ diye yırtına dursun; lafını kimselere anlatamadı. Kanaatimizce, önümüzdeki yerel seçimlerdeki adaylarda aranılması gereken birinci özellik, liderlerinin sözüne kulak vermeleri ve yatay mimaride ısrar etmeleridir.",https://www.hurriyet.com.tr/yazarlar/fuat-bol/beton-yigini-sehirler-42398796
Fuat Bol,Örtülü savaş,"Ocak 08, 2024 06:29","Varlığına tahammül edemedikleri Osmanlıyı, birlik olup yok ettiler. Belli ki, Osmanlının külleri üzerinde kurulan Türkiye’ye de rahat yüzü göstermeyecekler. Zira Türkiye Devleti kurulduğu günden beri, düşmanların hedef tahtasındadır. Açıktan, mertçe savaşmayı göze alamadıkları Türkiye ile örtülü savaşı yeğlediler ve bunun için de ellerinden geleni artlarına koymuyorlar. Türkiye’ye karşı olmalarının sebebi, Türklerin tarihidir, tarihteki rolleridir. Zira bütün dünya çok iyi bilmektedir ki, Türkler haksızlık karşısında susmaz, susamaz; imanlarından aldığı güçle hakkı tutar kaldırır ve haykırırlar. Gücü oranında ya fiili olarak müdahale eder (ve hesabının sorar) ya diliyle kınayıp lanetler ya da kalbiyle buğzeder (nefret eder). Diğer bir deyişle Türk’ün tarihteki misyonu, Yunus Emre’nin şiirlerinde vurgu yaptığı Molla Kasım rolüdür. ‘Kasım’ taksim eden, adaleti sağlayan, haklının hakkını teslim eden, haksıza haddini bildiren... Bu durumun da olamazsa olmaz şartı güçlü olmaktır. Zira kuralı güçlü olan koyar ve uygular. Şu anda dünya üzerindeki güçlüler, emperyalistler olup koydukları kuralları istedikleri gibi eğip bükmekte, isterlerse uymakta istemezlerse uymamaktadırlar. Bu halin tipik örneği de BMGK’nın yapısı ve yetkileridir. Bütün dünya ülkelerinin ‘evet’ dediğine, BMGK üyesi bir tek ülke ‘hayır’ derse, o bir tek ülkenin dediği oluyor. Bu denli kurt taksiminin önüne geçebilmenin yegâne yolu güçlü olmaktan geçiyor. Düşman içimizdeki örtülü savaşı, kurguladığı ‘vesayet sistemi’nin yürüttüğü 5. Kol faaliyetleri ile sürdürdü. Düşman, her türlü terör örgütünü üzerimize salarak ve ülkemizin sinir uçlarıyla oynayarak, kaos oluşturmak ve böylece tüm enerjimizi birbirimizle boğuşmak suretiyle harcamamızı istemektedir. 1950’den beri sürdürdüğümüz demokrasi tarihimize bir bakın; yarım asırdan fazla zamandır tüm enerjimizi toprağa verdiğimizi görürsünüz. Sonuç itibarıyla güçlü olmak adına bir arpa boyu yol alamadık. Aldırmadılar. Kardeşi kardeşe kırdırarak darbelere zemin hazırladılar, yaptırdıkları darbelerle de millete pösteki saydırdılar! Akılları sıra, içimize yerleştirdikleri FETÖ belasıyla sözde ‘altın vuruş’u gerçekleştirmek için ayaklandılar.� Bu millet vesayet altında sittin senedir sindirildi.  Bu zaman zarfında sessiz ve derinden öfke biriktirdi. İşte 15 Temmuz 2016’da patlayan bu öfke idi, milletçe sokaklara döküldük ve vesayetin tanklarını ellerimizle durdurduk. Türkiye kalkındıkça (özellikle savunma sanayisinde) düşmanın uykuları kaçıyor. Bu yüzden en iğrenç oyunlarını sahnelemek için; Cumhuriyet, hilafet, Atatürk, şeriat, laiklik, anayasa vb. konularını kaşıyorlar. Eskiden eller Ay’a bizler yaya idik. Artık yağma yok; biz de uzaydayız!",https://www.hurriyet.com.tr/yazarlar/fuat-bol/ortulu-savas-42387420
Fuat Bol,Türkiye güçlendikçe,"Ocak 15, 2024 06:29","Aziz şehitlerimize engin mağfiretler ile yaralılarımıza acil şifalar diliyoruz. Coğrafya kaderdir diye boşuna dememişler. Zira bu coğrafyanın asırlara baliğ olan kaderi ta Osmanlı’nın gününden beri terörle boğuşmaktır. O gün de mahut terör örgütlerinin (Bulgar, Rum, Sırp, Makedon çeteleri, Taşnak ve Hınçak-Ermeni terör örgütleri vb.) arkasında emperyalist güçler vardı; bugün de PKK/YPG/PYD, DEAŞ, FETÖ, DHKP-C vb. gibi envai çeşit terör örgütlerinin arkasında aynı emperyalist güçler var. Bir farkla dünkü düşmanlarımız karşımızda idi, bugünküler ise ‘dost ve müttefik-NATO’ görünmek suretiyle içimizdeler. Dünküler de bize karşı el ele vermişlerdi, bugünküler de. Bunca düşmanı bir araya getiren, bizdeki ‘tılsım’ın ne olduğunu biliyor musunuz? Bunca düşmanın uykularını kaçıran ve her geceki rüyalarından korkuyla kalkmalarına sebep olan nedir biliyor musunuz? Türkün şahlanışı ve tam bağımsız Türkiye! Onların istedikleri tek şey; Türk asla güçlü olmasın ve Türkiye ilelebet bağımsız olmasın! Zira onlar da çok iyi biliyorlar ki Türk güçlü olup, Türkiye tam bağımsız olunca kendileri suçüstü yakalanacak ve yaptıkları ve yapmakta oldukları zulümler fitil fitil burunlarından getirtilecektir. Daha açık ifadesiyle, dünyanın dört bir tarafındaki mazlumların kanlarını vampirler gibi ememeyeceklerdir. Terör örgütlerini başımıza musallat ederek güç ve kudretten düşmemizi ve kendilerine tabi ‘uydu’ ülke haline gelmemizi istiyorlar. Irak’ı ve Suriye’yi fiilen üçe böldükleri gibi Türkiye’yi de paramparça edip, küçük lokmalar halinde ‘Büyük İsrail’e peşkeş çekmek istiyorlar. Kürtler daha çok ‘Büyük Kürdistan’ (Türkiye, İran, Irak ve Suriye toprakları üzerinde) hayaliyle yanıp tutuşurlar! Dün olduğu gibi bugün de hevesleri kursaklarında kalacak ve ‘Büyük İsrail’ için meze olmaktan kurtulamayacaklardır. Yüzelli seneden beri Kürtler kâh İngiliz’in kâh ABD’nin kayığını bindiriliyorlar. Bir kere olsun selamet sahiline erişebildiler mi? Sürekli kullanıldılar ve işleri bitince de yüzüstü bırakıldılar. Aynı ABD, Irak’ın kuzeyinde de sözde bir Kürdistan devletçiği kurmuştu. Bağdat’taki merkezi yönetimden ayrılıp sözde bağımsızlık şarkıları söylerken her yandan kızılca kıyametler kopmuş ve Kuzey Iraklı Kürtler, kurtuluşu ellerine tutuşturulan İsrail bayraklarını sallamakta aramışlardı! Neden Irak’ın veya başka herhangi bir ülkenin bayrağı değil de İsrail bayrağı? Onca acı tecrübelerden sonra hâlâ anlamamakta ısrar ediyorlar. Ortadoğu’da pişirilmekte olan aş, Yahudi aşıdır, Ermeni aşıdır. Kürtler bu aşlar için yalnızca tuz ve biberdir. Türkiye’nin bağımsız olmasını istemeyen, Kürtlerin mi bağımsız olmasını isteyecek? Güldürmeyin insanı!",https://www.hurriyet.com.tr/yazarlar/fuat-bol/turkiye-guclendikce-42390834
Fuat Bol,Ya yanımızdasınız ya karşımızda,"Ocak 20, 2024 06:29","Osmanlıdan koparıp Araplara kurdurdukları devletçiklere hiçbir zaman gerçek devlet gözüyle bakmadılar. Zaten onların da devlet olma gibi bir dertleri olmadı. Emperyalistlerin mabatlarına kene gibi yapışıp, alçak sürünmeyi yeğlediler ve işin tuhafı bu durumu devlet olmak zannettiler. Bir avuç İsrailliye yenilmenin zilleti içinde yaşadılar. Sonunda, kendilerine göre kurtuluşu nerede buldular dersiniz? İsrail’le ittifak yapıp, Filistinlileri inkâr etmekle kurtuluşa ereceklerini zannettiler (İbrahimi antlaşmalar). Halbuki daha sıra Filistin’e gelmeden birçoğunun tacı-tahtı başlarına yıkıldı, ülkeleri paramparça edildi. Artık ne Saddam’ın Irak’ından ne Kaddafi’nin Libya’sından ne de Hafız Esed’in Suriye’sinden, devlet olarak bahsedilemiyor. Zira her birinin yerinde yeller esiyor! Paramparça ettikleri bu devletçiklerde, yine kendilerinin kurup, geliştirdikleri terör örgütleri kol geziyor. Vaktiyle Arapların böğrüne hançer misali sapladıkları İsrail devleti, emperyalistlerin gökte arayıp yerde buldukları bir maniveladır. Onu bir maden gibi işletip; kazan-kazan metoduyla emellerini gerçekleştiriyorlar. Artık İsrail mi Batılıları kullanıyor, Batılılar mı İsrail’i kullanıyor; daha açık ifadesiyle bu bilek güreşinden kimlerin galip çıkacağı şimdilik meçhul. Emperyalistlerin değirmenine su taşımaktan başka bir fonksiyonları olmayan terör örgütleri, Hasan Sabbah’ın uyuşturulmuş fedaileri misali hayali-yalancı bir cennet vadiyle kandırılıp kullanılmaktalar. Halbuki aynı emperyalist güçler, dün de Suriye, Irak, Lübnan, Libya ve daha nice devletler (!) kurmuştu! Hani nerede o devletler?! Kuzey Irak’ta kurdurulan bölgesel yönetim devlet mi? Kurdurulan ve bundan böyle kurdurulmaya çalışılan tüm devletçikler, gerçekte birer aparat, Büyük İsrail için oluşturulmuş kantonlar olacak. On sene önceki Ortadoğu coğrafyasına bakın, bir de bu günkü haritaya bakın; bir on sene sonraki haritada hâlâ kendi devletçiğinizi görmeyi hayal ediyorsanız, size sözümüz yok. Zira burnunun önünü göremeyene, görmek istemeyene yol tarifi yapılmaz. Yukarıda zikredilen devletçiklerde yaşayan insanlara bakın, bir gün olsun huzurla, istikrarla, barışla ve güvenle yaşayabildiler mi; yaşayabiliyorlar mı? Emperyalizmin kurguladığı büyük resmin hedefinde iki devlet var; Türkiye ve İran. Bölgesel kurtuluş, bölge ülkelerinin el ele verip, hep birlikte emperyalizme karşı direnmelerine bağlı. Bunun için de birbirlerine güvenmeleri ve özellikle birbirlerinin kuyularını kazmamaları şarttır. Türkiye Cumhurbaşkanı bu gerçeği görerek, dosta-düşmana hakikati haykırdı: Ya bizimlesiniz ya karşımızda! Burada aklını başına alan ve gereğini yapan (Türkiye ile el ele veren) kurtulacak, aklını kiraya verip, emperyalizme uşaklığa devam eden kim ya da kimler varsa silinip gidecektir.",https://www.hurriyet.com.tr/yazarlar/fuat-bol/ya-yanimizdasiniz-ya-karsimizda-42393456
Fuat Bol,Asıl teröristler içeride,"Ocak 17, 2024 06:29","Dışarıdaki malum düşmanlar da bu içimizdekilerden güç-kuvvet ve cesaret alarak melanetlerini icra edebiliyorlar. Attilâ İlhan vaktiyle “Bu ülkede yaşayan hainlerin oranı % 10 mesabesindedir” deyince hem hop oturup hop kalkmış hem de doğrusu bu kadar büyük bir oranı çok abartılı bulmuştuk. Meğerse az bile söylemiş! Sınır ötesinden şehit haberi geldikçe sevinenler var ve üstelik alçakça bu yaklaşımlarını gizlemeden söyleyebiliyorlar. Dikkat ediyoruz da bu ülkenin hainleri hep okumuş, yazmış, kariyer yapmış ya da üst düzey görevlerde bulunmuş anlı-sanlı bürokratlardan çıkıyor. Ne zaman bir şehit haberi gelse kendilerini ve hadlerini bilmez birileri derhal terör uzmanı kesiliveriyorlar. Utanmadan o televizyon senin, bu televizyon benim diyerek ellerindeki sopalarla ekranlarda arzı endam ediyorlar. Kırk yıldır o bölgeleri hallaç pamuğu gibi atan, her karış toprağında ter döken ve dağlardaki tüm mağaraları teröristlere dar eden kurmay aklı bilmiyor da bu hadsizler biliyor; öyle mi? Bu denli nadanlar arasında bir de önceki asırdan kalmış asker eskileri var; onlar da Erdoğan’a, hükümetine ve yakınlarına kin kusmak için şehit haberlerini adeta dört gözle bekliyorlar. Bir kısım siyaset bezirgânı da bu durumu seçimler için malzeme olarak kullanmaya kalkıyor. Utanmaz eski bir bürokrat, “Şehitler verilirken Bayraktar’ın SİHAları neredeydi?” diyor. Bir kısım arlanmaz ise, “Sınırlarımızın ötesinde ne işimiz var?” diyor. Ya şu CHP’ye ne demeli? İmamoğlu’nun narına yanarak, DEM’in alametine binip hızla kıyamete doğru gidiyorlar. Bölücü partiyi küstürmemek için siyasi partilerin ortak deklarasyonunu imzalamıyorlar. Onların hatırına sınır ötesi harekâtlara ‘evet’ demiyorlar. Dahası DEM yetkilileri ile yaptıkları gizli pazarlıklarda bölücü başının serbest bırakılmasını tartışıyorlar. Nasıl olsa hepsinin arkasında kapı gibi Anayasa Mahkemesi var; boş buldukları meydanda istedikleri gibi çalıp oynuyorlar! Asıl millet 31 Mart’taki seçimlerde kendileriyle çalıp oynayacak, lakin farkında değiller. Bayraktarların İHA’larına, SİHA’larına laf etmek tek kelime ile FETÖ ve PKK ağzıdır. Zira onlara dünyayı dar ediyorlar. İçerideki soysuzlara ne oluyor? O İHA’lar, SİHA’lar sayesinde teröristler yurtiçinde eylem yapamıyor; düşman sınırımızın ötesinde görülüp imha edilebiliyor. Demek ki neymiş; düşman sınırlarımızdan giremiyor, sınır ötesinde görülüp imha ediliyor. Yani kendi inlerinde vuruluyorlar. Mehmetçik sınır ötesinde olmasa, terörist eylemini bu kez İstanbul’da Ankara’da yapacak! Bunu mu istiyorlar?",https://www.hurriyet.com.tr/yazarlar/fuat-bol/asil-teroristler-iceride-42391871
Fuat Bol,Bu ülke yolda bulunmadı,"Ocak 03, 2024 06:29","Zira bu ülke yolda bulunmadı. Her karış toprağı şehit kanıyla yoğrulmuş bu aziz vatanda, hiç kimse bu ülkenin dinamikleriyle oynayamaz; milli birliği ve bütünlüğü bozucu sözleri edemez, eylemde bulunamaz. Bu ülke 40 yıldır terörle boğuşuyor; varını yoğunu terörle mücadelede harcıyor. Başta PKK olmak üzere, boğuşmakta olduğumuz tüm terör örgütleri gerçekte buzdağının görünen kısmı; asıl savaşı, bu örgütlerin hamileri olan sözde dost ve müttefik ülkelerle yapmaktayız. Bunların başında da ABD, İngiltere, Almanya ve Fransa gelmektedir. Dikkat edilirse, düşman asıl gücünü içimizdeki dağınıklıktan; kimilerinin aymazlığından kimilerinin de bilerek veya bilmeyerek hainliğinden almaktadır. Kurucu parti olmakla övünen şu CHP’nin aymazlığına bakar mısınız? Üç-beş belediye başkanlığı elde etmek için terör örgütünün Meclis’teki uzantısıyla gizli pazarlıklara girişiyor. Tezkerelere ‘hayır’ diyor ve bütün partilerin terörü kınayan ortak bildirisine bölücü parti ile birlikte imza atmıyor. Müstakil olarak yayınladıkları bildiride ise terör örgütü PKK/YPG/PYD’nin ismini yazamıyor. İçimizdeki bu denli dağınıklık, gaflet ve aymazlık elbette ki terör örgütlerinin ve onların içerideki uzantılarının küstahlıklarını artırıyor. Nitekim son ismi DEM olan bu partinin ‘Gençlik Meclisi 1. Kongresi’nde ne kadar rezalet varsa hepsi sergilendi. Barkovizyonda, hapisteki bebek katiline övgüler düzüldü, PKK lehine sloganlar atıldı, PKK paçavraları sallandırıldı ve daha önemlisi PKK leşleri için saygı duruşu yapıldı. Şimdi sorarım size; dünyanın neresinde ‘yol geçen hanını andıran’ böyle bir ülke vardır? Bütün bu kepazelikler sergilenirken Anayasa Mahkemesi ne yapmaktadır? Elli bin kez kapatılmayı hak eden bu partiyi neden kapatmıyor? Anayasa Mahkemesi de bütün mahkemeler gibi Türk milleti adına karar vermiyor mu? Milletimizden kesilen vergilerle böyle bir partiye Hazine yardımı yapılıyor ve bu partiye mensup milletvekillerine TBMM’den maaşlar ödeniyor. Böyle bir demokrasi anlayışı dünyanın neresinde vardır? Dünyanın en gelişmiş demokrasilerinde bile böyle bir partinin varlığına asla müsaade edilmez. Değil bölücü başına methiyeler düzmek, onun adını anan ağızlar yırtılır. Dokunulmazlık zırhına bürünen bu milletvekilleri, haklarında yazıp-çizen ve konuşup hadlerini bildiren birçok gazeteci arkadaşımızı mahkemelere verip tazminat ödemeye mahkûm ettiriyorlar. Belli ki bunlar, yandaşlarıyla birlikte meydanı boş buldular ve istedikleri gibi at koşturuyorlar. Ama yağma yok; hiç kimse bu milletin sabrını denemesin. Sabrın da bir sınırı var. Kürt kardeşlerimiz daha az eşittir hezeyanında bulunan CHP Genel Başkanı Özgür Özel, güya sözlerine açıklık getirdi. Bölücü partiye şirin görünmek için battıkça batıyor. Neymiş efendim; Kürt halkı kendilerine belediye başkanı seçemiyormuş, seçtikleri görevden alınıp yerlerine kayyumlar atanıyormuş. Buymuş onların daha az eşit olmalarının nedeni, iyi mi? Belli ki bunun aklı bir yerlere kaçmış; öyle bilinen cinsten akıl tutulması falan değil. Resmen sırra kadem basmış. Yahu Anayasa ve kanunlar çerçevesinde görev yapan hangi belediye başkanı görevinden alındı? Bir tek kişi gösterebilir misiniz? Görevden alınanların hepsi dağ kadrosuna taşeronluk yapan, kanun ve hukuk tanımaz kişiler. Asıl bu tipleri görevde tutmak suçtur. O hendekleri belediyelere ait iş makinaları açtı ve o izinleri ve hatta emirleri mahut belediye başkanları verdi. Onları temizlemek için 800’e yakın şehit verdik. Özgür Özel, sen nerede yaşıyorsun? Kimlerin kayığına bindiğinin farkında mısın? Bekleyin, asıl millet sizi seçimlerde imamın kayığına bindirecek!",https://www.hurriyet.com.tr/yazarlar/fuat-bol/bu-ulke-yolda-bulunmadi-42385201
Fuat Bol,Türkiye ekseni,"Ocak 13, 2024 06:29","Yani demek istiyorlar ki, AK Parti iktidarlarından önceki yıllarda Türkiye’nin ekseni sağlamdı, güvenlikliydi; AK Parti’nin politikaları yüzünden ülkemiz eksenini kaybetti ve dolayısıyla güvensiz bir ülke halini geldi. Bir kere; AK Parti iktidarlarından önce Türkiye’nin kendi ekseni yoktu; zira ABD eksenli bir dünyanın ‘zoraki’ uydusu yapılmıştı. Bu durum, 1945 yılından beri devam etmekteydi. Gelip geçen onca sivil ve askeri yönetimlerin hiç birisi, bu sargıdan çıkmadı/çıkamadı. Adnan Menderes, Türkiye’yi ‘Küçük Amerika’ yapacaktı, çok geçmeden kazın ayağının öyle olmadığını gördü. ABD’den istediği krediyi alamayınca Sovyet Rusya’ya yöneldi. Ve tabiatıyla son gidişi oldu; iktidarı başına yıkıldı ve dar ağacında sallandırıldı. Suçu, ABD yörüngesinden, bir anlığına çıkmaya teşebbüs etmekti. Menderes’le başlayan bu trajik serüven, gelip geçen tüm başbakanlar boyunca devam etmiştir. İnönü, Demirel, Ecevit, Erbakan, Özal, Çiller ve Erdoğan ABD’ye rağmen yapmak istedikleri karşısında bedel ödemek zorunda kalmış ve hemen hepsi iktidardan uzaklaştırılmışlardır. ABD’ye göre Türkiye’nin en güzel yönetimi, kendilerinin ‘Bizim çocuklar başardı’ dedikleri askeri darbe yönetimleridir. Zira bir tek General Kenan Evren’le, tüm bir ülke, bütün kurum ve kuruluşlarıyla sütliman bir şekilde idare edilmektedir. Tüm bu başbakanlar arasında, en çetin ceviz çıkan ve en uzun süre ABD’ye direnebilen başbakan/cumhurbaşkanı Erdoğan oldu. Erdoğan’a karşı da onca darbe teşebbüsü yapıldı ve sayısız suikastlar düzenlendi. Sayın Erdoğan, kendini ve ülkesini bu sargıdan nasıl kurtardı biliyor musunuz? Allah’ın yardımı ve milletin desteği yanında, Türkiye’ye kendi eksenini kurdurarak. Diğer bir ifadeyle, Türkiye’yi ‘uydu’ olmaktan çıkarıp, ‘Tam bağımsız ülke’ haline getirmesiyle. Bunun da gerek şartı, güçlenerek, ‘Yeniden Büyük Türkiye’nin kurulmasıdır. Muhalefet bilmese de ve hatta anlamasa da ABD, Rusya, AB ve hatta Ermenistan çok iyi biliyor ve anlıyor! Muhalefet anlamamakta ısrar edecek ama biz yine de şu kadarcık bir kopya vermekle yetinelim. Vesayet dönemindeki MİT Müsteşarı kendini, ‘CIA’nin istasyon şefi’ olarak görürken; bugünkü MİT, İsrail’in MOSSAD’ının düzinelerle ajanını yakalayıp sigaya çekebiliyor. Ve bir türlü anlayamadıkları Erdoğan ise, ‘Bu daha başlangıç!’ diyebiliyor. Neyin mi başlangıcı? Hâlâ mı anlamadınız? Türkiye ekseni!",https://www.hurriyet.com.tr/yazarlar/fuat-bol/turkiye-ekseni-42389988
Fuat Bol,Devlet aklı,"Ocak 06, 2024 06:29","Onların arasında bulunan Osmanlı Devleti (Devlet-i Âliyye) adaleti temsil etmesi yönüyle, denge unsuru idi. Osmanlı’nın inkırazından (çökme-dağılma) sonra meydan yeri, sömürgeci sırtlanlara ve çakallara kaldı. Dolayısıyla devlet aklı da sırra kadem bastı! Ondan sonra, 2. bir cihan savaşı yapılmasına rağmen, dünyaya huzur gelmedi; gelmez de. Nasıl gelsin ki, gidilen yol, takip edilen siyaset ‘parçala, yönet ve yut!’ yönündedir. Başta ABD olmak üzere tüm emperyal güçler, dünyayı ‘kontrollü kaos’ yöntemiyle yönetmektedirler. Şairin, yerinde ifade ettiği gibi: ‘Böyle gecenin, hayır umulur mu sabahında?’ Ama görünen o ki, çıkartılan kaoslar, kontrolden çıkacağa benziyor. Bu durumun tipik örneğini İsrail’in Gazze’ye olan soykırımında görmekteyiz. Kana susamış Netanyahu, boğulacağı kanda, önce bölge insanını ve bilahare de tüm insanlığı boğmak istiyor! Bundan dolayı da dur durak bilmiyor ve daha önemlisi, savaşı bölgeye yayarak Üçüncü Dünya Savaşı’nın fitilini ateşlemek istiyor. İsrail’in, Lübnan’ın başkenti Beyrut’a saldırıp oradaki HAMAS mensuplarını öldürmesi olayı, orada hâkim olan Hizbullah’a rağmen yapıldı. Havadan yapılan bu operasyonla hem Hizbullah örgütü hem Lübnan hükümeti ve hem de İran tahrik edildi ve edilmeye devam ediliyor. Nitekim Netanyahu, Lübnan’ın savaşa girmesini dört gözle beklemektedir. Yemen’deki İran yanlısı örgütlerinin, Kızıldeniz ticaret yolunu taciz etmeleri, başta ABD ve AB ülkeleriyle tüm bölge ülkelerini, ister istemez olayın içine sokmaktadır. Perde gerisinden kukla oynatan İran’da vuku bulan patlamalar ve onlarca kişinin öldürülmesi; İran’a ayağını denk al mesajından başka bir şey değildir. Diğer bir ifade ile İran’a otur oturduğun yerde denmek isteniyor. Çünkü İran’a çok yüz verildi; o da tüm Körfez ülkeleriyle birlikte Yemen’e yayıldı. Burada en pis oyunu bizzat ABD oynadı ve aynı şekilde oynamaya devam ediyor. Bölgemizde palazlandırdığı devlet ve terör örgütleriyle karışıklık çıkartıp parsayı toplamak istiyor. Bu cümleden olarak; PKK/YPG/PYD’yi Türkiye’nin üzerine, İsrail’i Gazze’ye saldırtıyor. Malum. ABD, Irak’tan çekilirken, burayı kendi eliyle İran’a teslim etti. İran, ABD’nin kontrolünde olamasa, ne Irak’ı ona teslim ederdi ve ne de onun öylesine yayılmacılığına göz yumardı! ABD, teşvik ettiği İran yayılmacılığından hep bir Sünni-Şii savaşı bekledi lakin Türkiye’nin devlet aklı sayesinde avucunu yaladı. Şimdi de kontrolden çıkmak isteyen Netanyahu’yu dizginlemek ve savaşı bölgeye yaymaması için uğraşıyor. Zira ABD çok iyi biliyor ki, İran’ın veya başka bir ülkenin savaşa girmesi, ister istemez ABD’yi de ateşe atacaktır. ABD’nin mi İsrail’i, İsrail’in mi ABD’yi idare ettiğini, malum savaşın yayılıp yayılmamasında göreceğiz! Her ne görsek de, bunun hayra yorulamayacağı apaçık ortadadır.",https://www.hurriyet.com.tr/yazarlar/fuat-bol/devlet-akli-42386653
Fuat Bol,Aranan kan bulundu,"Ocak 10, 2024 06:29","Genç, dinamik, mesaisinde gecesi gündüzü olmayan, işinin ehli, halkın adamı olan Sayın Murat Kurum İstanbul için ‘acil’ kaydıyla aranan kandı ve o kan, nihayet bulundu. Malum, İstanbul’umuz kelimenin tam anlamıyla ‘fetret devri’ni yaşadı; koca beş yıl boşa harcandı. Halbuki bu mega kentin bir saniye boşa geçirecek zamanı olmamalı. İstanbul’un başına kâbus gibi çöken Ekrem İmamoğlu, göreve geldiği günden beri, İstanbul’un sorunlarının dışında her işle ilgilendi; kendi partisinin genel başkanını değiştirdi ve oraya emanetçi bir genel başkan getirtti. Bir gün olsun İstanbul Büyükşehir Başkanlığı makamını benimsemedi, felaket anlarında bile İstanbulluları yüzüstü bıraktı. Millet, karla tipiyle ölümle boğuşurken o, yabancı bir ülkenin sefiriyle Boğaz’da balık sefasındaydı. İstanbul doğal felaketi yaşarken o, Bodrum’da tatildeydi ve lütfedip tatilini kesip, şehre dönmedi, adeta İstanbullulara ‘Ne haliniz varsa görün!’ demek istedi. İstanbul’a değil yeni bir proje yapmak, AK Parti döneminde başlamış projeleri bile durdurdu; devam eden metro inşaatlarının girişlerini molozlarla doldurdu. İstanbul’un en hayati konusu olan ve halkı can ve mal güvenliği bakımından direkt ilgilendiren kentsel dönüşüm projelerini ise, ‘Rantsal dönüşüm’ diyerek engelledi. Ekrem İmamoğlu’na rağmen kentsel dönüşüm projeleri gerçekleştiren AK Partili ilçe başkanlarını mahkemeye verdi. İstanbul’a hizmet yerine, İstanbul’a yapılmak istenen hizmetleri engellemek için çırpındı. Ona rağmen AK Partili ilçe belediyeleri Büyükşehirden çok daha fazla kentsel dönüşüm gerçekleştirdi. İstanbul’un trafiği ömür törpüsü; on dakikalık bir mesafeye bir saatte, bazen iki saatte ancak gidebiliyorsunuz. Trafiğe nefes aldırmak için, denizden olsun, karadan olsun, yer altından (tünel) olsun bir metrelik bir yol yapmayan Ekrem İmamoğlu, ne yüzle milletten oy isteyecek; doğrusu biz de merak ediyoruz. Ama dedik ya, bu makam, onun için bir hizmet alanı değil, bir sıçrama taşı konumunda. İmamoğlu, bunu tepe tepe kullandı; hizmet yerine algı oluşturarak, reklam ve propagandaya milyarlar harcayarak, İstanbul’un ve İstanbulluların beş senesini ziyan etti. Dolayısıyla Sayın Murat Kurum’un işi kolay değil. İstanbul’un yerel yönetimi, merkezi idareyle el ele vererek ve gece gündüz demeden çalışarak, bu mega kentin sorunlarının altından kalkılabilir. Sayın Kurum’u, Türkiye, ‘kötü gün dostu’ olarak tanıyor. Depremlerde, sel felaketlerinde, yangınlarda sergilediği olağanüstü performansla kendisini tanıyor ve güveniyoruz. Şimdi top İstanbullularda; hizmette sıfır lakin algıda şampiyon olan İmamoğlu mu diyecek yoksa eserleri ortada olan gerçek bir hizmet insanı olan Kurum’u mu seçecek? Şahsi kanaatimi söylüyorum; İstanbullu, Kurum diyecek ve onu bir daha asla bırakmayacak, tıpkı Sayın Erdoğan’ı bırakmadığı gibi.",https://www.hurriyet.com.tr/yazarlar/fuat-bol/aranan-kan-bulundu-42388403
Fuat Bol,Nasıl unutabiliriz,"Aralık 27, 2023 06:29","Dikkat edilirse, açık ve gizli düşmanlarımız da bu iki yönden bize hücum etmektedirler. Ya içerideki birliğimizi bozmaktalar; bunun için de kardeşi kardeşe düşman etmek için nifak tohumları ekmekteler ya da çeşitli terör örgütlerini kurup, geliştirip, besleyip, eğitip, donatıp üzerimize saldırtmaktadırlar. Birliğimizi ve bütünlüğümüzü bozmak için bir imparatorluk bakiyesi olan toplumumuzun dinamikleriyle oynuyor ve böylece bizi birbirimize düşürüyorlar. Daha dün yedi düvel olarak kapımıza dikilmiş ve tüm melanetlerini kusarak, ellerinden gelen tüm vahşeti sergileyerek varlığımıza kastetmişlerdi. O ölümcül yaralar, henüz kabuk bağlamışken ve unutulmaları asla mümkün değilken... Bugün de aynı güçler (Batı), bizimle sözde aynı ittifak içinde gözükmelerine rağmen envai çeşit düşmanlıklarını sergilemek için ellerinden geleni artlarına koymuyorlar. Batı, 40 yıldır PKK/YPG/PYD’yi başımıza bela etti. Daha yeni, 12 civanmerdin acısıyla yüreklerimiz dağlandı, kınalı kuzularımız şehadet şerbetini tattı. Anne karnındaki yavrularını babasız bırakarak sonsuzluğa uçtular. Alemlerin övüncü olan sevgililer sevgilisine komşu oldular. Cennet nimetleri kendilerine afiyet olsun; Rabb’im aynı şehadeti bizlere de nasip eylesin. Amin. Siz, Türkiye’nin, sadece PKK diye bir örgütle mücadele ettiğini mi zannediyorsunuz? Türkiye; ABD, Fransa, İngiltere başta olmak üzere asıl İsrail’le savaşıyor. Zira bizim güneyimizde kurulmak istenen Kürdistan, gerçekte küçük İsrail olacaktır. Bundan dolayıdır ki, Anadolu’nun (Ankara) savunma hattı Kudüs’ten başlar. Allah saklasın Kudüs, Gazze düşer ise sıra Türkiye’ye gelecektir. Nitekim Gazze’deki İsrail vahşetinin yansımalarını hem sınırımızın dışındaki terör olaylarında ve hem de içerideki çeşitli provokasyonlarda görmekteyiz! İsrail’in peşinde olduğu sözde kutsal topraklar, Nil ile Fırat nehirleri arasındaki sahayı (Türkiye’nin büyükçe bir kısmı dahil) kapsamaktadır. Lübnan, Ürdün, Suriye, Irak ve Körfez’deki kabile devletçikleri hayali devletler olup, sınırları cetvelle çizilmiştir. O cetveli ve pergeli tutan el, bugün da anılan tüm bölgeyi paramparça edip İsrail’e lokmalar halinde sunmaktadır. Yani Türkiye, Suriye’nin ve Irak’ın kuzeylerinde askeri harekâtlar yapıyor ve konuşlanıyorsa, bu siperler gerçekte Batı ülkelerine ve İsrail’e karşı yapılmaktadır. Ama gelin ve görün ki, içimizde devşirilmiş kimi aklıevveller; “Suriye’de, Libya’da ne işimiz var?” diyebiliyor Aynı aymazlar, İsrail’e taşeronluk yapan PKK/YPG/PYD’nin siyasi yansıması olan içimizdeki bölücü partiyle ortak hareket edebiliyor. Bu cümleden olarak, sınır ötesine yapılacak askeri harekât tezkerelerine ‘Hayır’ diyebiliyorlar. Utanmadan da şehit cenazesinde bir gözüküp soluğu bölücü partinin kapısında alabiliyorlar. Askerimizi şehit eden PKK/YPG/PYD terör örgütlerine silah ve mühimmatı verip lojistik sağlayan ülkelerin başında ABD gelmektedir. Şimdilik ABD ile elense (peşrev) faslındayız, asıl dananın kuyruğu oyun kızışınca kopacak! O kuyrukla beraber kıyamet de kopar mı dersiniz?",https://www.hurriyet.com.tr/yazarlar/fuat-bol/nasil-unutabiliriz-42382153
Fuat Bol,İnsanlık öldü,"Ocak 01, 2024 06:29","Üstün zekâsı sayesinde en acımasız canavarlardan çok daha vahşileşti ve daha korkunç bir hal aldı. Yabani hayvanların en tehlikelisi, günümüz insanın yanında kuzu kalır. Televizyonda haberleri izlerken, ekranda gösterilen Doğu Akdeniz’de, İsrail’in hemen yanı başında konuşlanan savaş gemilerinde dalgalanan ABD, İngiltere, Almanya ve Fransa devletlerinin bayraklarını gördükçe insanlığımdan utanıyorum. Ve kendi kendime: ‘Ya bunlar insan değil ya ben insan değilim’, diyorum. Ve eğer bunlar insan sayılacaksa, olmaz olsun ve yerin dibine batsın o insanlık! Savunmasız bir ceylan yavrusunun etrafını, kanlar sızan dişleriyle çevreleyen bu sırtlan sürüsü; bir de utanmadan, dünyaya insan hakları, hak hukuk dersleri vermeye kalkışıyor. Bütün bu zorba takımına söylenecek tek şey: Siz önce insan olun, ondan sonra insanlık dersi vermeye yeltenin! Meğer, güneş kaybolup ortalık kararınca, Hak gidip batıl gelince, mazlumların hamisi ve sığınağı Türkler gidip İngiliz, Amerikalı ve diğerleri gelince meydan yeri insan görünümlü en vahşi canavar sürülerine kalırmış. Erler gidince, er meydanını canavar sürüleri doldururmuş. Topkapı Sarayı’ndaki Adalet Kulesi’nin ışıklarına zift dökülüp söndürülünce, dünyanın dört bir yanında zulüm ayyuka çıkarmış. Bugün tüm dünyanın gözleri önünde sergilenen Evangelist destekli Siyonist vahşetinin bir benzeri tarihte görülmemiştir. İnsanoğlunun geliştirdiği en ölümcül, kan kusan silahlarla kundaktaki bebekler, kadınlar, çocuklar ve masum siviller, kitleler halinde katlediliyor. Hem de sokak sokak, mahalle mahalle yerleşim yerleri yer ile yeksan ediliyor. Hani savaşın hukuku vardı? Hani hastanelere, okullara, kadınlara, çocuklara, bebeklere dokunulmazdı? Küvözdeki bebekleri top ateşiyle paramparça eden bir zihniyetle karşı karşıyayız. Hangi insanlıktan bahsediyoruz? Bunlar, birbirlerinin canlarına musallat olan hayvanlar kadar bile olamazlar. Zira en vahşi hayvan bile sürüden birini avlar ve onunla yetinir. Bu insan müsveddeleri ise, kendilerinden olmayan insanların köklerini kazımak, nam ve nişanlarını dünyadan silmek için saldırıyor. İşlenen bu en adi ve soysuz cinayetler karşısında hiç kimse masum değil. Çin de değil, Rusya da değil. Zira onlar da bu haksızlık karşısında susup şeytan olmayı yeğlediler. Lal kesilen tüm dünya ülkeleri, bana dokunmayan yılan bin yaşasın diyerek gününü gün etmenin derdinde. Bu zulme dur denmezse, en kısa zamanda sıra diğer ülkelere gelecek ve bu katliam, önce bölgesel ve ardından küresel boyutlara erişecek. Yılanın başı küçükken ezilmezse, yarın ejderha halini alıp herkesi yutar hale gelecek. Ve o zaman eyvah para etmeyecek! Evet; bugün değilse ne zaman? İnsanlık öldüğüne göre, belli ki hiçbir zaman!",https://www.hurriyet.com.tr/yazarlar/fuat-bol/insanlik-oldu-42384383
Fuat Bol,Utanmak lazım ama,"Aralık 13, 2023 06:29","Utanma duygusunu sergileyebilmek için evvel emirde insan olmak ve insani meziyetleri (özellik) taşımak lazım. Gazze’de sergilenen kepazelik ve alçaklık neye benziyor biliyor musunuz? Mahallede çocukluk aşklarını kalplerinde, tohumdan tomurcuk haline getirip çağıldatarak büyüyen, birbirine sevdalı iki genç vardır. Kavuşacakları günü iple çeken kara sevdalı bu çifte musallat olan, bir de mahallenin belalısı, ırz düşmanı ve gaspçı olan bir diğeri ve onun aveneleri vardır. Belalı, kızı onca sıkıştırmasına ve tehdit etmesine rağmen sevdasından vaz geçiremeyince gözünü erkek sevgiliye diker. Yandaşları olan mahallenin zibidilerini, sevdalı gencin başına toplar. Ellerini arkadan bağladıkları genci, zibidilerden birine (belalının habis ruhlu ikizi) öldüresiye dövdürürler. Kan revan içinde kalan genci seyreden etrafındaki belalı ve aveneleri kahkahalar içinde bu kepazeliği izler. Onca tehdit, darp ve işkenceye rağmen, genci sevdasından vazgeçiremezler. Zira genç, sevgilisine ölümüne aşıktır ve ölümlerden ölüm beğenmek onun için vız gelir tırıs gider. Ölümle ölümsüzlüğü tatsa da dilinde sevgilisinin ismi, kalbinde onun sevgisiyle sonsuzluğa uçar. Bu hikâyede mahallenin belalısı, ırz düşmanı gaspçı ABD, onun habis ruhlu ikizi İsrail, avaneleri zibidiler ise İngiltere, Fransa, Almanya, İtalya vb., karasevdalı genç Filistinli ve uğruna can verilen sevgili ise, Kudüs’ün dahil olduğu mukaddes Filistin topraklarıdır. Filistinli onca göz yaşı döküp kan akıtmasına ve ölümlerden ölüm beğenip Hakk’a (Gerçek Sevgiliye) yürümesine rağmen sevgiliden (vatan toprağından) ayrılmıyor, onu terk etmiyor; onun bağrında ölümsüzlüğe (şehadete) yürüyor. Filistin insanı çoluk çocuğuyla, bebeği, genci ve yaşlısıyla, kadını ve erkeğiyle bir bütün olarak ‘Yahya’ (Yaşar) ismiyle müsemmadır. Zira ölüme meydan okuyan Yahya’nın (Yaşar) (lar), önünde sonunda ölümü öldürmesi mukadderdir. (Kıyametin kopmasından sonra bütün canlıların ölümü tatması ve en son kalan ölümü de Allahü tealanın emriyle Yahya Peygamberin (aleyhisselam) öldürmesi...) Görülüyor ki, emperyalistlerin oluşturdukları dünya düzeninde zulmün envayi çeşidi alkışlanırken, zalimler baş tacı ediliyor. Allah’tan halklar, yönetimleri ile aynı düşünmüyor; onlar, insanlık bütünüyle ölmedi dercesine Filistinli mazlumların yanında yer alıyor ve dünyanın dört bir yanında, zalim İsrail’e ve onun yanında yer alan kendi yönetimlerine karşı yürüyor ve hakkı haykırıyorlar. Bu düzenin (düzensizliğin-kaosun) yürümeyeceği aşikârdır. Ve bu dünya yeni bir uyanışa ve kuruluşa gebedir. Bu doğumun sancıları çekiliyor Filistin’de, Irak’ta, Suriye’de, Arakan’da, Afganistan’da, Türkistan’da, Ukrayna’da ve dünya üzerindeki tüm mazlum coğrafyalarında. İsrail ve yandaşları, sivil katliama giriştiği ve buna seyirci kalındığı an kaybetti. Zira ölümsüzlüğü tadan o parçalanmış masum bebeklerin kanı asla yerde kalmaz. Ve; zulüm asla payidar olmaz! Zira ölümü öldüren Yaşar’lar asla bitmeyecek ve canilere cinayetlerinin hesabını er ya da geç ama mutlaka soracaktır. Selam olsun Filistin direnişçisi şanlı Yahya’lara (Yaşar)lara! Ölümden korkmayan ve ölümü öldürecek şanlı yiğitlere binlerce selam olsun!",https://www.hurriyet.com.tr/yazarlar/fuat-bol/utanmak-lazim-ama-42375157
Fuat Bol,Ödünç milletvekilliği,"Aralık 23, 2023 06:29","Çünkü DSP’den milletvekili seçilmesine rağmen bir ay içinde üç parti değiştirmiş (ANAP, DYP ve MHP), en sonunda bununla da yetinmeyerek DTP’ye katılmıştı. Siyaset pazarı müşterisiz kalmıyor; dün olduğu gibi, bugün de ödünç milletvekilliği furyası var, yarın da olacak. Önce CHP ile İYİ Parti arasında başlatılan bu absürt durum, şimdi de CHP ile Saadet Partisi arasında yaşanır oldu. Saadet Partisi’nin Meclis’te toplam 20 milletvekili oldu (Gelecek Partisi’yle birleşerek), böylece grup kurabildiler. Bir milletvekilleri Genel Kurul’da ölünce, sayıları 19’a düştü ve grup olmaktan çıktılar. Karamollaoğlu’nun talebi üzerine Özgür Özel, CHP’den seçilmiş bir milletvekilini (Kütahya mv. Ali Fazıl Kasap) ‘ödünç’ olarak verdi. Ödünç verilirken şu ifade kullanıldı: “Bütçe görüşmeleri süresince verilmiştir.” Akılları sıra muhalefetin sesinin kısılmaması için yapılmıştı. Zira Meclis’te grubu bulunan her bir partiye ayrı söz hakkı düşüyor. CHP bu transferi gerçekleştirmekle, kendilerinin yapamadığını Saadet Partililerin yapmasını istiyor. Daha açık ifadesiyle Erdoğan’ı ve hükümetini, onun eski arkadaşlarının yerden yere vurmalarını istiyor. CHP’liler o kadarını beceremiyorlar. Zira Saadet Partililer malum ‘ölümüne’ Erdoğan muhalefeti yapıyorlar! Saadet Partililerdeki Erdoğan kinine, mal bulmuş mağribi gibi sarılan CHP, bu aşağılık duygu halini adeta maden gibi işleterek doruğa çıkarıyor ve onlar (eski dava arkadaşları) birbirlerini yerlerken CHP’liler avuçlarını ovuşturuyor. Hani bu milletvekillerinin davaları vardı; onu vaat ederek milletten oy almışlardı? Bilindiği üzere Saadet Partisi, geleneği itibarıyla CHP düşmanlığıyla milletten oy alarak palazlandı ve bugünlere geldi. O CHP ki, başörtüsünün okullarda yasaklanması için Anayasa Mahkemesi’nde dava açıyor ve yasaklama kararı çıkarıyordu. O CHP ki Taksim’e cami yapılmasına karşı çıkıyor, ilkokul çağındaki çocukların Kuran kurslarına gitmesini, Orta Çağ’ın karanlığı olarak görüyordu. (Hâlâ daha böyle görmeye devam ediyor.)  Eski bir Millî Görüşçü olan arkadaşları Tayyip Erdoğan, Erbakan’ın tüm hayallerini -ki bunların hepsine CHP karşı çıktı- bir bir gerçekleştirdi.  Erbakan’ın en büyük hayali Ayasofya’yı ibadete açmaktı. Erdoğan bunu gerçekleştirdi. Erbakan’ın devamıyız diyenler (başta Karamollaoğlu) değil namaz kılmak için, turistik ziyaret için bile Ayasofya’ya gitmedi. İnsan ister istemez merak ediyor, bunlar hangi davanın insanı? Elbette dava insanıdırlar, lakin Erbakan’ın davasının insanı olmadıkları belli. İnsan olan davasından bu kadar savrulabilir mi? CHP Genel Başkanı’nın cumhurbaşkanlığına adaylığı, bir kandil akşamında Saadet Partisi Genel Merkezi’nde dualar eşliğinde ilan edildi. O CHP Genel Başkanı ki, başörtüsüne muhatabının ‘Sadece bir çuldur o’ sözüne eşlik ederek, ‘Bir metrekarelik bez parçası’dır demektedir.  Şu anki CHP Genel Başkanı olan Özgür Özel ise, “Diyanet, okul öncesi eğitim kurumları kuruyor; bir Orta Çağ zihniyetine yönelmenin, bunu kurumsallaştırmaya çalışmanın ne bu Cumhuriyet’e faydası var ne bu millete faydası var ne de anayasaya uygundur” diyor. Karamollaoğlu, Davutoğlu ve partinin televizyon çığırtkanı Bülent Efendi, işbirliği içinde oldukları bu Özgür Özel ve CHP ile el ele vererek Anayasa Mahkemesi’ne başvursunlar. Küçük çocukların Kuran’ı Kerim öğrenmesine yasak talep etsinler. Milletvekili sayıları tutuyor ve ayrıca bu durum kendilerine yakışıyor!",https://www.hurriyet.com.tr/yazarlar/fuat-bol/odunc-milletvekilligi-42380318
Fuat Bol,Yalan ve iftira kumkumaları,"Aralık 30, 2023 06:29","Doğrularla bir şey yapamayacaklarını anlayınca, bu kez yalana ve iftiraya sarıldılar. Öyle ya yalandan kim ölmüştü? Yapılan araştırmalarda, sosyal medyada yalan haberlerin, 6 kat daha fazla yayıldığını gördüklerinde, yalancılara ve iftiracılara gün doğdu. Allah’tan korkmaz, kuldan utanmaz bu aşağılık mahluklar, özellikle Sayın Erdoğan’ın aile bireylerine yakıştırdıkları iftiraları, sosyal medyada ışık hızıyla dolaşıma soktular. Bu durumun son örneği kirli ağızlarda hâlâ sakız ediliyor. Bakın nasıl: İftiranın kaynağı Almanya’da yaşayan ve İnterpol’ün kırmızı bültenle aradığı bölücü-FETÖ karışımı Metin Cihan (asıl ismi Cihan Yücel), ‘X’ adlı sosyal medya üzerinden şöyle bir paylaşımda bulundu: ‘Cumhurbaşkanının oğlu Burak Erdoğan, sahibi olduğu gemisi ile İsrail’e sevkiyat yapıyormuş.’ İşte bu kıpkırmızı iğrenç yalana, cibilliyetleri malum birileri (gazeteci, televizyon sunucusu, siyasetçi, sosyal medya batakçıları v.b.) mal bulmuş mağribi gibi sarıldılar. İçlerindeki kin ve nefretlerini de ekleyerek ufunetlerini kustular. Kimi sosyal medya fareleri kendi çukurlarından, kimi hadsiz ve müfteri siyasetçi TBMM kürsüsünden, kimi kendini bilmez yalancı ve soytarı gazeteci ve televizyon yorumcusu da mahut yalana takla attırarak kamuoyuna sundular. Ve dediler ki: ‘Erdoğan’ın oğlu kendi gemisiyle Türkiye’den İsrail’e mühimmat taşıyor. Bunlar İsrail sevdalısıdır. Bunların elinde Gazzellilerin kanı vardır.’ Söz konusu gemilerin ortağı olan Mecit Çetinkaya benim ortaokul sıralarından beri samimi arkadaşım. (Yüz yıldan fazladır, dört nesildir denizcilikle iştigal eden, en eski Türk denizcilik firmalarından biridir.) Konuyu hem kendisinden dinledim ve hem de araştırmacı gazeteci hassasiyetiyle enine boyuna araştırdım. Konuyla ilgili tüm resmî belgeleri elde ettim ve bu yazıyı onların ışığında yazıyorum. Bahse konu geminin adı ‘Halit Yıldırım’dır. Bu gemi Yıl SHIPPING Denizcilik şirketine aittir ve sahipleri Mecit Çetinkaya ile Talat Yıldırım’dır (Talat Bey babasının ismini gemiye vermiştir). Bu gemi İsrail’e mal taşımıyor, İsrail’e boş gidiyor, İsrail’den ABD’ye (Florida) kimyevi gübre taşıyordu. Talat Yıldırım, bu gemi için almış olduğu krediyi halen Yapı ve Kredi Bankası’na ödemektedir ve banka nezdinde ipoteklidir. Savaştan önce, bu taşımacılık sözleşmesi yapılmış ve anılan taşıma (kimyevi gübre) 14 Ekim’de gerçekleşmiştir. Görüldüğü üzere; işi, İsrail’den ABD’ye gübre sevkiyatı olan bu gemi ‘Halit Yıldırım Gemisi’ ile Cumhurbaşkanı’nın oğlu Burak Erdoğan’ın bir ilgisi yoktur. Zira Burak Erdoğan’ın, Mecit Çetinkaya’nın oğlu ile ortak oldukları geminin adı ‘Sakarya’dır ve MB Denizcilik şirketine aittir. Manta Denizcilik, tüm bu gemilerin operasyonel süreçlerinin takip ve organizasyonunu yapan işletme şirketidir. Armatör firma değildir. Sakarya gemisinin de İsrail’den olan taşımalarla bir ilgisi bulunmamaktadır. Hal böyle iken, mahut müfterilerin, bunca yalan ve iftarı atarlarken hiç mi vicdanları sızlamıyor? Hiç mi Allah’tan korkmuyorlar? Bütün bu yalancı ve müfteri takımı yarın hangi yüzle Mahkeme-i Kübra’ya çıkacak ve nasıl hesap verecekler? İftiraya uğrayan hem Cumhurbaşkanı’nın ailesi ve hem de bahse konu gemilerin sahipleri, müfteriler hakkında suç duyurusunda bulundular. Adaletin bir an önce tecelli etmesi ve hakkın yerini bulması en halis temennimizdir. Ülkemizde her şey değişiyor, malum kafa ise hâlâ nato mermer nato kafa! Aynı zihniyet dün de imamın keçisi çalındığında, bu haberi; ‘İmam keçi çaldı’ diye aktarıyordu.",https://www.hurriyet.com.tr/yazarlar/fuat-bol/yalan-ve-iftira-kumkumalari-42383643
Fuat Bol,İsrail Pandora’nın kutusunu açtı,"Aralık 25, 2023 06:29","Bu denli çöküş ve çürüme, insanlara insanlıklarını unutturan, milliyetçiliği ırk temelinde algılayan Fransız İhtilali ile başladı. Bu uğursuz (meşum) günden sonra bünyelerinde çeşitli (hemen her dil, renk ve inançtan) kitleleri barındıran büyük devletler yıkılmış, bunların yerine etnisiteye dayalı onlarca devletçikler kurulmuştur. Osmanlı Devleti’nin (Devlet-i Aliye) dışındakiler yakıp, yıkıp, öldürüp, sömürmeyi amaç edinen imparatorluklardı. Devlet-i Aliye dünya üzerindeki adaletin tesisi için adeta bir denge unsuru idi., Zira Devlet-i Aliye’nin şiarı, Topkapı Sarayı’nın giriş kapısında yazılmaktaydı: ‘Yeryüzündeki tüm mazlumların hamisi ve Allahateala’nın (adaletinin) yeryüzündeki gölgesi.’ Evet bizim ecdadımız, yeryüzündeki tüm mazlumların sığınağı, barınağı, tutanağı, dayanağı idi. Bugün de gücümüz oranında aynı ideal için yaşamıyor muyuz? Bu durumun tipik örneği Kudüs’tür. Üç semavi dinin müntesipleri burada huzur içinde, asırlar boyu yaşadılar. Osmanlının çekildiği yerler, sırtlanların elinde kalırcasına tarumar edildi ve o gün bugündür kan, gözyaşı dinmedi, dinmiyor ve belli ki kıyamete kadar da dinmeyecek. İsrail’in sergilediği vahşet, adeta turnusol kâğıdı gibi tüm devletlerin içyüzünü ortaya çıkardı. İsrail’e arka çıkan, destekleyen ve yaptığı soykırıma seyirci kalan tüm devletlerin ‘zorba’ ve ‘zalim’ devletler veya zorbaların, zalimlerin uşakları oldukları görüldü. Kendi halkları bile yöneticilerinin gerçek yüzlerini görmüş oldular. Daha açık ifadesiyle, yöneticilerinin Siyonizm’in esareti altında, kendilerinin de yöneticilerinin esareti altında olduklarını fark ettiler. Bu uyanış dünyanın, böyle gelmiş ama böyle gitmeyeceğini işaret etmektedir. Zira tüm dünyanın kanalizasyonları, yerin üstünden akmaya daha fazla dayanamaz! Tüm halklar aldatılmış olduklarını ve Siyonizm’e kendi yöneticileri eliyle nasıl hizmet ettirildiklerini gördüler. Nihayet on yıllar boyu aldatılan bu halklar, kendi yönetimlerine karşı yürüyorlar. Doğulusu da Batılısı da Müslümanı da Hristiyanı da Yahudisi de dinlisi de dinsizi de yürüyor. Batı ve ABD destekli İsrail vahşeti gösterdi ki, Batı’nın tüm değerleri (insan hakları, adalet, özgürlük vb.) aldatmacadan ibarettir ve gerçekte vahşetin yaldızla kaplanmış halidir. Biz Türkler, Batı’nın gerçek yüzünü dün de görmüştük, bugün de iliklerimize kadar yaşayarak görmekteyiz. Bizler tüm bu gerçekleri haykırmamıza rağmen sesimizi kimselere duyuramadık. Zira zor oyunu bozmaktadır. Zorbaların tamtam çığlıkları tüm dünyanın ufkunu tutmuş, hak ve hakikat namına hiçbir oluşuma imkân ve ihtimal kalmamıştı. Gün, gecenin zifiri karanlığının ardından doğar. Az kaldı; mazlumların sığınağı Türkler düştükleri yerden silkinip ayağa kalkıyorlar. O kalkışla beraber dünya yeni bir güne uyanacak ve o gün tüm mazlumların eline ‘kurtuluş beratı’ verilecektir.",https://www.hurriyet.com.tr/yazarlar/fuat-bol/israil-pandoranin-kutusunu-acti-42381101
Fuat Bol,İYİ Parti’de deprem,"Aralık 18, 2023 06:29","Malum bu parti mensupları önce MHP’yi içeriden ele geçirmek istedi, başaramayınca da MHP’den ayrılıp İYİ Parti’yi kurdular. Dolasıyla İYİ Parti, milliyetçi eksene oturtularak kuruldu. Halbuki milliyetçiliğin asırlık çınarı vardı ve ona rağmen ortaya çıkacak aynı iddiadaki yapıların herhangi bir kıymeti harbiyesinin olabilmesi imkânsız gibiydi. Bu durumu en iyi bilen ise İYİ Parti Genel Başkanı Akşener’di. Bilip, dillendirmesine rağmen gereğini yapmadı, yapmak istemedi. Merkez partisi olacağız, her kesimden oy alarak bir türlü iktidara alternatif olamayan ana muhalefetin yerini alacağız iddiasıyla yola çıktı lakin dediklerinin tam tersini yaptı. En büyük hatayı, bölücü parti ile işbirliği içindeki CHP’den 15 milletvekilini ödünç almakla yaptı. Böylece yakayı CHP’ye bir kaptırdı pir kaptırdı ve bir daha o cendereden kurtulamadı. İlk düğme yanlış iliklenince hatalar zinciri sökün etti ve etmeye devam ediyor. Ve bu bedel öde öde bitmiyor, bitmeyecek gibi de gözüküyor. İktidarı kaybettiği 1950 yılından beri, kendi ayakları üzerinde durup tek başına iktidar olamayan CHP’ye gün doğmuştu. Zira onu ayakta tutacak ve iktidara taşıyacak payandalara ihtiyacı vardı. İYİ Parti ile ittifak kurarak bir taşla iki değil onlarca kuşu birden vuracaktı; vurdu da. CHP’nin (Kılıçdaroğlu) en büyük başarısı merkez sağın, sağın ve hatta aşırı sağın oylarını devşirmek oldu. Üstelik bunu bölücü parti ile işbirliğine rağmen yapabildi. Bunun da sebebi anılan tüm partilerin lider kadrolarının gözlerinin Erdoğan düşmanlığıyla kör olmasıydı. Zira CHP’nin müttefiki olan partiler, Erdoğan kini üzerinden; ‘kinim dinimdir’ diyerek yola çıkmışlardı. Yollarının çıkmaz olduğunu nereden bileceklerdi? Dolayısıyla tüm bu kindar güruhu, yola çıktıklarıyla değil yolda bulduklarıyla siyaset yapmayı maharet bilecek ve hepsi birden CHP’nin ateşine odun taşımaktan öte bir şey yapmayacaktı. Nitekim aynısı oldu. Taş çatlasa yüzde 30-35 dolayında oy alması gereken CHP liderine yüzde 48.5 oy aldırdılar. CHP’ye en büyük desteği sağlayan İYİ Parti, İstanbul ve Ankara gibi çok önemli büyükşehirlerin belediye başkanlıklarını AK Parti’den alıp CHP’ye kazandırdı. Bununla da yetinmedi bu iki şehrin büyükşehir belediye başkanlarına, olduklarından çok değer vererek, onları baş tacı yaptı. Önce cumhurbaşkanı, o olmayınca da cumhurbaşkanı yardımcısı yapmak için adeta yırtındı. Sonuçta hem dediği olmadı ve hem de güvendiği bu iki belediye başkanının başka hesaplar içinde olduklarını fark etti. Öyle ki, çok güvenip göklere çıkardığı İmamoğlu’nun elinin hem CHP’nin ve hem de kendi partisinin içinde olduğunu gördü. Bade harab-ül basra!",https://www.hurriyet.com.tr/yazarlar/fuat-bol/iyi-partide-deprem-42377588
Fuat Bol,‘Bir hayata çattık ki hayata kurmuş pusu!,"Aralık 16, 2023 06:29","Gazze’deki vahşeti değerlendirmek üzere, televizyon ekranlarına çıkan hemen yorumcu; ‘sözün bittiği yerdeyiz’ demekten kendini alamıyor. Söz ne kelime? İnsanlığın bittiği, tükendiği, yok olduğu yerdeyiz! ABD, İngiltere, Almanya ve Fransa vahşet kusan ölüm makineleriyle İsrail’i çevrelemişler ve onu soykırıma teşvik ediyorlar. İsrail de tarihte bir örneği görülmemiş şekilde; onlardan aldığı kimyasal ve biyolojik silahlarla katliamlarına devam ediyor. Kelimenin tam anlamıyla terörist devletin hedefinde Filistinli siviller; bebekler, kadınlar, savunmasız insan yığınları var. Meskûn mahalleri füzelerle ve uçaklardan atılan bomlarla enkaza çeviriyor. Şimdiye kadar on dokuz bin dolayında şehit cenazesinin defnedildiği söyleniyor; bunların 7 bine yakını çocuk ve bebek. Lakin enkaz altında kalıp sayılamayan cesetlerin sayısını kimse bilmiyor. Siyonist Yahudiler, 2. Dünya Savaşı’nda kendilerine reva görülen ve uygulanan katliam, işkence ve soykırımı, misliyle Filistinli Müslümanlara uyguluyor. İki buçuk milyon savunmasız insan, dünyanın gözleri önünde kıyıma uğratılıyor, susuz ekmeksiz, aşsız, ilaçsız bırakılıyor. Bu iki buçuk milyonun Arş’ı titreten feryadını işiten yok, bütün dünyadaki ülke yönetimleri adeta lal kesildi. Birinci ve İkinci Dünya Savaşlarından sonra dünya, tek kelimeyle yalana teslim edilmiş durumdadır. Anlata anlata bitirilemeyen Amerika rüyası, İnsan Hakları Evrensel Beyannamesi, BM Savaş Hukuku, Cenevre Sözleşmesi, Batı medeniyeti gerçekte birer yalandan ve aldatmacadan ibarettir. Batı medeniyeti tüm unsurlarıyla, en ölümcül zehrin şekerle kaplanmış halidir ve bunu tattırdıkları milletler ölüm uykusundadır; ölünce uyanacaklardır. Müslüman ülkeler, özellikle petrol zengini Arap ülkeleri, seyrettikleri bu zulme ortaktırlar. Zira ellerinden çok şey gelmesine rağmen bu durumu kuvveden fiile çıkarmıyorlar. Sadece petrol üretimini kıssalar, en azgın emperyalist ülkeler bile dize gelecektir ama... Görüldüğü üzere; Müslüman ülkelerden hiç birisi Filistinlilerin tırnağı kadar olamıyor; onlar her gün rezil şekilde ölmektense bir kerede şerefle ölmeyi cana minnet biliyorlar. Bu tarafta ise, yığınla sözde İslam ülkeleri onursuzca yaşamayı ve zalimlere uşaklık yapmayı yeğliyor.",https://www.hurriyet.com.tr/yazarlar/fuat-bol/bir-hayata-cattik-ki-hayata-kurmus-pusu-42376781
Fuat Bol,Ya bunların eline kalsaydık,"Aralık 09, 2023 06:29","Aynı Kılıçdaroğlu, aşırı sağcı bu partiyle yaptığı gizli anlaşmanın bir diğerini de dağın güdümündeki HEDEP’le yapmıştı. O anlaşmanın içeriği ise henüz açıklanmadı. Ama HEDEP ileri gelenlerinin açıklamalarından ve bu meyanda yüzde 1-2’lik Zafer Partisi’ne verdiklerinden anlaşıldığına göre, yüzde 10’a yakın oy potansiyeli olan HEDEP’e neler vadettiğini düşünmek dahi istemiyoruz! Belli ki, Kılıçdaroğlu’nun cumhurbaşkanlığı makamına oturması için vermeyeceği taviz yokmuş. Milletimizi ve devletimizi bu kifayetsiz muhterislerden koruduğu için cenabı Allah’a ne kadar şükretsek azdır. Milletimizin engin ferasetiyle, ülkemiz bölünmekten, milletimiz de onun bunun elinde perişan olmaktan kurtuldu. Vaktiyle Bülent Ecevit de benzer bir hata yapmıştı. Güneş Motel skandalı olarak bilinen iğrenç pazarlıklarla, her birine bakanlık verilmek suretiyle AP’den 11 milletvekili devşirilmişti. Kısa bir sürede hırsızlıkları, arsızlıkları ayyuka çıkan devşirme bakanlarla işin yürütülemeyeceği anlaşılmış; bozulan hükümetle birlikte bir kısım bakanlar hapsi boylamıştı. Hırsın örttüğü şaşkın aklın, akıldaneliğine bakar mısınız? Sözde ittifak ortaklarından hiç birisine haber vermeden, gizlice ve üstelik bol keseden bakanlık dağıtılıyor. Bir tek milletvekili bile çıkaramayan partiye üç bakanlık veriyor; bu bakanlıklardan biri de İçişleri Bakanlığı. Yani bütün valiler, kaymakamlar, emniyet müdürleri ve jandarma buna bağlı olacak. 50 ve daha çok milletvekili çıkaran diğer partilere ne verecek ve bunlardan sonra kendi partisine hangi bakanlık kalacak? ‘Bu taksimi kurt yapmaz kuzulara şah olsa; Yaşasın kefenimin kefili karaborsa!’ Gerçi mahut ittifak ortaklarından hiçbirisi böyle bir taksime rıza göstermezdi ve Kılıçdaroğlu bu kafayla Cumhurbaşkanlığı kabinesini bile kuramadan kazan patlar, ortalık toz duman olurdu. Her bir ortak ayrı bir gezegene gitmenin yolunu arardı. Ümit Özdağ’a verilen içişleri bakanlığını HEDEP sindirmez, HEDEP’e verilecekleri de diğerleri sindiremezdi. Aklı başını yemiş Kılıçdaroğlu, doğmamış çocuğa don biçti lakin biçtiği donlarla cascavlak ortada kaldı. Hem öylesine ortada ve yalnız kaldı ki, 13 yıldır genel başkanlığını yaptığı partisi de elinden gitti. Kılıçdaroğlu, milletvekili olmadığı için TBMM Genel Kurulu’na giremiyor, parti genel başkanı olmadığı için de parti genel merkezine giremiyor. Pardon her iki yere de birine misafir (Genel Kurul değil, balkon) diğerine de partili sade vatandaş olarak girebiliyor. İki arada bir derede kalmak, bu olsa gerek. Hırs küpü akılların, başları nasıl yediğine bir kez daha tanık olduk.",https://www.hurriyet.com.tr/yazarlar/fuat-bol/ya-bunlarin-eline-kalsaydik-42373375
Fuat Bol,CHP iflah olmaz,"Kasım 25, 2023 06:29","Ben İmam-Hatipler bütünüyle kapatılsın demedim, ihtiyaç fazlası olanlar kapatılsın dedim. Dinselleştirilmiş bir eğitimle bin yıl beklersiniz. CHP içindeki bozuk düzenin ortadan kaldırılması için devrimci bir süreçle düzeltmek istiyoruz. CHP’de başta laiklik olmak üzere birçok şey ihmal edildi. Her yerde teokratik düzen var. Eğitim dinselleşmiş, devlet kadroları dinselleşmiş; biz burada ses çıkarmak için aday olduk’. Bu kişi kendini aydın ve memleket meselelerini dert edinmiş olarak görüyor (CHP’ye genel başkan adayı olduğuna göre) ama belli ki dünyadan haberi yok. Ne eğitimi biliyor ne İmam-Hatiplerin kuruluş kanununu ve müfredatını biliyor ve ne de halkından ve halkının özlem ve beklentilerinden haberi var. Ve bu kafayla milletten oy alıp iktidar olabileceğini zannediyor. En ufak bir araştırma yapmıyor ve demiyor ki, yahu biz neden sittin senedir iktidar yüzü göremiyoruz? Belli ki bu kişi, İslamiyet’ten de bihaber; boşuna dememişler, ‘insan bilmediğinin düşmanıdır’ diye. İslam dinini bilse; ‘iki günü eşit olan aldanmıştır’, ‘bilim (gerçek) müminin yitiğidir nerede bulursa alır’, ‘hiç bilenlerle bilmeyenler bir olur mu?’, ‘en üstün rütbe ilim rütbesidir’ dediğini bilir ve dine bu denli alçak iftiraları atmaz. Ne demek dinsel eğitimle bin yıl bekleriz; bakınız, uçak ve helikopter motorlarımızı yapan mühendislerin başında Kadıköy İmam-Hatip Lisesi mezunu olan Prof. Dr. Mahmut Akşit var. İmam-Hatiplerin müfredatında, lisenin derslerinin yanında fazladan dini dersler de var. Pek özendiğini iddia edip de kıyısından bile geçemediğiniz Batılı bilim adamlarına bakın, hemen hepsi en az bir kasaba papazı kadar dini dersi (teoloji) bilir. Onlarda bu durum noksanlık olmuyor da konu İslam dini olunca mı problem oluyor? İmam-Hatip liselerinin bir gayesi de (kuruluş kanunu) yüksek öğretime öğrenci yetiştirmektir. Dinini bilen bir avukat, bir mühendis, bir doktor, bir iktisatçı, bir asker sizi neden rahatsız ediyor ki? Biz de bir İmam-Hatipliyiz; ki, bizim dönemimizde, üniversiteler İmam-Hatiplere kapalıydı. Biz de İmam-Hatip lisesinin yanında, normal liselerin de sınavlarına girerek diploma aldık ve böylece çeşitli fakültelere girdik. Normal liseliler bir yabancı dil biliyor, biz ise (İmam-Hatipliler), bir batı lisanın yanında, Arapça, ve Farsça da biliyoruz. Bunun neresi kötü? Bu kafa eski Yunan kafası kadar bile olamıyor. Zira onlar, üniversitelerinin kapısına ‘geometri bilmeyen giremez’ yazarlardı; bunlar ise, İstanbul Üniversitesi’nin ana kapısının üzerindeki yazıları okuyabilenleri içeri almıyorlardı! Yani bilenleri içeri almıyorlardı. Doğru; hiç bilenlerle bilmeyenler bir olur mu?!",https://www.hurriyet.com.tr/yazarlar/fuat-bol/chp-iflah-olmaz-42366502
Fuat Bol,İYİ Parti iyi olanı yaptı,"Aralık 06, 2023 06:29","Malum bu hatalardan bir tanesi CHP’den alınan ve o sayede oluşturulan grup olgusudur. Diğer bir tanesi, HADEP’in yer aldığı Millet İttifakı’na girmesidir. Ve daha önemlisi Millet İttifak’ı içinde yaşanan ‘gel-git’lerdir. Kumar masası deyip yerin dibine geçirdiği oluşuma tekrar dönmesi Meral Akşener’i adeta bitirmiştir. Biz şahsen Sayın Akşener’i, siyaset etme açısından merhum Hasan Celal Güzel’e benzetirim. Her ikisini yakından tanırım. Her ikisi de siyasette burnunun doğrultusunda giden ve laf dinlemeyen tiplerdir. Her ikisi de sabırsız tiplerdir; planlarının akşamdan sabaha olmasını isterler. Merhum Güzel, sabretseydi ve merhum Özal’ı dinleyip ona ‘Peki’ deseydi, ANAP’ın başında o olacak ve Türk siyasi hayatı bambaşka bir çehre ile yoluna devam edecekti. Her ikisi de kendi açılarından bakınca haklı gözüküyorlar ama reel politika bunların zannettiği gibi değildir. Her ikisi de duvarın bu yüzünü görüp değerlendiriyor ve kararlarını kendilerini haklı görerek o yönde veriyorlar. Halbuki göremedikleri ve hesap edemedikleri bir de duvarın arka yüzü var! Hasan Celal Güzel, Özal’a, Akşener de hem Erdoğan’a ve hem de Bahçeli’ye sabredemedi. Sayın Akşener, zaten bölünmüş olan milliyetçi sağı bir kez daha bölmeyi içine sindirdi. Ayrıca CHP’den ödünç aldığı milletvekilliklerinin bedelini ödeyerek bu günlere geldi. O bedeller arasında ‘bölücü parti’ ile aynı safta yer almak da vardı. Bunun da bedelini son seçimlerde sandıkta ödedi. CHP’den aldığı ödünç vekillikler onu ve partisini CHP’ye payanda yaptı. Ve ne hazin tecellidir ki; milliyetçi sağ bir parti, bölücü partiyle omuz omuza vererek, soldaki bir partiyi iktidara taşımak için yırtındı. Bugün tüm büyükşehir beledilerinde CHP varsa, bunu İYİ Parti’yi borçlular. Akşener’in bu tutumu, Süleyman Demirel’in benzetmesiyle ‘suyu sıkıştırmak istemek’ demekti. Oysa su sıkıştırılamazdı. Akşener olmayacak duaya amin dedi. Halbuki yola çıkarken merkez partisi olacağını, ilk önce ana muhalefetin yerine geçeceğini ve ardında da iktidara yürüyeceğini dillendirmişti. Millet de onun bu sözüne kanarak, daha ilk seçimde kendisine yüzde 10 oy verdi. Bu, bir bakıma milletin verdiği avanstı ama Sayın Akşener bunun kıymetini bilemedi; gitti CHP’ye payanda oldu. Bu gidişin gidiş olmadığını gören partili arkadaşları birer ikişer gemiyi terk ettiler ve etmeye devam ediyorlar. Kendisinin böldüğü gibi, onun da partisini böldüler ve görünen o ki daha da bölecekler. Yerel seçimler öncesi, CHP’nin yeni Genel Başkanı Özgür Özel, “Ablam” diyerek ayağına geldi ve kendilerine işbirliği teklif etti. Akşener ya da partisi bu işbirliğine ‘Evet’ deseydi büsbütün bitmişti. Üstelik hem kendisi hem de İYİ Parti bitmişti. Allah’tan aklıselim galip geldi ve 81 ilde ve tüm ilçelerde, İYİ Parti olarak seçime tek başlarına girmeye karar verdiler. Neymiş efendim; bu durum AK Parti’ye yararmış. Rüştünü ispat etmesi ve başlangıçta iddia ettiği gibi büyük oynayabilmesi için bu durum her şeyden önce İYİ Parti’ye yarar. Üstelik bu yerel seçim, bu seçimlerde partiden ziyade adaylar önemlidir.",https://www.hurriyet.com.tr/yazarlar/fuat-bol/iyi-parti-iyi-olani-yapti-42371869
Fuat Bol,İslam alemi mi dediniz,"Aralık 04, 2023 06:29","Türkler yaratılışları itibariyle samimi Müslümanlardı, yani Müslümanlıkta her daim hasbiydiler ve hiçbir zaman hesabi olmadılar. İnançlarını hiçbir zaman nefsi emelleri için kullanmadılar. Bu yüzden de ‘Allahü tealanın sadık kulları olarak, O’nun yeryüzündeki varisi’ konumunda oldular. Müslümanlık, inananlara her bakımdan üstün olmalarını emrediyor. Hele Türklerin dün ve bugün üzerinde bulundukları coğrafya, onları güçlü kılmak zorunda bırakıyor. Aksi halde tarih sahnesinden silinip gideceklerini çok iyi biliyorlardı. Türk’ün ve onun sahip olduğu imanın (İslam) düşmanları, hep bu anı, yani Türklerin güçsüz anını kolladılar. Türklerin ve İslam’ın tarih boyu en büyük düşmanı olan İngilizler, Türklerdeki gücün manevi sırrını buldular ve önce bunu yok ettiler. Gerisi çorap söküğü gibi geldi; mana kaybedilince, madde de yıkılmak mukadder oldu. Türkler İslam’ın bayraktarlığını yaparken manevi olarak dayanıp güç aldıkları iki kaynakları vardı. Bunlardan birincisi Hilafet, diğeri ise Kur’an-ı kerimdi. Bugün Hristiyan aleminin ruhani lideri (liderleri) var. Maddi olarak da bir sürü birliktelikleri mevcut. İslam aleminin ise, ruhani lideri olmadığı gibi, bin bir parçaya bölünmüş ayrılıkları var. Oysa Müslümanlığın esası Tevhittir yani birlik; Bir (eşsiz, yegâne) olan Allah’a inanırlar ve O’nun gönderdiği son Peygambere ‘ümmet-i vahide’ tek ümmet olurlar. İslam’ın aşk ve saffet devrinde Müslümanlar ‘Bir bedenin uzuvları gibi’ idi. Bir uzvu ağrısa tüm beden acı duyardı. Günümüz Müslümanın düştüğü dipsiz kuyulara bakın ki, Filistin’de bebeklerin parçalanmış cesetleri ortalığa saçılıyor, iki buçuk milyonluk İslam taifesi kıyıma, katliama ve hatta soykırıma uğruyor. İki milyarlık İslam aleminden (Yönetim kademelerinden) değil acı duymak, en ufak bir üzüntüleri olmadığı gibi; gösteriş kabilinden de olsa herhangi bir serzenişte bulunmaları ve İsrail’e karşı çıkmaları söz konusu değil. Bu vahşeti sergileyen İsrail’in insan kasabı olan başbakanı Netanyahu, küstahça tehditler savuruyor ve diyor ki: ‘İsrail’in yapmakta oldukları karşısında sakın sesinizi çıkarmayın, çıkarlarınızı korumak istiyorsanız tek bir şey yapmalısınız, sessiz kalın!’ Onlar da koltuklarında oturmaya devam edebilmek için tek bir şey yaptılar; sessiz kaldılar ve kuzu kuzu koltuklarında oturmaya devam ediyorlar. Adları İslam ülkeler, İsrail vahşeti konulu sözde toplantı yapıyorlar; bu soykırımı durdurabilecek hiçbir ciddi tedbiri almaya yanaşmadan dağılıyorlar. Dünyanın dört bir tarafında yürüyen insanlardan da utanmıyorlar. İsrail’de Netanyahu’ya karşı yürüyen Yahudilere bakıp da yüzleri bile kızarmıyor. Vaktiyle (bir asır önce) Eyüp Sultan Camii’ne gitmekte olan Seyyid Abdülhakim Efendi Hazretleri’ne birisi yanaşır ve ‘Efendi! Ne olur dua edin de ümmet-i Muhammed kurtulsun’ der. O da: ‘Siz bana ümmet-i Muhammed’i gösterin; şu an kurtulmuş olduğunu size müjdeleyeyim!’ Sahi İslam alemi mi dediniz?!",https://www.hurriyet.com.tr/yazarlar/fuat-bol/islam-alemi-mi-dediniz-42370833
Fuat Bol,İsrail neye hizmet ediyor,"Kasım 29, 2023 06:29","Malum rüzgâr eken fırtına biçer; peki ya fırtına, hatta kasırga eken ne biçer? ABD de İsrail’in suç ortağı olarak, aynı suale muhataptır. Ektikleri bunca fitne tohumu yarın öbür gün yeşerdiğinde kendilerini hangi tehlikelerin beklediğinin farkında mıdırlar? Kendilerinin terör örgütü olarak addedip savaştıkları milis güçlerinin nasıl meydana geldiğini biliyorlar mı? Bunlar, aile bireylerinin tümünü yok ettikleri öksüz ya da yetim kalan çocuklardan oluşuyorlar. Gözlerini öfke ve kin bürümüş bu kişilerin kaybedecek hiçbir şeyleri yok. Dolayısıyla bunlara intikam tugayları denir; bunlar öç alma duygusuyla yaşar ve bunlar yaşadıkça kinleri artar. Şu halde, ABD ve İsrail, geleceklerini bu intikam tugaylarına havale etmekte bir beis görmüyorlar. Kendileri bilir. ABD’nin desteğini alan İsrail, kurulduğu günden beri uyguladığı gayri insani eylemlerle, kendilerine düşman yetiştiriyorlar. Siyonistlerin oluşturduğu bu düşmanların narına, Siyonist olmayan Amerikalılar ve Yahudiler de yanacaktır. Yahudi Siyonistlerin bu denli vahşi tavırları, ilahi bir hakikati de gün yüzüne çıkardı. Cenabıhak, Maide Suresi 82. ayetikerimede mealen şöyle buyurmaktadır: ‘Elbette ki iman edenlerin, insanlar içindeki en amansız düşmanlarının Yahudiler ve müşrikler olduğunu göreceksin. Yine, onlar arasında iman edenlere sevgi bakımından en yakın olanların da ‘’Biz Nasraniyiz- (Hıristiyanız)” diyenler olduğunu göreceksin. Çünkü bunların içinde (insaflı) keşişler ve rahipler vardır ve onlar büyüklük taslamazlar’. Malum Yahudiler, hem Tevrat’ı ve hem da İncil’i değiştirdiler; uydurdukları birçok şeyi ayet diye bu kitaplara eklediler. Mesela; Tanrı’nın yalnızca Yahudi ırkını üstün kılmış, diğer tüm insanları (insan kılığında yaratıkları) Yahudilere hizmet için yaratıldığını zikrederler. Yine gerçek Tevrat’ta, Tanrı ‘Öldürmeyeceksin!’ buyurmasına karşın, Siyonist Yahudiler; ‘Sizden olmayanları, çoluk-çocuk demeden öldüreceksin, evlerini barklarını başlarına yıkacaksın. Eşeklerine (hayvanlarına) varıncaya kadar sahip oldukları her şeyi yakıp yok edeceksin’ demekte ve bunu da Filistin’de en vahşi bir şekilde uygulamaktadırlar. Görüldüğü üzere Siyonistlerden, Siyonist olmayan Yahudiler ve Hıristiyanlar da müştekidir. Ve hatta bu Yahudiler ve Hıristiyanlar da Siyonistlerin hedefindedir. Yukarıda zikredilen Kuran’ı Kerim’deki ayetin mealine dikkat edilirse, lanete uğrayan Yahudilerin büyüklük taslayanlar olduğunu görürüz. Kendilerini üstün insan, diğer bütün insanları ise yaratık görmeleri, onları, Allahüteala’nın Zât’ına düşman etmiştir. Zira kibirden (büyüklenmek) başka tüm günahlar, Allah’ın sıfatlarına düşmandır. Büyüklenme günahını işleyene, Cenabıhak ‘Hiç acımam ve doğrudan cehenneme atarım’ buyuruyor. Ne diyelim; ateş azabı da onlara afiyet (!) olsun!",https://www.hurriyet.com.tr/yazarlar/fuat-bol/israil-neye-hizmet-ediyor-42368347
Fuat Bol,İmamoğlu balonu,"Aralık 11, 2023 06:29","Buna rağmen ‘efsane belediye başkanı’ olarak yutturulmaya çalışılıyor. Bu durumu iki şekilde başardı. Bunlardan birincisi; yönettiği merkezi hükümetteki bakanlıkların yarısının bütçelerinden fazla bir bütçeyi reklam ve propagandaya ayırması, bir diğeri ise bunu kullanışlı gören iç ve dış mihrakların şişirmesidir. En son önüme gelen bir haberle dehşete kapıldım ve doğrusu ‘pes’ demekten kendimi alamadım. Haberi dillendiren kişinin yorumu ise, ‘Böyle başa böyle tıraş’ dedirten cinstendi. Haberin başlığı; “İmamoğlu, Küresel Belediye Başkanları Yarışması’nı kazandı” şeklindeydi. Haberi dillendiren kişinin yorumu ise; “İstanbul’a bir eser kazandırmadı diyenlere selam olsun”du. Merak edip haberi okuduk. İstanbul’da rezil bir belediyeciliğin yansımalarını her gün yaşayan biri olarak, bizim göremediğimiz ne yapmış olabilir diye dikkatle okuduk. Aa! Bir de ne görelim; Beyefendi, ‘Askıda ekmek’ projesi ile bu ödüle layık görülmüş. Hizmete bakar mısınız? Hemen her mahalle fırıncısının veya ekmek de satan pastanelerin yaptığı basit bir işi, allayarak pullayarak, ‘eser’ diye yutturmaya kalkıyor ve bu gözbağcılık hem içeride ve hem de küresel ölçekte karşılık buluyor. Breh! Breh! Breh! Eskiden namludan doldurma tüfekler vardı; tesir güçleri az olan bu silahlar tek atımlıktı. Ekrem İmamoğlu da yukarıdan ve hemen her yerden doldurmalarla çok fena havaya girdi. ABD Başkanı Biden bile bunun için “İstanbul’da Erdoğan’ı yenen adam” diye söz ediyor. İçeride ise, vaktiyle ablası konumunda olan Akşener, onun yüzünde ‘Rabbi yessir’ olduğunu söylüyor ve kendisini Fatih Sultan Mehmet’e benzetiyordu. Şiştikçe şişen İmamoğlu da boş durmadı, belediyeciliği bırakıp cumhurbaşkanlığına, o olmayınca, cumhurbaşkanlığı yardımcılığına soyundu. Kaybedince, suçu Kılıçdaroğlu’na yıkıp onu partiden uzaklaştırdı ve CHP’yi, uzaktan kumanda (!) ile ele geçirdi. ‘Askıda ekmek’le aldığı uluslararası belediyecilik ödülünün yanında, askıda CHP ve aveneleriyle birlikte cumhurbaşkanlığına yürüyor. Egosu dağları aşan İmamoğlu, ‘Bir elime güneşi, bir elime ayı verseler’ diyerek, Hz. Peygamber’den (aleyhisselam) sözde kendisine pay çıkarıyor. Demek ki, kendisi, büyük bir dava için özel olarak seçilmiş ve asla ondan vazgeçemezmiş. İmamoğlu’nun asla vazgeçmem dediği, ABD Başkanı, İngiltere Büyükelçisi ve bölücü parti yandaşları ile güttükleri bu ‘büyük dava’yı doğrusu biz de merak ediyoruz. Bir günde belediyeciliği dava edinip, İstanbul’daki makamına otursa bileceğiz ama...",https://www.hurriyet.com.tr/yazarlar/fuat-bol/imamoglu-balonu-42374067
Fuat Bol,Siyasi istikrar,"Aralık 02, 2023 06:29","Malum parlamenter sistemde bir türlü siyasi istikrarı bulamadık. Parlamenter sistemde yürütme (hükümet) ile yasama (TBMM) iç içe idi. O sistemde hükümet de (bakanlar kurulu) kanun tasarısı hazırlayıp TBMM’ye sunabiliyordu. Meclis, bir bakıma başbakanın emriyle iş görüyordu. Parlamenter sistem, ister istemez koalisyonları (ikili veya daha çok partili) gerektiriyordu. Bu yüzden bir türlü siyasi istikrar sağlanamıyordu. Zira hükümetlerin ortalama ömrü on sekiz ayla sınırlı kalıyordu. Ömrü on sekiz ayla sınırlı bir hükümet, hangi köklü bir karara imza atabilirdi ve hangi kalkınmayı gerçekleştirebilirdi? Sürekli patinaj yapan hükümetlerle değil kalkınma yapmak, yerimizde saymayı bile marifet biliyorduk. Mesela son yirmi yıllık siyasi istikrar sayesinde savunma sanayisinde ve kalkınmada çok önemli başarılara imza attık. Parlamenter sistemde kalsaydık, bunlardan hiçbirini gerçekleştiremeyecektik. Daha önceki yazılarımızda da ifade ettiğimiz gibi, yeni sistemde, cumhurbaşkanlığına seçilebilmek için adayın en az yüzde 50 artı 1 oy almasını şart koymamız yanlış olmuştur. Bu durum iki partili sistemde mümkün ve gereklidir. Nitekim ABD‘de yalnızca iki parti vardır ve bu ister istemez bu şart gerekli olmaktadır. Bizde ise, kelimenin tam anlamıyla parti enflasyonu var; bu kadar çok partinin seçime girdiği bir yerde yüzde 50 artı 1’i bulmak son derece zordur. Bu durum, partilerin ittifak yapmak suretiyle seçimlere girmelerini adeta zorunlu hale getiriyor. Partiler arası ittifakın da ne şekilde olduğu, hangi kirli pazarlıklara sahne olduğunu hep birlikte gördük. Parlamenter sistemdeki seçim sonrası koalisyon, başkanlık sisteminde seçimlerden önce kurulmaya başlandı. Burada bir hususun üstünü kalın çizgiyle çizmek gerekir. AK Parti ve MHP, Başkanlık sistemini kendileri için değil Türkiye’nin âlimenfaatleri için getirdi. Bakınız parlamenter sistemde AK Parti yüzde 34 oy alarak Meclis’in yüzde 65’ine sahip olmuştu. Kolayca tek başına iktidara gelmek varken, bu durumu terk etti ve kendisi için daha zor olanı seçti. Yüzde 50 artı 1 şartı, yüzde 1 ve hatta onun da altında oy alabilen partilere bayram yaptırıyor. Bu yüzden önüne gelen parti kuruyor ve temsil güçleri olmayan bu küçücük partiler, iktidar adayı olan büyük partilerle kıyasıya pazarlığa girebiliyor. Bu durumun tipik örneğini de önceki seçimde Millet İttifakı’nda gördük. Halk nezdinde karşılığı olmayan ve tek başlarına girdikleri taktirde bir tek milletvekili bile çıkaramayacak olan partiler, CHP safından seçime girmekle 39 milletvekilliği elde ettiler. Bir de bu denli bir ittifakın iktidar olduğunu düşünün; temsilde adalet olmadığı gibi, yönetimde de tam bir kaos olacağı aşikârdı. Bunu da ittifak ortaklarının birbirlerinden habersiz yaptıkları gizli pazarlıklarda görüyoruz. Şahsi kanaatimiz; cumhurbaşkanı seçilebilmek için yüzde 40-45 gibi alt bir sınır belirlenir, bunun üstünde en çok oyu alan kişinin başkan seçilmesi en uygun olanıdır.",https://www.hurriyet.com.tr/yazarlar/fuat-bol/siyasi-istikrar-42370011
Fuat Bol,İnsan denilen zalim,"Kasım 27, 2023 06:29","Ne acı! Bu acı hakikat, insanoğlunun yaratılış gayesinden ne denli uzaklaştığının da tipik göstergesidir. Zira kendini bilen, tanıyan Rabb’ini bilir, tanır. Kuran-ı Kerim’in ifadesiyle; ‘İnsan ki en cahil ve en zalimdir’; ilahi teklifi kabul ederek, ‘muhatap’ oldu ve o teklifi yüklendi. Nitekim Bakara Suresi 30. Ayet’te mealen şöyle buyurulmaktadır: ‘Hani, Rabb’in meleklere, ‘Ben yeryüzünde bir halife yaratacağım’ demişti. Onlar, ‘Orada bozgunculuk yapacak, kan dökecek birisini mi yaratacaksın? Oysa biz sana hamd ederek, daima seni tesbih ve takdis ediyoruz’ demişlerdi. Allahü teala da ‘Ben sizin bilmediğinizi bilirim’ demişti. Halbuki insan, yine ilahi ifade ile ‘En güzel biçimde (fizyolojik, ruhsal ve zihinsel yetenekler bakımından en mükemmel, en seçkin olarak) yaratılan insan; en cahil, en nankör ve en zalimliğini ayyuka çıkarınca, ‘sonra da aşağıların en aşağısına indirdik’ ilahi hitabına muhatap olan yine insan. Malum her şey zıddıyla kaimdir (vardır). Yalnız Allah’tır ki, zatıyla kaimdir. Zira Allah şey değildir. Sınırlı olan insan aklının ve hayal gücünün dışındadır. Aklın düşünebildiği, tasavvur ve tahayyül ettiği hiçbir şey Allah değildir. Akıl için Allah, ötelerin ötesidir; sonsuz ötelerin ötesidir. İşte en mükemmel varlık olan insan en aşağı, en adi varlık olmak özelliğini beraberinde taşıyor. Şu halde en yüce yaratılışlı da insan, en alçak, en vahşi yaratılışlı da insan. En vefalı olan da insan en nankör olan da insan. En sevecen de insan en nefret eden de edilen de insan. İyilikte, güzellikte, güzel ahlakta, Allah’a yaklaşmakta, bilgelikte, sevgide vb. seçkin ve bir numara olan da insan; kötülükte, kötü ahlakta, lanetlenip Allah’tan uzaklaşmakta, cehalette, nefrette, vahşette vb. sivrilmiş ve bir numara olan da insan. Karıncayı incitmeyen de insan, bebekleri hunharca katleden de insan. Onun içindir ki, cennet de cehennem de insan yatağıdır. O her iki yerin yatakları da (huzur ve azap) dünyadan götürülür; dünyadaki amellerle götürülür. Birinci nevi (cennet ehli) insanlar öyle yaşarlar ki, onlara ölü gelen bedenler dirilir. İkinci nevi (çeşit) insanlar ki (cehennem ehli) onlar da yeni doğan bebekleri gün yüzü göstermeden, onları hunharca katletmekten zevk alırlar. Ölüm makinesi olmakla övünürler. Zalimler için yaşasın cehennem!",https://www.hurriyet.com.tr/yazarlar/fuat-bol/insan-denilen-zalim-42367289
Fuat Bol,Tarih çarptırılmamalı,"Kasım 15, 2023 06:29","Özendiğimiz ama nelerine özenmemiz gerektiğini bilmediğimiz Batılılar, ne kadar aleyhlerinde de olsa tarihlerini doğru yansıtıyorlar. Tarih, bir bakıma ibret almak için okunur; yalan ve yanlış yazılan tarihten ibret alınamayacağına göre, okutulan tarihle akıntıya kürek çekiyoruz. Kimi aklıevveller, Filistin konusunda Sultan Abdülhamit’e iftira atarak mahut toprakları Yahudilere sattığını ileri sürüyor. Halbuki Sultan Abdülhamit Han Filistin topraklarını vermediği için tahtından indirilmiş mazlum ve mağdur bir padişahtır. Devlet-i Aliyye (Osmanlı Devleti) borç içinde kıvranırken, Yahudi ileri gelenleri, bu borçları Filistin topraklarının karşılığında kapatabileceklerini söylüyorlar. Sultan, “Şehit kanıyla alınan toprakların bedelinin olamayacağını ve asla satılamayacağını” söyleyip gelenleri kovar. Siyonist Yahudiler boş durmazlar, Avrupa’nın çeşitli merkezlerinde konferans üzerine konferanslar düzenlerler. Bu konferansların amacı dünyanın muhtelif yerlerinde bulunan Yahudilerin Filistin’e göçlerini sağlamaktır. Avrupalılar gerçekte Yahudiler’den nefret ederler ve onları, Peygamberlerini öldüren (Hıristiyan inancına göre) lanetli kavim addederlerdi. Avrupalılar, Yahudiler’den kurtulmak için, Siyonistlerin bu projesini desteklediler. Hitler Almanya’sı ise, Yahudi cadı avına çıkarak bu projeyi destekleyen en önemli ülke oldu. O topraklar bize ait iken, bir kısım Filistinli’nin sahip oldukları toprağı satamasınlar diye, Sultan Abdülhamit Han ne yaptı biliyor musunuz? Tehlikeyi sezdi ve önlemini aldı; baştan başa tüm Filistin topraklarını satın alarak ‘Memalik-i Şahane’ye tapuladı. Böylece hiç kimse, bir karış toprak satamadı. Sultan’ı tahtından indirip sürgüne gönderdiler; iktidarı ele geçiren İttihat ve Terakki sergerdeleri (kötülük önderleri) bütün bir ülkeyle birlikte, Padişah’ın şahsi mülkünü de peşkeş çektiler. Birinci Büyük Savaş’tan sonra, o yerler İngilizler’in eline geçti. İngilizler’in desteğiyle Filistin toprakları üzerinde İsrail devleti kuruldu (1948), Müslüman ülkeler arasında İsrail’i ilk tanıyan devlet Türkiye oldu (1949). İkinci Büyük Savaş’tan sonra ise, İsrail’in hamiliğine ABD soyundu. Uluslararası tüm resmi platformlarda iki bağımsız devletli çözüm şekli kabul edilmesine rağmen, bu durumun kuvveden fiile çıkarılmasına asla müsaade edilmedi. İsrail, sürekli Müslüman kanı dökerek adım adım Filistin topraklarını işgal etti. Osmanlı’nın elinden çıktığı günden beri o topraklar bir gün olsun huzur yüzü görmedi. Zira İsrail hiçbir gün devlet gibi davranmadı; terör örgütleri gibi davrandı ve tipik örneğini bugün gördüğümüz şekliyle tam bir terör devleti oldu. Sürekli terör estirerek, Filistinlileri öldürdü. Onları yurtlarından sürerek yerlerini işgal etti ve etmeye devam ediyor. 7 Ekim 2023 itibarıyla kelimenin tam anlamıyla soykırıma girişti; bu gidişle Gazze’de taş üstüne taş bırakmayacak. Tüm dünya, hunharca işlenen bu katliamları izlerken, kendilerini medeni, hürriyetin ve insan haklarının timsali gören ülkeler, İsrail’in vahşetini destekliyor ve yanında yer alıyorlar. Dünyanın yarısını teşkil eden diğer ülkeler ise, bana dokunmayan yılan bin yaşasın gafleti, dalaleti ve dilsiz şeytan olma yarışı içindeler. Sadece Türkiye ve onun başındaki kişi olan Erdoğan, dünyayı ayağa kaldırmak için yırtınıyor, çabalıyor, haykırıyor. Zalimler için yaşasın cehennem!",https://www.hurriyet.com.tr/yazarlar/fuat-bol/tarih-carptirilmamali-42361282
Fuat Bol,Osmanlı ile Cumhuriyet,"Kasım 06, 2023 06:29","Bir kısım aklı evvellerimiz, Cumhuriyet’i ve onu kuran kadroları göğe çıkarırken Osmanlıyı inkâr edip, yerin dibine batırmayı marifet biliyor. Bunlara en güzel cevabı, MHP Grup Toplantısı’nda Sayın Bahçeli verdi: ‘Türkiye Cumhuriyeti, Osmanlı İmparatorluğu’nun ötesi, ötekisi, reddiyesi, karşı cephesi, anti-tezi değil, tamı tamamına aynı kaynaktan beslenip birbirini tamamlayan iki Türk devletidir... Türkiye Cumhuriyeti ile Osmanlı İmparatorluğu’nun arasına çomak sokmak, duvar örmek, bariyer dikmek için fırsat kollayanlar, unutmayınız ki, içimize yuvalanmış gavur tortularıdır.’ Devlet Bey kitabın ortasından konuşmasını, şu tarihi mesajlarla sürdürdü: ‘Bilinmelidir ki, Misak-ı Milli ihlal edilemez bir egemenlik beyanıdır ve zaman aşımına tabi değildir. Vatanımızı, devletimizi, milli varlığımızı savunmak, Anadolu topraklarına saplanıp kalarak yapılamaz... Kudüs güvende değilse, Gazze, Halep, Kerkük güvende değilse, soydaşlarımız ve din kardeşlerimiz güvende değilse, Ankara’nın güvenliğinden hiçbir akıl ve vicdan sahibi bahsedemeyecektir... ABD-İsrail işbirliğiyle hazırlanmış planlarla, bugün Filistin, yarın tüm bölge ve nihayet Türkiye’nin kuşatılması amaçlanıyor... Gazze’yi ecdat mirası olarak göremezmişiz, İsrail-Filistin çatışması bizim meselemiz de değilmiş, böyle diyenler bir avuç çapulcudur. Gazze’deki toplu katliamı ve soykırımı idrak etmek için Filistinli veya birilerinin iddia ettiği gibi Arap olmaya gerek yoktur, hatta Müslüman olmaya da gerek yoktur, insani değerleri savunmak kafidir...’ Evet, mahut gavur tortuları, bizi ecdadımıza düşman edebilmek için tüm şeytanlıkları sergiliyor. Bu sefil anlayışı, Cumhuriyet’i, sözde yüceltmenin ön şartı görüyorlar. Böylece toplumu, bölüp, parçalarını birbirine düşman etmek istiyorlar. Vaktiyle yedi düvelin yapamadığını, bu kez, içimizdekilere yaptırmak istiyorlar. Dün olmadan bugün, bugün olmadan yarın ve yarınlar olabilir mi? Türkiye Cumhuriyeti Devleti hüda’yi nabit, nev zuhur olmadığına, olamayacağına göre, bu devletin, tarihin derinliklerine inen kökleri vardır. O köklerden en gür ve görkemli olanı ise, altı asır boyunca üç kıta yedi iklimde, adaletle hüküm süren Osmanlı Devleti’dir. İnsan, böyle şerefli dedelerinin varlığından iftihar eder, mutluluk duyar. Ve bilir ki, onlar olmasaydı ne vatanları olurdu ne Cumhuriyet’i kurabilirlerdi ve ne de kendileri hayat sürebilirdi. Ne de bugün, insanlık adına sahip oldukları hiçbir değere sahip olabilirlerdi. Ecdadına (ceddine-atalarına) söven alçaklar ancak gavur artıkları olabilir -ki, onların da ecdatla yakından ve uzaktan bir ilgileri yoktur. Etrafımız ateş çemberi, bölgemizin ateş topuna dönmesi an meselesi! Bugün değilse, ne zaman birlik olacağız?",https://www.hurriyet.com.tr/yazarlar/fuat-bol/osmanli-ile-cumhuriyet-42356783
Fuat Bol,Akdeniz’deki uçak gemileri,"Kasım 08, 2023 06:29","Malum Biden kendini yönetmekten aciz; böyle birinin eline koca dünya bırakılır mı? Ve yine malum; ABD finans, silah ve petrol şirketleri cumhuriyetidir. Ana ekseni bu şirketlerden oluşan ve bunların uzantılarıyla yüzlerce-binlerce şirketin cirit attığı federal bir cumhuriyettir ABD. ABD derin devletini, bu şirketlerin sahipleri (yüzde 99’u Yahudi ya da Evangelist) yönetir. Görüntüde olan ABD yöneticileri, mahut şirket sahiplerinin piyonlarıdır. Piyonlar, sahiplerinin arzuları istikametinde dünyayı taksim ederler ve istedikleri şekilde yönetirler. Bunların silah stokları fazlalaşınca, ‘Savaş çıkartın!’ derler, piyonlar da derhal bu emre amade olurlar. ABD derin devleti, kendilerini dinlemeyip tek başına hareket etmek isteyen Trump’ı bu yüzden yedi. Hatırlayın; Trump, ‘ABD askerinin Suriye’de ne işi var?’ deyip geri çekmek istemişti. ABD, Suriye’den çekilirse, onca devlete ve örgüte silah satışı nasıl gerçekleşecekti? İsrail-HAMAS savaşa tutuşturuldu, bölgeye silah yağıyor; dosta da düşmana da silahları ABD firmaları veriyor. İsterse almasınlar; hem ülkelerin ve hem de örgütlerin elleri mahkûm. Ukrayna yetmedi yeni cepheler açılması arzu edildi, açıldı. Dünya üzerindeki tüm savaşlar dün olduğu gibi, bugün de ABD derin devletinin (mahut şirketlerin) kontrolündedir ve kontrollüdür, onların gözetimi ve denetimi altındadır. Dünya üzerinde akıtılan tüm kanların gerçek sorumluları bunlardır. Bunların, savaşmakta olanlar gibi yalnızca elleri kanlı değildir, ruhları ve bedenlerinin tüm zerreleri kanla yoğrulmaktadır. Kan, onlar için hava- su kadar elzemdir; onsuz bir saniye olsun yaşayamazlar. Görüyorsunuz bir yandan da Akdeniz’de uçak gemisi yarışına girdiler. Hepsi göstermelik, bir taşla onlarca kuş vurabilmek için. Tüm bölge ülkelerine bir taraftan gözdağı verirken diğer yandan da savaşı (katliamı, soykırımı) bir yere münhasır kılıp kontrol etmek istiyorlar. Ve böylece bölgedeki enerji kaynaklarını, kendileri dışında kimseye kaptırmıyorlar. Dedik ya; Birinci Dünya Savaşı bitmedi, gasp ettikleri Osmanlı topraklarını bölüşemiyorlar. Emperyalistler doymadı ve doymuyor. Birbirlerinin kemiklerine de musallatlar. Önceki kurt taksimini İngiltere yapmıştı, bir sonrakini ABD, bu üçüncüsünü ise ABD, Rusya, Çin ve AB yapıyor. Aradaki hırlaşmalarına bakmayın, onlar da göstermelik.",https://www.hurriyet.com.tr/yazarlar/fuat-bol/akdenizdeki-ucak-gemileri-42357766
Fuat Bol,Niyet bozuk olunca,"Kasım 20, 2023 06:29","Zira, 1960 İhtilali’nden önce Türkiyemizde böyle bir kurum yoktu. Bütün dünya demokrasilerindeki anayasalar, halkın diliyle yazılmış olup devleti sınırlarlar. Baskıcı ve vesayetçi sistemlerde ise, devletin diliyle yazılmış olup, halka dayatır ve onun hak ve özgürlüklerini kısıtlarlar. Bu durumun tipik örneği Türkiye’mizdir. Zira mahut anayasalardan yürürlüğe girdikleri günden beri çekmekteyiz. Onca maddelerini değiştirmemize rağmen arzu ettiğimiz demokratik bir anayasaya kavuşamadık. Bunun da yegâne sebebi, anayasalar yazılırken niyetin bozuk olmasıdır. Diğer bir ifade ile her iki anayasa da darbe ürünüdür ve ruhları bozuktur. Şu andaki yüksek yargının kendi aralarındaki kavga da mahut 82 Anayasası’nın devlet diliyle yazılmış olmasından kaynaklanıyor. Öylesine muğlak maddeler var ki; herkes kendisine göre yorumlayabiliyor ve birbirlerine zıt hükümler çıkarabiliyor. Ve sonuçta herkes yine bu anayasaya göre haklı çıkabiliyor. Bakınız; A. Necdet Sezer’in cumhurbaşkanlığı süresi bittiğinde görevi TBMM Başkanı’na devretmesi gerekirdi, devretmediği gibi altı ay boyunca cumhurbaşkanlığı görevine devam etti. Dedik ya darbe anayasası, isteyen istediği şekilde yorumlayıp hüküm çıkarabiliyor. Bugün de Anayasa Mahkemesi, bir milletvekili hakkında verdiği ‘hak ihlali’ kararıyla Yargıtay’la karşı karşıya geldi. Anayasa’daki maddelerin muğlaklığı yüzünden birinin ak dediğine, diğeri kara diyor. Yüksek yargının bu iki kurumunun çatışması, ister istemez siyaset kurumuna ve toplumun diğer katmanlarına da yansıyor. Tarihi boyunca darbelerden beslenen ana muhalefet partisinin Genel Başkanı Özgür Özel, ateşe körükle giderek bu durumu ‘darbe’ olarak değerlendirdi ve meselenin çözümü olan yasa ve anayasa değişikliğine kapıyı kapattı. Ve; CHP olarak Meclis’te ‘oturma eylemi’ başlattılar. Öte yandan MHP Lider Devlet Bahçeli, Anayasa Mahkemesi hakkında zehir zemberek açıklamada bulundu: “AYM zulmün yanındadır. Hainleri hak ihlali kararlarıyla ödüllendiriyor. Can Atalay konusunda gereken neyse TBMM’de yapılmalıdır. Egemenlik milletindir, milletin üstünde bir güç olamaz. Anayasa Mahkemesi ya kapatılmalı ya da yeniden yapılandırılmalıdır.” CHP’ye sormak lazım; TBMM oturma eylemi yapılacak bir yer midir? Eğer öyleyse ömrünüz boyunca orada oturma eylemi yapın; bir derde deva olabilir misiniz? Meclis, kanun ve anayasa koyma ve kaldırma yeridir. Orada tüm problemlere çözüm bulunur; bunun da yolu gerekli kanuni düzenlemeleri yapmaktan geçer, arsızca oturmaktan değil. Belli ki AYM kendini süper temyiz makamı olarak görüyor ve yerindelik kararı veriyor. Bu yetkiyi de Anayasa’nın her tarafa çekilebilir maddelerinden alıyor. Şu halde yapılması gerekli olan şey; Anayasa’nın maddelerini yoruma açık hale bırakmayacak şekilde yeniden yazmaktır. Bunun da yolu TBMM’den geçmektedir.",https://www.hurriyet.com.tr/yazarlar/fuat-bol/niyet-bozuk-olunca-42363699
Fuat Bol,Men Dakka Dukka,"Kasım 18, 2023 06:29","İbret alınsa tarih tekerrür etmeyecek, lakin siyaset denilen sahnede hiç kimsenin ibret alacağı yoktur ve bu yüzden tarihi tekrarları hep yaşarız. Kılıçdaroğlu, CHP’nin başına adeta bir kâbus gibi çökmüştü. Parti genel başkanlığına gelişini kaset, yalan ve ihanetle sağlamış, nevi şahsına münhasır karanlık bir kişilikti. Öyle ki, cumhurbaşkanı adayı olarak gittiği yabancı ülkelerde, kimlerle neleri konuştuğunu, partideki en yakın arkadaşları bile bilmiyordu. Yurtiçinde yaptığı gizli pazarlıkları da ne partili arkadaşları ve ne de ittifak yaptığı ortakları biliyordu. Gün ağarıp gece yediği haltlar ortaya çıkınca da “İki kişi arasında imzalanan metin o iki kişinin namusuna emanet edilmiştir. Benim bu konuda açıklama yapmam uygun olmaz” diyerek sıyrılmaya çalışmıştı. Kılıçdaroğlu, gelip geçen tüm CHP genel başkanları arasında CHP’yi çığırından çıkaran yegâne kişi olmuştur. Onu siyasete kazandıran ve partinin en üst makamlarına getiren Deniz Baykal’dı. O ise, Baykal’ın yüzüne karşı yalan söyleyerek (aday olmayacağım) ve ihanet ederek cibilliyetini gösterdi. Kendisi ‘seçim yenilgi şampiyonu’ olarak tarihi rekoru elinde bulunduruyor. Kendisine sağlanan ikbali, o da en yakını bildiği Özgür Özel’e sağladı ve onu parti grup başkanı yaptı. Ekrem İmamoğlu’nu da önce ilçe belediye başkanı ardından İstanbul Büyükşehir Belediye Başkanı yaptı. Bu kişiler, kendilerine sağlanan makamları sindirmeden ve haklarını vermeden, birlik olup velinimetleri olan Kılıçdaroğlu’nu alaşağı ettiler. Kılıçdaroğlu’nun selefi (önceki kişi) Baykal’a yaptığını, Özel ile İmamoğlu bir olup bu kez Kılıçdaroğlu’na yaptı. Kılıçdaroğlu içine düşürüldüğü halden yakınırken, “Sırtımdan hançerlendim” dedi. Bize göre, yakınmaya ve şikâyet etmeye hakkı yok; zira kendisine edenler, sırttan hançerlemeyi kendisinden öğrendiler. Kendisine yapılan daha profesyonelce denirse, bu da normal çünkü boynuz kulağı geçer! Hem öyle bir geçer ki, Özgür Özel ayağının tozuyla yaptığı sorumsuz kışkırtmalarla Kılıçdaroğlu’nu bile aratacağa benziyor. Zira Kılıçdaroğlu, darbe girişimine sulandırmak için ‘kontrollü darbe’ demişti. Özel ise yüksek mahkemelerin aralarındaki içtihat farkı yaklaşımlarına ‘darbe’ diyor. Esas itibarıyla CHP’de değişen bir şey yok; kafa aynı kafa. Öyle anlaşılıyor ki, Türkiye siyasetini dizayn etmek üzere kolları sıvayan üst akıl, muhalefeti yeniden konsolide etmek istiyor. Diğer bir ifade ile filmi başa sardılar; bir farkla, o da Kılıçdaroğlu’nu saf dışı ederek. Mahut üst akıl; sözle, yazıyla, işaretle, çizgiyle Kılıçdaroğlu’na anlatamadıklarını bu kez eylem koyarak anlatmış oldular!",https://www.hurriyet.com.tr/yazarlar/fuat-bol/men-dakka-dukka-42362963
Fuat Bol,Her gün ölmektense,"Kasım 22, 2023 06:29","Şom (uğursuz) ağızlar HAMAS’ı suçluyor ve ‘Niye fitneyi uyandırdın? Etin ne, budun ne, hangi gücünle İsrail gibi nükleer gücü olan ve arkasında ABD ve hatta tüm Batı olan bir ülkeyi karşına aldın? İsrail tarafının kurulduğu günden beri, Filistinlilere karşı gayriinsani bir savaş yürüttüğünü ve bu cümleden olarak, plajlardaki çocuklara varıncaya kadar tüm sivil ve masumları hunharca öldürdüğünü bilmiyor musunuz? Neden akıl almaz bir eylemle uyuyan canavarı uyandırdınız?’ şeklindeki veya benzer cümleleri sıralıyorlar. Bu insafsız ve izansız kişilere şunu hatırlatalım ki, Filistin toprakları işgal altında ve her geçen gün bu işgal genişleyerek devam etmektedir. Masum Filistin halkına sistematik bir şekilde baskı ve zulüm uygulanarak, insanlar evlerinden barklarından edilmektedir. Haberleri okuyor veya dinliyorsunuzdur; ‘Yeni yerleşimci İsrailliler...’ Bunlar nereye yerleşiyor diye hiç düşündünüz mü? Evlerinden zorla çıkartılan Filistinlilerin ev ve arazilerine yerleşiyorlar. İşgalci türedinin adı yerleşimci oldu. Yurtlarından kovulan Filistinliler ne oluyor derseniz; onlar da ya öldürülüyor ya da sürülüyor. Nereye mi sürülüyor? Gazze’ye elbette; bu yüzden İstanbul’un Beykoz ilçesi büyüklüğündeki bir avuç yere 2.5 milyon insan doluştu. Malum, İsraillilerin hedefinde yalnızca Yahudilerin iskân edeceği bir Filistin var. Ne demek istediğimizi ve İsrail zulmünün masum Filistin halkına nasıl uygulandığı anlamak için, İsrail’in kurulduğu günkü haritası ile bugünkü haritasını karşılaştırmak yeterlidir. Bugün gelinen durum itibarıyla Filistinlilere ait toprakların yüzde 85’ini İsrailliler işgal etti. Vaktiyle bizim yurdumuz da işgal edilmişti; İngilizler, Fransızlar, İtalyanlar, Ruslar, Yunanlılar, Bulgarlar vatan topraklarımızı işgal etmişlerdi. Biz ne yaptık? Düşmanların gücüne bakmadan ‘Kurtuluş Savaşı’ başlattık. Yurdumuzun çeşitli yerlerinde, düşmanlara karşı başlattığımız ayaklanma suç mu idi ki, bugün yurtları işgal edilmiş Filistinlilerin ayaklanmalarını suç görüyoruz? İnsanlar, her gün, onlarcasıyla üstelik onursuzca öldürülmek isteniyor. Hakaretlere uğruyor, insanca yaşaması için ne gerekiyorsa ellerinden alınıyor; bütün bu kepazelikler yetmiyor, zorla evlerinden çıkarılıyor ve sürülüyor. Ve bütün dünya bu aşağılık eylemler karşısında lal kesiliyor. Araplar ve İslam ülkeleri Filistin davasını unuttular. İsrail zulmü altında inleyen Filistinlileri yalnız başlarına bıraktılar. Böyle bir durumda siz olsaydınız ne yaparsanız, Filistinliler de onu yapıyor. Her gün ölmektense bir kere ölmeyi, üstelik ölümsüzlüğü tadıp şehit olmayı yeğliyorlar. Ne var bunda? İnsanlar vatanlarını savunmayacak mı? Bu insanları takdir etmek yerine eleştirenler, asıl kendi yüz karası hallerine utansınlar. Ama desenize, bunca kepazelikten sonra utanabilecek yüz kimde kaldı ki?",https://www.hurriyet.com.tr/yazarlar/fuat-bol/her-gun-olmektense-42364746
Fuat Bol,Erdoğan gerçekleri haykırıyor lakin,"Kasım 11, 2023 06:29","Diğer bir ifade ile asla kitabın ortasından konuşmazlar. Söylenmesini gerekeni de söyler gibi, söylenmemesi gerekeni de söylemez gibi yaparlar. Kısaca, siyasetçiler, sözü eğip bükerler, çoğu kez ne dedikleri anlaşılmaz. Siyasetçinin ve her kesimden insanın en tehlikelisi münafık olandır; o da yuvarlak konuşur, onun da söylediklerinden herkes istediğini anlar veya anladığını zanneder! Erdoğan öyle değil, onun kalbinde ve zihninde ne varsa dilindedir. Düşündüğü ve inandığı gibi konuşur ve asla sözü eveleyip gevelemez. Kalbinin ve zihninin berraklığı diline yansımıştır. İşte bütün dünyanın karşısında titrediği ve karşısında el pençe durduğu İsrail Cumhurbaşkanı’na ‘One minute’ ihtarı çekerek; ‘Sesinin bu kadar yüksek çıkması bir suçluluk psikolojisinin gereğidir. Öldürmeye gelince siz öldürmesini çok iyi bilirsiniz. Plajlardaki çocukları nasıl vurduğunuzu, nasıl öldürdüğünüzü çok iyi biliyorum. Tankın üzerine çıkıp, Filistin topraklarına girdiğinde, apayrı bir mutluluk duyan başbakanlarınızın olduğunu biliyorum...’ zalimin yüzüne karşı zulmünü haykıran Erdoğan’dan başka kimse var mı? O gün de yoktu, zulmün ayyuka çıktığı bugün de yok. Hemen herkesin dilsiz şeytan kesildiği bugün de İsrail zulmünü dillendiren ve haykıran yegâne devlet başkanı Sayın Erdoğan’dır. İslam ve Arap ülkelerinin üzerlerine ölü toprağı serpilmiş gibi alayı suspustur. Ve hatta birçoğu İsrail’e yardım etmektedir. Başta ABD olmak üzere batılı ülkeler ise, vaktiyle Yahudilere yaptıkları vahşetin, sözde günahını çıkarmak için tekmili birden İsrail’in zulmünü alkışlıyorlar. Sayın Erdoğan ise, bugün de aynı gerçekleri haykırıyor: ‘İsrail! Sen işgalcisin, örgütsün. Batı, İsrail’e borçlu olduğu için konuşamıyor. Bizim borcumuz olmadığı için konuşuyoruz. İsrailli yöneticilerin sözlerini kazıyın altından, ülkemizin sınırlarını da kapsayan ihanet çıkar. Ey Batı size sesleniyorum. Siz yeniden bir Hilal-Haçlı mücadelesi mi estirmek istiyorsunuz? Bu millet ölmedi dimdik ayakta. Libya’da, Karabağ’da neysek, Orta-Doğu’da da oyuz... Bir gece anısızın gelebiliriz.’ Dün eleştirdikleri gibi bugün de birileri, ‘Böyle diplomatik dil olur mu? Bir devlet başkanı böyle konuşur mu?’ diye Erdoğan’ı tenkit ediyor. Hatta kimileri daha da ile giderek, ‘Gazze’den bize ne?’ diyerek, aymazlıklarının yanında kepazeliklerini de sergiliyor. İsrail’in Gazze’de kullandığı dil diplomatik mi ki, Erdoğan’dan böyle bir yaklaşım tarzı bekleniyor? İsrail hunharca katliam yapacak, kundaktaki bebekleri öldürecek, bir şehir halkına soykırım uygulayacak; onun bu yaptıklarını dillendirmek, kınamak ve dünyaya karşı suçlu ilan etmek yakışık almayacak öyle mi? Ey izan neredesin? İçeride ve dışarıdaki tüm bu ‘dilsiz şeytan’ yaklaşımları, Batıya körü körüne kul ve köle olmanın, diğer bir deyişle vesayetin bir sonucudur. Düşünebiliyor musunuz, dün, biz de öyleydik, Batı dendi mi akan sular dururdu. Batının kuyruğuna takılmayı dış politika zannederdik. Daha da ile giderek, içeride beğenmediğimiz iktidarları, Batıya şikâyet ederdik. Nereden nereye!",https://www.hurriyet.com.tr/yazarlar/fuat-bol/erdogan-gercekleri-haykiriyor-lakin-42359444
Fuat Bol,Dünyanın dibine dinamit konuyor,"Kasım 13, 2023 06:29","‘İkiz Kuleler’in vurulma tiyatrosundan sonra, dünya ülkelerine seslenen ABD Başkanı George W. Bush, şu talihsiz cümleyi sarfetmişti: “Ya ABD ile birliktesiniz ya da ABD’nin karşısındasınız!” ABD girdiği her ülkede, her çeşit rezilliği sergilemesine rağmen başarısız olmuş, bu ülkelerden adeta kovularak çıkmak zorunda kalmıştır. Zira girişleri de çıkışları da fillerin züccaciye dükkânına giriş ve çıkışları gibi olmuştur. Afganistan’ın, Irak’ın, Suriye’nin halleri ortada. Bush ya ABD ile birliktesiniz derken, eşit bir ortaklıktan veya yan yana bir silah arkadaşlığından bahsetmiyor, ‘Ya benim emrimin altına girersiniz’ diyor. ‘Ya da düşmanımız olarak karşımızda yer alırsınız’ diyor. Düşman bellediği Çin’i, Rusya’yı, İran’ı ve emrine girmeyen müttefiki olan Türkiye’yi kuşatıyor. NATO ile kuşatıyor, ülkelerin komşularıyla kuşatıyor, ülkelere açtığı vesayet savaşlarıyla (terör örgütlerini başlarına bela ederek) kuşatıyor, ekonomik yaptırımlarla kuşatıyor. Ve adeta bu ülkeleri kıskaca almak istiyor. Rusya’nın dibine NATO’yu sokuyor, İran’ın ve Türkiye’nin etrafını ABD askeri üsleri ile çevreliyor. Yetmiyor, İsrail bahanesiyle uçak gemilerini Doğu Akdeniz’de konuşlandırıyor. ABD bütün bu çılgınlıkları yaparken, tarihsel bir derinliğe ve siyasi bir akla ihtiyaç duymuyor. ‘Erişilmez bir gücüm var, bununla ben her şeyi yaparım’ diyor. Her kuşun etinin yenemeyeceğini hesap edemiyor. Mesela İran ile Irak’ı karıştırıyor. Irak’ta rezil olan bir ABD, İran’da veya Türkiye’de ne yapabilir ki? Rezilliğin daniskasını yaşar. ABD, bu denli akılsız siyasetiyle dünyanın dibine dinamit koyduğunun farkında değil. Çin’le veya Rusya ile yapılacak bir nükleer savaşta, alev topuna dönecek dünyadan ABD sağ çıkabileceğini mi zannediyor? ABD, Afganistan’da daha Taliban’la baş edemedi. Kolu kanadı kırılmış, orduları dağıtılmış, en güçsüz haliyle Kurtuluş Savaşı veren Türkiye’nin bugünkü güçlenen yapısı dosta güven, düşmana korku salıyor. ABD’nin kişniş şekeri kadar aklı varsa, müttefiki olan Türkiye’nin yanında durur ve ondan akıl ve insanlık dersi alır. Ama o ne yapıyor? Vahşet ve soykırım sergileyen İsrail’in yanında yer alıyor, ateşle oynuyor. Yakmakta oldukları ateşte kendilerinin de yanacağını hesap edemiyor. Güç zehirlenmesi böyle bir şey, insanoğluna başını yedirir de farkına bile varmaz !",https://www.hurriyet.com.tr/yazarlar/fuat-bol/dunyanin-dibine-dinamit-konuyor-42360239
Fuat Bol,Böyle BM olmaz olsun,"Ekim 25, 2023 06:29","Kuruluşunda 51 üye olan ülke sayısı bugün itibarıyla 193’e ulaşmıştır. Merkezi New York’tadır. Sözde en etkili organı, beşli çetenin (ABD, İngiltere, Rusya, Fransa, Çin) oluşturduğu Güvenlik Konseyi’dir. Beşli çete ifadesini bilerek kullandık; hani, Sayın Erdoğan diyor ya “Dünya beşten büyüktür” diye; BM Güvenlik Konseyi’nde yer alan ve VETO hakkı bulunan bu ülkeleri kastediyor. Bunun manası şudur: BM Güvenlik Konseyi’nde, herhangi bir konuda oylama yapılsa ve Konsey’in üyelerinden bu beşli çetenin biri dışında hepsi evet dese, bu üyelerden bir teki hayır dese, sonuç hayır çıkar. İşte son örnek: Brezilya’nın, Filistin-İsrail savaşında ateşkes talebi oylandı, iki üye çekimser, diğerlerinin evet demesine rağmen bir tek ABD’nin vetosuyla karar alınamadı. Görüldüğü şekliyle, dünya, bu beşli çete olarak zikrettiğimiz ülkelerin bir tekinden bile büyük değildir. ‘Bu taksimi kurt yapmaz kuzulara şah olsa. Yaşasın, kefenimin kefili karaborsa!’ (N.F.K.) Emperyalistlerin zulümden ve sömürüden yana oluşturdukları bu haksız ve hukuksuz sistemde, hak ve hakikat namına hiçbir oluşa imkân ve ihtimal yoktur ve olamaz. Nitekim olmamaktadır, olamamaktadır. Devamlı tekrarladığımız, değişmez bir gerçek var; o da hükmü, galip (güçlü) olanın koymasıdır. İnsanlık tarihinde, güç, çok az zaman dilimlerinde adil kişilerin veya yönetimlerin elinde bulunmuştur. Yukarıda zikredilen beşli çetenin her birine ayrı ayrı bakın, dünyamızın kimin ya da kimlerin ellerinde olduğunu görün! Bunların idaresindeki bir dünyada haktan, hukuktan, insaftan, adaletten ve hatta insanlıktan bahsedilebilir mi? Ahir zamanda insanlığın başına musallat edilmiş sırtlan sürülerinden geçilmiyor. Bunlar hem yerel düzeyde ve hem de uluslararası arenada, zulümde adeta yarış halindedirler. En güçlü olan, en ziyade zulmü sergilemekte ve üstelik bu durumu şirin gösterip, bununla övünmektedir. (Batılıların Amerika kıtasında Kızılderililere yaptıkları zulümlerle, bilahare bunları yansıttıkları beyaz perdedeki western filmleriyle nasıl övündükleri ortadadır.) Günümüz zulüm erbabı, güçleri oranında küstahtırlar da. Batılı liderlerin, İsrail’in insan kasabı Netanyahu’yu ziyarette nasıl yarıştıklarını ve onu nasıl teşvik ettiklerini ve hatta huzurunda nasıl el pençe durduklarını gördük. Neylersiniz ki, zor oyunu bozuyor; uysa da uymasa da güçlü olan kuralını koyuyor. Bu sırtlan sürüsünden medet umulmayacağına göre, en az onlar kadar güçlü olmaktan başka çaremiz yoktur. Zaten dinimiz de bunu emrediyor: ‘İnanıyorsanız, üstünsünüz’ buyuruyor. İtilip kakılmaktan, zulüm erbabının oyuncağı olmaktan ve içinde bulunduğumuz zillet halinden kurtulmak istiyorsak, çok çalışacağız, çok çalışacağız, çok çalışacağız ta ki, güçlü olacağız. Zira zalimlerin tek anladıkları dil, gücün dilidir.",https://www.hurriyet.com.tr/yazarlar/fuat-bol/boyle-bm-olmaz-olsun-42350962
Fuat Bol,İnsanlık (!) nereye?,"Ekim 28, 2023 06:29","Birleşmiş Milletler’miş, Avrupa Birliği’ymiş, İslam Ülkeleri İşbirliği Teşkilatı’ymış, insan haklarıymış, sözde bu hakları savunan uluslararası beyannameymiş, hukukmuş, savaş hukukuymuş, insanın hayat hakkının, hürriyetinin ve emniyetinin kutsallığıymış... Hani, ‘Hiç kimse işkenceye, zalimane, gayri insani, haysiyet kırıcı cezalara ve muamelelere tabi tutulamazdı?’ Hani, ‘Hiç kimse keyfi olarak tutuklanamaz, alıkonulamaz ve sürülemezdi?’ Hani, ‘Hiç kimse keyfi olarak mal ve mülkünden mahrum edilemezdi’’? Hani, soykırım suçtu? İnsanlığın (!) bugün geldiği noktaya baktığımızda, tüm bu kurum ve kuruluşların ve sözde insanlık adına yayınlanan beyannamelerin ve yukarıda bir kısmını yazdığımız içeriklerinin boş laf olduğunu ve bunların gerçekte hiçbir şey ifade etmediği görürüz. Marka Müslümanlarının halini, vaktiyle merhum Esad Coşan Hoca şöyle ifade etmişti: “Bizim Müslümanlığımız Müslümanlık değil. Söylüyoruz, anlatamıyoruz. Birleşin diyoruz, birleştiremiyoruz. Herkes nefsinin, keyfinin, zevkinin derdine düşmüş. Yılbaşı olduğu zaman yer yerinden oynuyor, Galatasaray şampiyon olduğu zaman kıyamet kopuyor. İslam gittiği zaman hiçbir şey olmuyor. Böyle Müslümanlık mı olur? Ne biçim iş bu?” İki milyarı aşkın Müslümanın üzerine adeta ölü toprağı serpilmiş; öyle görülüyor ki, bu gaflet uykusundan onları ancak İsrafil Aleyhisselam’ın ‘Sur’ a üflemesi uyandıracaktır! Kendilerini medeni, hümanist, demokrasinin beşiği, insan haklarının öncüsü, hürriyet perver gösteren Batılılara ne demeli? Onların da maskeleri düştü, onların da dün olduğu gibi bugün de ‘Tek dişi kalmış canavar’ oldukları tüm dehşetiyle gözler önüne serildi. Zira tekmili birden Siyonist kesilerek, İsrail vahşetinin yanında hizalandı. Bunlardan en trajikomiği, Alman Şansölyesi’nin resmi ekibiyle birlikte İsrail’e yaptıkları ziyarette, siren sesi karşısında düştükleri rezil halleriydi. Yerdeki asfalta yapışıp sürünen, Alman heyetinin şahsında tüm bir Batı uygarlığı (!) idi. Benzer zulmü, daha dün, Almanlar Yahudilere uygulamış; ellerindeki o kan kurumadan, bu kez de İsrail’in akıtmakta olduğu mazlum kanına ortak oluyorlar. Dedik ya, küfür tek millettir; bu durumun tipik örneğini İsrail’in uyguladığı soykırımda ve onu tüm güçleriyle destekleyen Batı’nın bu iğrenç tavrında, zalimin yanında yer almasında görüyoruz. İsrail’in sivil halka, bebek, yaşlı, kadın demeden yağdırdığı bombalarla katledilen yalnız Gazze halkı değildir;  bütün bir insanlıktır, insani değerlerdir, insanlığın geleceğidir.",https://www.hurriyet.com.tr/yazarlar/fuat-bol/insanlik-nereye-42352582
Fuat Bol,Medeniyet mi dediniz?,"Kasım 04, 2023 06:29","Tüm bu cinayetleri ve alçaklıkları işleyen mütegallibe (zorba) erbabı da utanmadan medeni geçiniyor. İsrail, Gazze’de taş üstüne taş, omuz üstüne baş bırakmadan tüm sivil yerleşim alanlarını bombalıyor. Sokaklar, parçalanmış bebek cesetlerinden geçilmiyor. Sağ kalabilen, ciğerleri evlat acısıyla kavrulmuş bir avuç anne ve babanın feryatları yeri göğü inletiyor. Kendilerini en medeni addeden Batılı devlet yetkilileri; ‘Az yaptın, daha çok yap!’ diyerek teşvik kuyruğuna girerek, soluğu İsrail’de aldılar. Kimi insan kasabı Netanyahu’nun, bebek kanı damlayan elini sıktı kimi de o arlanmaz suratın sahibi caninin yanaklarından öptü. Bebek katiline her türlü yardımı vadederek ülkelerine döndüler. Başta BM olmak üzere çeşitli uluslararası kuruluşlar toplanıp toplanıp dağılıyor. Diyeceksiniz ki, Birleşmiş Milletler Teşkilatı mı var; varsa ne işe yarar? Bu durum bakın bize neyi hatırlattı: Vaktiyle 1990’lı yıllarda, çalıştığım gazetenin (Türkiye) dış haberler müdürü arkadaşımız (Hayrettin Turan), köşe yazarımız Prof. Dr. Yılmaz Altuğ’u o günkü İsrail Cumhurbaşkanı Ezer Weizman’a takdim eder. “‘Efendim; gazetemizin köşe yazarı, İstanbul Üniversitesi Devletler Hukuku Profesörü Sayın Yılmaz Altuğ’ der. Elini uzatan Weizman gülerek, yalın hakikati haykırır: ‘Devletler hukuku diye bir şey var mı ki?’” Yok ki, bugün İsrail tüm rezillikleri pervasızca sergileyebiliyor, dünyanın gözünün içine bakarak savaş suçu işliyor, tenkit yerine teşvik görüyor. NATO da aynı şekilde kuruluş bildirgesinde ifade edildiği gibi bir savunma paktı değil, başta ABD olmak üzere emperyalistlerin elinde sopa görevi görüyor. Bununla birlikte, Türkiye’nin, NATO’daki ülkelerin şerlerinden sakınması, zararlarından korunması için NATO’da kalması lazım. ABD binlerce kilometre uzaktan gelip Doğu Akdeniz’e yerleşti, görünürdeki amacı; İsrail’i savunmak, bunun yanında asıl amacı ise Ortadoğu’yu paramparça edip, buralardaki enerji kaynaklarına sahip olmaktır. ABD ile İsrail yönetimleri tavukla yumurta misalidir. Diğer bir deyişle ABD İsrail’dir, İsrail ABD’dir. Bu pervasız ve küstah her iki ülke de nükleer güç sahibidir. ABD bu gücünü Japonya’ya karşı kullandı ve 200 bin insanın ölümüne, milyona yakın insanın yaralanmasına ve sakat kalmasına sebep oldu. İsrail de elindeki bu nükleer gücü gözünü kırpmadan kullanabilir, yeter ki ABD vize versin! ABD ise şimdilik buna müsaade etmez, zira böyle bir durumda 3. Dünya Savaşı çıkar ve tüm dünya bir anda alev topuna döner. Savaşı, Ortadoğu coğrafyasıyla sınırlı tutarlar ve orada medeni, çağdaş ve insancıl tüm hünerlerini sergilerler! Son asırlardaki medeniyetin tek dişi kalmış canavar olduğunu biz biliyorduk, lakin bir türlü anlatamıyorduk. Anlatsak da kimseler anlamak istemiyordu. Ama bu gayri insani savaşla, bütün bir insanlıkla birlikte fanatik Yahudiler bile Siyonistlerin nasıl lanetlenmiş bir güruh olduklarını gördü ve dehşetle görmeye devam ediyorlar.",https://www.hurriyet.com.tr/yazarlar/fuat-bol/medeniyet-mi-dediniz-42356012
Fuat Bol,Dünya dilsiz şeytan kesildi -4-,"Ekim 23, 2023 06:29","İsrail bu katliamlarıyla ateşle oynamakla kalmıyor, kıyamet ateşinin kilometre taşlarını da beraberinde döşüyor. Ne hazin tecellidir ki, bu kez Kızıldeniz’in sularında kendileri boğulacaklar, sağ kalabilenler ise çil yavrusu gibi dağılıp iğne deliklerine saklanacaktır. Lakin arkalarına saklandıkları taşlar ve ağaçlar dile gelip onları ihbar edecek ve lanetlenmiş bu kavim (Siyonistler) takdir edilmiş (mukadder) sonlarından kurtulamayacaktır. İsrail’in hedefinde şimdilik Gazze’ye, kuzeyden Suriye’ye, güneyden Lübnan’a doğru genişlemek var. ABD’nin fiilen parçaladığı Suriye’den, o da hakkına (Nasıl bir haksa?) düşeni almak istiyor. Bilahare yine ABD’nin öncülüğünde Suriye’de oluşturulacak Kürdistan (gerçekte küçük İsrail) devleti ile İsrail, Türkiye ile sınır komşusu olacak. Bu durum, ‘Arz-ı Mev’ud’ için atılmış ikinci büyük adım olacak. Kürtlerin büyük çoğunluğu, sözde kendileri için kurulacak bu devletçiklerin, gerçekte Büyük Ermenistan için olduğunu dahi bilmiyorlar, bilemiyorlar. Malum vaktiyle, Batılıların himaye ve teşvikleriyle Ermeniler, Kürtlere zulmetti; Rusya’daki Bolşevik ihtilalinden sonra Rus ordusu çekilince Kürtler de Ermenilere zulmetti. PKK, Ermeni terör örgütü ASALA yerine kurulan ve gerçekte muhayyel Büyük Ermenistan’a hizmet etmektedir. Doğu ve Güney-Doğu’muzda kaynatılan Ermeni aşıdır. Kürtler, bu aşta yalnızca tuz ile biber olmaktan ibarettir. Dikkat edilirse, büyük şeytan ABD tüm savaşlarını vekaletle yürütüyor. ABD; Çin’le, Rusya’yla, Türkiye ile ve hatta AB ülkeleriyle savaş halindedir. Doğu Akdeniz’de konuşlandırdığı uçak gemisi ve etrafındaki tüm savaş güçleri, Türkiye’ye, bölge ülkelerine ve hatta tüm İslam ülkelerine gözdağı vermek için gelmiştir. Koca Akdeniz’de yer kalmamış gibi gelip Türkiye’nin sondaj gemisi olan Sultan Abdülhamit Han gemisinin burnunun dibinde demirledi. ABD bu iğrenç tavrıyla başta Türkiye olmak üzere tüm bölge ülkelerine, ‘Ayağınızı denk alın!’ demek istiyor. ‘İsrail’in arkasında olduğum kadar, sizlerin de karşısındayım’ diyor. Vaktiyle Mehmet Ağar’ın söylediği bir söz hâlâ kulaklarımda çınlıyor: “Türkiye ile ABD savaş uçaklarının Toroslar’ın semalarında çarpıştığını görürsek şaşırmayalım” demişti. 3. Dünya savaşı mevzi olarak başladı, yarın bölgesel, öbür gün ise küresel çapta yayılırsa hayret etmeyelim. Mezkür (anılan) günlere az kaldı. Kanaatimizce o günler; İsrail’in, Büyük İsrail’in üçüncü adımını atacağı günler olacaktır. Yani Türkiye’den Fırat’ın güneyini, Mısır’dan Nil’in doğusunu istediği gün, asıl kıyamet o zaman kopacaktır.",https://www.hurriyet.com.tr/yazarlar/fuat-bol/dunya-dilsiz-seytan-kesildi-4-42349886
Fuat Bol,Dünya dilsiz şeytan kesildi -2-,"Ekim 18, 2023 06:29","Küfürün, hak ve hakikati örtmenin tek bir millet olduğuna bir kez daha şahit oluyoruz. Ve mahut insan müsveddelerinin şahsında şeytanın mücessem (cisimleşmiş) halini görüyoruz. Aynı topraklarda Türkler 400 yıl boyunca hüküm sürdü. Türklerin insani hassasiyetine bakınız; üç semavi din için de mukaddes addedilen bu beldede inşa edilen İslam mabedinin kitabesinde, ‘ La ilahe illallah İbrahim halilullah-Allah’tan başka ilah yoktur, İbrahim (Aleyhisselam) Allah’ın dostudur’ ibaresini yazmıştı. Bu denli hoşgörülü yaklaşımdır ki, Osmanlı yönetimindeki 400 yıl boyunca hiç kimsenin burnu bile kanamadı. Şimdiki İsrail Başbakanı ise, şahsi sosyal medya uygulamasından, bombaladıkları sivil hedeflerde yerle bir edilen binaların görüntülerini yayınlama alçaklığıyla övünüyor. Bilen-bilmeyen hemen herkes HAMAS’ı suçluyor; çıkış noktaları da İsrail’e saldırmasını gösteriyorlar. Tabii burada çok önemli bir husus gözden kaçırılıyor. İsrail’in, Gazze’ye uyguladığı gayr-i insanı abluka ile oradaki insanlar zaten ölüme terk edilmişti; tıpkı kurbağayı ılık suyun içine atıp, suyun ısısını gittikçe arttırmak gibi. Topyekûn Filistin halkının ölümü belli bir vadeye yayılmıştı. Sonuçta kediyi bile çok sıkıştırdığınızda aslan kesildiğini görürsünüz. HAMAS da her gün ölmektense, bir kere ölmeyi yeğleyerek, İsrail’e sızdı ve belli hedefleri vurma başarısını gösterdi. Başarısı diyoruz, zira delinmez denilen demir kubbeyi deldi ve yenilmez denilen İsrail’i vurarak, yenilebileceğini gösterdi. (Bu arada, HAMAS’ın sivil hedeflere yaptığı saldırıları tasvip etmemiz asla mümkün değildir.) Cumhurbaşkanı Erdoğan’ın ifade ittiği gibi; “İsrail bir devlet gibi değil, bir örgüt gibi davranıyor, bu tavrını sürdürmesi halinde öyle muamele görür!” Üstelik İsrail’in bu tavrı, yani terör örgütü gibi davranması bugünün meselesi de değildir. Uluslararası arenada hiçbir zaman devlet gibi tavır sergilemedi. BM tarafından aleyhinde alınan hiçbir karara uymadı. Dün de bugün de savaş kurallarına uymadı, uymuyor. İsrail, dünyanın gözleri önünde hastaneleri, okulları, ambulansları, sivil yerleşim alanlarını, bunlarda yaşamakta olan çocuklara, kadınlara, yaşlılara aldırış etmeden bombalıyor. İki buçuk milyon insanın yaşadığı bölgenin elektriğini, suyunu kesiyor, içeriye ekmek ve ilaç girmesine müsaade etmiyor. İsrail, göz göre göre insanlığı katlediyor; savaş suçu işliyor, dünya âlem ise seyretmekle yetiniyor. Ve bu dünya alemi kendini medeni, çağdaş, modern addediyor. Bunların yüzüne tükürün diyeceğim lakin inanın o tükürüğe de yazık!",https://www.hurriyet.com.tr/yazarlar/fuat-bol/dunya-dilsiz-seytan-kesildi-2-42347488
Fuat Bol,Vesayet savaşları,"Ekim 30, 2023 06:29","Zira meydan yeri kalleşlere, kahpelere ve zalimlere kaldı. Yiğitlerse, mertçe öldüler ve yiğitlikleri de beraberlerinde götürdüler.  Dört bir yanıyla namertlere kalan bu köhne dünyada, artık geçer akça olan tek slogan kaldı: ‘Altta kalanın canı çıksın!’  Kahpece verilen günümüz savaşlarında asıl aktörler sahne arkasındalar; önde çarpışanlar ise bunların yetiştirip, eğitip donattıkları ve para ile tuttukları maşalarıdır. Dünya üzerindeki terör örgütleri baştan sona bu kabildendir, hepsinin arkasında vasileri vardır ve bunların ipleri ‘baba katiller’in elindedir. Süper güç ülkelerin yanında normal güçlerdeki ülkeler de pekâlâ namert olabiliyor ve kahpece vesayet savaşları yürütebiliyorlar. Özellikle bizim bölgemizdeki irili ufaklı devletlerin savaşlarına bakın; hemen hepsinin vesayet savaşları olduğunu görürsünüz. İsrail ile Hamas’ın birbirleriyle hesapları olmasına karşın, başta ABD olmak üzere AB ülkelerinin büyük çoğunluğunun ve İngiltere’nin, İsrail’in yanında yer alıp desteklemelerinin arkasında başkaca hesapların olduğu apaçık ortadadır. Rusya, Çin ve İran da dahil gerçekte savaşan bu ülkelerdir, lakin her biri maşa ya da maşalar kullanmaktadır. Bu maşalar terör örgütleri olduğu gibi kullanışlı devlet veya devletçikler de olabilmektedir. Kısaca, atlar tepişirken arada çimenler ezilmektedir. Malum süper güçler arasında kıyasıya bir ekonomik savaş var. Çin, dur durak bilmeyen bir yükselişle ekonomisini büyütüyor. Ve bu cümleden olarak ABD’nin ve Batı’nın nüfuz sahalarını birer birer ele geçiriyor. Afrika’da ve Ortadoğu’da, Çin’in çalmadığı kapı kalmadı. Kapısı çalınanların başında da İran ve Suriye gelmektedir. Üstelik bu her iki devlet de vesayet savaşçısıdır. Diğer bir ifade ile hadlerini çoktan aşmışlardır! O halde tedip edilmeleri zorunludur! ABD, bu iki devleti, yanında durup her türlü desteği verdiği İsrail ile terbiye etmek istemektedir. Dün Suriye’nin Golan Tepeleri’ni İsrail’e vermişti, bugün de buna, Lübnan’la birlikte Suriye’nin güneyini eklemek istiyor.  Kurulduğu günden beri sürekli genişleyen İsrail, göreceksiniz bununla da yetinmeyecek ve ‘Daha! Daha!’ diyerek bölgemizde sınırlarını zorlamadığı ülke bırakmayacaktır. Bu durum bugün değilse bile yarın mutlaka gerçekleşecektir.  Sınırları zorlanacak ülkeler arasında Türkiyemiz de bulunmaktadır. İşte dananın kuyruğu o zaman kopacaktır! Ve ayrıca o zaman vesayet savaşları da son bulacaktır.  ‘Türkiye’nin savunması Kudüs’ten başlar’ diye boşuna söylenmiyor.",https://www.hurriyet.com.tr/yazarlar/fuat-bol/vesayet-savaslari-42353387
Fuat Bol,Dünya dilsiz şeytan kesildi -3-,"Ekim 21, 2023 06:29","Mahut şeytan kibrinin şehvetine kapılarak, düzmece bir din üretti; müntesiplerine evangelist denilen bu kişiler, inandıkları tanrıyı da kendilerine benzeterek, onu ‘Kıyamet Savaşı’na-Armageddon’ zorlamak için ellerinden geleni artlarına koymuyorlar. Batılılar, gerçekte Yahudileri günahları kadar sevmezler, onlardan nefret ederler. Bu yüzden, onları kendi içlerinden çıkarıp (adeta sürgün edip), Orta-Doğu’da yurt edinmelerini sağladılar. Yahudi öncüleri bu durumu canlarına minnet bildiler, böyle bilmeyenleri de Hitler’e özgü metotlarla, yeni yurtlarına gitmeye mecbur ettiler. Siyonizm illetine tutulan Yahudi öncüleri, 2000 yıldır yurtsuz kalan bu milleti, yeni yurtlarında, ‘ölüm’ ateşine attılar. Öyle görünüyor ki, bu ateş, harlayarak kıyamete kadar sürecektir. Halbuki Tur-i Sina’dan dönen Hz. Musa aleyhisselamın getirdiği on emrin altıncısı ‘öldürmeyeceksin’di. Siyonizm’in elinde oyuncak olan İsrail Devleti ise, kurulduğu günden beri öldürmekten başka bir şey yapmadı, yapmıyor. Ve üstelik bebekleri ve masum sivilleri öldürmekten zevk alıyor! En iğrenç ve aşağılık savaş suçunu işleyerek hastaneleri ve camileri bombalayarak binlerce masumun kanına giriyor. Batı, bu ölüm ateşinde Yahudi’yi maşa olarak kullanıyor; Yahudi de aynı ateşte Batılıyı maşa olarak kullanıyor. Yahut her iki taraf da öyle zannediyor. Büyük şeytanın dışişleri bakanı, ayağının tozuyla geldiği İsrail’de; ‘Ben de bir Yahudi’yim’ diyerek işe koyuldu ve Suriye’nin Şam ve Halep havalimanlarını bombalatıp kullanılamaz hale getirtti. Kendine uyguladığı 11 Eylül senaryosu ile Irak’ı ve Afganistan’ı işgal etti; milyonlarca sivil insanı katletti, doymadı; bu kez de aynı senaryoyu 7 Ekim tarihinde İsrail’e, Hamas’la oynadı. İşgal sırası ve masumları katletme görevi bu kez İsrail’e verildi. İsrail de zaten alışık olduğu ve biteviye (sürgit) yapageldiği bebek öldürmelerini; ABD ve Batı destekli olarak, daha acımasızca ve vahşice yerine getiriyor. Onlar, sahte tanrılarını kıyamete zorlayabilirler mi bilinmez ama kendilerinin bindikleri bu alametle hızla kıyamete gittikleri pek aşikârdır. Köpeksiz buldukları bu dünyada, bakalım daha ne kadar değneksiz dolaşabilecekler? Zira bilinmelidir ki, zalimin zulmü varsa, mazlumun Allah’ı var ve o Allahü teala ki, imhal eder (mühlet verir) ve lakin asla ihmal etmez. Ne demişler; her şey en ince yerinden zulüm ise, en kalın yerinden (ayyuka çıktığı an) kopar. Bu denli zulüm erbabını cenab-ı Hakk’ın ‘El Muntakim’ ismine havale ediyor ve tez elden bunların haklarından gelecek ‘Molla Kasım’ların zuhurunu (ortaya çıkmasını) bekliyoruz. Marka Müslümanları, atalet ve zillet içinde yerlerinden kıpırdamasa da (İslam İşbirliği Teşkilatı-İTT) dinsizin hakkından imansız gelir ve hak, er ya da geç mutlaka yerini bulur.",https://www.hurriyet.com.tr/yazarlar/fuat-bol/dunya-dilsiz-seytan-kesildi-3-42349147
Fuat Bol,"Birinci Dünya Savaşı bitmedi, bitmeyecek!","Kasım 01, 2023 06:29","‘Küçük kıyamet’ de denilen bu savaşın fitilini İngiltere ateşlemiş, onun da hedefinde petrol bulunan Osmanlı toprakları ve Osmanlı’nın bayraktarlığını yaptığı İslamiyet vardı. İngiltere’nin başını çektiği şer güçler savaşı kazandı; bu savaş sonunda gayelerine ulaştılar ancak bununla yetinmediler. Paramparça ettikleri Osmanlı coğrafyasına fitne tohumlarını ekerek ve adeta her petrol bölgesinin başına birer bekçi koyup, oraları sözde devletler yaparak çekip gittiler. Sınırları cetvelle çizilmiş bu devletçiklerin ortasına da Yahudileri önce yerleştirdiler, bilahare orayı da devletleştirdiler. Filistin toprakları üzerine kurulan bu devlet (İsrail) kurulduğu günden beri kabına sığmadı, sığmıyor, sığmayacak. Sürekli genişlemeyi ve topraklarını Nil ile Fırat arasına yaymayı, Tanrı Yehova’nın kendilerine bir vaadi ve hatta emri olarak inanıp, öyle hareket ettiler ve etmeye devam ediyorlar. Diğer bir ifade ile dağdan gelip bağcıyı kovmayı maharet bildiler, biliyorlar. Malum İsrail, yalnızca İsrail’den ibaret değildir; başta ABD, İngiltere, Almanya, Fransa ve İtalya olmak üzere Batılı ülkeler ve bunların aveneleri olan ‘uydu’ ülkeler İsrail’le beraberdir. Başlangıçta Arap ve İslam ülkelerinin Filistin (Kudüs) diye bir davaları vardı; bu yüzden de İsrail’e karşı mesafeliydiler. Bu ülkelerin hemen hepsi  zamanla davalarını unuttular ve Filistin’i kendi başına bıraktılar. İsrail de Filistinliler ile adeta kedinin fareyle oynaması gibi oynadı.  Ve BM Genel Sekreteri Guterres’in dediği gibi: “Filistin halkı 56 yıldır boğucu bir işgale maruz kalıyor. Topraklarının sürekli olarak yerleşim yerleri tarafından yutulduğunu, ekonomilerinin tıkandığını, insanlarının yerinden edildiğini ve evlerinin yıkıldığını gördüler. İçinde bulundukları zor duruma siyasi bir çözüm bulma umutları yok oluyor.”  Sadece bugünkü savaş ortamında değil, dün de bu yoğunlukta olmasa da (56 yıl boyunca) bu kepazelikler sergilendi. Ne Arap ülkelerinden ne İslam ülkelerinden ve ne de dünyanın geri kalan ülkelerinden, kimseden ses çıkmadı. Tüm bu ülkeler, İsrail’le münasebetlerini düzeltmeye ve geliştirmeye gayret etti.  Devlet olmayan bölge devletlerinden devletçe davranmalarını beklemek ham hayaldir. Evet, Arap ülkeleri sadece petrol vanalarını üstelik kısa bir zaman diliminde kıssa başta ABD olmak üzere tüm dünya ülkeleri hizaya gelir. Lakin bu ülkelerin hiçbirisi bağımsız ve bağlantısız değil; hiçbirisi kendi başına hareket edemez. Gelinen bu noktada dünya yeniden ve çok kutuplu olarak kurulmak zorundadır. Birinci Dünya Savaşı’yla oluşturulan devletçikler tarih sahnesinden silinecekler. Zaten birçoğunun sadece adı var, kendileri yok.",https://www.hurriyet.com.tr/yazarlar/fuat-bol/birinci-dunya-savasi-bitmedi-bitmeyecek-42354419
Fuat Bol,Erdoğan ve AK Parti gerçeği -3-,"Eylül 13, 2023 06:29","Zira vesayet altındaki millet ve milletin özlem ve beklentileri asla dikkate alınmıyordu. Hikmet-i devlet denilerek, millete rağmen icraat yapmak marifet biliniyordu. Halbuki asıl olan milletti ve devletler millet içindi. Bizde ise bunun tam tersi uygulanıyor ve millet, kime hizmet ettiği belli olmayan devlet için peşkeş çekiliyordu. Kime hizmet ettiği belli olmayan ifadesini bilerek kullandık; zira vesayet altındaki devletimiz ABD menfaatleri doğrultusunda konumlandırılmıştı. NATO’nun güney-doğu kanadının en uçtaki karakoluyduk. Bu yüzden başta Rusya olmak üzere tüm komşularımızla düşmandık. Yunanistan ile olan NATO birlikteliğimiz ise tam bir komediydi. Yunanistan öz evlat, Türkiye üvey evlattı. Bu denli vahim halin tipik örneği Kıbrıs’tır. Yunanistan ve GKRY bütün yanlışlarıyla haklı, Türkiye ve KKTC ise tüm doğrularıyla haksız görülmektedir. Düşünebiliyor musunuz; AB’ye ortaklık şartlarından olan ‘sorunsuzluk’ orta yerde dururken, hiçbir sorununu çözmemiş olmasına rağmen görmezden gelinmiş ve GKRY, AB’ye dahil edilmiştir. ABD ve NATO ile dost ve müttefikliğimizden başımıza gelmeyen kötülük kalmadı. Daha açık ifadesiyle ABD ve AB ülkelerinden gördüğümüz düşmanca tavırları başkaca hiçbir ülkeden görmedik. Yani dememiz o ki, düşman başına diyeceğimiz dost ve müttefiklerimiz bize sürekli şeytan taşlattırdılar, bu yüzden de tavaf yapmaya asla vakit bulamadık. Dışarıdan onlar bizim yöneticilerimizi; biz de içeriden kendi halkımızı adeta ‘meşguliyetle tedavi’ye tabi tuttuk, pösteki saydırdık. İşte Erdoğan, tüm bu tabuları yıktı, devletin ve milletin önündeki engelleri kaldırdı. Başta ABD olmak üzere hiçbir emperyalist devletin derdi başka ülkelere demokrasi götürmek değildir. Onlar için tüm ülkeler pişmiş tavuk hüviyetindedir. Onu yerlerken canlı halinin güzelliği ya da çirkinliği onları ilgilendirmez. Suudi Arabistan’da demokrasi yok; bu durum ABD veya İngiltere için hiçbir zaman mesele yapıldı mı? Erdoğan’ın Türkiye’ye kazandırdıklarını, siyasi hırs-rekabet veya başka sebeplerle birileri görmeyebilir ve hatta inkâr edebilir. Ama milletimizin kahir ekseriyeti görüyor; görüyor ki çeyrek asır boyunca yapılan her seçimde onu ve partisini seçiyor. Yarın, Türkiye’nin tarihi yazıldığında, Erdoğan’dan ‘Türkiye’yi vesayetten kurtaran ve ülkeye gerçek demokrasiyi getiren lider’ diye bahsedecektir. Erdoğan hiçbir şey yapmamış olsa dahi (neler yaptıkları ortada), yalnızca bu yaptığı, yani Türkiye’yi vesayet altında inleyen, sürekli patinaj yapan  ‘uydu’ ülke olmaktan çıkarması yeter de artar bile. NOT: Senelik iznimi kullanacağımdan yazılarıma bir süreliğine ara verdiğimi arz ederim. F.BOL",https://www.hurriyet.com.tr/yazarlar/fuat-bol/erdogan-ve-ak-parti-gercegi-3-42329501
Fuat Bol,Dilsiz kesilen dünya,"Ekim 16, 2023 06:29","Bilakis yaldızla kaplı sahte uygarlığıyla iyice ihtiyarlayan, köhnemiş dünyamızın hızla vahşete gitmekte olduğu su götürmez bir gerçektir.  Son iki yüzyıldır, ipin ucunun kimin ya da kimlerin ellerine geçtiğini, sizler, bizden daha iyi biliyorsunuz. Dünyanın jandarmalığına önce İngiltere ondan sonra da ABD soyundu. Ve bu iki büyük şeytan, o gün bugündür, bütün bir dünyayı yalana teslim ettiler. Öyle ki;  zalimler mazlum, mazlumlar zalim, hainler kahraman, kahramanlar hain, soykırım yapanlar uygar (medeni), soykırıma uğrayanlar ya da onları savunanlar barbar (vahşi), misket bombalarıyla sahildeki çocukları, kundaktaki bebekleri hunharca katledenler çağdaş ve ilerici, bu mazlumların haklarını savunanlar ise, yobaz ve gerici. Kurulduğu günden beri devletini terörle özleştiren ve sürekli mazlum insan avı yapan İsrail, on yedi yıldır Gazze’yi abluka altında tutup, orada yaşamakta olan iki buçuk milyon insana nefes aldırmıyor. İsrail, yeni dünyanın jandarmaları tarafından nokta şeklinde yerleştirildiği Filistin topraklarında, yıllar yılı icra ettikleri devlet terörü yüzünden Filistin’i nokta şekline getirip, mahut toprakları işgal ettiler. Diğer bir deyişle dağdan gelip bağdakini kovdular. İsrail, tahrif edilmiş Tevrat’a göre dizayn edilmiş bir din devleti olup, 2000 yıl önce kovuldukları toprakların intikamı için (Arz-i Mev’ûd-Tanrı’nın kendilerine vadetmiş olduğunu ileri sürdükleri topraklar) yanıp tutuşmaktadır. Mahut toprakların sınırları Nil ile Fırat nehirleri arasını kapsamaktadır. Dolayısıyla ABD’nin Suriye’nin kuzeyinde kurmak istediği sözde Kürt devleti, gerçekte küçük İsrail’dir. Ve yine bu yüzdendir ki ABD’nin Karaağaç’ta, Suriye’de, Girit’te ve şimdi de uçak gemileriyle Doğu Akdeniz’de konuşlanmasının asıl hedefinde Türkiye vardır. Zira Türkiye’nin dışında hiçbir ülkede, kendilerine karşı koyabilecek ne herhangi bir güç ve ne de böyle bir niyet var. Zira tüm bu ülkelerin halkları, liderlerinin elinde tutsak, liderleri de uydusu oldukları ülkelerin elinde tutsaktır. Asla bağımsız hareket edemezler. Zira daha dün hemen hepsi ağababalarından aldıkları talimatla İsrail’le aynı safta yer alma yarışına girdiler. İsrail, komşu İslam ülkelerinin bu denli aymazlığından da cesaret alarak Gazze’deki bu denli vahşeti sergileyebiliyor. Ve işin tuhafına bakın ki;  zalim İsrail başta ABD ve İngiltere olmak üzere Batılı devletlerce desteklenirken, mazlum Gazze halkını savunan Türkiye’den ve onun lideri Tayyip Erdoğan’dan başkası yok. Başta ABD ve İngiltere olmak üzere emperyalist ülkeler, İsrail’i koşulsuz desteklemek suretiyle yangına körükle gidiyorlar; İsrail’in işlemekte olduğu soykırıma alenen ve resmen göz yumuyorlar. Onların amacı, bölgede vesayet savaşını sürdürmek, taraflara silah ve mühimmat satmanın yanında, bölgeyi paramparça edip kolay lokmalar haline getirmektir ve bölgedeki enerji kaynaklarını ve koridorunu işgal etmektir. NOT: İsrail’in ve destekçisi Batı’nın bu yüzkarası hallerini sergilemeye devam edeceğiz.",https://www.hurriyet.com.tr/yazarlar/fuat-bol/dilsiz-kesilen-dunya-42346325
Fuat Bol,İmamoğlu’nun karnesi,"Eylül 04, 2023 06:29","Onun İBB Başkanlığı’na oturuşuyla İstanbul, belediye hizmetleri bakımından fetret devrini yaşıyor. Biz İstanbullular olarak, 1994 yılında başlayan AK Partili dönemleri mumla arıyoruz. Merkezi hükümetin hizmetleri olmasa (özellikle ulaşımda), İstanbul’da yaşamak mümkün olmayacaktı. Nitekim önceki dönemde yapılan Melen suyu sayesinde bugün İstanbul’un su ihtiyacının %76’sı sağlanmaktadır. Bu proje olmasaydı, bugün İstanbul susuzluktan kıvranıyordu. İnsan İstanbul gibi bir mega kentte beş yıla yakın belediye başkanlığı yapar da orada yaşamakta olan yirmi milyona yakın nüfus için bir gram su tedariği yapmaz mı? Bir bardak olsun, İstanbul’un suyuna katkıda bulunmaz mı? Kuraklık yüzünden İstanbul’daki barajlardaki su seviyesi S.O.S veriyor. Su seviyesi yüzde 18’in altına düşen barajlar var; o ise hiçbir şey olmamış gibi gününü gün ediyor. Ekrem İmamoğlu hizmette sıfır lakin yalan, algı ve propagandada süper. Bu hususta kimse eline su dökemez; Hitler’in propaganda bakanı Goebbels bile. Partisiyle birlikte bütün metro projelerine karşı çıktı; bununla birlikte AK Parti’nin yaptığı ve yapmakta olduğu tüm metroları, ‘Ben yaptım, yapıyorum’ diye caka satıyor. Ta Tayyip Erdoğan’ın belediye başkanlığı döneminde hizmete açılan Merter’deki otoparkı ve Şişli’deki Cemal Kamacı Spor kompleksini hizmete açtım diye afişler astırıyor. İstanbul’un batı yakası maalesef metro konusunda üvey evlat muamelesi görüyor. Bakırköy, Küçükçekmece, Avcılar, Esenyurt, Beylikdüzü ve Büyükçekmece ilçeleri unutuldu. Beş milyona yakın bir nüfusun yaşadığı bu bölge terk edilmiş durumda. Ama gelin görün ki, bu ilçelerden geçmekte olan E-5 karayolu üzerindeki köprülerde İBB’nin Beylikdüzü metrosu ilanları var. Milletin gözünün içine baka baka yalan söylemeyi de İmamoğlu ve avanesinde gördük. İnsanda biraz Allah korkusu ve kullardan utanma duygusu olur; bunlarda hiçbirisi yok. Tamamen algı ve yalan üzerine kurulmuş bir siyasetle nereye gideceğini zannediyor? Perişanlığı yaşamakta olan İstanbullu tüm bu kepazelikleri görmüyor mu? Seçimlerden önce, deprem korkusu salarak İstanbul için her yıl 100 bin yeni konut sözü vermişti. Beşinci yılın içindeyiz, ortada tek bir konut bile yok. Üstelik yapmak isteyen AK Partili belediyelere de engel üstüne engel çıkarılıyor. Bakınız kendi itirafına: ‘İstanbul’u kazanan, Türkiye’yi de kazanır!’ Ee; İstanbul’u kazandılar, neden Türkiye’yi kaybettiler? Sebebi çok açık, İstanbul’daki performans düşüklüğü. AK Parti’ye de Türkiye’yi (merkezi yönetim) kazandıran, başta İstanbul olmak üzere, yerel yönetimlerde gösterilen üstün hizmet anlayışıdır. İmamoğlu bunun lafını ediyor ama gereğini yapmıyor. Daha doğrusu, yalan ve algılarla yaptığını zannediyor. Zannediyor ki, bir de utanmadan CHP liderliğine ve hatta cumhurbaşkanlığına heves ediyor. Adama demezler mi; ne yüzle? Ne diyelim aç tavuk, kendini darı ambarında sanır!",https://www.hurriyet.com.tr/yazarlar/fuat-bol/imamoglunun-karnesi-42325059
Fuat Bol,Zincirleri kırdık,"Eylül 06, 2023 06:29","1940’lı yılların özellikle ikinci yarısında, İsmet İnönü’nün ABD ile yapmış olduğu ikili anlaşmalarla ve bilahare NATO’ya girişimizle birlikte adeta ABD’nin uydusu olduk. Özellikle savunma ve güvenlik konularında, bizim hiçbir şey yapmamıza gerek yoktu. Zira lazım olan ve olacak her şeyi ABD bize verecekti! ABD’ye öylesine körü körüne güvendik ve bel bağladık ki, geleceğimizi ipotek altına aldıracak Milli Eğitim’imizin müfredatını bile ABD’nin Ankara Büyükelçisi ve ABD’li uzmanlara havale etmiştik. Kazın ayağının öyle olmadığını çok kısa sürede gördük ve halen daha da görmeye devam etmekteyiz. Bize her şeyi vereceğini vadeden ABD, bir şey vermediği gibi, bunları elde etmek için, yapmamızı da engelledi. Böyle yapmakla, açıkça şunu söyledi ve hatta ihtar etti! “Sen, bağımsız ve bağlantısız bir ülke değilsin, benim uydum olan bir ülkesin. Kendin silah üretemezsin; benim veya NATO’nun verdiği silahları da kullanamazsın!” Nitekim en lazım olduğu yerde (Kıbrıs Barış Harekâtı’nda) kullandırtmadı. O gün bugündür terörle yaptığımız mücadelede de gerekli silah ve mühimmatı vermedi, kendimiz yapmaya kalktığımızda ise, hem kendisi ambargo uyguladı ve hem de başkalarına ambargo koydurdu. Özetle; ABD ile ‘Böyle dost düşman başına!’ diyebileceğimiz bir süreç yaşadık ve yaşamaya devam etmekteyiz. Vesayet sargısından çıkmak isteyen başbakanların başlarına olmadık belalar açıldı; kimi darağacında sallandırıldı (Menderes), kimi makamından alaşağı edildi (Demirel), kimisine de siyaset ve dünya dar edildi (Erbakan). Türkiye’nin kalkınması ve kalkınmış ülkeler arasında yerini alması için, ayağındaki bu prangalardan kurtulması şarttı. İşte Sayın Erdoğan, yirmi yılı aşkın iktidarında gözünü kararttı ve için için çalışarak sabırla koruğu helva yaptı. Aşılmaz denilen vesayet duvarından her gün bir taş alarak; Berlin Duvarı’ndan daha çetin olan seddi yıkıp geçti. Artık Türkiye, kendi kararlarını ABD’ye sormadan alabiliyor. Artık Türkiye kendi ürettiği silahlarla terörle mücadele edebiliyor. Artık Türkiye, ABD’ye danışmadan ve ondan müsaade almadan sınır ötesine gidip teröristleri inlerinde vurabiliyor. Artık Türkiye ABD’ye ve hempalarına rağmen kendi silah ve mühimmatını üretebiliyor. Artık Türkiye, ABD’nin desteğiyle sınırında kurulmak istenen terör devletçiğine hayır diyor ve ABD’ye rağmen kurulmasına müsaade etmiyor. Artık Türkiye hakkını ve hukukunu kimseye çiğnetmiyor. Türkiye artık gerçek bağımsızlığına kavuşuyor. Daha ne olsun?",https://www.hurriyet.com.tr/yazarlar/fuat-bol/zincirleri-kirdik-42326052
Fuat Bol,Dünya diken üstünde,"Ağustos 30, 2023 06:29","Rusya’yı kışkırtıp ateşe iten ABD’nin niyeti belli: Rusya’nın saldırganlığını ileri sürüp bütün bir Avrupa’yı hegemonyası altına almak ve Rusya ile birlikte Çin’i kuşatmak. Nitekim kalan Avrupa ülkelerini de NATO’ya alarak ve daha önemlisi, AB’ye kendi ordusunu kurdurmayarak, bütün bir Avrupa’yı kendine muhtaç hale getirdi. Daha geçen senelerde Fransa Cumhurbaşkanı “NATO’nun beyin ölümü gerçekleşti” demişti. ABD’nin bu hamleleriyle, gerçekte AB’nin beyin ölümünün gerçekleştiği ve her şeyleriyle ABD’ye muhtaç hale geldikleri görüldü. Bugün AB ülkelerindeki hanelerin yalnızca enerji (elektrik ve doğalgaz) giderleri beş bin avro’nun üzerindedir. Rusya Ukrayna savaşı uzadığı takdirde, yarınlarının daha beter olacağı, bugünden bellidir. Türkiye, NATO ülkesi olmasına rağmen hem Rusya ile ve hem de Ukrayna ile münasebetlerini iyi şekilde yürütmektedir. Dolayısıyla savaş halindeki Rusya ile görüşebilen tek NATO ülkesi Türkiye’dir. Türkiye’nin dış politikadaki bu başarısı, tahıl koridorunun açık kalmasını sağlamış ve böylece özellikle Afrika ülkelerindeki açlığın önüne geçilebilmiştir. Türkiye’nin bu tutumu, yarınlarda oluşabilecek barış koridorunun yerini ve önemini göstermektedir. ABD, AB’yi her ne kadar hegemonyası altına alsa da dünyanın çok kutupluluğa gitmekte olduğu aşikârdır. Oluşacak yeni dünya düzeninde, Türkiye de küresel güç dengelerinde söz sahibi olacaktır. ABD, Almanya dahil tüm Avrupa ülkelerine istediğini yaptırıyor ama görüldüğü üzere Türkiye’ye diş geçiremiyor. Türkiye, kendi müstakil politikasını, ABD ve NATO’ya rağmen sürdürüyor. Dünyanın jandarmalığını elinden kaçırmakta olduğunu gören ABD, bu hırsla Rusya Ukrayna savaşını NATO Rusya savaşına çevirmek istiyor. Böyle bir durumda Rusya da nükleer silah kullanacağını açıkladı. Rusya’nın blöf yapmadığı açıktır zira kediyi bile bu denli köşeye sıkıştırırsanız aslan kesilmesi kaçınılmazdır. Sadece Avrupa cephesinde değil, Pasifik’te de sular ısınıyor. ABD, aklı sıra iki tavşanın (Çin ve Rusya) peşinde aynı anda koşuyor. Bu gidişle ikisini de yakalamayacağı ve ava giderken avlanacağı görülecektir. Şayet Amerikan seçimlerini Trump ve benzeri bir kişi kazanırsa gelen kişi ABD’yi kendi kabuğuna çeker ve dünya derin bir nefes alır. Biden ve onun zihniyeti (ABD derin devleti) yeniden işbaşına gelirse,dünyayı büyük tehlikeler beklemektedir. Bu durumda, tek kutuplu hegemonik gücünü kaybeden ABD’nin ateşle oynaması işten bile değildir. Asıl o zaman seyredin gümbürtüyü!",https://www.hurriyet.com.tr/yazarlar/fuat-bol/dunya-diken-ustunde-42322687
Fuat Bol,Adalet nerede,"Eylül 02, 2023 06:29","Adaletin olmazsa olmazı, hakkın haklıdan yana tecelli etmesidir. Maalesef dünyanın hemen her yerinde hak güçlüden yanadır. Ki, bu durum eski kavimlerin helakine sebep olmuştur. Aynı suçu işleyen zengine ceza verilmezken, sözde adalet adına fakirlerin ve güçsüzlerin canlarına okunmuştur. Vaktiyle cehaletini epey bir tahsille yapıp lise hocası olan biri bana, “Görüyorsun, dinde de adalet zenginden yana; zira adaleti ile ünlü olan Hz. Ömer bile (adalet mülkün temelidir) demiş” dedi. Zavallı, devlet manasına gelen ‘mülk’ kelimesini mal-mülk-zenginlik zannetmiş ve adalet timsali o büyük zata bu iftirayı atma cüretinde bulunmuştu. Bu tipler, bugün bile bol miktarda vardır. Adaletin zıddı zulümdür. Her şey en ince yerinden, zulüm ise en kalın yerinden kopar. Zulüm sürekli olmaz, olamaz; zira zalim tez elden belasını bulur ve kendi başını yer. Bu hal, devletler planında da böyledir. Bakınız; Suudi veliahdı (artık kral sayılır), vatandaşı olan bir gazeteciyi İstanbul Konsolosluğu’nda öldürtüp yok ettirdi. Bütün dünyanın gözleri önünde işlenen bu cinayet görmezden gelindi. Neden dersiniz? Çünkü ABD başta olmak üzere ağababaları öyle istedi. Emperyalizmin öncülüğünü yapan ABD, 500 milyar dolar haraç alarak ve Suudi Arabistan’ı kölesi yaparak işin üzerine gitmedi. Son BM Genel Kurulu’nda ise, bu vahşetten dolayı Suudi Arabistan yalnızca kınandı, o kadar. İşte! Tüm dünyanın adaleti! ‘Allah’ın on pulunu bekleye dursun on kul, bir kişiye tam dokuz, dokuz kişiye bir pul. Bu taksimi kurt yapmaz kuzulara şah olsa, yaşasın kefenimin kefili karaborsa!’ (N.F.K) Ama gelin görün ki Suudi Arabistan’ın Filistin’i unutup İsrail’e yanaşması bile onu kurtaramayacaktır. Zira ABD’de devran değişti ve yeni yönetim, eski defterleri bir bir açmaya başladı. Bunların arasında, Kaşıkçı’nın katledilmesi dosyası da var. Zalimlerin birbirlerine musallat olması, mazlumların nefes almasına yarar. İsrail, dünyanın gözleri önünde onca cinayetleri (devlet terörü) işleyip masum kanı döküyor, tüm yaptıkları yanına kâr kalıyor. BM’den aleyhinde karar çıksa bile bu karar ABD tarafından VETO ediliyor. İsrail de bildiği yapmaya devam ediyor. İsrail, ABD’nin desteğiyle meydanı boş buldu ve arzuladığı pervasızlığı, olabildiğince sergiliyor. Şu halde, fakir ve güçsüzün adil olması pek bir şey ifade etmiyor. Zengin ve güçlü olanın adil olması gerekiyor. Özellikle devlet planında, güçlü ve adil olan payidar yani kalıcı olur. Sovyet zulmü, demir yumrukla ancak 72 yıl yaşayabildi (1917-1989). Darısı ABD’nin ve diğer zalim devletlerin başına! Bu, bir temenniden çok, kaçınılmaz bir realitedir. Zira ABD’li tarihçiler (mesela prf. Mc Coy): ‘Portekiz krallığının çöküşü için 1 yıl, Sovyetler Birliği’nin çöküşü için 2 yıl, Fransa’nın çöküşü için 8 yıl, Osmanlı için 11 yıl, Büyük Britanya için 17 yıl yetti. Ve öyle görülüyor ki Amerikan imparatorluğu için 22 yıl yetecek.’ Aynı uzmanlar ABD’nin çöküşünün Irak işgaliyle (2003) başladığını ifade ediyorlar. Sonuç itibarıyla bu dünya; etme-bulma dünyası olduğuna göre; hak, er ya da geç mutlaka yerini bulacaktır. Zira Hak, mühlet verir ama asla ihmal etmez!",https://www.hurriyet.com.tr/yazarlar/fuat-bol/adalet-nerede-42324245
Fuat Bol,Erdoğan ve AK Parti gerçeği,"Eylül 09, 2023 06:29","Kuruluşunun hemen ertesi yılında yapılan seçimlerle, tek başına iktidara geldi ve o gün bugündür iktidarını sürdürmektedir. Yeni kurulan (henüz bir yaşında) bir partinin, asırlık partileri geri bırakıp iktidara gelmesi ve daha önemlisi, tek başına olan bu iktidarını da neredeyse bir çeyrek asır boyunca sürdürmesi, dünyadaki demokrasilerde örneği olmayan bir durumdur. Bizim demokrasimizde ise, bu durumun açıklaması şöyledir: Millet, on yıllar boyu insan yerine konulmamaktan bıktı. Seçip iş başına getirdiklerine reva görülen muamelelerden tiksindi. Her on yılda bir yapılan darbelerden iğrendi. Oylarıyla iktidar yaptıklarının muktedir olamamalarından bıktı usandı. Oylarıyla iktidar yaptıkları onca parti, halkın özlem beklentilerini sigara paketleri üzerine yazdılar; sigaralar bitince de paketi kaldırıp attılar. Hani egemenlik kayıtsız şartsız milletindi? Milletin fertleri, hastanelere alınmıyor, üniversitelere, orduevlerine giremiyor, mahkemelerden, daha da vahimi milletin Meclis’inden kovuluyor, şehit olan oğlunun törenine alınmıyor, bir şekilde içeri giren yaslı annenin başörtüsü çıkarılmaya zorlanıyor, bunlar ve bunlar gibi daha nice aşağılık eylemler bu milletin evlatlarına reva görülürken; haklarını savunmak için iktidara getirdikleri şapkalarını alıp gitmekle yetiniyor. Hiç kimse vesayete dur demiyor, diyemiyor. İşte sandığa yansıyan ve onları patlatıp AK Parti’yi iktidara taşıyan milletin bu öfkesiydi. Eskiye ve eskilere duyduğu nefretin yansımasıydı. AK Parti bu denli tepki oylarıyla iktidara geldi. Peki, bunca uzun iktidarını nasıl sürdürdü ve sürdürebiliyor derseniz, bunun da cevabı çok açıktır: Milletin oylarına sahip çıkan, vesayete bayrak açan ve ölümü pahasına mücadele yürüten Erdoğan sayesinde. Milletin bağrından çıkan ve milletin dertleriyle hemhal olan Erdoğan’ın karizmatik kişiliği sayesinde hem parti bölünmeden yoluna devam etti ve hem de tek başına iktidarını sürdürdü. Demokrasi tarihimiz boyunca gelip geçen hiçbir siyasetçi, vesayetle mücadeleyi göze almadı, alamadı. Erdoğan ise, hem vesayetle ve hem de vesayetin içimizde konumlandırdığı şer odaklarıyla (başta FETÖ ve PKK) ölümüne mücadele etti. Erdoğan, vesayeti yenmekle; Meclis’in duvarındaki ‘Egemenlik kayıtsız şartsız milletindir’ sözünü kuvveden fiile çıkardı. Demokraside olması gereken milli iradeyi hâkim kıldı. Erdoğan’ın bu başarısı, CHP’yi bile şirazesinden çıkardı. Bundan böyle hiç kimse ve hiçbir parti, millete tepeden bakarak, milletin değerleriyle alay ederek, milleti dışlayarak ve milleti horlayarak oy alamaz. Zira Erdoğan, ters çevrilen ve en alta itilip ‘Altta kalanın canı çıksın’ denilen milleti, milletin istek ve beklentilerini en üste koydu. Demokrasinin gereğini yaptı. Başkaları gibi demokrasicilik oynamadı, sağ gösterip sol vurmadı. Eksiklikler yok mu? Yanlışlıklar yapılmadı mı? Elbette var ve şüphesiz yapıldı. Ama her şeyden önemlisi, vesayet yenildi ve kervan, doğru yola konuldu. Bundan böyle patinaj yapmayacağız, hep ileri daha ileri gideceğiz.",https://www.hurriyet.com.tr/yazarlar/fuat-bol/erdogan-ve-ak-parti-gercegi-42327652
Fuat Bol,Erdoğan ve AK Parti gerçeği -2-,"Eylül 11, 2023 06:29","Zira 1950’den önceki tüm seçimler ya şaibeli ya da anti demokratikti. Çünkü tek bir parti vardı ve şehirlerin belediye başkanları ve valileri, aynı zamanda o partinin il başkanlarıydı. Yani şeklen de olsa, demokrasi, bizde 1950 yılından itibaren vardır. Şeklen diyoruz çünkü, 1950’den sonra da, çok parti olmasına rağmen, iktidara gelen partiler muktedir kılınmamıştır. Cümlesi ve hatta darbe hükümetleri bile vesayet altındaydı; ABD’nin güdümündeydiler. ABD ise Türkiye’yi avucundan çıkarmamak için bildiği tüm tedbirleri almıştı. Ta 60’lı yıllardan Türkiye’nin 40, 50 sene sonrasının hesaplarını yaptılar ve gördüler ki, ne yaparlarsa yapsınlar, onca kez partilerini de kapatsalar, 2000’li yıllarda Erbakan (yerli ve milli) tek başına iktidara gelecek. İşte ABD, 40-50 sene sonrasının kadrolarını FETÖ’ye kurdurdu. Erbakan iktidarda olsa bile muktedir kılınmayacak ve gerçek iktidar FETÖ eliyle oluşturdukları bürokraside olacaktı. Zaten yönetim şeklimiz, esas itibarıyla bürokratik oligarşiydi. Bunlar hancı, iktidarlar yolcuydu; hem de ömürlerinin ortalaması 18 ay olan hükümetler... Hesapları tuttu; 2000’li yıllarda bekledikleri gibi yerli ve milli bir parti olan AK Parti tek başına iktidara geldi. FETÖ marifetiyle yetiştirdikleri kadroları, mahut hükümete boca ettiler. Böylece, sittin senedir yaptıkları gibi davul Erdoğan’ın boynunda, tokmak kendilerinin (FETÖ-ABD) elinde olacaktı. Yerli ve milli iktidar, istediği kadroları gökte ararken yerde bulmuştu! Sözde inançlı (alnı secde yüzü gören) kadrolar, FETÖ- ABD tarafından bol miktarda kendisine sunuluyordu. Sinsi oyuna dikkatinizi çekerim; sittin senedir inançlı kadrolar uzaklaştırılırken, bunların mücadelesini yerli ve milli iktidarlar veriyordu. Şimdi ise yerli ve milli iktidara sunulan inançlı (!) kadrolara karşı gelinse bile, bu durum dindarlara tahammülsüzlük addediliyor ve kale alınmıyordu. Oysa 40 yıl boyunca (en çok da AK Parti döneminde) yerleştirilen kadrolar, gerçekte Truva Atı’ydı. Kadrolar, dindar görünümlü olup, milli ve yerli iktidara yutturulmak istendi, yutturuldu da. Ancak bu hain şebekenin gerçek yüzünü yine milli ve yerli iktidar yani Tayyip Erdoğan ve AK Parti iktidarı gördü. Görmekle kalmadı, bunlarla ölümüne mücadeleye girişti. Erdoğan ve AK Parti, ülkenin kılcallarına değin nüfuz ettirilen bu karanlık yapıyı tepeleyerek bizi bağımsızlığımıza kavuşturdu. Aksi halde ABD’nin uydusu olmaya devam edecektik. ABD’nin uydusu olmaya devam etseydik, ne mi olacaktı? Yerli doğal gazımız ve petrolümüz asla olmayacaktı. Yerli ve milli savunma sanayimiz asla gelişmeyecek ve böyle bir durumda ne ülkemizi savunabilecek ve ne de terörle gerektiği gibi (inlerine girip) mücadele edebilecektik. Mavi Vatanımız olmayacak, Ege ve Akdeniz sahillerinde yüzmek ve balık tutmaktan başka bir şey yapamayacaktık. Rusya-Ukrayna savaşında Ukrayna’nın yanında yer alacak ve Rusya’nın hedefinde olacaktık. Dolayısıyla Karadeniz’le birlikte Türkiye de ateşin içine girmiş olacaktı.",https://www.hurriyet.com.tr/yazarlar/fuat-bol/erdogan-ve-ak-parti-gercegi-2-42328441
Fuat Bol,Halkın savaşı!,"Ağustos 28, 2023 06:29","Ülke yönetimini ele geçiren bir avuç seçkinci grup, tüm imkânları, güzellikleri ve hizmetleri kendilerine göre endekslediklerinden; halk ve halkın beklentileri unutulmuş, göz ardı edilmiş ve bunun sonucu olarak azınlık bir tabaka ile halkın arasında maddi ve manevi olarak büyük uçurumlar oluşmuştur. Bu durumun tipik yansımasını o günlerin gazete manşetlerinde görmek mümkün: ‘Halk plajlara akın etti, vatandaş denize giremedi’. Dolayısıyla Meclis’in duvarındaki ‘Egemenlik kayıtsız şartsız milletindir’ sözü havada asılı levhadan ibaret kaldı. Oluşturdukları bürokratik oligarşi (atanmışların seçilmişlere tahakkümü) ile devletin yönetimi ve denetimi milletten (milletin seçtiklerinden) alınarak, atanmışların bulunduğu üst kurullara ve kurumlara geçer. Eski MGK toplantılarını hatırlayın; ilgili zevat adeta komünist ülkelerdeki ‘politbüro’ üyeleri gibi bir görüntü verirdi. Genelkurmay başkanı, başbakana bağlı olmasına rağmen (kâğıt üstünde), oturma düzeninde, masanın baş tarafında, her ikisi yan yana bulunurdu. Daha önemlisi ülkenin devasa güvenlik, (iç ve dış), terör örgütleri ve onların dışarıdaki bağlantıları, dış politika gibi hayati konuları dururken; ‘İrtica ile mücadele’ başlığı altında millete ve milletin seçtiği, masadaki sivil erkana (başta başbakana) gözdağı verilirdi. Ekonominin patronları bir avuç seçkinci zümreydi ve ‘İstanbul sermayesi’ diye anılıyordu. Bunların da çoğu uluslararası mahfillerin elemanı olup, hükümetlerin karşısında hizalanıyordu. Tüm bu zorba takımının seçilmişlere olan düşmanlığı, seçilmişlerin maddi olarak da halkın iktidarını savunmalarından kaynaklanıyor. Seçilmiş hükümetler, ‘İstanbul sermayesi varsa, Anadolu sermayesi de olmalı’ diyerek, sermayeyi halka yaymak istemektedir. Eksik yönleri olmasına karşın Başkanlık sistemiyle, sözde (vesayetle illetli) demokrasiden kurtulduk. Bir de şimdiki (Başkanlık sistemindeki) MGK’ya ve orada alınan kararlara bakın, eskisiyle aradaki farkı görürsünüz. Yeni MGK kararlarında ülkenin gündemine ve dünya gerçeklerine vurgu var. Seçilmişleriyle, atanmışlarıyla elbirliğiyle ülkeyi sahiplenme ve ülkenin sorunlarına sahip çıkma var. Eski MGK’larda atanmışlar, seçilmişlerden hesap sormak için dosyalar dolusu evrakla adeta iddia makamında yer alırlardı. Dosyaların içeriği ise, sade suya tirit cinsinden uyduruk işlerdi. İmam-Hatip Lisesi’nde cemaatle kılınan ve iftarda toplu kılınan namazın fotoğrafları ‘irtica tehlikesi’ olarak sunulurdu. Halkın, kendisini ispat ve gerçek demokrasilerde olan haklarını elde etmek için yürüttüğü savaş kolay değil. Bir tarafın elinde her türlü güç varken, halkın elinde sadece ‘oy’u var. Aşık Veysel’in dediği gibi: ‘İnce uzun bir yoldayız; gidiyoruz gündüz gece’.",https://www.hurriyet.com.tr/yazarlar/fuat-bol/halkin-savasi-42321680
Fuat Bol,Türk’e ve Türkiye’ye rahat yok,"Ağustos 19, 2023 06:29","Dünyaya huzur ve adalet Topkapı Sarayı’ndaki Adalet Kulesi’nden yayılıyordu. Moskova’daki, Sudan’daki, Bosna’daki, Lehistan’daki (Polonya), Bakü’deki, Bağdat’taki, Yemen’deki, Tunus’taki vb. mazlumların imdadına Osmanlı sultanlarının fermanları yetişiyordu. Devlet-i Aliyye (Osmanlı) tarih sahnesinden çekilince meydan yeri emperyalistlere (sırtlanlara) kaldı. Onların da kurdukları birinci sömürü düzeni 22 yıl (1939’a kadar), akabinde kurulan ikinci sömürü sistemi ise 1945’ten başlayarak günümüze değin sürmektedir. O gün bugündür köprülerin altından çok sular aktı, mazlumların ağlamaktan gözpınarları kururken, zalim vampirler kana doymadı. Kurulmakta olan yeni bir dünyanın eşiğindeyiz. Bir asırdır uyutulan Türk, istiridyenin bağrında sakladığı inci misali, oyun bozucu ve oyun kurucu olarak, daha açık ifadesiyle mazlumların hamisi rolünde, yeniden tarih sahnesindedir. Dikkat ediyor musunuz; dünyanın üç kıta yedi iklimindeki ülkelerde, emperyalizme baş kaldıran insan topluluklarının ellerinde, barışın, huzurun ve adaletin timsali Türk bayrakları var. Neden var acaba, biliyor musunuz? Neden olacak; Türklerin ve Türkiye’nin güçlenmesini ve yeniden mazlumların hakkını aramasını, zalimlere haddini bildirmesini istiyorlar da ondan. Bu durumu çok iyi bilen emperyalistler, bu yüzden sürekli olarak Türk’e kefen biçiyorlar. Ne yükselip şaha kalkmamızı istiyorlar ne de ölüp gitmemizi (Topyekûn bir milleti yok edemeyeceklerini bildiklerinden). Bu yüzden sürünmemiz için ellerinden geleni artlarına koymuyorlar. 1940’lı yıllardan itibaren ve bilahare NATO’ya da girişimizle birlikte ülkemizin tüm kodlarını ellerine geçirmelerine rağmen, başımıza çorap üstüne çorap örmekten geri durmadılar. Önce ASALA’yı üzerimize saldılar, ardından PKK ve onun uzantıları olan PYD-YPG’yi başımıza musallat ettiler. İçeride yapamadıkları melaneti, bu kez sınırlarımızın ötesinde denemeye kalktılar. Irak’ı ve Suriye’yi terör örgütlerine dar edince; bu kez içimizde devşirdikleri FETÖ’yü hortlattılar. Gayeleri çok açık: Türk’e ve Türkiye’ye huzur yüzü göstermemek. Zira emperyalistler de çok iyi biliyorlar ki Türkler ve Türkiye güçlenince, kendileri istedikleri gibi sömüremeyecek ve zulmedemeyecekler. Emperyalistler, dün olduğu gibi bugün de Türklerin, mazlumların hamisi ve zalim olan kendilerinin de Molla Kasım’ı olduğunu çok iyi biliyorlar. Onların şer olarak başımıza musallat ettiği terör örgütleriyle savaşımızı hayra tebdil ettik. Şöyle ki; bu örgütlerle (gerçekte arkalarındaki devletlerle) savaşarak, dünyanın en savaşçı ordusunu meydana getirdiğimiz gibi, bu ordunun 5.nesil silah ve mühimmatını da üretmiş olduk. Artık hiç kimse Türkiye’ye eski Türkiye gözüyle bakamaz. Ve artık hiç kimse Türkiye’yi dahil etmeden oyun kuramaz, kurmaya yeltenemez. Zira cin şişeden çıktı!",https://www.hurriyet.com.tr/yazarlar/fuat-bol/turke-ve-turkiyeye-rahat-yok-42317185
Fuat Bol,Osmanlı (ecdat) düşmanlığı,"Ağustos 26, 2023 06:29","İzmir’in kurtuluş yıldönümünde, boyundan büyük laflar ederek, içindeki ufuneti kustu. Ettiği şu iğrenç laflara bakar mısınız: “100 yıl önce bu toprakları yönetenler gaflet, dalalet ve hatta hıyanet içindeydi. Saraylarındaki saltanatı korumak için bütün bir milleti ateşe attılar. İnsanlık onurumuzu, bağımsızlık tutkumuzu ayaklar altına aldılar, teslim oldular...” Dikkat ediyor musunuz; işgali yapan soysuzlara, İngiliz’e, Yunan’a tek laf etmiyor. Hırsıza, uğursuza arka çıkıp ev sahibine, mazluma dil uzatıyor. Şu mantık sefaletine bakar mısınız; sözde sultanlar, saraylarındaki saltanatlarını korumak için bütün bir milleti ateşe atmış. Millet ateşe atıldıktan sonra, sultan, kimlerle ve hangi saltanatı koruyabilecektir? İnsanlık tarihi boyunca hangi sultan, kral, hükümdar, han, hakan vb. ülkesini satmıştır? Unvanları ne olursa olsun tüm devlet başkanları, saltanatları uğruna ölür, öldürür veya öldürülürler. Ülkesini veya milletini satmak, yalnızca bir şekilde olabilir, o da kendisinin başta bırakılmasıyla. Yani yabancı bir gücün valisi olmayı kabul eder ve ülkesini o şekilde yönetir! Bu durumun bugün bile birçok örneği var lakin Osmanlı yani Devlet-i Aliyye döneminde böyle bir şeyden bahsedilemez. İşgalciye tek söz etmeden, ecdadı karalamak ve onlara iftira atmak, cibilliyetinin gereği olsa gerek. Bahsedilen savaşa, Osmanlı Devleti’ni, padişahın haberi dahi olmadan İttihatçı paşalar soktu. Bu, cahil ötesi ‘echel’ bunu da mı bilmiyor? Bilahare yenilen bu paşalar ülkeden kaçıp gitmediler mi? Ve gittikleri yerlerde Ermeni kurşunlarına hedef olmadılar mı? Bu nadanlar, akılları sıra Atatürkçü geçinir ve kraldan fazla kralcıdırlar. Ama Atatürk’ün de bir Osmanlı subayı olduğunu ve hatta saraydaki Sultan’ın ‘şehsüvar-i yaveri’, yaver subayı olduğunu dillendirmezler. Kurtuluş Savaşı’mızı Atatürk ve silah arkadaşları, diğer bir ifade ile Osmanlı paşaları, milletin azim ve kararlılığı ile kazandı. Rejim değişip saltanat lağvedilip Cumhuriyet kurulunca, ilk yıllardaki karalamalar bir dereceye kadar mazur görülebilir. Zira yeni rejimin yerleşmesinin buna ihtiyacı vardır. Ama aradan bir asırdan fazla zaman geçti, rejim oturdu artık hiç kimsenin Cumhuriyet’le bir kavgası yoktur ve olamaz. İlber Ortaylı Hoca’nın dediği gibi, Osmanlı olmasaydı bizler olmayacaktık. Var oluşumuzu kendilerine borçlu olduğumuz ceddimizi nasıl kötüleyebiliriz? Bu durum nankörlüğün dik âlâsı değil de nedir? Ne idüğü belirsiz kişilere en güzel cevabı milli şairimiz M. Akif Ersoy verdi, buyurun birlikte okuyalım: ‘Zulmü alkışlayamam, zalimi asla sevemem; Gelenin keyfi için geçmişe kalkıp sövemem. Biri ecdadıma saldırdı mı, hatta boğarım! - Boğamazsın ki! - Hiç olmazsa yanımdan kovarım! Üç buçuk soysuzun ardından zağarlık yapamam; Hele hak namına haksızlığa ölsem tapamam...’",https://www.hurriyet.com.tr/yazarlar/fuat-bol/osmanli-ecdat-dusmanligi-42320902
Fuat Bol,Milli,"Ağustos 21, 2023 06:29","Zira onları, milletin tüm bireylerini kuşatıcı olarak görüp partiler üstü mütalaa ettik. Milli Savunma, Milli Güvenlik Kurulu, Milli Eğitim Bakanlığı kurumları, bunların başlıcalarıdır. Bu her üç kurumda da devlet politikası geçerli olmalıdır. İktidarların değişmesiyle bu kurumların politikaları değişmemelidir. Ama aynı iktidar partisinin değişik bakanlarının uygulamalarında bile, özellikle Milli Eğitim Bakanlığı’nda, millilik mefhumunun dikkate alınmadığını görmekteyiz. Zira her gelen bakanın değişik uygulamalarıyla, bakanlık adeta yaz-boz tahtasına dönüştürüldü. Malum son yıllarda savunma sanayisinde dev hamleler yaptık. Rüyamızda görsek inanmazdık; yedi yıl içinde dokuz ayrı uçak motoru geliştirilip imal edildi ve bunlardan yedi tanesi için seri üretime geçildi. TEI-TUSAŞ’ın başındaki Prof. Dr. Mahmut Faruk Akşit’in açıklamalarını televizyon ekranında izlerken, çok kısa süre içinde Türkiye’nin nereden nerelere geldiğini gördük ve birçok kişi gibi biz de göz yaşlarımızı tutamadık. Dost ve müttefiklerimiz (!) daha dün bize, toplu iğne bile üretemeyeceğimizi söylemiş ve aşağılık kompleksiyle bu günlere gelmiştik. Azmin elinden bir şey kurtulamaz diye boşuna dememişler. İHA’larıyla, SİHA’larıyla, AKINCI’yla, yerli ve milli helikopterleriyle, yeni nesil uçak motorlarıyla ve bizim bilmediğimiz daha nice sır silah ve mühimmatlarla Türkler ve Türkiye gerçekten ‘çok’ oluyor! Hem öylesine ‘çok’ oluyor ki, dışarıdakilerin içimizdeki uzantıları (Allah saklasın) iktidara geldiklerinde, Türkiye’nin ‘çok’ olduğu savunma sanayisi sahalarına dokunacaklarını söylemişlerdi. Tüm dünya ülkelerinin gıpta ile baktığı ve satın almak için sıraya girdiği İHA’ların, SİHA’ların üreticilerinden biri olan BAYKAR’a (Başındaki kişinin Erdoğan’ın damadı olması dolayısıyla) dokunacaklarmış. Bu şom ağızlı kişiler daha düne kadar Erdoğan’ın kabinesinde bakan olarak yer alıyor ve karşısında söğüt yaprağı gibi titriyorlardı. Ne ara yürek yediler de bunları dillendirir oldular, bilmiyoruz. İçimizdeki birilerinin millilikten, milli savunmadan, yerli ve milli üretimden anladıklarına bakar mısınız? Türk’e ve Türkiye’ye hangi gözle bakıyorlar? Prof. Dr. Akşit Hoca, Kadıköy İmam-Hatip Lisesi mezunuymuş... Oradan Boğaziçi Üniversitesi Makine Mühendisliği Bölümü’nden 1991 yılında mezun olmuş. Akademik çalışmalarını ABD’de sürdürdü ve eğitim hayatına devam etti. 1993’te makine ve havacılık mühendisliği bölümünde yüksek lisansını tamamladı. Doktorasını 1998’de yaptı, 2004’de doçent, 2015’te de profesör oldu. Akşit Hoca, yalnızca uçak ve helikopter motorları üretmekle kalmadı, asıl önemlisi Türk insanının neleri başarabileceğini gösterdi. Türkiye’mizin yüz akı tüm bu hizmetler, arkalarındaki siyasi irade sayesinde gerçekleşiyor. Bir uçak motorunun yapım aşaması en az altı yıl sürüyor. Bir buçuk yıllık ömürlü hükümetlerle, değil bunları gerçekleştirmek hayalleri bile kurulamazdı.",https://www.hurriyet.com.tr/yazarlar/fuat-bol/milli-42318078
Fuat Bol,FETÖ nerede -5-,"Ağustos 16, 2023 06:29","Mahut ülkelerdeki zeki çocuklar, ABD emperyalizmi tarafından devşirilerek, kendi ülkelerinin aleyhinde kullanılacak hale getiriliyor. Daha küçük yaşta beyinler yıkanıyor ve hemen hepsi birer mankurt haline getiriliyor. Onca zekâlarına rağmen, beyinleri öylesine uyuşturulmuş ki F. Gülen denilen şeytana tapacak hale getiriliyorlar. ‘Kâinat İmamı’ sıfatı yakıştırılarak, peygamberlerden de üstün bir kişiliğe büründürüyorlar. Bu çocukları, hayatlarının her kademesinde kontrol edip yönlendirdikleri safhalarda çeşitli suçlara ortak ediyorlar. (Sınav sorularını vermek gibi..) Hırsızlıkla ve başkasının hakkını gaspederek asker veya polis olan bir kişi, bu sırrı ömür boyu açıklayamaz ve daha önemlisi, kendisini bu batağa sürükleyenlerin elinde oyuncak olur. Bu kişiler hangi görevlerde bulunurlarsa bulunsunlar, görevlerinin elemanı değil, mahut yapının kurşun askeridirler. Kendilerine verilen her türlü maddi ve manevi imkânı (para, mevki vb.), örgütün vereceği talimatlara göre kullanırlar. Örgüt, ‘Babanı öldüreceksin’ derse, gözünü kırpmadan öldürürler. Hatta bu aşağılık eylemi ibadet hazzıyla yaparlar. Nitekim babasını reddeden evlat ve evladını reddeden babalara çok şahit olduk. F. Gülen şeytanına dil uzattı diye, babasını ebedi cehennemlik ilan eden ve bunu milletin içinde aleni söyleyen, işinsanı nice tipler gördük. Akıllarını kiraya vermiş bu kişilerin orduda, generallik rütbesine geldiğini düşünün -ki 15 Temmuz’daki ayaklanma esnasında orduda onlarca FETÖ’cü general mevcuttu-, yatağınızda rahat uyuyabilir misiniz? Uyutmadıklarını 15 Temmuz gecesi gördük; gözleri dönmüş haşhaşi elemanları, tankları sivil halkın üzerine sürüyor, F-16 savaş uçaklarıyla Cumhurbaşkanlığı Külliyesi’ni, TBMM’yi ve Polis Özel Harekât Merkezi’ni bombalıyorlardı. Aşağılık kalkışma başarılamayınca, NATO’da görevli onlarca subayımız yurda dönmedi, başta ABD olmak üzere başka ülkelere iltica etti. Türkiye’nin ekmeğiyle büyüyüp yetişen ve ülkenin savunmasında görev alan bu kişiler, ülkelerini satarak, düşmanın kılıcını salladılar. Allah saklasın, başarsalardı aynı düşman kılıcıyla milleti kesecek ve ülkeyi, adrese teslim suretiyle ABD’ye peşkeş çekeceklerdi. FETÖ, kırmızı kitaba, sadece terör örgütü olarak girdi. Bu tanımlama eksiktir; FETÖ hem bir terör örgütü ve hem de bir casusluk şebekesidir. Yaycı amiral, yerden göğe kadar haklıdır; FETÖ mensupları, ayrıca casusluk yapmaktan, vatana ihanetten de yargılanmalıdır.",https://www.hurriyet.com.tr/yazarlar/fuat-bol/feto-nerede-5-42315625
Fuat Bol,FETÖ nerede? -3-,"Ağustos 12, 2023 06:29","Onunla topyekûn bir mücadele edildiğini ve hatta bitirilme noktasına getirildiğini zannedenler büyük bir yanılgı içindedir. Daha dünkü seçimler öncesinde gördük; dünyanın dört bir yanından Sayın Erdoğan’ın kaybetmesi için tüm imkânlarını seferber etmiş ve dört gözle Millet İttifakı’nın, yani kendilerinin destekledikleri ve bel bağladıkları kesimin iktidara gelmesini bekliyorlardı! FETÖ’nün nasıl iktidara gelebileceğini sormayın; kendilerine umut veren muhalefet ittifakı iktidara gelebilseydi, hapishanelerdeki FETÖ’cüleri salıvereceklerini, kamu görevinden çıkarılanların görevlerine iade edeceklerini söylemiyorlar mıydı? Şu anda FETÖ boş durmuyor, diğer cemaatlere ve sivil toplum kuruluşlarına sızmak için yoğun bir gayretin içindeler. FETÖ ile mücadele de tıpkı diğer terör örgütü PKK ile olan mücadele gibi yapılmalı ve asla adli kovuşturmalarla yetinilmemelidir. Asıl mücadeleyi fikri sahada yapmalı ve hepsinden önemlisi gelecek kuşaklarımızı bu beladan korumalıyız. Bunun için de öncelikle bu belaya nasıl duçar olduğumuzun sebeplerini bulup onları yok etmeliyiz. FETÖ, sahte de olsa dini görünümlü bir yapılanmadır. Yani F. Gülen’in ve hatta onun hocasının öğretileri insanımıza din diye sunuldu. O, “Haçlı’nın sizin ülkenizi işgal etmesi çok tehlikeli değildir. Bir kere onlar sizin kadınınıza, kızınıza ilişmezler. İlişmemiş haçlılar” derken; bu ülkenin aydınları, siyasi partileri, cemaatleri, üniversiteleri (ilahiyat fakülteleri) ve hepsinden önemlisi Diyanet İşleri Başkanlığı neredeydi? En önce karşı gelmesi gereken Diyanet’in nerede olduğunu ben söyleyeyim, varın gerisini (diğer kurum ve kuruluşların hali pür melalini) siz hesap edin! Din konusunda en duyarlı olması gereken Diyanet, FETÖ’nün dinler arası diyalogdan ilham alarak, camilerde hutbelerde okunan ‘Allah katında hak din (gerçek din) İslamiyet’tir’ ayet-i kerîmesinin okunmasını zımnen (örtülü olarak) yasaklamıştı. Bütün camilerdeki hutbelerde, bu ayet-i kerîme okunmaz olmuştu. Bu denli bir cinayeti, ‘gaflet’ deyip geçiştirebilir miyiz? Mangalda kül bırakmayan ve kendilerinden başka cemaat mensuplarını bile Müslüman saymayan onca cemaat önderleri neredeydiler? Onu da ben size söyleyeyim; en aklı başında gözükenler dahi ‘Bunlar, dinimize eğitimle hizmet eden kardeşlerimiz’ diyerek bu casus şebekesi masum gösteriyorlardı. Neden biliyor musunuz? Bunların hemen hepsi din cahiliydi de ondan. Ve biz toplum olarak dinimizi bilmemenin bedelini ödedik ve hâlâ daha ödemekteyiz ve bu gidişle daha çok ödeyeceğiz. Bir delinin saçmalıklarını din sanacak kadar cehalet acaba hangi ilahiyat (!) tahsiliyle mümkündür? Sen; devlet, kurum, kuruluş, sivil toplum, cemaat veya fert olarak bu dinin direği olan İmam-ı A’zam’ı unutup, unutturursan onun yerini FETÖ gibi din bezirganlarının alması kadar daha doğal ne olabilir? Dinini doğru olarak bilmiyorsun ki, buna veya bir başkasına yanlış diyebilesin. Meydanı boş bulan şeytan, tüm melanetini işler ve bir sapığın yavelerini din diye kabul ettirir. FETÖ de onu yaptı, hem de onlarca yıl boyunca. Hemen herkes de kabul etti ve hiç itiraz eden olmadı.",https://www.hurriyet.com.tr/yazarlar/fuat-bol/feto-nerede-3-42313623
Fuat Bol,FETÖ konusunda yanlış algılar,"Ağustos 23, 2023 06:29","Üstelik bunların birçoğu yüksek tahsil yapmış ve yaşları kemale ermiş kişiler. Doğrusu bu kişiler hakkında üzülmemek elde değil. Zira millet ve devlet hayatımızın bu denli hayati öneme haiz konusuna bile parti gözlüğüyle ve Erdoğan düşmanlığıyla bakma gafleti içindeler. Ya hu! Bu melun 60’lı yıllardan beri devletin içine sokulmuş bir casus, Amerikan casusu. Bu kişi, yarım asırdır melanetini icra etti. O günden bugüne kimler iktidar olmadı ki! Darbe yönetimleri dahil tüm sivil yönetimler (sağ ve soldaki tüm başbakanlar, cumhurbaşkanları) bu kişiye yardımcı olmak için adeta yarıştılar. Yarım asır içinde gelip geçen, asker-sivil tüm liderlerin tek istisnası N. Erbakan’dır; o da bunun, Amerikan casusu olduğunu bildiğinden değil, vaktiyle partisini bölen Nurcular olduğu ve bunların da kendilerini Nurcu olarak göstermelerinden dolayıdır. Devletin tüm istihbarat kurumlarını ele geçirmiş bir casusluk şebekesinden bahsediyoruz. Dolayısıyla bunların verdikleri bilgiler doğrultusunda, sivil ve askeri yöneticiler karar verdiler. Mesela Bülent Ecevit’e bu kişi için devletin elemanı dendi, görevli olduğu söylendi. Ecevit de sonuna kadar bu kişinin arkasında durdu, durmak zorunda kaldı. Kenan Evren, Süleyman Demirel, Turgut Özal, Tansu Çiller, Erdal İnönü, Mesut Yılmaz, Bülent Ecevit ve en son olarak da Tayyip Erdoğan bu kişinin ve cemaat olarak bilinen yapının arkasında durdular. Hatırlayın, o vakitler bu kişiyle fotoğraf çektirmek ve bu cemaatin(!) yanında olmak bir ayrıcalıktı. Bu ayrıcalığa sahip olmak için de hemen herkes yarış halindeydi. Çocuklarını bu yapının kurslarına ve kolejlerine vermek için insanlar birbirini eziyordu. Sebebi açıktı; bunlar okulları kazanıyor, bunlar iş buluyor, bunlar parmakla gösteriliyordu. Bu yapıya yarım asır boyunca kadro kurduruldu, hem de tüm devlet kurumlarını donatacak şekilde. Vali ise vali, kaymakamsa kaymakam, polis ise polis (Emniyet MİT’in her kademesi), askerse asker, öğretmense öğretmen, doktorsa doktor, doçentse doçent, profesörse profesör ve tüm branşlarda ve kademelerdeki bürokratlar, bu yapıda sebildi. Şu kadarını söyleyeyim, geri kalanını siz hesap edin; Genel Kurmay Başkanlığı, Cumhurbaşkanı’na beş adet kurmay albay rütbeli maiyet subayı öneriyor, Cumhurbaşkanı bunlardan birisini seçip canını ona emanet edecek. Bunların beşi de FETÖ’cü! Bu durumu Cumhurbaşkanı bilmiyor ve bunlardan birini tercih ediyor. Yani ne yapılsa yapılsın, bütün yollar Roma’ya (ABD’ye) çıkıyor. Sonuç itibarıyla iş, bir noktaya geldi ve bunlar deşifre oldu. FETÖ terör örgütü olarak Kırmızı Kitap’a girdi. Bunları deşifre eden kim? Bunlarla ölümüne mücadele eden kim? Elbette Tayyip Erdoğan’dan başkası değil. Maalesef Erdoğan’ın karşısında politika yapanlar (Muhalefet partilerinin büyük bir kısmı) bu yapıyla kol kola girdi, sözde Erdoğan’a ve Ak Parti’ye karşı muhalefet yapıyorlar. FETÖ de Erdoğan düşmanlığını fırsat bilerek mahut muhalefet partilerine sızdı ve sızmaya devam ediyor. Şimdi tekrar soruyorum: FETÖ nerede?",https://www.hurriyet.com.tr/yazarlar/fuat-bol/feto-konusunda-yanlis-algilar-42319166
Fuat Bol,FETÖ nerede? -4-,"Ağustos 14, 2023 06:29","Üstelik bunları yaveleyen F. Gülen’in kendisi Erzurumlu. Yani daha dün Haçlı’ların Müslümanların kadınlarına ve kızlarına iliştiği, onlara akıl almaz işkenceleri uyguladığı memleketten. Bu kişi, iddia edildiği gibi Ermeni kökenli bir kardinal ki, bu sözleri edebiliyor! Belli ki bu adam din bezirgânı; peki 140 bin personeliyle Diyanet İşleri Başkanlığı, bu soysuzun ipliğini pazara çıkarmak için neden en ufak bir gayret göstermedi? Bunca saf ve cahil insanımızın zehirlenmesine neden göz yumuldu? Neden sonra (15 Temmuz 2016 aşağılık darbesinden sonra);  o da Sayın Erdoğan’ın talimatıyla, Diyanet, F. Gülen şeytanının 40 yıllık dini söylemlerini incelemeye alıyor ve onun küfür ve günah galerisini gözler önüne seriyor. Bade harabül basra! Bu iblis, 40 yıldır bu herzeleri yumurtlarken, milleti dinden imandan çıkarırken neredeydin ey Diyanet? 40 yıl boyunca FETÖ’nün kayığına binip onun borusunu öttüren onca Prof.lar, din adamları, yazar-çizerler, siyasetçiler, kanaat önderleri; neden hiçbir şey olmamış gibi sus-pus oturuyorsunuz? Siz de pek iyi biliyorsunuz ki, gizli işlenen günahın tövbesi gizli, aşikâre işlenen günahın tövbesi ise aleni yapılır. Aleni şekilde FETÖ meddahlığı yapanlar; açık şekilde tövbe edin ki millet de duysun! Zira sizlerin yönlendirmesiyle binlerce ve hatta milyonlarca kişi bu iblisin peşinden gitti. Ebedi felakete sürüklediğiniz bu insanların durumu, sizi hiç mi endişelendirmiyor? Hiç mi vicdan azabı çekmiyorsunuz? Bakınız; Diyanet İşleri Başkanlığı, mahut yapı ile ilgili hazırladığı raporda ne diyor: “F.Gülen, 90’lı yıllardan itibaren karma bir teoloji kullanmaya başladı. Yahudilik, Hıristiyanlık, Yunan ve Hint mistisizmi karışımı başka bir dil ve teolojiye yöneldi.” Yani bu kişinin anlattıklarından İslamiyet’in bir alakası yok. Bu kişi çeşitli dinleri karıştırarak, kendince sözde bir din meydana getirmiş. Dolayısıyla insanları, cennete değil cehenneme davet ediyor. Bu kişi din hırsızı; insanların dinlerini, imanlarını çalıyor. Bütün bu hengâmenin sonucunda şunun üstünü bir daha kalın çizgiyle çizelim ki, başımıza gelen tüm bu musibetlerin yegâne sebebi, dini yöndeki zır cehaletimizdir. Müslümanlar olarak, dinimizin temel esaslarını bilsek; geçenlerde Sayın Erdoğan’ın işaret ettiği ‘Emali Kasidesi’ndeki iman esaslarını bilsek ve hücrelerimize işlesek, bu veya buna benzer diğer şeytanların oyuncağı haline gelir miyiz? Bunca bedeli öder miydik?",https://www.hurriyet.com.tr/yazarlar/fuat-bol/feto-nerede-4-42314493
Fuat Bol,FETÖ nerede -1-,"Ağustos 07, 2023 06:29","Cihat Yaycı amiralin işaret ettiği gibi, FETÖ, ayrıca bir casusluk örgütüdür ve bu açıdan da yargılanıp gerekli cezaya çarptırılmalıdır. Zira bu örgüt dış güçlere (ABD) hizmet ediyor ve onlar tarafından içimize sokulup devletin kılcallarına değin nüfuz ettirildi. Vesayet döneminde, siyasetçilerin gerekli olan yaptırım gücü bulunmadığından, FETÖ bu sahayı (siyaset arenasını) boş bıraktı. Eğitimde, sivil ve askeri bürokraside palazlandı. Vesayet döneminde, siyasi partilerde boşuna FETÖ’cü arandı; en büyük kitle partisi olan AK Parti’de bile sayıları iki elin parmaklarını geçmezdi. Öyle iddia edildiği gibi, AK Parti’de 120 FETÖ’cü milletvekili olsaydı, Erdoğan’a adım attırmazlardı. Erdoğan, vesayetin gücünü kırıp siyasetçinin elini güçlendirince siyasete yöneldiler. Şu an itibarıyla özellikle muhalefet partilerinde cirit atmaktadırlar. FETÖ ile mücadele, devlet ve millet hayatımızın beka meselesidir. Sahte de olsa, sonuç itibarıyla din temelli olması nedeniyle, FETÖ mensuplarının davalarından vazgeçmeleri düşünülemez. Nitekim hiçbir FETÖ’cünün, ‘Pişmanım, yanlış yapmışız, kandırılmışız’ dediğini duymadık. En iyi becerdikleri ‘takiye’ özellikleriyle, her kurum ve kuruluşta kendilerini saklıyorlar. Son seçimlerde, özellikle muhalefet partilerinin, ihanete varan vaatlerinin FETÖ’cüleri nasıl umutlandırdığını gördük. İntikam ateşiyle yanıp tutuşuyorlardı. Yaycı amiralin dediği gibi, Erdoğan’ın ve bir avuç savcının mücadele azmi, aşağıya yansımıyor. FETÖ’cülerin sızdığı her kurum ve kuruluş, gerekli mücadeleyi verip bağırsaklarını temizlemiyor. Mesela; kendilerine ait 20’ye yakın üniversiteleri vardı, YÖK bunların elindeydi. Üniversitelerde oluşturdukları sözde bilim kurullarında yüzlerce kişiyi Dr., Doçent ve Profesör yaptılar. Bu kişiler, bugün öğretim üyesi olarak görev yapmaktadırlar. Diğer bir deyişle evlatlarımızı, FETÖ’cü öğretmenlere teslim etmişiz. Bu mudur FETÖ ile mücadele? 15 Temmuz gecesi, bunların ne denli devlet ve millet düşmanı olduklarını görmedik mi? Dünya üzerinde bunlar kadar aşağılık, acımasız ve hiçbir mukaddesi olmayan başka bir terör örgütü yoktur. Bunlara acırsak, yarın Allah saklasın acınacak hale geliriz. FETÖ, içimizdeki ABD’dir, ABD’nin şer gücüdür. Türkiye’ye biçilen rolü görüyor musunuz; terör örgütleriyle (FETÖ ve PKK) mücadele ederken, gerçekte ABD ile mücadele etmektedir. Yani Türkiye, yeni bir bağımsızlık savaşı vermektedir. Üstelik bu kez, tüm emperyalistlere karşı bu savaş verilmektedir. Her kurum ve kuruluşun başındakiler, kurumlarının asli görevlerinden önce, içlerindeki FETÖ’cülerle mücadeleyi birinci vazife bilmeliler. Aksi halde, tüm yaptıkları, ‘firavun’un ehramına taş taşımaktan öte bir mana ifade etmez.",https://www.hurriyet.com.tr/yazarlar/fuat-bol/feto-nerede-1-42310788
Fuat Bol,Erdoğan’ın başarısının sırrı -2-,"Temmuz 31, 2023 06:29","Geldiği her makama, tırnaklarıyla kazıyarak, bileğinin hakkıyla ve çok ama çok çalışarak geldi. Girdiği yolun ne denli engebeli, dik ve tuzaklarla kurulu olduğunu biliyordu. Ama o, dik duvara tırmanmaya çalışan ve her tırmanışta zirveye yaklaşınca yere düşen ve bunu doksan dokuz kez tekrar edip 100’üncüde başaran karınca misali asla yılmadı ve inandığı yolda devam etti. Zira o çileye talipti. Dünyada hiçbir siyasetçi, Erdoğan’ın temposunda çalışmadı, çalışmaz da. Dedik ya Erdoğan dava insanıydı ve kendisini davasına adamıştı. Erdoğan’ın davası, halka ve Hakk’a hizmetti. Halka hizmetten muacrat, demokrasiyi rayına oturtmak yani milli iradenin üzerindeki vesayet odaklarını ortadan kaldırmak, kararı da yetkiyi de millete vermektir. Hakk’a hizmetten murat ise, inandığı gibi yaşayabilmektir. Erdoğan, halkın içinden, diğer bir deyişle ezilenler sınıfından geldiği için, halkın neler çektiğini hakkel yakin (kesin bilgiyle) biliyordu. Bu demektir ki, halkı da halkın özlem ve beklentilerini de biliyordu. Vesayet odaklarını ve onların iplerini ellerinde tutan dışarıdaki ağababalarını da biliyor ve yakından tanıyordu. Geriye, bunlarla mücadele şekli, yol ve yöntemi ve hepsinden önemlisi tüm bu şer odaklarına karşı koyacak cesaret kalıyordu. Diğer bir ifadeyle gözü karalık. Son seçimler (2023) Sayın Erdoğan’ın siyasetteki başarısının adeta özeti gibidir. Yirmi yılı aşkın bir iktidar yıpranmışlığı karşısında, neredeyse tüm muhalefet yanına ABD’yi, AB’yi ve PKK-FETÖ gibi envaiçeşit terör örgütlerini alarak tekmili birden dizildiler. Bir tarafta Kasımpaşalı Erdoğan, diğer tarafta tüm muhalefet partileri ve onların arkasında, dünyanın tüm şer güçleri ve onların sınırsız imkânları. Sayın Erdoğan tek başına bunların hepsini yendi, partisine rağmen yendi. Zira AK Parti ile Erdoğan’ın aldığı oylar arasındaki fark ortada! Şimdi gelelim Erdoğan’ın başarısının sırrına. Tek kelime ile tevazu yani alçak gönüllü olması; geldiği yeri unutmaması ve aynı doğallıkla hayatına devam etmesi. Zira kibir, kendini beğenme ve başkalarından üstün görme hali, bütün iyiliklere engeldir. Kim de tevazu sahibi ise, yücelir. Malum iki tip siyasetçi var: Birinci kısımdakiler, buyurgan eda sahipleri olup halka tepeden bakarlar. Erdoğan’ın da dahil olduğu ikinci siyasetçi tipi ise, siyaseti halka hizmetkârlık olarak görür ve halkı velinimeti bilir.",https://www.hurriyet.com.tr/yazarlar/fuat-bol/erdoganin-basarisinin-sirri-2-42307114
Fuat Bol,Erdoğan’ın başarısının sırrı -1-,"Temmuz 29, 2023 15:47","Zira adeta doğuştan siyasetçi. Kendisiyle tam 60 yıllık bir dostluğumuz var. O vakitler (1963) İstanbul’da tek olan imam hatip okulunda birlikte okumuştuk. Okulun münazara ve futbol takımında temayüz etmişti (sivrilmek, başarıyla öne çıkmak). O, çocukluğundan beri hep ciddiydi; o yüzden ta o vakitlerde ‘Reis’ unvanını hak etmişti. Liselerarası futbol müsabakalarında okul takımının kaptanı olarak, işini öylesine ciddiye alırdı ki kendisini, cephede savaş planları yapan komutan zannedersiniz. O vakitlerin imam hatip nesli, ötekileştirilmiş olmalarından dolayı dava bilinciyle yetişiyordu. Klasik liselilerden bir yıl fazla okumalarına rağmen, lise mezunu sayılmıyorlardı; üniversiteye gidebilmek için, başka liselerde fark derslerin sınavlarını verip lise diploması almaları gerekirdi. Farklı dersler dediklerini aynı şekilde imam hatip okulunda zaten görüyorlardı ama işkence olsun diye böyle yapıyorlardı. İki asrı aşkın bir zamandan beri bu toplum; kâh kendi arasında kâh devleti halkıyla kâh halkı devletiyle kavgalıydı. Bu kavgaların çoğu, halkı sıkıyönetim altında tutmak için kurgulanmış sudan bahanelerdi. Zorba takımının tek hedefi vardı, o da halkı yönetimde söz sahibi yapmamaktı. Zira onlara göre halk cahildi (halkı böylesine cahil bırakan kimdi veya kimlerdi?), kime oy vereceğini bile bilmezdi. (Bugün bile halkın seçimine ve seçtiklerine bu yüzden itibar etmemektedirler.) Zorba takımı, kendilerini seçkinler güruhu olarak addediyor ve yönetim erkini, babalarından kendilerine miras kalmış bir hak olarak görüyorlardı. Cumhuriyet’le bile halkı devletiyle kaynaştıramadık. Nitekim İnönü döneminde, köylünün Ankara il merkezine girişi yasaktı! Yabancılar, köylünün pejmürde halini görüp fotoğrafını Avrupa gazetelerinde yayınlarlarsa, dünyaya rezil olacaklarını bildiklerinden bu yola baş vurmuşlardı. Türkiye toprakları bir imparatorluk bakiyesiydi ve bağrında hemen birçok çeşit insan grubunu barındırıyordu. Ta Osmanlı’nın son döneminden beri, içimizdeki bir kısım zorbalar milliyetçiliği yanlış anlayarak faşizmi hortlattılar. Cumhuriyet döneminde buna, bir de laikliği yanlış anlama eklendi ve uygulaması İslam düşmanlığı şeklinde icra edildi. Bunlardan sadece bir başörtüsü konusu, bu toplumu onlarca yıl birbiriyle kavga ettirdi. Dünya milenyum çağını yaşarken, biz, başbakanın hanımını başı örtülü diye GATA’ya, hasta ziyareti için bile sokmadık. İnsanı, tavşan mesabesine konulan bu toplumda tam iki yüz senedir ‘Tavşana kaç tazıya tut!’ oyunu oynatılıyor. Bu hengamede, canının derdine düşen tavşan (halk) ancak kaçabildi. Halkın talep ve beklentiler, hep çıkmaz ayın son perşembesine tehir edildi. Halkın taleplerini dillendiren siyasi partiler kuruluyor lakin onlar da sudan bahanelerle kapatılıp mensupları siyasi yasaklı ilan ediliyordu. İşte Sayın Erdoğan, çocuk denecek yaşlarında siyasi arenaya atıldı ve kendisinin de mensubu olduğu; itilenler, ezilenler, yok sayılanlar, ötekileştirilenler, hor görülenler ve her türlü hakarete uğratılanlar adına kavgada yerini aldı. Not: Aynı konuya bir sonraki yazıda devam edeceğiz. F. B.",https://www.hurriyet.com.tr/yazarlar/fuat-bol/erdoganin-basarisinin-sirri-1-42306364
Fuat Bol,İmamoğlu balonu,"Temmuz 24, 2023 06:29","Biz İstanbullular olarak İmamoğlu’nun elle tutulur, gözle görülür bir hizmetine şahit olmadık. İşi gücü algıya dayalı reklam ve propaganda. Zaten kendisinin de İstanbul’a pek uğradığı söylenemez. Göreve geldiği günden beri, bir türlü işini sevip İstanbul’a, İstanbulluya hizmete bağlanamadı. İşin büyüklüğü altında ezildiğinden mi nedir, hep gözü dışarıda; başka görevlere nasıl talip olabilirimin derdinde. Seçimler öncesinde Meral Akşener’in gazına gelip ‘kazanacak aday’ olarak cumhurbaşkanlığı adaylığı moduna girmişti. Masanın diğer adayları, hep birlikte Kılıçdaroğlu’nda ısrar edince, büyük lokma yiyip büyük sözden vazgeçerek sekiz cumhurbaşkanlığı yardımcılığından birine razı oldu. Seçimleri kazanacaklarına yüzde 100 emindiler. Makam hırsı gözlerini öylesine kör etmişti ki, parlamento seçimlerini kaybetmelerine rağmen, cumhurbaşkanlığını kazanmaları halinde Türkiye’yi dönüştüreceklerini ileri sürdüler. Halbuki böylesi bir durumda bile topal ördek modeli ile ülke kaosa sürüklenecekti. Zira Millet İttifakı TBMM’den kanun çıkarabilecek çoğunluğa sahip değildi. Bu durumda, söylenilenlerin hepsi yalandı ve havada kalmaktaydı. Hayali bir zaferin sarhoşluğuyla akılları öylesine örtüldü ki, seçim gecesi, sonuçlar belli olmadan televizyon ekranlarına çıkarak, Kılıçdaroğlu’nu 13. Cumhurbaşkanı ilan ettiler. Parlamento seçimlerinden sonra, cumhurbaşkanlığı seçimlerini de kaybettiklerini anlayınca hep birlikte şapa oturduklarını anladılar. Birlik olup Erdoğan’ı yiyemeyince, çil yavrusu gibi dağılıp birbirlerini yemeye koyuldular. İmamoğlu, Dimyat’a pirince giderken evdeki bulgurdan da olmak üzere. Zira ikili oynamasından ötürü, yüzünde ‘Rabbi yessir’ler gören Meral ablasını da kaybetti. Artık girmiş bulunduğu bu çıkmaz sokakta CHP Genel Başkanlığı makamına oynamaktan başka bir seçeneği kalmadı. Bundan böyle İstanbul Büyükşehir Belediye Başkanlığı adaylığı bile çok zor. İmamoğlu bindiği bu alametle kıyamete gitmek zorunda. ‘Değişim’ diyerek, genel başkandan habersiz gizli toplantılar düzenleyerek kurultaya hazırlanıyorlar. Toplantı kaseti medyaya sızdırılınca rezil oldular. Böylece; mertçe meydana çıkıp genel başkanlığa aday olabilme şansını da kaybetti. Düne kadar kurtarıcı dedikleri Kılıçdaroğlu, bugün tu-kaka edilmeye çalışılıyor. Kılıçdaroğlu ise kaybetmiş olduğu 12 seçimin pişkinliğiyle, alınan yüzde 48 oyun kendisine ait olduğunu ileri sürerek seçimleri kaybetmediklerini iddia ediyor. Bu başarıyla (!) CHP’nin başında kalmaya devam edeceğini söylüyor. Malum, Kılıçdaroğlu’yla birlikte CHP’de işler FETÖ yöntemleriyle (kaset vb.) yürüyor, yürütülüyor. Sonunda Ekrem İmamoğlu da kasetten nasibini aldı. Birkaç tavşanın peşinden koşup hiçbirinin yakalanamayacağını İmamoğlu da gördü. CHP’de meydan yeri kaset savaşlarına kaldı; sıradakileri de önümüzdeki günlerde göreceğiz!",https://www.hurriyet.com.tr/yazarlar/fuat-bol/imamoglu-balonu-42303502
Fuat Bol,Ya bunlar kazansaydı,"Temmuz 26, 2023 06:29","İki yıllık pandemi döneminde, tüm dünyada olduğu gibi Türkiye’de de ekonominin çarkları ağır aksak işledi. Ardından, kuzeyimizde Ukrayna-Rusya savaşı patlak verdi. Enerji fiyatlarının patlamasıyla birlikte, tüm mal ve hizmetlerde aşırı derecede fiyat artışları oldu. Ayrıca on ilimizi etkileyen, üst üste asrın depremleri meydana geldi. Bütün bu olumsuzluklara, bir de içimizdeki doyumsuzların ahlaksızlıkları ve aşırı kazanma hırsları eklenince piyasalar altüst oldu. Burada bir şerh düşüp önceki hükümet dönemindeki Ticaret Bakanlığı’nın ve hangi partiden olursa olsun belediyelerin, piyasaları denetim konusundaki acizliğini ve tam tabiriyle piyasaların başı boş bırakıldığını kaydetmek isteriz. Zira biz, serbest piyasa ekonomisinden, piyasaların başı boş bırakılmasını ve tüketiciyi, vicdansız ve insafsız satıcının vicdanına (!) ve insafına (!) terk etmek olduğunu anlayıp uygulamışız. Tüm bu olumsuzluklar, iktidarın aleyhine, muhalefet partilerinin lehineydi. Ana muhalefet partisi olan CHP, bu olumsuz şartları bile kullanıp iktidara alternatif olmayı denemedi, olur olmaz partilerle ve hatta terör örgütleriyle ve onların uzantılarıyla, sözde ittifaklar kurup ve daha da vahimi gizli mutabakatlarla ülkeyi uçurumun kenarına getirmeyi yeğledi. Doğrusu biz, Kılıçdaroğlu’nun, bu kafa yapısıyla neye hizmet ettiğini anlayabilmiş değiliz. Sözde cumhurbaşkanlığına talip, gerçekte ise devletin o yüce makamını ve yetkilerini başkalarına peşkeş çeken ve kelimenin tam anlamıyla makam hırsıyla ne yaptığını bilmeyen aklı örtük bir hırs kumkumasıyla karşı karşıyayız. Şu gizli pazarlığa bakar mısınız: Devletin başkanına (Cumhurbaşkanı) bağlı olan MİT’in yönetimini başka bir partiye vermiş ve bununla ilgili gizli mutabakat zaptı imzalamış. Bu durumdan ne kendi partisinin mensuplarının ve diğer ittifak ortaklarının haberleri var. Ülkenin istihbarat teşkilatının yönetimini, devlet başkanından alıp herhangi bir partiye bağlamak istemek ne demektir? Böyle bir devlet yönetimi olur mu? Üstelik aynı parti, İçişleri Bakanlığı’nı da istiyor. Yüzde 2’lik parti, devlet içinde paralel devlet oluşturacak. Kılıçdaroğlu buna evet diyor. Bu durum, ‘Ben görüntüde cumhurbaşkanı olayım, gerçekte ise sen cumhurbaşkanı ol ve ülkeyi sen yönet’ demektir. Öyle ya; ülkenin istihbaratının, valilerinin, kaymakamlarının ve Emniyet ile Jandarma teşkilatlarının yönetimlerini verdikten sonra, siz, neyin cumhurbaşkanı olacak ve neyi yöneteceksiniz? Ülkemizin ne büyük bir felaketin eşiğinden döndüğünü görüyor musunuz? Yüzde 2’lik bir partiye, devletin istihbaratını peşkeş çeken bu kafa, yüzde 8 oy alan ‘bölücü’ partilere acaba hangi tavizleri vermişti? Nitekim mahut partilerin yetkilileri, Kılıçdaroğlu’ndan, ‘kendileriyle kapalı kapılar ardında yapmış olduğu görüşmelerde, ne tür tavizler verdiğini’ açıklamasını istemişlerdi. Bırakınız gizli mutabakat zabıtlarını, açıkça vurgulanan özerklik ve teröristlere af hususları bile ülkemizi paramparça etmeye yetiyor ve artıyordu bile. Ey akıl! Neredesin? Çok şükür ki onlarda olmayan milletimizde fazlasıyla var ve onca sıkıntı içinde bile, sahip olduğu o engin irfanıyla, bu akıl fukaralarına pabuç bırakmadı. Oyunu güven ve istikrardan yana kullanarak, aportta bekleyen tüm çakalların heveslerini kursaklarında bıraktı.",https://www.hurriyet.com.tr/yazarlar/fuat-bol/ya-bunlar-kazansaydi-42304718
Fuat Bol,Erdoğan’ın başarısının sırrı -3-,"Ağustos 02, 2023 06:29","Benzemiyor, zira demokrasi tarihimiz boyunca gelen tüm siyasetçiler, vesayete boyun eğdiler. İçlerinde yalnızca Turgut Özal, vesayete direndi ve kalıpları kırmaya çalıştı ama onun da ömrü vefa etmedi. Önceki siyasetçilere de muhtıralar verildi, darbeler yapıldı; Erdoğan’a da. Öncekiler, kendilerine ve hükümetlerine karşı girişilen tüm bu aşağılık eylemleri sineye çektiler. Şapkalarını alıp giderek; halka ve onun seçtiklerine reva görülen tüm bu kanunsuzluklara karşı durmadılar, duramadılar. Millet, seçtiği kişilerin, verilen yetkiyi ve kendilerine emanet edilen temsil gücünü kullanamadığını gördü. Bundan dolayı da, onlara gerektiği gibi sahip çıkmadı ve onların arkasından ölümüne gitmedi. Seçtiği başbakan ve bakanların asılmalarını, milletvekillerinin hapishanelerde çürütülmelerini; içi kan ağlasa da izlemekle yetindi. Sayın Erdoğan, kendinden öncekilerden daha cesur ve gözü karaydı. Zira o, kadere iman edenin kederden emin olduğunu çok iyi biliyordu. Kaderin üzerinde bir kader olduğunu da ve kul planında tüm tedbirleri almasına karşın, takdir edilen ne ise, onun gerçekleşeceğini de çok iyi biliyordu. Darbelere en fazla muhatap olan S. Demirel, “Gitmemi isteyen benim ordum. Benim başka bir ordum mu var ki karşı koyabileyim?” derdi. Erdoğan’ın da bir ordusu yoktu ancak o, ordusunun ordu-millet olduğunun bilincindeydi. Milleti arkasına alarak ve hepsinden önemlisi ölümü göze alarak milletini de ölüme ve meydanlara davet etti. Demokrasi tarihimiz boyunca, Şöyle geriye doğru bir gidin ve sorun bakalım; hangi siyasetçi halkını ölüme davet eder de halk da ardına bakmadan ölüme (şehadete) koşar? Düne kadar, değerleriyle ve kendisiyle alay edilen millet, ilk kez kendinden olan ve kendi değerleriyle bezeli, kısaca kendi derdiyle dertlenen bir gönüldaşını lider olarak bulmuştu. Sittin senedir ilk kez bir siyasetçi, milletiyle böylesine bütünleşiyor ve adeta milyonlarca bedende tek kalp haline geliyordu. Bundan dolayı da istenen, sadece Tayyip Erdoğan’ın başı değildi; onunla birlikte Türkiye ve Türk milleti isteniyordu! Erdoğan’a karşı üst üste onca darbe girişimleri oldu, hepsinin üstüne üstüne giderek hiç birisine pabuç bırakmadı. Zira o, tehlikenin gözünün içine bakmanın zafer için şart olduğunu biliyordu. Ve gelinen noktada dönüp geriye baktığımızda, zafere ulaşanın Erdoğan olduğunu görüyoruz. Vesayeti ve onun paydaşı olan darbeci zihniyeti yendi ve onları tarihin çöplüğüne attı. Sahte demokrasiye, diğer bir deyişle demokrasi oyununa son verip ülkeye gerçek demokrasiyi getirdi. Milli iradenin üstünde güç tanımadı ve onu her şeyin önüne koydu. Artık milletin dediği olacak, milletin özlem ve beklentileri gerçekleşecek. Bu durumu hazmedemeyen bir kısım aklı evveller ona, ‘diktatör’ diyor! Kedi de uzanamadığı ciğere mundar der.",https://www.hurriyet.com.tr/yazarlar/fuat-bol/erdoganin-basarisinin-sirri-3-42308307
Fuat Bol,Önyargı belası,"Ağustos 05, 2023 06:29","Karşı tarafın ne dediğini dinlemeden kendi bildiğimizi okuyor ve sürekli ahkâm kesiyoruz. Dünyanın hiçbir ülkesinde olmayan politika hastalığı, bizde fazlasıyla mevcut. Yurdun en ücra köy kahvelerinde bile insanlar, günde en az yirmi kez hükümet indirip bindiriyorlar, mevcudu yıkıp yenisini kuruyorlar. Malum iki konuda bizim halkımızın her bir ferdi allamedir: Siyaset ve din. Haddini bilmez bir kısım insanımıza göre, bu iki konunun en cahilleri, siyasetçiler ve din adamlarıdır. Onların bilemediklerini veya bildiklerinin en âlâsını, bu bir kısım hadsizler bilir. Mahut hadsizlerin gözünde, siyaset ve din adamlarımız, tesadüfen o makamlara gelmişlerdir. Bu yüzden olacak ki, kendilerine şamar oğlanı muamelesi yaparlar. Hele de siyasetçileri, onları kendileri seçiyor diye, sustalı maymuna çevirirler. En olmayacak, hukuksuz şeyi kendisinden talep eder, yapmayınca da onun kadar şerefsizi, nankörü, kendini beğenmişi, duyarsızı yoktur derler. Bu yüzden olacak ki bir kısım siyasetçi de işin kolayını, lügatinden ‘hayır’ kelimesini çıkarmakta bulmuştur. ‘Olur, bakarız, hallederiz’ der ve o gidiş gider. Sigara paketi üzerinde yazılan mesajın veya verilen sözün hükmü, sigaraların bitip paketinin atılmasına kadardır. Önyargılı insanlara, siyasetçi ağzıyla kuş tutsa yaranamaz. Bunlar, iktidardaki siyasetçilerin her şeyi yapmaya muktedir olduklarını lakin yapmadıklarını; ‘Bu iş olmaz, uygun değil, yapamayız’ dediklerinde de, yalan söylediklerine hükmederler. Zira hiç kimse karşısındakini dinlemez, dinler gibi yapar, kendi bildiğini okur. Gerçeği hiç kimse merak etmiyor, araştırmıyor, sormuyor. Hele de muhatabı karşı taraftan ise, dünyanın en yalın hakikati de söylense boştur. Zira dinlenmemiş ve dolayısıyla duyulmamıştır. Fikri sabit, önyargılı, dinlemeyen, merak etmeyen, araştırmayan ve sözde bildiğini okuyan tipik ahmaktır. Ahmağa verilebilecek en güzel cevap ise, sükût etmektir. Zira atomu parçalayabilir ama ahmağa laf anlatamazsınız. Bundan dolayıdır ki, en ağır hastaları bile iyileştiren ve hatta ölüleri bile diriltme mucizesi kendisine verilen Hz. İsa, tedavi için yana getirilen ahmaktan kaçmıştır. Allah’ın elçisi, ahmağın iflah olamayacağını biliyordu; zararından emin olmak için de kaçmaktan başka çare bulamadı. Fitne fücurun her tarafı kaplayacağı ahir zamanda, dağlara kaçmaktan, insanlardan uzakta yaşamaktan başka çare olmayacağını boşuna söylememişler. Ne diyelim, Allah iyi insanlarla karşılaştırsın.",https://www.hurriyet.com.tr/yazarlar/fuat-bol/onyargi-belasi-42309995
Fuat Bol,FETÖ nerede -2-,"Ağustos 09, 2023 06:29","Vaktiyle Osmanlının uyguladığı ‘Devşirme’ modelini, bize karşı adeta bir maden gibi işleterek; kardeşi kardeşe, evladı babaya-anneye, memuru amire ve daha önemlisi ülkenin memurunu ve güvenlik güçlerini devletine karşı düşman ettiler. Tek kelime ile kaleyi içinden fethettiler. İki ordunun karşılaşmasında, ordu komutanının kendi askerine silahı kafalarına dayayıp ateş komutunu verip hepsinin birden ölmesinden daha korkunç bir zayiatla karşı karşıyayız. Zira bu kıyım anında bitmiyor ve bu acı dinmiyor. Kanser illeti gibi, vücudun hemen her tarafına metastaz yapmış. Sahte de olsa, bir şey din referanslı ise, onun yansımaları uzun yıllar ve hatta yüz yıllar boyu sürer. Vaktiyle Hıristiyanlık da yasaklanmıştı, bu dinin mensupları görüldükleri yerde öldürülüyor veya envaiçeşit işkencelerden geçirilip ölümlerden ölüm beğendiriliyordu. Dünya üzerinde hiçbir yerde kendilerine hayat hakkı tanınmadı. Ne oldu? Bitti mi Hıristiyanlık? Yerin altına çekildi, on yıllar boyunca kuytularda, dehlizlerde, mahzenlerde için için oluştular. Dünyanın en gizli ve karanlık tarikatı olan Cizvitler böyle oluştu. Bugünkü dünyada Hıristiyanlığın nereye geldiği cümle alemin malumudur. FETÖ’nün de en iyi bildiği ve uyguladığı yöntem, malum takiyedir; yani gizlenmek. Saddam döneminde Irak’ta da, aynı yöntemle ‘Kesnizani’ (kimse bilmiyor-kimsenin bilmediği) tarikatı kurulmuş ve askeriye dahil tüm devlet kurum ve kuruluşlarına nüfuz etmişti. Türkiye, kuzeyden girişe müsaade etmeyince, ABD askeri, Irak’ın güneyinden girip Bağdat’a doğru ilerledi. Bölgesinde korku salan lakin komuta heyetiyle Kesnizani olan Saddam’ın ordusu tek kurşun atmadan teslim oldu. FETÖ elebaşı F. Gülen ölse ve hatta ABD yıkılıp yer ile yeksan olsa bile, iliklerimize kadar nüfuz etmiş bulunan FETÖ belası bitmez. Önceki yazıda işaret etmiştik, milyon kere işaret etsek azdır. Bunların yapılandıkları en tehlikeli yerlerden biri de üniversitelerdir. Zira bunlar devri iktidarlarında tüm yandaşlarına dr., doçent, prof. unvanlarını bol keseden dağıttılar. Bizler istediğimiz kadar FETÖ’ye karşı olalım; üniversitelerdeki evlatlarımız FETÖ’cü öğretim üyelerinin elinde ise, bizim en şiddetli mücadelemiz bile bir şey ifade etmeyecektir. Zira, geleceğimizi onlara teslim ediyoruz. MİT, Askeriye’de ve Emniyet’te yaptığı çalışmayı YÖK’te ve üniversitelerde de aynen sürdürmeli ve kangren olmuş bu uzuvlar kesilip atılmalıdır.",https://www.hurriyet.com.tr/yazarlar/fuat-bol/feto-nerede-2-42311902
Fuat Bol,Yalan ve siyaset,"Temmuz 08, 2023 06:29","Komutan, kırka yakın sebep var deyince, kral “Say bakalım neymiş onlar?” diye sormuş. Komutan, ‘Bir, barut yoktu Efendim’ deyince, kral, ‘Yeter’ demiş diğerlerini saymana gerek yok. Her şeyde olduğu gibi siyasette de işin içinde yalan varsa başkaca sebep aranmaksızın orada hüsran vardır, yenilgi vardır, sandığa gömülmek vardır. Bu seçimler öncesi, muhalefetin vaatlerini hatırlayın, neredeyse sadece gökteki yıldızları vaat etmedikleri kalmıştı. İktidar partisi 2000 lira bayram ikramiyesi dillendirirken, muhalefet 15 bin lira vaat etti. İktidar partisi depremzedeye, yüzde 50’sini devletin karşılayacağı ev vaat etti, muhalefet bedava ev vereceğiz dedi. İktidar partisi gençlere bilgisayar alımında ve internet kullanımında indirim vaat etti, muhalefet, bunları bedava vereceğini söyledi. İktidar partisi çiftçinin borçlarının erteleneceğini ve ödemelerde kolaylık sağlanacağını vaat etti, muhalefet ise, borçları kökten sileceğini vaat etti. Daha neler var ama şimdilik bu kadarı yeter. Milletimiz, 2000 lirayı 15 bin liraya tercih etti. Neden acaba? Bedava evi almam dedi, yarı parası benden dedi. Neden acaba? Bütün bu soruların cevabı çok açıktır. Milletimiz Kılıçdaroğlu’na inanmadığı için, onun tüm vaatlerinin yalan olduğunu bildiği için ona oy vermedi. Zira aynı Kılıçdaroğlu, çiftçiye bedava traktör vadetmişti; seçimleri (mahalli seçimler) kazandıktan sonra ise çamura yattı. “Traktörler nerede?” diye sorulduğunda da, “Seçmeni heyecanlandırmak için ulu orta atmıştık” demişlerdi. Yani milletin gözünün içine baka baka yalan söylemeyi meslek edinmişlerdi. Millet de, gerçek 2000 liranın hayali (yalan) 15 bin liradan değerli olduğunu bilmeyecek kadar saf değildi ve gereğini yaptı. Milleti saf yerine koyup yalanlarla avutacağını zannedenler ise, her zamanki gibi ‘Osmanlı tokatı’nı yiyip iki seksen uzandılar. Kılıçdaroğlu ile birlikte CHP, yalan ve iftirada pik yaptı. Görünen o ki İstanbul Büyükşehir Belediye Başkanı Ekrem İmamoğlu, yalan ve algı oluşturmada liderinin pabucunu dama atacak. O da, İstanbulluların gözünün içine baka baka yalan söylüyor. Seçim öncesinde, İstanbul’un batı yakasını ‘İstanbul’un batısına ilk metro!’ diye afişlerle donattılar. “Hani, metro nerede diye?” sorarsanız, ‘ Heyecanlandırmak içindi!’ diyeceklerdir. Savaşta barut eksikliği neyse, siyasette de inandırıcılığı yitirmek, yani yalancı olmak aynı şeydir. Başkaca bir şey aramaya gerek yoktur. Millet, seçimde verdiği dersle, malum tipleri sandıkta nasıl heyecanlandırdığını gösterdi!",https://www.hurriyet.com.tr/yazarlar/fuat-bol/yalan-ve-siyaset-42295359
Fuat Bol,Vesayetçiler rahatsız -2-,"Temmuz 19, 2023 06:29","Halbuki onlar kaybettikçe demokrasi, diğer bir ifadeyle millet kazanıyor. Erdoğan, işin (demokrasinin) tabiatının gereğini yapıyor. Yani Meclis’in duvarında yazan ‘Egemenlik kayıtsız şartsız milletindir’ sözünün icabı ne ise, onu yerine getiriyor. Örnek aldığımızı iddia ettiğimiz ve sözde imrendiğimiz demokratik ülkelere bakalım; hangisinde Genel Kurmay Başkanlığı Milli Savunma Bakanlığı’na değil de Başbakanlığa (o da sözde) bağlıdır? Hiçbirisinde! O ülkelerin hiçbirisinde bu işi yapanlar diktatör olmuyor da bizde bu işi yapan Erdoğan’a neden diktatör deniyor? Erdoğan, tüm hastaneleri, Sağlık Bakanlığı’na bağlayarak bütün vatandaşlarımızın hizmetine açtı; asker-sivil, işçi-memur, işveren ayırımını ortadan kaldırdı. Kişilere Anayasa Mahkemesi’ne başvuru hakkını sağladı. Ayrıca Erdoğan yaptığı tüm icraatlarını milletin onayından (referandum) geçirdi. Eski sistemde askeriyenin zirvesindeki isimler her akşam televizyon ekranlarında arzıendam ederlerdi. Öyle ki milletçe üst komutanların isimlerini ezbere bilirdik. Milletin seçtikleri susar, millet adına onlar ahkâm keserdi. Şu rezillikleri ne çabuk unuttuk? Üst düzey yargı mensupları Genel Kurmay Başkanlığı’na çağrılıyor ve orada kendilerine sözde brifing (gerçekte direktifler) veriliyordu. Hani yargı mensuplarının cüppelerinin önleri düğmesiz ve iliksizdi? Hani kimseden talimat almazlardı? İşte Erdoğan, demokrasi adına işlenen bu cinayetleri, bu iğrençlikleri ortadan kaldırdı. Hakkı sahibine teslim edip demokrasinin gereğini yaptığı için mi diktatör oldu? Erdoğan, başörtüsü zulmünü ortadan kaldırdı; isteyen takıyor istemeyen takmıyor. Takanın da takmayanın da birbirleriyle en ufak bir problemi yok. Üniversitelerin önlerinde itilip kakılan, okullarına alınmayan, ikna odalarında baskılanan, milletin Meclis’inden kovulan hasılı Türk kadınına reva görülen bu denli aşağılık muamelelerin hangisi demokratikti? Hangisi insan haklarına saygılı bir tutumdu? Allah aşkına bana söyler misiniz, kaymakamların görevi, kız imam hatip okullarının kapılarına gidip başörtülü kızları okula sokmamak mıdır? Halbuki o kız çocukları biraz sonra girecekleri Kuran-ı Kerim derslerini başları açık olarak görmenin ezikliğini ve günahını yaşayacaklar. O günah, elbette onu yaptıranlara yazılacak lakin o yavrulara yaşatılan travmalar, onların ruhlarında açılan rahneler (yara) nasıl kapanacak? Erdoğan, işte halkının büyük çoğunluğu Müslüman olan bu ülkede bu denli iğrenç ötekileştirmelere son verdi. Vatandaşın devlete, devletin vatandaşına düşmanlığına son verdi. Kimseyi ötekileştirmeden herkesi kaynaştırdı. Bütün bunları yaparken, vesayetin çanına ot tıkadı, mahut odakların halka tepeden bakmasının önüne geçti. Egemenliği vesayet odaklarının elinden alıp halka vermek diktatörlükse, Erdoğan en büyük diktatördür. Demokratlıksa da en büyük demokrattır. Vesselam!",https://www.hurriyet.com.tr/yazarlar/fuat-bol/vesayetciler-rahatsiz-2-42300888
Fuat Bol,FETÖ belası bitmez,"Temmuz 15, 2023 06:29","Bunlar milliyetçilik ve dindir. Yine tarih boyunca geniş halk kitlelerini bunlardan biri veya her ikisiyle birlikte manipüle etmek çok kolay olmuştur ve olmaya devam etmektedir. Milliyetçilik de din de çok hassas konulardır. Her ikisi de doğru algılanıp uygulandığında fazilet, yanlış algılanıp uygulandığında ise felaket getirir. Kişi, kavmiyle, kavminin güzel hasletleriyle övünebilir; bunda en ufak bir beis yoktur. Fakat aşırılığa kaçıp, kendi ırkını en üstün görüp diğer ırk mensuplarını aşağılamak ve hatta insan saymamak faşizmin dik alasıdır. Birey veya toplum bazında, kendini beğenmek ve böbürlenmekten daha büyük bir kötülük yoktur ve bu hal, her türlü iyiliğe engeldir. Bu, her iki hususun da ne denli geçer akçe olduğunu bilen art niyetli kişi ya da kurumlar, milliyetçiliği ve dini adeta bir maden gibi işleyerek insanların dünya ve ahiretini mahvetmişlerdir. FETÖ denilen illet de dinimizi kullanarak ve onu çığırından çıkararak, içimizdeki genç beyinleri devşirmiş ve her birini birer ‘mankurt’ haline getirerek devlet ve millet aleyhine kullanmış ve kullanmaya devam etmektedir. Bizde FETÖ şeklinde tezahür eden bu uluslararası oyun, dünyanın 168 ülkesinde farklı repliklerle sahnelenmektedir. Emperyalizmin bu yeni ve en iğrenç metoduyla; çakılın kuşu çakılın taşı ile vurulmakta ve tek kurşun atmadan ülkeler teslim alınabilmekte, maddi ve manevi kaynakları rahatlıkla sömürülebilmektedir. Sayın Erdoğan’ın kararlı tutumuyla başlatılan FETÖ ile mücadele hız kesmeden devam etmelidir. Zira mahut örgüt, ‘takiye’ yaparak gözden ırak görülse de gerçekte, hemen her yerde tüm canlılığıyla hayatını sürdürmektedir. Sittin senedir, devletin tüm kurum ve kuruluşlarının kılcallarına değin sinsice nüfuz eden, tıpkı ‘Haşhaşi’ (Hasan Sabbah’ın gözü dönmüş suikastçıları) bir yapıdan bahsediyoruz. Bunların ne denli canavarca ruh taşıdıklarını 15 Temmuz 2016 gecesi gördük. Seçimlerde oy verdikleri Kemal Kılıçdaroğlu’nun iktidara gelmesini büyük bir hevesle beklediler. Yurtdışındakiler, Türkiye biletlerini bile almışlardı. Sabırsızlıkla Sayın Erdoğan’ın gitmesini bekliyorlardı. Ama bilindiği gibi hevesleri kursaklarında kaldı. Bu seçimler sonucunda, bir beş sene daha, inlerinde sürüngen hayatı yaşamaya mahkûm oldular. Ne diyelim; şeytan azapta gerek!",https://www.hurriyet.com.tr/yazarlar/fuat-bol/feto-belasi-bitmez-42299005
Fuat Bol,Vesayetçiler rahatsız -3-,"Temmuz 22, 2023 06:29","Nasıl rahatsız olmasınlar ki, Türkiye gibi çok önemli bir ülkeyi ellerinden kaçırdılar. Dış vesayetin asıl amacı, Türkiye’yi ‘meşguliyetle tedavi’ye tabi tutup onu istedikleri gibi yönlendirmek ve mana ve maddesiyle sömürmektir. Son 40 senede sahneledikleri oyunları hep terör üzerine kurguladılar: PKK ve FETÖ. Bu terör örgütleriyle; bir yandan ülkemizin kaynaklarını kuruturken diğer yandan da ülkemizin geleceğine ipotek koymak istediler. Nesillerimizi ve istikbalimizi çalmak istediler. Gelip geçen onca devlet insanlarımız içinde yalnızca Erdoğan işe uyandı; tehlikenin büyüklüğünü görmesine rağmen ölümü göze alarak mahut yapılarla mücadeleye girişti. ABD’ye, AB ülkelerine ve Rusya’ya rağmen güneyimizde bir ‘uydu devlet’ kurulmasına izin vermedi. Bu mücadele el-an bütün şiddetiyle devam etmektedir. İçerideki terörist sayısı 100’ün altına düştü; onların da eylem yapabilecek güçleri kalmadı. FETÖ’nün de beli kırıldı; yedi yıllık bir çalışmanın sonunda, Emniyet’teki yapılanması tüm detaylarıyla aydınlatıldı. Malum bu her iki örgüt de ülkemizin varlığına kastetti. Başarsalardı, ülkemiz paramparça edilip dışarıya (başta ABD’ye) peşkeş çekilecekti. Bu denli bir bağımsızlık (var oluş) mücadelesi için öncelikle siyasi irade gerekir. Bunun yanında terörü bitirecek silahların üretilmesi bir o kadar önem arz etmekteydi. Zira dost bildiğimiz ülkeler bile bize silah vermedikleri gibi kendimizin üretmesini engellemek için ellerinden geleni artlarına koymadılar. İşte Sayın Erdoğan hem bu siyasi iradeyi gösterdi ve hem de mahut silahların üretimi için adeta seferberlik başlattı. Bugün; güneyimizde bir devletin kurulmasına izin vermiyorsak, teröristlere inlerini dar edebiliyorsak, Mavi Vatan’da (Akdeniz’de, Kıbrıs’ta ve Libya’da) hak ve menfaatlerimizi koruyabiliyorsak, otuz yıldır işgal altındaki Türk yurdu Karabağ’ı kurtarabiliyorsak, Karadeniz’de kendi doğalgazımızı, Gabar’da kendi petrolümüzü çıkarabiliyorsak, bu her iki enerji kaynağını diğer sahalarda da arayabiliyorsak, bütün bunları Erdoğan’ın o çelik iradesine ve o irade sonucu Mehmetçiğimizin eline verdiğimiz en modern ve tesirli silah ve mühimmatlara borçluyuz. Tüm bunları ve daha nicelerini bertaraf etmek için Erdoğan hedefteydi. Dünyanın tüm şer güçleri, bunun için Erdoğan’ın karşısına dikildi. Ama Anadolu irfanı oyunu gördü ve tuzağa düşmedi. Erdoğan vatan dedikçe vesayet odakları ve onların içimizdeki uzantıları soğan-patates dedi. Bu milleti tanımadıkları belliydi; zira bu millet, iman ve azminin yanında kazmayla, kürekle, yabayla Kurtuluş Savaşı’nı kazanmıştı. Yalın ayak, aç biilaçtı. Bu millet değil soğana-patatese; vatanını dünyalara değişmezdi. Değişmedi de... Vesayetçiler rahatsız olmayacak da kimler olacak? Zira şeytan(lar) azapta gerek!",https://www.hurriyet.com.tr/yazarlar/fuat-bol/vesayetciler-rahatsiz-3-42302595
Fuat Bol,Herkesin bir hesabı var,"Temmuz 05, 2023 06:29","Zira tüm ilişkiler karşılıklı çıkar esasına dayanır. Buradaki ‘karşılıklı’ kelimesinin manası, al gülüm ver gülüm şeklinde, duygusal olmayıp güce göredir; yeni adıyla kazan-kazan. Bu demektir ki güçsüzseniz, bu durum ‘karşılıksız’ olabildiği gibi, biteviye borçlu kalmak şeklinde de olabilir. Nitekim ‘vahşi Batı’nın, güçsüz ülkeler üzerindeki yöntemi budur ve tam manasıyla kurt kanunu caridir. Hakkın ve adaletin temsilcisi Osmanlı güçlü iken, bu denli pervasızlıklar zor sergilenirdi. O vakitler, mazlumların hamisi vardı ve zalimlerden hesap sorardı. Osmanlı, tarih sahnesinden silinince, meydan yeri sırtlanlara kaldı. Osmanlının bakiyesi ülkeler, sömürülmekle kalmadı, bitimsiz bir intikam duygusuyla ademe (yokluğa-ölüme) mahkûm edildi. Vahşi Batı’nın, Türklere (Müslümanlara) reva gördüğü intikam hıncı, 1412 yıllık tüm İslam dönemini kapsamaktadır. Diğer bir deyişle, Türkler, yalnızca kendilerinin değil, tüm Müslümanların ve Müslümanlığın bedelini ve hesabını vermek durumuyla karşı karşıyadır. Mahut sırtlan sürülerine göre ‘altın vuruşu’ Birinci Cihan Savaşı’nda yaptılar ve ezeli düşmanları olan Türklere ölümcül darbeyi indirmişlerdi. Batılılara göre; Haçlı Seferleri ile açılan parantez, Osmanlının inkırazı (çöküşü-yıkılışı) ile kapatılmıştı. Zira Türklere biçilen kefenden kurtuluşun ve yeniden doğuşun imkân ve ihtimali yoktu. Batı’nın, burada iki büyük hatası oldu: Biri eylemde, diğeri ise yanlış bilgideydi. Eylemdeki hataları, aslanı (düşman belledikleri Türk’ü) yaralı bırakmalarıydı. Bilmedikleri yahut yanlış bildikleri de, aydınlığın zulmetten çıkacağı keyfiyeti idi. Bundan dolayıdır ki, Batı’nın kapattık dediği parantezi Türkler daha o gün açmıştı! Küllerinden doğmak üzere yapılan tüm girişimler (uçak, silah ve mühimmat yapımı) engellendi ve girişimciler (Vecihi Hürkuşlar, Nuri Demirağlar, Nuri Killigiller vb.) doğduklarına pişman edildi. Türkiye’mizde imal edilen uçaklar, Kayseri’de yere gömülerek, üzerleri betonla kapatıldı. Yiğit, düştüğü yerden kalkacaktı; çeliğe yeniden su vermek için biraz zamana, zemine ve tıpkı dün olduğu gibi kadırgaları karadan yürütecek çelikten bir iradeye ihtiyaç vardı. Tam bir asır boyunca; kömürün elmasa dönüşmesi veya incinin, istiridyenin bağrında meydana gelmesi gibi için için oluştuk. Milletçe otuz iki dişimizi sıkarak, metanetle çalıştık, sabırla bekledik. Yaralı aslanın ölmediğini gören Batı, onu sürünmeye mahkûm etti. Terör, envai çeşit darbe ve ambargolarla ona had bildirmeye kalktı. Düşündükleri ve uyguladıkları tüm fenalıklar, aksi tesir yaptı; bilendikçe bilendik, vermediklerinin daha iyilerini ürettik. Savaşın konseptini değiştirerek üstünlük elde ettik. Dünya üzerinde, Türk ordusundaki savaş tecrübesine sahip başka bir ülke yok. Ok yaydan çıktı, şairin dediği gibi: “... Hey gidi Küheylan koşmana bak sen! Çatlarsan kısrak utansın!” Parantezin kapanmasına az kaldı. Herkesin hesabı olduğu gibi, tüm hesapların üstünde de bir hesap vardır. İşte o hesap sahibinin dünyadaki vaadi, ‘nurunu mutlaka tamamlayacağı’ yönündedir.",https://www.hurriyet.com.tr/yazarlar/fuat-bol/herkesin-bir-hesabi-var-42293758
Fuat Bol,Beş yıl çok önemli,"Temmuz 12, 2023 06:29","Malum bizim gibi demokrasisi ‘vesayetle illetli-hastalıklı’ ülkelerde, tek başlarına da olsa iktidarların muktedir oldukları söylenemez. ABD’nin bize dayattığı sözde Parlamenter Sistemle demokrasiyi tadacaktık ama gelinen noktada vesayeti ve darbeler rejimini en acı şekliyle yaşamış olduk. NATO üyeliğimiz; dışı sizi içi bizi yakar misali, bir yandan dış güvenliğimizi sağlarken, içeriden çürümemize (hiçbir şey üretmeden, eli kolu bağlı) neden oldu. Tüm emperyalist ülkelerin güdümlerine aldıkları ülkelere, gizli ya da açık uyguladıkları bir yönetim modeli vardır. Bu yönetimlerin adı ister demokrasi (sözde), ister krallık veya başka bir şey olsun, model değişmez. O da şudur: Uydu ülkelerin halkları, kendi yöneticilerinin elinde tutsak, bu yöneticiler de güdümünde oldukları ülke yöneticilerinin elinde tutsaktır. Bundan dolayıdır ki elini taşın altına koyan (şu veya bu şekilde yönetime gelen) tüm siyasi parti liderlerimiz (S. Demirel, T. Özal, A. Türkeş, N. Erbakan) hep Başkanlık Sistemi’ni istemişlerdir. Eski sistemle (doğrusu sistemsizlik-kaos) altı defa gidip yedi kere gelen S. Demirel, o yönetim şeklini ‘Selden kütük kapmak’ şeklinde özetlemişti. Delinin zoruna bakar mısınız? Seçilmiş başbakan, ülkesine gönül rahatlığı içinde hizmet edemiyor; akla karayı seçerek yapabildiklerini de yangından mal kaçırırcasına yapabiliyor. Böyle bir ülkede kalkınma ve huzur olabilir mi? Olursa nasıl olur ve ne kadar olabilir? Düşünebiliyor musunuz; başbakan ülkesine hizmet edecek, eli-kolu bağlı. Kadro oluşturacak, atama yapacak cumhurbaşkanı köstek oluyor, askeri ve sivil bürokrasi köstek oluyor. ABD ve onun içimizdeki uzantıları köstek oluyor. Aynı başbakana, seçimlerde ‘Neden hizmet yapmadın?’ diye hesap soruluyor. Eski sistemdeki başbakanların hali, Nasrettin Hoca’nın evinde yakalanan ve ‘getir denince gelmeyen. Bırak gitsin denince gitmeyen hırsıza’ benziyor, benzetiliyor. Bu gidişin gidiş olmadığını gören Sayın Erdoğan ve Sayın Bahçeli düğmeye bastılar ve ülkemizi, girdaptan kurtarıp Başkanlık Sistemine geçirdiler. Öyle, biz Başkanlık Sistemi’ne geçiyoruz diyerek ne başkanlık sistemine geçilir ve ne de malum birileri, sizin Başkanlık Sistemi’ne geçmenize göz yumarlar. Bunun altyapısını hazırlamanız gerekir. Her türlü iç ve dış tehditlere karşı koyacak güçte olmalısınız. Sayın Erdoğan, uzun süreli iktidar yıllarında, işte bu altyapıyı oluşturdu ve ülkeyi Başkanlık Sistemi’ne hazırladı. Milletimiz de engin sağduyusu ile bu sisteme sahip çıktı. Önümüzdeki beş yıl, bu bakımdan çok önemli, hem sistem tüm kurum ve kuruluşları ile oturacak ve hem de gerçek bağımsızlığın meyvelerini yemeye başlayacağız. Maddede ve manada gerekli kalkınmayı yaparak, kararlarımızı kendimiz verebileceğiz. Terörü bitirip tüm çabamızı kalkınmada ve gerçek manada demokratikleşmede kullanabileceğiz.",https://www.hurriyet.com.tr/yazarlar/fuat-bol/bes-yil-cok-onemli-42297331
Fuat Bol,Vesayetçiler rahatsız -1-,"Temmuz 17, 2023 06:29","Malum olan birileri, Erdoğan’ın diktatörlüğünü ve onun yönetim tarzının demokratik olmadığını ileri sürerek Erdoğan’ı şeytanlaştırma, yandaşlarını da ötekileştirme gayretindeler. Demokratik toplumların temel yasaları, sahip oldukları anayasalarıdır. Demokrasilerin olmazsa olmazı da milletin hakemliğidir, siyasi iradeyi milletin belirlemesidir. Bu yüzden de Meclis’in duvarında; ‘Egemenlik kayıtsız şartsız milletindir’ yazar. Sözde Atatürkçü geçinenler, çok partili demokratik hayata ve Atatürk’ün hazırlatmış olduğu anayasaya tahammül edemediler ve sadece on yıllık, demokratik bir iktidarı alaşağı edip mahut anayasayı rafa kaldırdılar. O gün (1961) yapılan ve bilahare aynı zihniyet (demokrasi düşmanı, darbeci zihniyet) tarafından; “Eskisi bol geldi, daraltılması gerekir” denilerek, 1982’de yenisi yapılan anayasalar, hep vesayete endeksli olmuştur. Her iki anayasaya göre de millet ve milletin seçtikleri iktidarlar asla muktedir kılınmamış, gerçek muktedirler hep vesayet odakları olmuştur. Bu yüzdendir ki her iki anayasa da sürekli değiştirilmesine rağmen, bir türlü demokratik hayata geçilememiştir. 61 anayasasına göre devrin başbakanı (sözde tek başına iktidar- S. Demirel) bir TRT genel müdürünü bile atamaktan aciz bırakılmıştı. Yine aynı darbe anayasasına göre, darbeci subaylar, seçilmeden, ömürleri boyunca ‘Temelli senatör’ olarak parlamentoda bulunacaktı. Sadece bu ayıp bile sözde demokrasimizin ne denli antidemokratik ve vesayete endeksli olduğunun tipik göstergesidir. Her iki anayasada da millet ve milletin seçtikleri 2. ve hatta 3. sınıf vatandaş muamelesi görüyordu. Bu anayasalarla ne siyasi istikrarı ve ne de temsilde adalet sağlanamadı. Sözde parlamenter sistem oluşturmuşlardı lakin söz de karar da milletin ve onun seçtiği parlamentonun değildi. ‘Diktatör’ diye tesmiye ettikleri Erdoğan, iktidara geldiği andan itibaren, vesayet sistemini kırmak ve gerçek demokrasiye geçebilmek için uğraşıyor; kanunlar çıkarıyor, anayasada değişiklikler yapıyor ve sistem değiştiriyor. Hâlâ tam manasıyla vesayetten kurtulduğumuz söylenemez. Bu duruma en büyük engel de onca değiştirilmesine rağmen, yürürlükte olan darbe (82) anayasasıdır. Vesayete endeksli muhalefet partilerinin böyle bir derdi olmadığı için, demokratik bir anayasa yapılmasına yanaşmıyorlar. Eski sistemde vesayetçilerin tuzu kuruydu; zira onlar gerçek iktidardı; milletin seçtiği iktidarları ise parmaklarında oynatıyorlardı. İktidarları parmaklarında oynatanların millete hangi hayatı reva gördüklerini varın siz düşünün! En basitinden; işçi-memur ayrımı vardı, birinin gittiği hastaneye diğeri gidemezdi. Askeriyenin bile kendisine has hastaneleri ve mahkemeleri vardı. Öyle ki mahut askeri hastanelere başörtülü başbakan hanımları, ziyaretçi olarak bile giremezdi! Halka rağmen yaşamayı maharet bilen bu zihniyetin demokrasi anlayışı şudur: ‘Halk plajlara hücum etti, vatandaşlar denize giremez oldu!’",https://www.hurriyet.com.tr/yazarlar/fuat-bol/vesayetciler-rahatsiz-1-42299819
Fuat Bol,İnsanlığın düşmanı emperyalizm,"Temmuz 10, 2023 06:29","Dünyada nerede bir kan, gözyaşı, elem, baskı, işkence, zulüm varsa, bunların hemen hepsinde bu iki ülkenin kirli ve kanlı eli vardır. ABD, 2. Büyük Savaş’tan sonra emperyalizm bayrağını İngiltere’nin elinden aldı. O gün bugündür, sözde dünyanın jandarmalığına soyundu lakin bu jandarmalık, korumakta olduğunu iddia ettiği ülkeleri bizzat kendisi soyup soğana çevirmek içindi. Bu her iki ülkenin yöneticilerine göre özellikle Müslümanlar insan sayılmazlar. Bu vahşetlerini, tarih boyu sergiledikleri gibi bugün de aynı anlayışla sürdürmektedirler. Üstelik bu kepaze hallerini dillendirmekten zevk alırlar. Dün, Mısır’da esir ettikleri Osmanlı askerlerini ilaçlı su dolu havuza sokup hepsini kör etmişlerdi. Yine aynı savaşta (Birinci Dünya Savaşı) Türk askerine karşı zehirli hardal gazı ve biyolojik silah kullanan İngiliz Başbakanı Winston Churchill, “Neden insanlık suçu işledin?” diyen hâkime, şu cevabı vermiştir: “Ben insana yapmadım ki, Türklere yaptım, Türkler insan değildi ki.” İşte bugün de onların torunu olan Prens Harry, Afganistan’a gittiğinde oradaki savaşçılardan 25’ini öldürdüğünü, bu rakamın çok düşük olmasından rahatsızlık duyduğunu ve onları insan olarak kabul etmediğini söyleyebilecek kadar alçalabiliyor. Emperyalizmin bayraktarlığını bugün ABD yapmaktadır. Aynı ABD, NATO’yu kendi silahlı gücü addetmekte ve başta Türkiye olmak üzere diğer NATO ülkelerini de kendisinin ‘uydu’su olarak görmektedir. Batılı emperyalistler, 2. Büyük Savaş’tan sonra ortak karar aldılar. Buna göre; kendi aralarında savaş yapmayacaklar, terör örgütlerini kurup destekleyecekler, vesayet savaşlarını körükleyecek ve ülkeler arası savaşları, kendilerinden olmayan ülkeler arasında sürdüreceklerdi. Evet, o gün bugündür, özellikle İslam ülkeleri hedef tahtasına oturtulmuş; bu ülkeler ya terör örgüleriyle örselenmekte ya da kendi aralarında savaştırılarak güç ve kuvvetten büsbütün düşürülmektedir. Türkiye’miz ise emperyalizmin öncelikli hedefleri arasındadır. Başta PKK, YPG, FETÖ olmak üzere, envaiçeşit terör örgütlerini kurup, eğitip, donatıp üzerimize saldırtmaktalar. Türkiye, müttefiklerinden (!) yardım yerine düşmanlık görünce kendi göbeğini kesmek zorunda kaldı ve bu cümleden olarak geliştirdiği yerli ve milli 5. nesil silahlarla terör örgütlerine dünyayı dar etti, ediyor. Ülkemizi savunmamızı bize çok gören sözde müttefiklerimiz (başta ABD), “Türkiye’nin NATO’da ne iş var?” demeye başladılar. Baskın hırsız ev sahibini bastırır misali, utanmadan Türkiye’nin NATO’ya düşmanlık ettiğini ileri sürebiliyorlar. Halbuki asıl NATO (ABD) Türkiye’ye düşmanlık ediyor; parasını verdiğimiz ortak F-35 savaş uçağı projesinden çıkarıyor, silah ambargosu uyguluyor ve savaşmakta olduğumuz terör örgütlerine ise silah ve mühimmatı yığarak üzerimize salıyor. Sözde olan bu denli dost ve müttefikliğin ne kadar süreceğini ve kurulmakta olan yeni dünya düzeninde, emperyalistlerin kahrolmuş, perişan hallerini hep birlikte göreceğiz. Zira zulüm payidar olmaz.",https://www.hurriyet.com.tr/yazarlar/fuat-bol/insanligin-dusmani-emperyalizm-42296188
Fuat Bol,Böyle gelmiş böyle gitmez,"Haziran 24, 2023 06:29","Her türlü hak benimdir, ben ne dersem o olur, öyle olmalıdır, benim dışımdaki ülkelerin tek bir hakkı(!) var o da ABD’ye koşulsuz itaat etme hakkıdır, dedi. Faşizmin dik alası olan bu denli dayatmacı, baskıcı ve zorba yönetimin adını da ‘demokrasi’, ‘Amerikan hayali’, ‘hürriyet’ ve ‘liberalizm’ diye tüm dünyaya yutturmaya çalıştılar. ABD hegemonyasına giren bizim gibi tüm ülke halkları, kan kussalar da kızılcık şerbeti içtik demek zorunda bırakıldılar. Zira bu ülkelerde, her daim veremi gösterip sıtmaya razı ettiler. Avrupa kıtasından kaçan haramilerin kurduğu ABD, bütün bu zulümleri, darbeleri, gaspları, bir avuç Amerikalı ile petrol şirketleri sahipleri ve silah fabrikatörleri için yapıyor. Onlar da tüm bu musibetleri maharet bilip bütün bir insanlığın ensesinde boza pişirmeye devam ediyorlar. Bir musibet bin nasihatten yeğdir misali, mahut koronavirüs salgını, ABD’nin kurduğu zulüm sistemini duvara toslattı. Bu toslamayla epeyce ülke yönetimleri akıllarını başlarına devşirdi ve böyle gelmiş ama böyle gitmez demeye başladı, demek zorunda kaldı. Zira emtia fiyatlarındaki aşırı pahalılık, enerji darboğazı, tarımsal ürünlerdeki kıtlık, tedarik zincirlerindeki aksamalar, başta ABD ve AB olmak üzere tüm ülkeleri hop oturup hop kaldırıyor. ABD, suçu her ne kadar Rusya ile Çin’e yüklemeye çalışsa da asıl suçlu doymak bilmeyen ve ülkeleri sömürmek için her tarafta kan döküp gözyaşı akıtan dünyanın baş belası ABD’nin ta kendisidir. ABD, Rusya’ya kurduğu kapana kendisi de kısıldı; tarihinde görmediği enflasyonla karşılaştı. Amerikalılar için de alarm zilleri çalmaya başladı, üstelik onlar, diğer ülkelerin insanları gibi de değiller. Aşırı tüketime alışmışlar, onların bir öğününü kıssan kızılca kıyamet koparırlar. ABD’nin yerkürede gerçek dostu yok, olanlar ya kerhen (istemeyerek) ve ya da dost görünen, diş bileyen ülkeler. Bundan dolayıdır ki, ABD’nin yıkılışı Sovyetler’inkine benzemeyecektir. ABD zulmü tüm dünya ülkelerini ahtapot gibi sardığından, onun yıkılışıyla birlikte tüm dengeler altüst olacak ve dünya yeniden ama bu kez ABD’ye rağmen şekillenecektir. Rusya ile Çin’in başlattığı, ikili ticarette milli paralarla ticaret ve bunu Türkiye gibi birçok ülkenin takip etmesi, dünya üzerinde geçer akçe (rezerv para) olan ABD dolarını tahtından edecek. ABD bu yüzden daha bir saldırgan oldu; bunun için de dünyanın belli başlı bölgelerinde kışkırtıcılığın, darbenin, terörün ve savaşın her türlüsünü deniyor. Artık bu saatten sonra ne yapsa kâr etmez; zira cin şişeden çıktı bir kere! Kralın çıplak olduğunu herkes gördü. Ve canının derdine düşen herkes, başının çaresine bakıyor, bakmak zorunda. Yeni dünya düzeninde ABD ne mi olacak? Tüm mazlumların ahının alıcısı ve baş sorumlusu olarak, elbette layığını bulacak.",https://www.hurriyet.com.tr/yazarlar/fuat-bol/boyle-gelmis-boyle-gitmez-42289096
Fuat Bol,Muhalefette lider arayışı,"Temmuz 03, 2023 06:29","Bu yüzdendir ki siyasi partilerimizin büyük çoğunluğu lidere endekslidir. Dün, CHP denilince İnönü, DP denilince Menderes, AP ve DYP denilince Demirel, ANAP denilince Özal, MSP ve RP denilince Erbakan anlaşıldığı gibi, bugün de AK Parti denilince Erdoğan, MHP denilince Bahçeli anlaşılıyor. İşin tuhafına bakın ki CHP denilince Kılıçdaroğlu ve İYİ Parti delince Akşener akla gelmiyor, gelemiyor. Zira birisi kasetle geldi, diğeri ise henüz rüştünü ispat etmiş değildir. Zira suni bir oluşum olup her an dağılacakmış gibi bir görüntü vermektedir. Malum, kasetle siyasi parti genel başkanı olunabilir ama lider olunamaz. Nitekim Kemal Kılıçdaroğlu, genel başkan oldu lakin lider olmayı beceremedi. Burada, bir değil tam iki yerde hakkını teslim etmemiz lazım. Lider olmayı beceremedi lakin şu iki şeyi pekâlâ başardı. Bunlardan birincisi, 12 yıllık genel başkanlığı döneminde 13 kez üst üste seçim kaybetmesine rağmen koltuğunu kaybetmedi. Oysa bilinen CHP, hizipler ve kurultaylar partisidir. Orada, her türlü makam için kıran kırana mücadele verilir. Kılıçdaroğlu, CHP’yi öylesine çığırından çıkardı ki, dünya yansa bunların hasırı yanmıyor. Fırtına da bile, partide tek yaprak kımıldamıyor. Koca ana muhalefet partisini muma döndürdü ki onca başarısızlıklar ve hezimetlerden sonra bile kimseden çıt çıkmıyor, çıkamıyor. Bu, az-buz bir başarı değildir. Bahse konu başarılar elbetteki Kılıçdaroğlu’nun şahsını ilgilendiren kazanımlardır. O kazanırken partisi batmış, bunun hiçbir önemi yoktur. Nitekim olmamıştır da. Kılıçdaroğlu, bu bakımdan Mesut Yılmaz’a benzemektedir. O da ANAP’ın başında iken, Şanlıurfa il başkanına varıncaya değin kadrolarını Rizelilerden doldurmuştu. Kılıçdaroğlu da, mezhebi bir hesapla, CHP’de kadrolaşma yapmaktadır. Her ikisi de, siyasi parti genel başkanı kaldılar ama muma çevirdikleri partilerini mum gibi erimekten kurtaramadılar. Kılıçdaroğlu’nun ikinci büyük başarısı ise, onca benzemezi ve hatta birbirlerine düşman gözüken çeşitli siyasi partileri, seçim öncesi Erdoğan karşısında bir araya getirip aynı potada eritmesidir. Dikkat edin, burada da şahsi ve hesabi bir başarı söz konusudur. Kendisi cumhurbaşkanı seçilebilmek için partisini feda etmiştir. Esamisi okunmayan küsurat partilerine onlarca vekil kaptırmıştır. Düşünün: Bu kişide ne gibi meziyetler var ki ABD’si, AB’si, PKK’sı, FETÖ’sü, HDP’si, İYİ Partisi, sosyal medyası, dünyanın en etkili basın-yayın kuruluşları, Süleymancısı, Nurcusu, Kemalist’i, LGBT’lisi vb. bu kişinin arkasında hizalanıyor ve onu seçtirmek için varını yoğunu ortaya koyuyor? Bütün bu güçleri arkasına alabilmek kolay mı sanıyorsunuz? Kılıçdaroğlu bunu başardı ama ne uğruna? Ona göre, cumhurbaşkanlığı koltuğu uğruna! Peki, o koltuk gelseydi neler gidecekti bunu düşündünüz mü? Ben söyleyeyim mi? Ülke gidecekti. İşte bundan dolayıdır ki özellikle ana muhalefet partisine genel başkan değil, lider (yerli ve milli) gerektir.",https://www.hurriyet.com.tr/yazarlar/fuat-bol/muhalefette-lider-arayisi-42292781
Fuat Bol,Kurban ve Bayram -1-,"Haziran 28, 2023 06:29","Her gelen bayram, geçen bayramı aratıyor. Halbuki geçen bayram da buruk geçmişti, şimdiki bayram ondan da hüzünlü. ‘Her gelen yeni gün geçeni arattığına göre, hiç mi iyi günümüz olmayacak?’ diye soruşunuzu duyar gibiyim. Elbette olacak, hem de çok güzel günlerimiz olacak lakin gelecek tüm bu güzelliklerin, adeta şimşek gibi yanması ile sönmesi bir olacak. Tıpkı boğazı sıkılan insanın, ölmemesi için biraz gevşetilip nefes almasına müsaade edilmesi gibi. Biraz nefeslendikten sonra, sıkma işlemi tüm şiddetiyle devam edecektir. İnsanlar arasındaki münasebetlere (ilişki), meydana gelmekte olan tabiat olaylarına (deprem, sel, yangın vb.), yine insanın çevre ile olan ilişkilerine ve hepsinden önemlisi insanın bizzat kendisine yapmakta olduğu kötülüklere bakın; bindiğimiz (bindirildiğimiz) bu alametle, hızla kıyamete gittiğimizi siz de görürsünüz. Ne demişler: ‘Kendine acımayana acınmaz!’ Günümüz insanı kendine acımıyor ki başkalarına acısın. Saygısız ve merhametsiz toplumdan ne beklenebilir? Kesilen kurbanların etleri elbette Allah’a ulaşmaz; Allah’a ulaşan, ‘o’nun emrini üstün bilip saygı göstermek ve emrini ihlasla yerine getirip ‘o’na yakın olmaktır. İşte bu denli kurbanın (yakınlık kazanmak) nasıl olması gerektiğinin en güzel örneğini sevgili Peygamber Efendimizde görüyoruz. Günümüzde kimi nasipsizler, ‘Peygamber’siz Kuran diyerek, şeytanın yolunu tutup başkalarını da yoldan çıkarmaya gayret etmektedir. Halbuki Hz. Peygamber (aleyhisselam) bizzat vahye muhatap olan ve onu en iyi anlayan ve yaşayandır. Diğer bir ifadeyle sevgili Peygamberimiz, yaşayan Kuran’ın ta kendisidir. Neymiş efendim, illa kurban kesmekle yakınlık kazanılmazmış. Bunun sayısız, bir sürü yol ve yöntemi de varmış. Onları yaparak (mesela hastaya ilaç almak vb.) da pekâlâ yakınlık kazanılırmış. İlla da hayvan kesmenin ne manası varmış? Hayvan kesmenin dışında yakınlık (kurbiyet) kazandıran tüm ibadet ve taatler için kimsenin elini tutan yok. İsteyen istediği hayrı ve hasenatı yapabilir. Peki, bunları yapan veya yapmayan kimilerinin, kurban kesilmesine karışmaları, kurban kesmek isteyenlerin ellerini tutmak istemeleri nedendir? Hangi sebeple bu işe karşıdırlar? Her gün yüz binlerce hayvan kesilip kasaplarda, marketlerde teşhir edilirken kimseden ses çıkmıyor. Müslüman, ibadet kastıyla kestiği zaman, sözüm ona ‘katliam’ ve ‘vahşilik’ oluyor. Hadi oradan! Kurban ibadetindeki kardeşliğin, paylaşmanın ve hepsinden önemlisi Cenabıhak’ın emrine uymanın ve ‘o’nun sevgili Resulüne tabi olmanın hazzını tatmamışlar ki ondaki yakınlık lezzetini nereden bilecekler? Bilmedikleri için de düşman oluyorlar. Zira insan bilmediğinin düşmanıdır diye boşuna söylememişler. Sevgili okuyucularımın Kurban Bayramlarını en içten duygularımla kutluyor ve hayırlara vesile olmasını diliyorum.    F. B.",https://www.hurriyet.com.tr/yazarlar/fuat-bol/kurban-ve-bayram-1-42290819
Fuat Bol,Mertlik bozuldu,"Haziran 19, 2023 06:29","İyi insanlar, yalnızca gitmekle kalmayıp iyilikleri de beraberlerinde götürdüler. Malum eski savaşlar er meydanlarında, yiğitçe yapılırdı. Artık ne o erler ve ne de o meydanlardan eser kaldı. Zira; “Delikli demir çıktı, mertlik bozuldu!” Meşhur hikâyede; hasbelkader cenaze namazı kıldırması için zorlanan Bekri Mustafa (ayyaş), namazdan sonra mevtanın kulağına eğilir ve bir şeyler fısıldar. Ne dedin diye sorduklarında ise, şu anlamlı cevabı verir: “Gittiğin yerde, sana dünyanın hallerinden soracaklar. Teferruata girmene gerek yok; yalnızca Bekri Mustafa’nın imam olduğunu söyle, onlar, dünyanın ne hale geldiğini çok iyi anlarlar!” Dünyamızın son iki asrının (20 ve 21) hikâyesi de böyledir. İngiltere, ardından ABD’nin jandarması olduğu dünyamızın hali pür melali; zulmün, kahpeliğin, kalleşliğin, alçaklığın ve ihanetin zirve yapmasıyla tüm çıplaklığıyla ortadadır. Ve tabiri caizse, son iki asırdır, dünyanın ipinin ucu bu malum emperyalistlerin elindedir. Mertlik, bunların sözlüklerinde olmadığından, semtlerine bile uğramaz. İnsanların yüzlerine karşı savaştıkları görülmez; hep arkadan dolanır, arkadan iş çevirirler ve sürekli maşa kullanırlar. Satın aldıkları devşirmelerle, kardeşi kardeşe kırdırırlar. (FETÖ, PKK vb.) Kurup, donatıp, eğitip geliştirdikleri terör örgütlerini adeta maden ocağı gibi işletirler. Bunlar marifetiyle, hunharca savaşları vekâletle yürütürler. Bakarsanız, pirüpaktırlar, ellerinde tek damla kan göremezsiniz. Gerçekte ise, hücrelerine kadar mazlum kanına bulanmışlardır. Kızıldan da kızıl, karadan da daha karadırlar. Vicdanları dumura uğramış (körelmiş), onun yerine kalın cüzdan taşırlar. Bunlar, milyarlarca insanın kanlarını emen, emdikçe doymayan ve zevk alan devasa vampirlerin ta kendileridir. Şeytan yaratılalı beri, bunların yapmakta olduğu şeytanlığı görmedi; bunları gördükten sonra da kendini affettirmek için ümidi arttı! Sorsanız; dünyanın en medeni ülkeleri bunlardır. İnsan haklarına en ziyade saygı duyanlar da kendileridir! Ülkeleri, özgürlük ve hürriyet timsalidir! Bunların sözde adalet tanrılarının gözleri bağlı, ellerindeki terazi denktir. Böylece tarafsızlığın ve adaletin ve adil yargılamanın öncüsüdürler! Sözde, demokrasinin beşiğidirler. Bu beşiği, sadece Irak’ta sallarken, bir milyondan fazla masum insanı katlettiler. Dostunuz ve müttefikiniziz derler, düşmanın yapmadığını, yapmayacağının daniskasını size yaparlar. Gel de bunca kuzu postuna bürünmüş canavarın kol gezdiği, kavanoz dipli bu dünyada huzur bul ve yaşa!",https://www.hurriyet.com.tr/yazarlar/fuat-bol/mertlik-bozuldu-42286299
Fuat Bol,Kurban ve bayram -2-,"Temmuz 01, 2023 06:29","Dikkat ettiyseniz, artık hiçbir şey eskisi gibi değil. İnsanoğlu kendi elleriyle dünyayı çığırından çıkardı ve hayatı kendine ve dünyanın diğer sakinlerine zehir etti. İşin tuhafı; eskiden insanlar başlarına gelen musibetlerden (ölüm gibi) ibret alır ve kendilerine çeki düzen verirlerdi. Şimdiki cenazelerden ibret almak şöyle dursun, insanlar kahvedeymiş gibi siyaset veya futbol muhabbetiyle vakit geçiriyorlar. Ülkemiz, on vilayetimizi vuran, asrın felaketini (Kahramanmaraş merkezli iki büyük deprem) yaşadı. Yüz binlerce insanımız hayatlarını konteyner kentlerde sürdürmeye çalışıyor. Elbirliğiyle yaralarımızı sarmaya çalışırken; can derdinde çırpınan insanlarımıza yaptıkları üç kuruşluk yardımları başa kakanlar, zehir zıkkım olsun diye beddua edenler oldu. Partileri için istedikleri oyu alamadıklarından, kabahati kendilerinde arayacaklarına millete hakaret ederek cibilliyetlerini sergiliyorlar. Milletten, milletin değerlerinden kopuk olan bu zihniyet, millet can derdinde iken, nefislerinin pis emellerinin peşinden koşacak kadar alçalabiliyor. Tüm bu bela ve musibetler, sahip olduğumuz nimetlere şükretmek yerine nankörlük ettiğimiz için başımıza geliyor. Cenabıhakk’ın kesin ölçüsü var: “Nimetlerime şükrederseniz onları arttırırım. Nankörlük ederseniz de onları ellerinizden alır ve şiddetli azaba uğratırım.” Nimetin kıymetini bilmek, onu Allah’tan bilmek, ‘o’na teşekkür etmek ve verilen nimetleri ‘o’nun emrettiği yerde kullanmaktır. Herkes sahip olduğu nimetlere bakarak muhasebesini yapabilir. İnsanoğlu, sadece sağlık nimetinin, Müslümanınsa yalnızca iman nimetinin şükrünü eda edebilir mi? Boğazından ameliyat olan bir arkadaşım, doktorun, bir sinire dokunması sonucu yutkunma özelliğini kaybetmişti. Midesini hortum saldılar, o şekilde beslenebiliyordu. O, bana derdi: ‘Her şeyi bir kenara bırakalım, acaba yalnızca şu yutkunmak nimetinin şükrünü eda edebilir miyiz?” Çoğumuz, böyle bir nimete sahip olduğumuzdan bile bihaberiz. Bundan dolayıdır ki, İmam-ı Rabbani Hazretleri, Mektubat’ında şu Farisi beyte sıklıkla yer verir: ‘Vücudumun her kılı, dile gelse de, şükredemem nimetlerinin hiçbirine.’ Meşhur Şirazlı Sadi’nin dediği gibi; yalnızca, her nefeste bile iki nimet vardır. Hem nefesi alışta ve hem de verişte, bize hayat bahşedilir. Sadece nefes şükrünün edasını yapmaya çalışsak, her nefeste iki kez şükran duygusunu ifade etmemiz gerekir. Biz ise bunun farkında bile değiliz, ne acı!",https://www.hurriyet.com.tr/yazarlar/fuat-bol/kurban-ve-bayram-2-42292004
Fuat Bol,Şaşkın muhalefet,"Haziran 26, 2023 06:30","Ülke olarak şanssızlığımız; CHP gibi ‘kurucu’ olduğunu iddia ettiği devleti, tek başına 27 sene yöneten bir partinin, ilk serbest seçimlerle muhalefete düşmesi ve bu durumu asla hazmedememesidir. Sittin senedir CHP’nin demokrasiden anladığı şey, halkın kendilerini iktidara getirmek zorunda olmasıdır. İktidara getirmediğinde –ki, hiçbir zaman getirmemiştir- halk ya oyunu nereye kullanacağını bilmeyecek kadar cahildir ya da bilerek getirmemiştir ki bu takdirde de halk cezalandırılmalıdır. Böylesi bir muhalefet anlayışının en tuhaf yanlarından bir diğeri de, hangi parti olursa olsun, kendileri dışındaki iktidarları meşru görmemeleridir. Diğer bir deyişle iktidar, CHP’lilerin babalarının tapulu malıdır; gelen tüm iktidarlar, sahipli bu mülkte kurulan gecekondudan ibarettir. Böylesi sakil bir anlayıştan dolayıdır ki bizde iktidara alternatif olabilecek, gerçek manada demokratik bir muhalefet partisi olmamıştır. İşte bu anlayış yüzünden demokrasimiz gelişemediği gibi, her on yılda bir menhus darbelerle kesintiye uğramıştır. CHP, bütün bu darbelerin ya içinde olmuş, ya teşvikçisi ya da alkışlayıcısı olmuştur. Halkın seçtiği siyasi iktidarı meşru görmeyen, göremeyen CHP bu iktidarı zorla devirip yerine geçen darbe hükümetlerini pekâlâ meşru görebilmiştir. Şu meşum sözler İnönü’ye aittir: “Şartlar tamamlandığında halklar için ihtilal meşru bir haktır. O zaman sizi ben bile kurtaramam.” Nitekim 60 İhtilali oldu. Darbenin başındaki general İnönü’ye gelip “Sizin emriniz bizim için (haşa) Peygamber buyruğudur” demiştir. Aynı İnönü, Menderes ve arkadaşlarının idamlarını önleyebilecekken, sessiz kalmış ve o uğursuz sözünü (Sizi ben bile kurtaramam) yerine getirmiştir. CHP’den ne köy ne de kasaba olamayacağını gören İYİ Parti Genel Başkanı Meral Akşener, Türkiye’deki ana muhalefet boşluğunu doldurmak için yola çıktı. ‘Başbakan olacağım’ diyerek bu durumu dillendirdi de. Ama Erdoğan düşmanlığı onun da aklını örttü; CHP’nin yerine oynamak isterken CHP’nin kuyruğuna takılmayı maharet bildi. Yanlışının farkına varıp masadan ayrıldı. Ayrılıp kendi adaylığını açıklasaydı şansı devam edecekti lakin tükürdüklerini yalayarak masaya dönmesi onu bitirdi. Bu kez, Kılıçdaroğlu’nun kuyruğuna iki CHP’li belediye başkanıyla birlikte takıldı. Sözüm ona onları cumhurbaşkanı yardımcısı yapacaktı. Dimyat’a pirince giderken evdeki bulgurdan da oldu. Başbakanlık da cumhurbaşkanlığı yardımcılıkları da suya düştü. Ana muhalefet değil, yavru muhalefeti de kaybetti. Kendine de partisine de ülkeye de yazık etti.",https://www.hurriyet.com.tr/yazarlar/fuat-bol/saskin-muhalefet-42289943
Fuat Bol,Devlet Bahçeli,"Haziran 21, 2023 06:29","O, devleti ve milleti için, gerçek bir serdengeçtidir. Bundan dolayıdır ki devlete Devlet gerektir ve elzemdir. O, Türk milliyetçiliğinin, gıpta edilen mümtaz şahsiyetidir. Türk Yüzyılı’nın kapısını aralayan ve o kapıdan bütün bir Türklük alemini içeri alıp onları, maddede ve manada yükseltmek için en yoğun gayreti gösteren, en üstün kişiliğin yegâne sahibidir. Devlet ve millet hayatı söz konusu olduğunda, onun için akan sular durur. Devlet ve millet hayatı söz konusu olduğunda, onun gözü, ne kendini ve ne de partisini görür. Bakınız; en ufak tabanları olmayan partiler bile, utanmadan, arlanmadan cumhurbaşkanlığı yardımcılığı ve çeşitli bakanlık pazarlıkları yaparken, o bu denli at pazarlıklarını aklının ucundan bile geçirmedi. Söz konusu devlet ve milletse gerisi teferruattır diyerek, asla her hangi bir hesabiliğin (hesapçılık) içinde olmadı. O, Parlamento’nun tıkandığı yerde (367 garabetinde), Abdullah Gül’ün cumhurbaşkanı seçilmesinde, kangren olmuş dertleri (başörtüsü) çözmede, Anayasa değişikliklerinde, Başkanlık Sistemi’ni teklifte ve Başkanlık Sistemi’nin sağlanmasında, Cumhur İttifakı’nın tek başına iktidar seçilmesinde ve Sayın Erdoğan’ın yeniden cumhurbaşkanı seçilmesinde adeta Hızır gibi yetişerek ön ayak olmuştur. Hangi bir siyası partinin lideri, başka bir siyasi partinin liderinin cumhurbaşkanı seçilmesi için mitingler düzenler ve mitinglerde, kendinden bahsetmeyip mahut lider için methiyeler düzer? Sayın Bahçeli’nin Sayın Erdoğan’ın seçilmesi için gösterdiği gayret ve özveriyi, inanın benim diyen AK Partililer bile göstermedi. O, 2000’li yılların başında, Ecevit Hükümeti’nde, başbakan yardımcısı iken, seçimlere 1.5 yıl varken, erken seçim kararı aldırdı ve böylece AK Parti’nin tek başına iktidara gelmesini sağladı. 2015 seçimlerinden sonra kendisine başbakanlık teklif edildi, bu şekildeki bir hükümeti bölücü parti de dışarıdan destekleyecekti. Başbakanlık makamını hiç düşünmeden elinin tersiyle itti ve yine bir erken seçim kararı aldırarak, bu kez de yine AK Parti’yi yüzde 49’la tek başına iktidara taşıdı. Şahsına ve partisine en ufak bir menfaati olmadan, bir siyasi lider tüm bu fedakârlıkları niçin yapar; hiç düşündünüz mü? Öyle ya, en kritik anlarda aldığınız kararlarla siyasete yön vereceksiniz ve yönlendirmenin içinde olmayacaksınız! Bu durumdan şahsınız ve partiniz bir menfaat temin etmeyecek. Menfaat derken, maddi menfaat anlaşılmasın; siyasette, her kişi ve parti yönetimde (iktidar) söz sahibi olmak ister. Sayın Bahçeli’nin tek istediği ise, milletinin mutluluğu ile devletinin bekasından başka bir şey değildir. Sayın Bahçeli’nin bu tavrı, İslam ahlakında ‘isar’ diye adlandırılır. Bunun da manası, bir kimsenin, kendisi ihtiyaç içinde bulunsa bile sahip olduğu imkânları başkalarının ihtiyacını karşılamak üzere kullanması, başkasının yararı için fedakârlıkta bulunması demektir. Dedik ya, söz konusu devlet ve milletse, gerisi teferruattır. Devlete ‘Devlet’ gerek!",https://www.hurriyet.com.tr/yazarlar/fuat-bol/devlet-bahceli-42287425
Fuat Bol,Her şey insanda bitiyor,"Haziran 17, 2023 06:29","İnsan... İnsan... Her şey insanda bitiyor. Gerisi lafügüzaf (boş laf). Dünyanın en mükemmel kanunlarına da sahip olsanız, o kanunları yaşayacak-uygulayacak ve uygulatacak insandır. Diğer bir deyişle, insan, işin temelidir. Şu halde, insanı kapsayan temelleri sağlam atmak lazım. Temelin sağlamlığı eğitimle olur. Sizin eğitiminiz erdemli, hakkaniyetli, bilim ve hakikat yolcusu ve vatansever insan yetiştiremiyorsa çıkaracağınız kanunlardan boşuna medet ummayın! Malum, Balzac’a atfedilen bir söz vardır: “Kanunlar örümcek ağı gibidir. Büyük sinekler deler geçer, küçük sinekler ise takılır.” Söz gelimi, büyük sinekleri sigaya çekecek yasalar ve Molla Kasımlar mevcut olsa da, sinekleri oburlaştıran bataklıklar kurutulmadıkça adalet ve huzur temin edilemez. Hemen her devirde büyük sinekler olmuş ve melanetlerini işlemişlerdir. Bugün de varlar ve melanetlerini işlemekteler, yarınlarda da olacaklar. Lakin eğitimle, büyük sineklerin beslenip çoğaldıkları bataklıkları kurutmak elimizdedir. Bataklıklar kurutulunca, ortalıkta kalan az sayıda büyük sinekle mücadele kolaylaşır ve böylece melanetlerin, toplumu sarmasının önüne geçilmiş olur. Çünkü üzüm üzüme baka baka kararıyor. Ayrıca kötülükler, nefsin hoşuna gittiğinden, yayılmaları çok kolaydır. Sittin senedir eğitimin zarfıyla uğraşıyor ve orada elde ettiğimiz başarılarımızla övünüyoruz. Oysa gaye, mazruftur yani zarfın içindekidir. Bina değil, binanın içindeki öğrencidir. Öğrencinin müfredat programıdır. Devletimizi kuranların yetiştirildiği ve hatta kuruluşun ilk yıllarındaki (1940’lı yıllara kadar) derslere ve içeriklerine baktığımızda, hakikati ceket astarımızın içinde unuttuğumuzu görürüz. Hemen her şeyde olduğu gibi, eğitimde de kolaycılığa kaçmış ve işi, ABD Büyükelçisi ve ABD’li uzmanlara havale etmişiz (Fulbright Anlaşması-1947) . O günden günümüze ise, eğitim kelimenin tam anlamıyla yaz-boz tahtasına dönüştürülmüştür. Her gelen Milli Eğitim Bakanı pansuman önlemlerle işin üstünü kapatmaya çalışmış ama yara git gide derinleşmiştir. Köklü bir eğitim reformunu (her kademedeki eğitimin müfredatını) bir türlü gerçekleştiremedik. Aklı ve bilimi önceleyen dinimizi, başka dinlerle karıştırarak dini bilimin karşıtı gösterdik ve böylece toplumu sarmalayan öğretmenle imamın arasını açtık ve toplumu böldük. Bilimler tarihini yanlış (eksik) okutarak, nesillerimize aşağılık kompleksi aşıladık. Zira her şeyi Batılıların bulduğunu, bizim ve Müslümanların bir şey yapmadıklarını, yapamadıklarını söyleyip durduk. Matematiği, cebiri, logaritmayı, trigonometriyi ve dünyanın döndüğünü, optik hesapları, Ay yılı (355 gün) ve Güneş yılı hesaplanmasını (365 gün, 5 saat, 46 dakika, 24 saniye-Battani), astronomiyi, fiziği, kimyayı, geometriyi, tıbbı, coğrafyayı, haritacılığı, denizciliği ve daha nicelerini Müslümanların bulup geliştirdiğini bu günkü nesiller biliyor mu? Müslümanların bu kitapları Latinceye ve Avrupa dillerine tercüme edildikten sonra, Avrupalılar bu bilimlerin farkına varıyor. Bu eserlerden öğrenerek yazdıkları, bize örnek oluyor ve biz de bunları Avrupalıların keşfi zannediyoruz. Biruni Üniversitesi’nde okuyan gence, ‘Biruni kimdir?’ diye soruluyor, genç, bilmediğini söylüyor! Bizim dinimiz, en üstün rütbenin ilim rütbesi olduğunu bildiriyor. Ve yarın kıyamet gününde şehitlerin kanıyla âlimlerin mürekkebi tartılacak, mürekkep daha ağır gelecektir. İslamiyet, ‘iki günü müsavi (eşit) olan ziyandadır’ buyuruyor. Yani Müslümanların durmaya-yerinde saymaya bile hakları yoktur. Sürekli ileri gitmek zorundadırlar. Bu günkü halimize bakınca; öncelikle, üzerimizdeki şu ölü toprağının kaldırılması ve titreyip kendimize, kendi değerlerimize dönmemiz gerekiyor.",https://www.hurriyet.com.tr/yazarlar/fuat-bol/her-sey-insanda-bitiyor-42285438
Fuat Bol,Dünya zaferi,"Mayıs 31, 2023 06:29","Bizim milletimiz, dünya üzerindeki hiçbir millete benzemiyor; ne zaman, nerede, ne yapacağı belli olmuyor. Darda kalınca, Hızır gibi yetişen ve verdiği kararlarla tüm zorlukları aşan, basiretli bir millete mensup olmanın bahtiyarlığı içindeyiz. Zehirli aşı almış, yine içimizden birileri, bu milleti tanımamakta ısrar ediyor; ona üstten bakmakla, onu horlamakla ve ona dayatmakla bir şeyler yapabileceğini zannedenler var. Vehimlerinde ne kadar yanıldıklarını bu tarihi seçimde bir kere daha gördüler. İşin tuhafı şu ki, onlarca kez, görmelerine rağmen, aynı hatada ısrarı sürdürmekteler. Bakınız; neredeyse tüm dünya bir araya geldi ve sahip oldukları tüm imkânlarını seferber ederek Sayın Erdoğan’ın karşısına dikildiler. Gökteki yıldızları vadederek, milletimizi kandırmaya çalıştılar. Zamanın çarkları, neredeyse tüm olumsuzlukları beraberinde getirmişti. Dünyayı kasıp kavuran pandemi, hemen burnumuzun dibindeki savaşlar, ekonomik darboğazlar, müttefiklerimizin (!) güney sınırımızda kurmak istediği terör devletçiğine karşı yürütülen amansız mücadele ve peş peşe gelen asrın depremleri; kurdun beklediği dumanlı havayı oluşturmuştu. Canını dişine takan milletimiz, vermekte olduğu beka mücadelesinin yanında, yekvücut olup yaralarını sarmaya çalışırken; daha açık ifadesiyle var oluş mücadelesi verirken, birileri akılları sıra, soğan-patates hesabıyla, onu, cambaza baktıracaktı! Böylece Türkiye’yi, bölgesel ve küresel oyunların dışına itip yeniden edilgen (uydu) ülke haline getireceklerdi. Emperyalizmin taşeronları kazanacaklarından o kadar emindiler ki; seçim öncesi, cumhurbaşkanı yardımcılıklarını ve bakanlıkları bol keseden dağıtıyordu, bir kısmı, bakanlığı garanti görüp milletvekili seçilmekten bile imtina etmişti. Her zamanki kibir halleri, galibiyeti garanti gördükleri bu sefer pik yapmıştı. Akılları öylesine örtüldü ki, seçimin birinci turunda Cumhur İttifakı’na oy veren depremzede vatandaşlara alçakça hakaret etmekten sakınmadılar. Şair bozuntusu, kibir budalası, kifayetsiz muhteris kişiliğiyle öne çıkan birinin, sosyal medyadaki mesajına bakar mısınız? “Aydınlanmanın ulaşamadığı köylü, çıkarcı-tutucu kasabalı, yoksul-bilinçsiz varoş, bugün işi tıkırında Euro sahibi yurtdışındaki Türk, piyon olarak kullanılan mülteci ve parayla TC vatandaşlığı alan zengin-gerici Arap oyları Erdoğan’a; aydınlanmış bilinçli kent oyları bize, bakalım!” Milletin aynasında kendini gören ve tarif eden bu yaratık, milletimize has olan ‘Osmanlı tokadı-şamarı’ özelliğini yine unutmuş.  Onlar, sözde ‘bilinçli kent oylarını’ sayadursunlar, milletimiz Osmanlı tokadını indirdi bile. Ayıldıklarında, Hanya’yı da Konya’yı da görürler! Baksınlar bakalım; ne görecekler? Sayın Erdoğan’la ve Cumhur İttifakı’yla ‘Durmak yok, yola devam!’",https://www.hurriyet.com.tr/yazarlar/fuat-bol/dunya-zaferi-42276182
Fuat Bol,Haydi sandığa,"Mayıs 27, 2023 06:29","Tarih boyu güçlü ve amir konumdaki bir milletin, güç ve kudretten yoksun, edilgen halini, varın siz düşünün! Bir asır boyunca, otuz iki dişini sıkarak, her türlü horlanmaya ve itilmeye sabrederek bu günlere geldik. Geldiğimiz gün itibarıyla, devlet ve milletimiz açısından, tarihin dönüm noktasını yaşamaktayız. Yarınki seçim, bu bakımdan çok önemlidir. Zira iki şeyden birine karar vereceğiz; böylece ya kendimiz olacağız ve meydan yerinde dikileceğiz ya da başkalarının dümen suyunda eriyip gideceğiz. Yarınki seçimde kullanacağımız oylarla, Türklüğün ve Müslümanlığın önümüzdeki yüzyılını belirleyeceğiz. Var oluşunu, yeniden yükselerek sürdürme fırsatı önümüze geldi. Bu fırsatı kaçırmamalıyız, zira düşmanın bin bir çeşidi, bizi paramparça etmek için aportta beklemektedir. Türkiye’mizin dört bir tarafındaki kuşatılmışlığımıza ve yangın yerlerine bakın; güçlü olup düşmanın gözlerinin içine bakarak, “İşte peşrev işte meydan!” demekten başka çaremiz yoktur. Bize dost ve müttefik gözüken ülkeler, kurtuluştan sonraki yeniden kuruluşta ilk düğmeyi bize yanlış iliklettirdiler. Sonraki tüm iliklemelerimiz, ister istemez hep yanlış oldu. “Biz, lazım olanı size veririz, sizin ayrıca bir şey üretmenize gerek yok’ dediler; dedikleri gibi yaptık. En lazım oldukları anda yalnız bırakmaları yetmezmiş gibi, karşımıza dikilip bir de ambargo uyguladılar. Kötü dost, insanı mal sahibi yapar kabilinden, milli savunma sanayiimizi kurup geliştirdik. Ürettiklerimiz karşısında, düşmanların gözleri fal taşı gibi açıldı. Yaptıklarımız karşısında şoktalar. Ne yapıp edip önümüzü kesmek istiyorlar. Dur durak bilmeyen, her gün yeni bir keşif ve silahla karşılarına dikilen Erdoğan’ı alaşağı etmek için adeta yırtınıyorlar. Düşmana göre Erdoğan gitmeli. Çünkü Erdoğan’la ilk düğme doğru iliklendi ve takip eden düğmeler de doğru iliklenerek Türkiye, kendi kararlarını kendi verir hale geliyor. Başta ABD olmak üzere artık hiçbir ülke Türkiye’ye bir şeyi dikte edemiyor. İşte bütün bunlara karşı, ABD Başkanı Biden ve aveneleri, Erdoğan gitmeli diyor ve Erdoğan’ın karşısındaki muhalefeti dizayn etmek için ellerinden geleni artlarına koymuyorlar. Dereyi geçerken atın değiştirilmeyeceğini bilen milletimizin, birinci turda gösterdiği ferasetini ikinci turda da göstereceğinden kimsenin şüphesi olmasın. Ama öyle ama böyle bir asır bekletildik; 29 Mayıs sabahı yeni bir asra, yeniden Türk asrına uyanacağız. Dosta da düşmana da ‘Günaydın!’ diyeceğiz. Unutmayın; yarınlarımız, atacağımız oylarla şekillenecek. Haydi sandığa!",https://www.hurriyet.com.tr/yazarlar/fuat-bol/haydi-sandiga-42274267
Fuat Bol,Seçimin kaybedeni -2-,"Haziran 05, 2023 06:29","Türkiye’nin güçlenmesini istemeyen, Türkiye güçlendikçe hop oturup hop kalkan tüm Türkiye düşmanları kaybetti. Mazlumları sömürerek semiren tüm emperyalist ülkeler kaybetti. Türkiye’yi yeniden faiz sarmalına alıp sömürmek isteyen IMF ve onun içimizdeki uşakları kaybetti. ABD’de iskân ettirilen FETÖ elebaşı ile onun, devlet kurumlarımızın kılcallarına değin nüfuz etmiş olan ve sinsice pusuda bekleyen aveneleri (tüm FETÖ’cüler) kaybetti. Güney sınırımızın bitişiğinde sözde Kürt devleti, gerçekte ise, ‘Küçük İsrail Devleti’ kurmak için, PKK’yı taşeron olarak kullanan ABD ve tüm Batılı müttefikleri kaybetti. Bölücü terör örgütü PKK’nın elebaşı Öcalan’ın ve Selö’nün (Demirtaş) salıverilmelerini bekleyen terör ve terörist seviciler kaybetti. Türkiye’yi eski karanlık günlerine götürmek isteyenler, kaostan başka bir şey üretmeyen çok partili koalisyon hayalleri kuranlar kaybetti. Din kisvesi altında din bezirgânlığı yapan sözde cemaatler (Süleymancılar, FETÖ’cüler vb.) kaybetti. AK Parti’nin düşük çocukları olup nereye savrulduğunu bilmeyen ve düne kadar tu-kaka ettiklerinin çöplüğünde yemlenen nasipsizler (Davutoğlu, Babacan ve aveneleri) kaybetti. Milliyetçiliğini bakanlık koltuğuna satanlar (Ümit Özdağ ve yandaşları) kaybetti. Ahlak ve maneviyat deyip, Kadir Gecesi’nde, altı oku ve Kılıçdaroğlu’nu vaftize yeltenen ve bununla da yetinmeyip Ayasofya Camisi’ni yeniden müze yapmayı dillendirenler (Karamollaoğlu ve avenesi) kaybetti. Kılıçdaroğlu’nun, yüzde 100 kazanacağına inanarak milletvekili listesine bile girmek istemeyen, sözde müstakbel bakanlar (Engin Özkoç ve benzerleri) kaybetti. Bu arada unutmadan yazmalıyım; Kılıçdaroğlu hariç, ona bel bağlayan tüm bendeleri (makam ve ikbal bekleyen sözde siyasi parti genel başkanları grup başkan vekilleri, genel başkan yardımcıları, büyükşehir belediye başkanları) kaybetti. Kılıçdaroğlu hariç dedik, bilerek öyle dedik. Zira onun kendisi, kaybettiğine inanmıyor. Kaçıncı yenilgiyi aldığına, seçim sonuçlarına ve hepsinden önemlisi geldiği yaşına (75) bakmadan, ‘Yeni başlıyoruz. Dimdik ayaktayım ve Bu-ra-da-yım!’ dedi. Diyebildi. Hadi o dedi, diyebildi diyelim; ya yanındakiler? Onlar da seçim zaferi elde etmiş gibi çılgınca alkışladılar. Kasetin (pardon kasetlerin!) işlevselliğine, fonksiyonelliğine, tesir gücüne bakar mısınız? Daha neler!",https://www.hurriyet.com.tr/yazarlar/fuat-bol/secimin-kaybedeni-2-42278721
Fuat Bol,Cin şişeden çıktı,"Haziran 12, 2023 06:29","Dün de Anadolu insanının karşısına yedi düvel çıkmış ve onu maddede ve manada yok etmek için uğraşmıştı. Dün heveslerini kursaklarında bıraktığımız gibi, bugün de kendilerini aynı akıbete maruz bıraktık. Malum kaleler içlerinden fethedilir. Biz içeride sağlam durabilsek, düşman her daim avucunu yalar lakin içimizdeki Fransızlar ve İrlandalılar yüzünden, düşman her zaman surlarımızda gedik açabiliyor ve bizi zor durumda bırakabiliyor. Bu seçimlerde de öyle oldu; yine yedi düvel, Türkiye’nin karşısında ne kadar terör örgütleri varsa, tüm güçleriyle el ele verip Anadolu insanının karşısına dikildiler. Tıpkı dün, iç ve dış, tüm şer güçler birleşip Sultan Abdülhamid’in karşısına dikildiği gibi. Sultan Abdülhamid’i yediler, sonunda koca bir imparatorluktan olduk. Aynı oyunu tekrar sahnelediler; başarabilselerdi Türkiye’yi kendilerine ‘uydu’ yapmakla bırakmayacak, ülkemizi paramparça edeceklerdi. Derin bir aymazlık içinde debelenen mahut muhalefetimiz, sadece şu soruların cevabını verebilse gerçeği görecek ama... Türkiye’nin düşmanları olan ülkeler (ABD’sinden İngiltere’sine, Fransa’sından Almanya’sına, Hollanda’sından Belçika’sına...) Erdoğan’a ve Cumhur İttifakı’na neden karşılar? Erdoğan, Türkiye düşmanı medya kuruluşlarının neden hedefinde? Terör örgütleri (PKK, FETÖ, YPG, PYD vb.) neden kendi ittifaklarını (Millet İttifakı) destekliyor? İmam-ı Şafi’nin dediği gibi; tüm bu düşman oklarının hedefine bak, hakkı görürsün! Muhalefete hakkı göstermeyen nedir? Aymazlıkları mı, akıllarını örten aşırı hırsları mı? Vatansever bir muhalefet, ülkesini çepeçevre kuşatmış ve kendisine her türlü kötülüğü reva gören ABD’ye bel bağlar mı? Daha açık ifadesiyle söyleyelim: ABD, bizzat kendi askerleriyle, güneyimizde Kanton devletler kurup ülkemizi parçalamak istiyor. Türkiye, bu durumu önlemek için ABD ile açık-örtülü savaş yürütüyor. Aklı başında bir muhalefet, nasıl düşmanın safında yer alabilir? ABD Başkanı Biden, Türkiye’deki muhalefeti destekleyip Erdoğan’ı yıkacaklarını dillendirmişti. Hangi muhalefet partisi çıkıp ABD Başkanı’na haddini bildirdi, bildirebildi? Sen kim oluyorsun? Türkiye’nin iç işlerine karışamazsın, dedi mi? Diyebildi mi? Herkesin aklını başına devşirmesinde fayda var. Türkiye, geçen asrın başlarındaki kolu kanadı kırık, güç ve kudretten düşmüş (düşürülmüş) eski Türkiye değildir. Türkiye, o gün, o güçsüz haliyle başlatılan ve başarılan Kurtuluş Savaşı’nı bu kez güçlü iken, yeniden başlatmış ve önüne konan tüm engelleri aşacak durumdadır. Sittin senedir cambaza baktırdıkları Türkiye çok eskilerde kaldı. Bundan böyle Türk yürüyecek, onlar bakacaklar. İster alkışlar ister diş gıcırdatırlar. Ama şunu kesinkes bilecekler ki, kendileri isteseler de istemeseler de 21. asır Türk asrı olacaktır. Boşuna uğraşmasınlar zira cin şişeden çıktı!",https://www.hurriyet.com.tr/yazarlar/fuat-bol/cin-siseden-cikti-42282426
Fuat Bol,Bu kafayla mı iktidar olacaklar,"Haziran 14, 2023 06:29","Bu kafayla da sittin sene sonra yine olamazlar. CHP, bu ülkede iktidar olmadı mı? Elbette oldu, hem de uzun yıllar boyu (27 yıl) tek başına oldu. Ama o vakitler, CHP’den başka bir parti yoktu. CHP yöneticileri, kendilerinden başkasının, ayrı bir parti kurmalarına da müsaade etmediler. Ne zaman ki halkın önüne serbest sandıklar kondu (1950), CHP boyunun ölçüsünü aldı. Hem öyle bir aldı ki o gün bugündür yapılan tüm serbest seçimlerin hiçbirisinde CHP, seçim kazanmadı. Bu müddet esnasında (tam 73 yıldır), CHP iktidar olamadı ama muktedir oldu. Kendisinden yaptığı bürokrasi sayesinde, CHP zihniyeti muktedir olmayı hep sürdürdü. Ayrıca her on yılda bir yapılan darbelerle de, CHP zihniyeti iktidara taşındı. CHP, milletten oy alamıyor ama silah zoruyla pekâlâ iktidar olabiliyordu. Bundan dolayıdır ki, CHP’nin halkın oylarıyla iktidara gelmek gibi bir niyeti olmadı. Halktan karşılık göremeyeceklerini bildiklerinden, halka rağmen iktidar olmanın peşine düştüler. Vaktiyle oluşturdukları bürokratik oligarşi ve darbeler sayesinde, mahut iktidarlarını sürdürdüler. İşte bu denli demokrasicilik oyunu, 2002 yılında iktidara gelen AK Parti dönemine kadar sürdü. Baktılar ki Sayın Erdoğan’ın liderliğindeki AK Parti hükümetleri, eski liderlere ve hükümetlere benzemiyor. Hem iktidar ve hem de muktedir olmak için siyaset üretiyor ve bunda da başarılı oluyorlar. Mecburen iktidar arayışına girdiler; bu yüzden Deniz Baykal’a kaset kumpası kurup görevden el çektirdiler. Yerine de, işte bu Kılıçdaroğlu’nu (Kasetle gelen Genel Başkan) buldular. Ona, CHP’yi dönüştürttüler; takıyye de olsa halka ve halkın değerlerine saygılı politika üret diye sıkı sıkıya tembihlediler. O, denilenleri harfiyen yaptı ve CHP’yi çığrından çıkardı. Öylesine bukalemun gibi davrandı ki, hangi görüşte olurlarsa olsunlar tüm Erdoğan düşmanlarını yanına almayı becerdi. Zira artık o, çiftçi Kemal’di, demokrat amcaydı, Gandi Kemal’di, Aleviydi, Cuma namazına giden Sünni görünümlüydü, başörtüsü sorununu çözendi, oruçsuz da olsa, oruçlu Saadet Partililerin iftarında oruç açandı, kandil gecesinde aynı Müslümanlar tarafından Cumhurbaşkanlığı’na adaylığı ilan edilendi, FETÖ’cülere ve bölücülere kol kanat gerendi. Kılıçdaroğlu zoru başarmıştı, içerideki ve dışarıdaki tüm destekleri sağlamış ve iktidar yolunu açmıştı. Anket şirketleri, müjdeli sonuçları verme yarışına girmişti. Kılıçdaroğlu’nun kendisi de etrafı da kesinkes kazanacaklarına inanmıştı. Hatta seçim gecesi, Ankara ve İstanbul’un belediye başkanları, dereyi görmeye bile tenezzül etmeden, ekranlara çıkıp Kılıçdaroğlu’nu ‘13. Cumhurbaşkanımız’ olarak ilan ettiler. Seçim sonuçlarından öylesine emindiler ki, utanmadan hak gaspçılığını göze alabildiler. Bu kez de ‘Adam kazanınca’, Kılıçdaroğlu fabrika ayarlarına dönmekten başka çare bulamadı ve suçu yine seçmene, köylü ve kasabalı seçmene yükledi. Yine halka tepeden baktı ve kendisine oy vermeyen milyonlarca insana hakaret etmeyi maharet bildi. Bu demektir ki Kılıçdaroğlu’yla da olsa CHP bir sittin sene daha iktidar yüzü görmek istemiyor. Sayın Erdoğan sayesinde ‘muktedir’ olmaları da ellerinden gidince, artık sıradan bir muhalefet partisi olabilirler. Meral Akşener, Kılıçdaroğlu eliyle CHP’nin bu durumlara düşeceğini görmüş ve ana muhalefete oynamıştı ancak yersiz ve tuhaf oynamaları, onun da hevesini kursağında bıraktı!",https://www.hurriyet.com.tr/yazarlar/fuat-bol/bu-kafayla-mi-iktidar-olacaklar-42283539
Fuat Bol,Özeleştiri,"Haziran 07, 2023 06:29","AK Parti’nin, alışılagelen partilere benzemeyen bir yapısı var. Merkezde ve hatta merkezin biraz sağında konumlanmış, liberal, milliyetçi, muhafazakâr, sosyal adaletçi, hamleci (statükoyu yıkıcı ve reform yapıcı) ve gerçekten kalkınmacı. Türkiye’mizdeki partiler, konumlandıklarını iddia ettikleri yerde değiller. Bu durumun da baş müsebbibi CHP’dir. Önce ‘Kemalizm ve Altı Ok’ dedi, ardından, İnönü ile ortanın solu dedi, Ecevit’le demokratik sol dedi, Baykal’la sosyal demokrat dedi, en son Kılıçdaroğlu ile ise bunların hepsinden sıyrılıp partiyi FETÖ’nün (ABD emperyalizminin) emrine verdi. Yıldızı parlayan ve istikbale umutla bakan MHP, milliyetçi-muhafazakâr çizgisiyle yükselme trendinde (eğiliminde) yol almaktadır. FETÖ (ABD), bu partiye de el attı ve buradan kopardıklarıyla İYİ Parti’yi kurdurdu. MHP, samimiyetinin ve katışıksızlığının mükâfatını gördü ve bundan böyle de görmeye devam edecektir. İYİ Parti ise, samimiyetsizliğinin ve savrulmasının bedelini ödedi ve bundan böyle de ödemeye devam edecektir. AK Parti, 20 yılı aşkın bir zamandır tek başına iktidardadır. İktidarlar, partileri yorar ve yıpratırlar; bu yorgunluk ve yıpranmadan AK Parti de nasibini aldı. Nitekim son seçimde oyları yüzde 35 dolayına kadar indi. Partinin lideri olan Erdoğan’ın oyu yüzde 52, partisininki yüzde 35. Burada bir nokta koyup muhasebe yapmanın zamanının geldiğini düşünüyoruz. AK Parti’de, kurulduğu günden beri neredeyse bütün yükü, Sayın Erdoğan çekiyor. Erdoğan, dur durak bilmeyen, gecesi gündüzü olmayan bir lider. Onun bu çalışkanlığına ayak uyduracak ve hatta ona dayanabilecek yol arkadaşı yok gibi. Böyle olunca da hemen her kademedeki partililer işin kolayını bulmuşlar ve her şeyi Erdoğan’dan bekler olmuşlardır. Ne kadar güçlü olursa olsun, bir lokomotife 5, bilemediniz 10 katar eklenir. Siz bunu 100 katara çıkarın ama binlerce katar, tek bir lokomotife eklenmez ki! Nihayet bu seçimlerde üç dönem kuralı, istisnasız uygulanabildi de partiye yeni bir kan akışı olabildi. Liderin süper çalışkanlığı, birçok iyiliğin yanında bir kötülüğü de besliyor. Nasılsa Erdoğan yapar denilip, her kademedeki partili rehavete kapılıyor. Rehavet ise heyecanı öldürüyor. Eskilerin tecrübelerinden istifade edilsin ama işlerin başında gençler olsun, onlar koşsun, koşturulsun. Ne demişler: Yaşlılar yapabilseydi, gençler bilebilseydi! Yaşlılar yapamayacağına göre, bildiklerini gençlere öğretmeli ve onlar bilge olarak koşmalı, koşturulmalı.",https://www.hurriyet.com.tr/yazarlar/fuat-bol/ozelestiri-42279825
Fuat Bol,Seçimin kazananı -1-,"Haziran 03, 2023 06:29","Türkiye demokrasisine dudak bükenler ve hatta Türkiye yöneticilerine ‘diktatör’ tesmiye edip parmak sallayanlar, bir kez daha mahcup oldu. Seçimlerin 2. tura kalıp yine yüzde 84 gibi yüksek bir katılımla ve en ufak bir olay olmaksızın, demokratik olgunluk içinde gerçekleşmesi, içerideki ve dışarıdaki tüm şom ağızlara kapak oldu. Bu seçimlerin birden çok kazananı var. Birinci sırada, elbette ki bu tarihi kararı veren milletimiz gelmektedir. Milletimiz, engin sağduyusuyla; yalana, iftiraya, olmayacak vaatlere, bin bir benzemezin sahte birlikteliklerine, maskeli yüzlerin aldatmalarına, dayatmalara, iç ve dış tehditlere, iç ve dış yalan manşetlere ve sosyal medya hezeyanlarına pabuç bırakmadı. Seçimin bir diğer kazananı ise, hiç şüphesiz Sayın Erdoğan’dır. Yerelleri de katarsak 17 seçimi, Kılıçdaroğlu’na karşı ise 12. seçimi kazanmış bir liderden söz ediyoruz. Şu tuhaflığa bakar mısınız? Üst üste 12 seçimle işbaşına getirilen bir kişiye diktatör, 12 yenilgi almasına rağmen koltuğuna yapışana ise, ‘demokrat amca’ diyebiliyoruz. Türkiye tarihinin çeyrek asrına (önümüzdeki 5 yılla beraber) mührünü vuran (vuracak) başka bir lider yoktur. Türkiye’mizdeki liberal, merkez-sağ ve muhafazakâr partiler, genellikle lider endeksli partilerdir. Bakınız; AK Parti’nin oyları yüzde 35’e düşmesine rağmen, Sayın Erdoğan yüzde 52’nin üzerinde oy aldı. AK Parti, kendi içinde “Biz liderimize ne kadar yardımcı olabiliyoruz?” deyip bunun muhasebesini yapmalı ve gerekli tedbirleri behemehal almalıdır! Sayın Erdoğan’ın başarısı da, her faniye nasip olmayan tarihi bir başarıdır. Sayın Erdoğan bu başarıyı; hesabi değil hasbi-samimi davranarak, verdiği sözlerde durarak, gece gündüz çalışarak, diklenmeden dik durarak, içerideki ve dışarıdaki tüm mazlumların yanında durarak ve onların haklarını, her yerde ve her daim savunarak elde etti. Hepsinden önemlisi, başarıyı, ‘Kendisinden başka galip olmayan, dilediğini aziz, dilediğini de zelil eden ve mutlak güç ve kudreti elinde bulunduran’ Rabbinden beklediği ve ‘O’ndan başka dayanak, sığınak, barınak tanımadığı için, bu denli üstün mazhariyete kavuştu. Sayın Erdoğan’ın siyasi kişiliği, siyasetteki serüveni, başarıları, hizmetleri, içeride ve dışarıdaki siyasi etkileriyle, siyasal bilgiler fakültelerinde ders olarak okutulmasının yanında, yüksek lisans ve doktora tezlerine konu edilmelidir. Şahsen Sayın Erdoğan’ı 11 yaşından beri tanıyorum; çocukluğumuz ve gençlik yıllarımızı birlikte geçirdik. O, çocukken de, gençken de, yetişkinken de hep ‘Reis’ti (liderdi), idealistti, dava insanıydı. Ömrünü, samimiyetle davasına adadı. O, davası peşine koştukça, dünya da (makamlar: İst. Büyükşehir Belediye Başkanlığı, AK Parti Genel Başkanlığı, Başbakanlık, Cumhurbaşkanlığı) onun peşinden koştu. Seçimin diğer bir kazananı ise, dünya üzerindeki tüm mazlumlardır. Sayın Erdoğan, mazlumların hamiliğini, atalarından (Osmanlı) tevarüs etmiştir. Erdoğan gibi bir siyasi deha olmasaydı, bugün Afrika’nın birçok ülkesinin halkları açlıktan kırılıyor olacaktı.",https://www.hurriyet.com.tr/yazarlar/fuat-bol/secimin-kazanani-1-42277816
Fuat Bol,"Ekonomi, kabine güven ve istikrar","Haziran 10, 2023 06:29","Bu seçimlerin en önemli sonuçlarından biri de, Başkanlık Sistemi’nin vatandaşlarımız tarafından benimsenmesi ve tescillenmesi olmuştur. Nitekim muhalefet de bu seçimlerin Başkanlık Sistemi ile Parlamenter Sistem arasında bir referandum olduğunu söylüyordu. Dolayısıyla muhalefetin dönmek istediği Parlamenter Sistem, tarihin tozlu sayfalarında kaldı. Başkanlık Sistemi’nin aksayan ya da eksik tarafları yok mu? Elbette var ama ilaçları bile yüzde 49 zararlarına bakılmaksızın, yüzde 51’lik faydaları için tercih etmiyor muyuz? Bakınız Başkanlık Sistemi olmasaydı tek başına iktidara gelen bir hükümetin kurulması bile en az bir aylık bir zaman alacaktı. Oysa Türkiye’nin bir saat kaybedecek lüksü yoktur. İşte sahip olduğumuz Başkanlık Sistemi sayesinde akşamdan sabaha hükümet kurulup işbaşı yaptı. Cumhurbaşkanı Sayın Erdoğan kabinesini açıkladı. Cevdet Yılmaz’ı yardımcılığına ve Mehmet Şimşek’i Hazine ve Maliye’nin başına getirmesiyle, ‘Türkiye Yüzyıl’ına ekonomik mücadele ile başlayacağını gösterdi. Cumhurbaşkanı olması gerekeni yaptı. Zira COVID-19 salgınından beri, hem küresel ve hem de yerel ölçekte ekonomiler altüst olmuş durumdadır. Buna bir de başta ABD ve AB olmak üzere Türkiye’nin dost ve müttefiklerinin (!) ülkemize karşı uygulamakta oldukları gizli-açık ekonomik yaptırımlar, ambargolar eklenince, bu işin palyatif önlemlerle geçiştirilemeyeceği anlaşıldı. Malum, Batı kendisine uşaklık yapacak ‘uydu’ bir Türkiye arayışındadır. Nitekim aynı zihniyet, Türkiye’nin ekonomisini, onlarca yıl boyunca IMF memurlarına idare ettirmedi mi? Şimdi de attıkları manşetlerle Türkiye’nin hem siyasetine ve hem de ekonomisine yön vermek istiyorlar. Seçim öncesi ‘Erdoğan’sız bir Türkiye hayal ettiler; hayalleri gerçekleşmeyince de, ‘Bakalım Erdoğan enflasyon canavarına ne kadar dayanabilecek?’ demeye başladılar Türkiye tüm bu zincirlerden kurtulup gerçekten bağımsız olmak istiyor, bunun savaşını veriyor. Piyasaların sürekli dalgalanması ve bir türlü istikrar kazanamaması, özellikle dar gelirliyi canından bezdirdi ve durum çok açık şekilde seçim sandığına da yansıdı. Ekonomi güven ve istikrar ister. Cumhur İttifakı’nın Meclis’teki çoğunluğuyla siyasi istikrar sağlanmıştır. Cevdet Yılmaz ve Mehmet Şimşek’in kabinede yer alması ve kurala dayalı, öngörülebilir bir Türkiye ekonomisinin gerçekleşmesi için gerekli tedbirlerin süratle alınacağının duyurulması ile de, beklenilen ‘güven’ tesis edilmiştir. Nitekim devir-teslim töreninde Mehmet Şimşek: “Vakit kaybetmeden orta vadeli program çalışmalarına başlayacağız. Sürdürülebilir yüksek büyüme için mali disiplinin tesis edilmesi ve fiyat istikrarının sağlanması temel hedefimiz olacaktır. Enflasyonun tek haneli rakamlara düşürülmesi, her alanda öngörülebilirliğin artırılması, cari açığı azaltacak yapısal dönüşümün hızlandırılması, ülkemiz için hayati önem taşımaktadır. Uygulanacak maliye politikası ve yapısal reformlarda Merkez Bankası’na enflasyonla mücadelede destek olmak temel politikamız olacak” dedi.",https://www.hurriyet.com.tr/yazarlar/fuat-bol/ekonomi-kabine-guven-ve-istikrar-42281599
Fuat Bol,Bu muhalefetin örneği yok,"Mayıs 06, 2023 06:29","Osmanlı Cihan Devleti, kuruluşundan itibaren dört asır boyunca, üç kıta yedi iklimde at koşturmuş; “İ’la-yı Kelimetullah” (Tevhit inancını yüceltip insanlara ulaştırmak) davasının öncüsü ve yılmaz savunucusu olmuştur. Müslüman Türk’ün kaderi, hep ittifak halindeki birçok düşmanla aynı anda savaşmak olmuştur. Haçlı Seferleri, bu durumun tipik örneğidir. Karlofça Anlaşması’ndan önce de, meydana gelen savaşlarda, Haçlı ittifakı, Rusları da yanlarına alarak, Osmanlı’yla savaşmışlardı. Kaybettiğimiz bu savaşlarla Osmanlı, gerileme dönemine girmiş; elimizden çıkan bu ilk toprak kayıplarının ardı arkası kesilmemiştir. Batı ittifakı, Osmanlı’ya karşı, altın vuruşunu Birinci Cihan Savaşı’nda yaptı ve böylece, asırlardır bekledikleri emellerine ulaşmış oldular. Kurtuluş Savaşı ile küllerimizden doğduk lakin hemen akabindeki 2. Büyük Savaş’ın bitimiyle dahil edildiğimiz NATO ile yeniden edilgen bir ülke konumuna getirildik. O gün bugündür, hakkımızdaki kararları, onlar (güçlü ve galip olanlar) veriyor ve maddede ve manada güçlenmemize asla müsaade edilmiyor. Demokrasiye geçtiğimiz günden beri, hangi başbakan, bize özgü, bizim lehimize bir karar almak istemiş ve bizi maddede ve manada kalkındırmak istemişse, darbeyle alaşağı edilmiştir. Aynı darbelerin envaiçeşidi ve hatta bunların daniskaları, Sayın Erdoğan’a ve hükümetlerine de yapıldı. Bunun da yegâne sebebi, Sayın Erdoğan’ın, Türkiye’yi dört koldan ayağa kaldırmak istemesidir. Sayın Erdoğan kefeni giyerek, bu denli kararları aldı ve tüm karşı koyuşlara rağmen geri adım atmadı. Sayın Erdoğan’ın yirmi yılda bu ülkeye yaptıklarıyla, 300 yıllık gerileyişe son verildiği gibi, tam bağımsızlık yönünde devasa adımlar atıldı. Batı’nın ve Batı’nın emrindeki ülkelerin tüm engellemelerine rağmen, Türkiye, kendi savaş uçağını, kendi tankını, kendi topunu, kendi tüfeğini, kendi tabancasını, kendi füzesini, kendi İHA’sını, kendi SİHA’sını, kendi SİDA’sını, Kızılelma’sını, kendi SİHA gemisini, kendi lokomotifini, kendi helikopterini, kendi otomobilini, kendi uydusunu, kendi doğalgazını, kendi petrolünü vb. üretti ve üretmeye devam ediyor. Çok açık söylüyorum; bunların bir tekini, eski başbakanlardan birisi yapmaya kalkışsaydı başını yerlerdi. Türkiye, üç asır sonra, yeniden bölgesel ve hatta küresel güç olma yolunda hızla ilerliyor. Bu durum, başta ABD ve İngiltere olmak üzere Batı’yı çileden çıkarıyor. Ne yapsalar, Sayın Erdoğan’ı, Erdoğan’ın sürdürmekte olduğu kalkınma hamlelerini durduramıyorlar. Son bir umutları kaldı, 2023 seçimlerinde muhalefeti destekleyip Erdoğan’ı alaşağı etmek. 7’li Masa diye adlandırılan bizdeki muhalefetin örneğini dünyada göremezsiniz. Zira bütün ülkelerdeki muhalefet partileri yerli ve millidir. Daha açık ifadesiyle; Erdoğan’ın, bağımsızlık yolunda yapmakta olduğu tüm bu hamleleri desteklemeleri gerekirdi. Desteklemedikleri gibi, köstek olmak için ellerinden geleni artlarına koymuyorlar. Bunlarla övüneceklerine, üzülüyorlar. Kelimenin tam anlamıyla, düşmanın yapması gerekeni yapıyorlar. Şu şom ağızlara bakar mısınız: “Doğalgaz, Putin’in kıyağı olmasın!” (Meral Akşener), “Togg diye bir araç üretimi yok; fabrika da yok. Üretilen araç, İtalya’dan getirildi.”, “SİHA gemisi diye bir şey yoktur; onu biz uydurduk. Onun da iki bombalık canı var!”,  “İHA’lar, SİHA’lar, bunların her biri oyuncak maket!”, “Tank fabrikasını Katarlılara sattılar, zaten tank üretildiği de yok!”, “Mavi Vatan da neymiş? Ne işimiz var Libya’da?!” , “YPG-PYD (PKK) bize mi saldıracak? Onlar kendi ülkelerini savunuyorlar. Bizim ne işimiz var Suriye’de?”... Bu denli uğursuz ağızlar olduğu müddetçe, bu ülkenin başkaca herhangi bir düşmana ihtiyacı olmasa gerektir!",https://www.hurriyet.com.tr/yazarlar/fuat-bol/bu-muhalefetin-ornegi-yok-42262757
Fuat Bol,Kılıçdaroğlu (CHP) gürültü peşinde,"Mayıs 20, 2023 06:29","Artık, bu durum kasetle gelişinin bir azizliği midir yoksa bu uğursuzluk bizzat Kılıçdaroğlu’ndan mı kaynaklanıyor; bunu pek bilenin olduğunu sanmıyoruz! On üç yıl boyunca aldığı 16 seçim yenilgisi, aklını öylesine örtü ki AK Parti’den oy tırtıklayacağım derken, yanına aldığı eski AK Partili tırtıkçılara, kendi partisini tırtıklattı. Kılıçdaroğlu’nun kendisi, sözde hesap uzmanı geçinir. Hesap uzmanlığındaki maharetine bakın ki CHP’nin, kemikleşmiş yüzde 25’lik oy oranını düşürmesi yetmezmiş gibi, elde ettiği milletvekillerinden 40’ını da başka partilere kaptırdı. Aklı sıra, yanına aldığı partilerle, hem CHP’yi ve hem de yanına aldığı partileri daha da palazlandıracaktı. Yanına aldığı partiler, tek kelime ile ‘sıfır çekince’; Dimyat’a pirince giderken evdeki bulgurdan da oldu. Sıfır çeken partilerin her biri, CHP oylarıyla, 10-15 milletvekilliği çıkararak gerçekte birer su kurnazı oldukları ve suya götürdükleri Kılıçdaroğlu’nu susuz getirdikleri anlaşıldı. Bu partiler, şimdi de Meclis’te grup kurmak için (vekil sayısını 20’ye çıkarmak), CHP’den ödünç milletvekili isterlerse şaşırmayın. Kılıçdaroğlu, CHP’yi bitirmek pahasına bunu da yapar. Kılıçdaroğlu, baş olma sevdası uğruna, kimyasını bozduğu CHP’nin, fiziğini de bozmakta en ufak bir tereddüt göstermez! Üst üste alınan seçim yenilgileri, Kılıçdaroğlu’nun kimyasını öylesine bozdu ki demokrasinin gereklerini unutup kendisini hesaba çekeceğine, kendisinden 3 milyona yakın fazla oy alan rakibini eleştirme derdine düştü. Şu mantık sefaletine bakar mısınız? “Kimin çok oy aldığı önemli değilmiş, iktidara, ne kadar çok insanın oy vermediği mühimmiş!” Cumhur İttifakı’nın oy oranı yüzde 50, çıkardığı milletvekili sayısı 322. Bu demektir ki Cumhur İttifakı, TBMM’de salt çoğunluğu elde etti. Anayasa’ya aykırı olmamak şartıyla, istedikleri kanunu çıkarabilir. Diğer bir deyişle, millet; problemlerini çözmek ve kendisine hizmet etmek için, Meclis’teki yetkiyi, tek başına Cumhur İttifakı’na verdi. Kılıçdaroğlu’nun sefil mantığıyla (mantıksızlık) bakarsanız; millet, hemen her seçimde olduğu gibi, bu seçimde de CHP’ye yüzde 25 oy verdiğine göre, milletin yüzde 75’i CHP’yi istemiyor. Demokrasilerde bu durumun izahı şudur: Millet, AK Parti’yi ve müttefiklerini (Cumhur İttifakı) iktidarda, CHP’yi ve müttefiklerini (Millet İttifakı) de muhalefette istiyor. Bu duruma başka mana yüklemek için, Kılıçdaroğlu gibi, her girdiği seçimle partisini, eşeğin kuyruğu mesabesinde bile tutamayıp (ne uzar, ne kısalır!), sürekli kaybeden ve bununla ‘başarı’ diye övünen birisi olmak gerekir. CHP, değirmenini ilk demokratik seçimle (1950) kaybetti. O gün bugündür de gürültüsünün peşinde!",https://www.hurriyet.com.tr/yazarlar/fuat-bol/kilicdaroglu-chp-gurultu-pesinde-42270372
Fuat Bol,Yeni bin yılın Selahaddin’i,"Mayıs 10, 2023 06:29","Bu durum, bir yerde Sayın Erdoğan’ın şanssızlığı veya şansıydı; nasıl değerlendirirseniz değerlendirin. Zira İstanbul Büyükşehir Belediye Başkanlığı’nı da aynı olumsuz şartlarda devralmıştı. Havası solunamayan, suları akmayan, yolları çamur deryası ve çöp dağları oluşmuş hayalet bir şehirdi İstanbul. Oluşturulan ekibin hummalı çalışması ile İstanbul, kısa sürede derlenip toparlandı. Aynı gayret, bu kez de merkezi idarede gösterildi ve yerlerde sürünen Türkiye ayağa kaldırıldı. Bu süre zarfında Sayın Erdoğan ve AK Parti 15 ayrı seçime girdi ve hepsinde açık ara kazandı. Onu ve ekibini bu denli uzun süre, tek başına iktidarda tutan ve halen daha tutmaya devam eden olgu; aşkla ve yorulmaksızın çalışmaları, milletin, yıllara sâri kangrenleşmiş problemlerini çözmeleri, Türkiye’yi ‘uydu-edilgen’ konumdan alıp ‘belirleyen’ konuma çıkarmaları ve umut olmalarını sürdürmeleridir. Türkiye’nin bu denli göz kamaştırıcı kalkınması, bunun sonucunda da başına buyruk ve bağımsız (sözde değil, özde bağımsız!) bir devlet haline gelmesi; Türkiye’yi parantez içinde tutmaya ve istedikleri gibi yönlendirmeye (süründürmeye) alışmış Batılı emperyalist ülkeleri çıldırttı. Çıldıran ülkelerin başında, 1940’lı yıllardan beri Türkiye’yi arka bahçesi olarak gören ABD gelmektedir. Başta ABD olmak üzere, tüm emperyalist ülkelerin tek dertleri Sayın Erdoğan’dan kurtulmaktır! Zira Batılı emperyalistlere göre, Sayın Erdoğan yeni bin yılın Selahaddin-i Eyyubi’sidir. Vaktiyle de tüm Haçlılar toplanmış, Kudüs’e akın etmişti; Selahaddin’in onları durdurduğu gibi, bugün de Sayın Erdoğan tüm Haçlı âleminin uykularını kaçırıyor, çanlarına ot tıkıyor. Sayın Erdoğan, BM Genel Kurulu’nda tüm emperyalistlerin gözlerinin içine bakarak; ‘Dünya beşten büyüktür!’ diye haykırarak, mevcut statükoya (Emperyalizme) başkaldıran yegâne dünya lideridir. Sayın Erdoğan, bu haykırışını lafta bırakmamış; eylemde de (Libya’da, Suriye’de, Kuzey Irak’ta, Azerbaycan’da, Doğu Akdeniz’de ve Afrika’nın mazlum ülkelerinde) göstererek, tüm emperyalistlerin gözlerini fal taşı gibi açmış, uykularını kaçırmıştır. Onlara göre; Yeni Bin Yılın Selahaddin’i ne pahasına olursa olsun durdurulmalıdır. Buraya kadar her şeyi anlayabilmemiz mümkün lakin bundan sonrasını yani, bunlarla iş tutan, bunların yönlendirmesiyle hareket eden içimizdeki işbirlikçileri anlamamız mümkün değildir. Bunlara ne oluyor? Türkiye’nin kalkınması ve emperyalizme meydan okuması, neden bunları korkutuyor ve bu durum, neden kendilerini düşmanın safına itiyor? Ülkeleri ve milletleri adına, Erdoğan’la ve yaptıklarıyla övüneceklerine; Türkiye düşmanlarıyla aynı safta yer alıp el birliği ile ‘Selahaddin’i durdurmaya kalkıyorlar. Birisi, İHA’lara, SİHA’lara dokunacaklarını, bir diğeri, ‘SİHA’ların Jitem olduğunu’, bir başkası da ‘SİHA’ların ve Kızılelma’nın yer aldığı Teknofest’in sergilendiği Atatürk Havalimanı arazisini ABD’li havacılık şirketine vereceğini’ utanmadan dillendirebiliyor. Bunlardan biri, ayrıca, Anayasa’dan Türk kelimesini çıkarmayı teklif edebiliyor. Pir-i fani olan sözde maneviyatçısı da, milli ve manevi kalkınmayı; tek başına iktidarda olduğu uzun yıllar boyunca dinin ve maneviyatın tahripçisi olarak ünlenmiş CHP ile birlikte gerçekleştireceklerini ileri sürebiliyor. Bunların içinde, en zavallısı ise, cumhurbaşkanına manda yoğurdunu lüks, israf ve fazla görecek kadar çukurlaşabiliyor. ‘PKK’nın bizleri tükürüğüyle boğacağı’ hezeyanını dillendirecek kadar izan ve idrakten yoksunlar güruhu da; Yeni Bin Yılın Selahaddin’inin karşısında hizalanarak, Kemal Kılıçdaroğlu’nu destekliyor. Milletse, otuz iki dişini sıkarak, ibretle bu manzarayı seyrederken, sabırsızlıkla, önüne konulacak sandığı bekliyor!",https://www.hurriyet.com.tr/yazarlar/fuat-bol/yeni-bin-yilin-selahaddini-42264982
Fuat Bol,Sözün bittiği yerdeyiz,"Mayıs 22, 2023 06:29","Bu kafayla olamaz da... Zira demokratlık, CHP’nin genlerine aykırı bir oluşumdur. CHP’lilere göre; kendi partileri kazanmışsa: ‘Yaşasın demokrasi!’ Kendi partileri hezimete uğramışsa:, ‘Bu halk cezalandırılmalıdır’, ‘Göbeğini kaşıyan tiplerin oy verdikleri partiden ne hayır gelir!’, ‘Köylü Mehmet efendinin oyu ile üniversitedeki profesörün oyu eşit tutulunca olacağı budur.’ Zorbaca bu anlayıştan dolayıdır ki bu ülkede demokratik seçimler yapıldığı günden beri, halkın seçtiklerine itibar edilmemiş ve sürekli olarak istiskale uğratılmışlardır. Tek başına iktidara gelseler bile buna rıza gösterilmemiş ve çeşitli hile ve desiselerle alaşağı edilmişlerdir. Ne demişti İsmet İnönü? Hatırlayın: ‘Şartlar tamamlandığında halklar için ihtilal meşru bir haktır. O zaman sizi ben bile kurtaramam!’ CHP, işte bu gelenekten geliyor. Mahut geleneğin demokrasi(!) anlayışı budur. Demokrasilerde, darbe en büyük suç olacakken, bu zihniyet, demokrasi ile darbeyi pekâlâ bir arada düşünebiliyor. Bu anlayışsızlık yüzünden; bu ülkede her on yılda bir darbe yapıldı ve bunun sonucu olarak Türk demokrasisi, en eski demokrasilerden biri olmasına rağmen kemale erememiştir. Düşünebiliyor musunuz, hâlâ darbe zihniyetinin yaptığı bir anayasa ile idare edilmekteyiz. Demokrasi varsa, milli iradenin üstünde güç olmaması gerekir. CHP’nin sakil anlayışı yüzünden bizde, hem demokrasi var deniliyor ve hem de milli irade hiçe sayılıyor. Bütün bu demokratik hazımsızlıklar, toplumsal anlayış bakımından, bizi korkunç bir derekeye indirdi. Deprem bölgesinde yaşayan vatandaşlarımızın kahir ekseriyeti, oylarını Cumhur İttifakı’na ve Sayın Erdoğan’a verdiler diye kızılca kıyamet koparılmakta ve depremzedelere ağza alınmayacak hakaret ve küfürler yağdırılmaktadır. Erdoğan’a ve Cumhur İttifakı’na oy verdikleri için, maruz kaldıkları depremleri hak etmişlermiş! Ve onlara verdikleri üç kuruşluk yardımları da zehir zıkkım olsunmuş. Ve onlar kendi pisliklerinde boğulsunlarmış. Bu anlayıştakiler elbette insan olamazlar ve kendilerine insan tesmiye edilemez. Düpedüz yaratıktır bunlar. Söz buraya gelmişken, bir hususu hatırlatmak zorundayız. İnsanların başına gelen musibetlere asla sevinmemeli; oh olsun denmemelidir. Sevinildiği ve oh olsun denildiğinde ise, diyenler, aynı musibete uğramadan ölmezler! İnsanlıktan nasibini alamamış bu mahut kitle, bir yandan en iğrenç hakaretlerini yaparken diğer yandan da deprem bölgesinde yaptıkları yardımları depremzedelerin başına kakıyorlar. Aşağılıkların şu çukur ifadelerine bakar mısınız? ‘Siz zavallılara, bizler bu kadar yardım yolladık ama siz sefiller ne yaptınız? Götürüp oylarınızı Tayyip Erdoğan’a verdiniz!’ İşte CHP’nin bu ülkeye yerleştirdiği demokrasi anlayışı budur. İnsanlığın da sözün de bittiği yerdeyiz.",https://www.hurriyet.com.tr/yazarlar/fuat-bol/sozun-bittigi-yerdeyiz-42271149
Fuat Bol,Anne ahı ve seçim sandığı,"Mayıs 08, 2023 06:29","Annelerimize bu zulmü reva görenler, sözde Kürtçülük davası güden, gerçekte ise emperyalizme uşaklık eden bir kısım sözde Kürtlerle, Kürtlükle ilgisi olmayan, emperyal emellere hizmet eden başta Ermeniler olmak üzere, envaiçeşit Batılılardır. Batı emperyalizmi, vekâlet savaşının en korkuncunu, en acımasızını ve en kanlısını Türkiye üzerinde deniyor. Bu anlamsız savaşta, bir kısım insanlarımız kullanılarak kardeşi kardeşe kırdırıyorlar. Kırk yıl boyunca Kürt annelerinin ocaklarından, evlatları (ciğerpareleri), kız-erkek bakılmaksızın koparılarak dağa (Kandil) çıkarıldı. Çoğu reşit bile olmayan bu yavrucaklar, her türlü tacize uğruyor, beyinleri yıkanıyor ve her biri canlı bomba haline getirilip çeşitli terör eylemleri için kullanılıyor. Acılı anneler, evlatlarını kaçıran dağ kadrosunun Meclis’teki uzantısı olan HDP’nin Diyarbakır İl Merkezi binasının önünü, yıllardır, mesken tuttular. İstediler ki buradaki feryatlar, ülkemizin dört bir yanında ve ardından da dünyanın tüm insan hakları savunucusu olan kurum ve kuruluşlarında yankılansın. Batı ve Batılı sözde insan hakları savunucuları, her zaman olduğu gibi çifte standart hallerini sergileyip Diyarbakır annelerini görmezden geldi ve gelmeye devam ediyorlar. İçimizdeki aymazlar da (özellikle ABD Başkanı’nın dizayn ettiği muhalefet bloku) Batılı hempalarından geri kalmadı. Dağdaki teröristleri ziyaret edip onların sözcülüğüne soyundular, lakin Diyarbakır anneleri için ağızlarını açıp tek laf etmediler. Bir gün olsun, ziyaret edip hal ve hatırlarını sormadılar, acılarını paylaşmadılar. Diyarbakır annelerinin hemen arkalarındaki binanın sakinleri –ki onlar, bu annelerin evlatlarını kaçıranların ta kendileridir- olan HDP’liler ise bu annelere dönüp bakmadı bile. HDP’nin dümen suyunda giden CHP, onun genel başkanı ve bir kısım milletvekilleri ile sözde aydın geçinen bir kısım köksüzler de bu annelerin feryatlarına lal kesildiler. Bununla yetinseler iyi; Kürt olmadığı halde, eş başkan geçinen ve Kürtleri kırdırmaktan dolayı hapiste yatmakta olan Demirtaş’a ağıt yakmakla meşguller. Devleti kurduğunu iddia eden CHP, doğu ve güney-doğuda tabela partisi olduğuna bakıp gereğini yapmak yerine, HDP’nin meddahlığını sürdürmeyi politika bellemiş. Malum, HDP’nin desteğiyle, büyük şehirlerin belediye başkanlıklarını kazandılar. Belli ki cumhurbaşkanlığı için de aynı desteğe muhtaçlar. Artık CHP’nin mi HDP’yi, yoksa HDP’nin mi CHP’yi parmağında oynattığına varın siz karar verin. Halbuki kazandıkları belediye başkanlıkları CHP için büyük bir fırsattı. Nitekim AK Parti, vaktiyle kazandığı belediye başkanlıklarında gösterdiği performansla merkezi idareyi de kazandı. CHP, bu başkanlıkları halka hizmette kullanamadığı gibi, terör örgütü mensubu olup olmadıklarına bakmadan HDP’lilerle doldurdu. Gözü yaşlı anneler orada evlat yolu gözlerken, bunlar, kirli ittifaklarıyla ikbal peşindeler. Arsız hırsız misali, şimdi de, bu gözü yaşlı annelerden oy istiyorlar! Ne demişler, alma mazlumun ahını! Anne ahı, seçim sandıklarını patlatırsa –ki, patlatacak- kimse şaşırmasın!",https://www.hurriyet.com.tr/yazarlar/fuat-bol/anne-ahi-ve-secim-sandigi-42263648
Fuat Bol,Tarihi seçim,"Mayıs 13, 2023 06:29","Yarınki tarihi günde vereceğimiz oylarla, devlet ve millet hayatımızın geleceğini şekillendireceğiz. Yarınki seçim sandığına gitmemek ve dolayısıyla oy kullanmamak büyük vebal taşımaktadır. Ha sandığa gitmemişsin ha hiç istemediğin partiye oy verip onu iktidara taşımışsın. Bu sorumsuz ve eyyamcı tipler, bana dokunmayan yılan bin yaşasın idraksizliği içindeler. Washington’dan Londra’ya, Pekin’den Paris’e, Stockholm’den Roma’ya, Berlin’e kadar, hemen tüm ülkelerin; Asya’dan Afrika’ya, Avrupa’dan Amerika’ya kadar tüm kıtalarda yaşayan mazlum milletlerin gözleri Türkiye’deki seçimlerde olacak. Zira Türkiye, dün olduğu gibi bugün de zalimin karşısında, mazlumun yanındadır. Bundan dolayıdır ki zalimler, Türkiye’ye diş gıcırdatarak, mazlumlar ise dua yakaran gözlerle bakmaktadır. Ülkemiz, 400 yıllık gerileme dönemiyle, kelimenin tam anlamıyla altüst oluşu yaşadı. Cihanın tüm namertleri birleşti, yiğidi yere serdi; işte o yiğidin, düştüğü yerden kalkma vaktidir. Diğer bir deyişle, kendisine biçilen kefeni yırtma vakti geldi! Ne demişti ünlü şair (N. Fazıl): “Tohum saç, bitmezse toprak utansın! Hedefe varmayan mızrak utansın! Hey gidi Küheylan koşmana bak sen! Çatlarsan, doğuran kısrak utansın!” Tüm şer güçlere rağmen, Türk’ün ‘Kızılelma’sı (şimdilik, 5. ve hatta 6. nesil savaş uçağı), havalanmak için burnunu kaldırdı, ön tekerlek havada! Yarınki tarihi seçimle buna karar vereceğiz: Kızılelma uçsun mu yere mi çakılsın? Malum, kimimiz onu uçurmak için çırpınırken, kimileri de ona “dokunmak” (lanetli elleriyle kirletmek) ve onu durdurmak için gün sayıyor! Habil ve Kabil’den beri aynı kavga devam ediyor, kıyamete kadar da böyle devam edecek! Bize düşen, bu kavgada safımızı belli etmektir. Kızılelma’nın uçmasını istiyorsak onu uçuracaklara oy vereceğiz; istemiyorsak ona takoz olacakları seçip başımızı belaya sokacağız. Takoz olunarak adım atılamayacağına göre.. Durmak yok, yola devam! Nerede hareket, orada bereket!",https://www.hurriyet.com.tr/yazarlar/fuat-bol/tarihi-secim-42266845
Fuat Bol,Kazdıkları kuyuya düştüler,"Mayıs 17, 2023 06:29","Hemen her şeyi en ince teferruatına kadar hesap etmelerine rağmen, bir yerde, çok büyük bir hata yaptılar. Dokuz benzemezi bir araya getirip istedikleri gibi yönlendirdiler lakin bu ülkenin asıl sahiplerini unuttular ve bu unuttukları ana unsura rağmen politika üretmeye kalkıştılar. Öyle, “CHP’nin 6 okundan biri de milliyetçiliktir; kimse bizim milliyetçiliğimizi sorgulayamaz” gibi beylik laflarla peynir gemisi yürütülemez. Nitekim yürütülemedi. Türkiye’yi bölmeyi hedeflemiş terör örgütleriyle ortak hareket edeceksin ve buna paralel olarak, onların emirlerine uyup teröristleri salıvermeyi vadedeceksin. Şom ağızlar “15 Mayıs sabahı İmralı’nın kapıları kırılacak!” diyecek ve sen, o koltuk uğruna bütün bu kepazelikleri sineye çekecek ve tek bir laf etmeyeceksin. Kemal Kılıçdaroğlu’nun sükûtu, ikrardan başka bir mana ifade etmedi ve Türk milliyetçileri, kendisine gerekli cevabı verdi. Aklı sıra, Muharrem İnce’yi saf dışı bırakarak, milliyetçi oyları kendine çekecekti. Bunun için de, ağababaları, aşağılık bir kumpasla İnce’yi oyun dışına itti. Kılıçdaroğlu, önce kendisi için bir kaset çıkarılacağının işaretini verdi. Dikkatleri oraya toplayarak mağduru oynadı; ardından, o aşağılık kasetler zincirini devreye sokmaya yeltendi. Muharrem İnce, ister istemez havlu attı. Bunun üzerine Kılıçdaroğlu, meydan yerinin kendisine kalacağını vehmetti. Bir de utanmadan, vaktiyle “Gel bakalım Muharrem!” diyerek bitirdiği İnce’yi, Halil İbrahim sofrasına davet etti. Ne Muharrem ve ne de Muharrem’in taraftarları bunu yemedi. Kılıçdaroğlu’nu, yanındakilerle, arkasındaki güçleri, önce Allah’a, sonra da millete havale ettiler. Muharrem İnce’nin ‘milliyetçi’ oyları, CHP’ye ve Kemal Kılıçdaroğlu’na inat, Sinan Oğan’a gitti. Giden bu oyların miktarı da; Erdoğan’la Kılıçdaroğlu’nun aldıkları oyların farkını belirledi! Kılıçdaroğlu, çekirge misali bir sıçradı, iki sıçradı, üçüncüde yakayı ele verdi. Ona kalsaydı, milliyetçi oylarla, bölücülere bayram yaptıracaktı. Ava giderken avlandı. Foyası ortaya çıkan, üstüne üstlük, Meclis’teki çoğunluğu da yitiren Kılıçdaroğlu’nun ve avenelerinin (Millet İttifakı) cumhurbaşkanlığı seçiminin ikinci turunda, en ufak bir şansları kalmadı. Kemal Kılıçdaroğlu, uğradığı hezimetle; başbakanlık bekleyen Akşener’in, stratejik derinlik hesapları yapan Ahmet Davutoğlu’nun, İHA ve SİHA’lara dokunmayı arzulayan Ali Babacan’ın, devletin kılcallarına yeniden nüfuz etmeyi dört gözle bekleyen FETÖ’cülerin ve ‘Kürdistan’ hayalleri kuran bölücülerin tüm heveslerini kursaklarında bıraktı. Bu arada, unutmadan söyleyeyim; Kılıçdaroğlu’nun hüsrana uğrattığı kişilerin başında, ABD Başkanı Biden gelmektedir. Zira Türkiye’deki seçim sonuçlarını öğrenince, yüzü düştü ve içinden; “Bu adamla kazanamayız” diye yırtınan Meral Akşener’e hak verdi. Dileriz, Kılıçdaroğlu şunu öğrenmiştir: Birileri, partini peşkeş çekmene göz yumabilir ama vatanı peşkeş çekmene kimse göz yummaz ve bunun hesabını sorar.",https://www.hurriyet.com.tr/yazarlar/fuat-bol/kazdiklari-kuyuya-dustuler-42268599
Fuat Bol,Halk yalancıya güvenmedi güvenmez,"Mayıs 24, 2023 06:29","Deprem konutlarını halka bedava vereceğim dedi, buna karşın, deprem bölgelerinden en fazla oyu AK Parti ve Sayın Erdoğan aldı. Bunun tek bir sebebi olabilir, o da bedava vereceğim diyen kişinin güven vermemesidir. Diğer bir deyişle, bu denli vaatlerde bulunanın ‘yalancı’ bulunmasıdır. Nitekim aynı kişi ya da kişiler, mahalli idareler seçimlerinde de benzer vaatlerde bulunmuşlardı. Ve hatta namus sözü vermişlerdi. Lakin hiçbir sözlerinde durmadıkları görüldü. Bir tek işçi, işten çıkarılmayacaktı, binlerce kişi kapının önüne kondu. Bedava vereceklerini vadettikleri hizmetlere zam üstüne zamlar yaptılar. Bu millet, Hazreti Mevlana’nın dediği gibi; ‘lafa laf mı diye bakar, söyleyene de adam mı diye bakar!’ ve ona göre değerlendirir. CHP zihniyeti, sittin senedir bu millete tepeden baktı ve değer yargılarıyla alay etti. Ondan sonra da gidip kendisinden oy istedi. Bu millet, şayet celladına âşık değilse, CHP’yi iktidara taşımadı, taşımaz da. Kılıçdaroğlu, yeri gelince, ‘Başörtüsü konusunu ben hallettim’ dedi. Oysa yalan söylediğini milletimiz bilmektedir. Nitekim vaktiyle, başörtüsüne serbestlik tanıyan kanunu iptal etmek için Anayasa Mahkemesi’ne götüren CHP’li milletvekillerinin arasında Kemal Kılıçdaroğlu da var. Hem kanunun iptali için imza vereceksin ve hatta o imzalar dikkate alınarak mahut kanun iptal edilecek ve hem de çıkıp ‘Başörtüsünü ben serbest bıraktım!’ diyeceksin. Halkımız buna; ‘pişkin yalancı’ tabirini kullanır. Bakınız; 90’lı yıllardaki koalisyon hükümetlerinde (SHP-DYP ve CHP-DYP) Çalışma ve Sosyal Güvenlik Bakanlığı yapan Mehmet Moğultay, bir bayram arifesinde, işçi ve emekli maaşlarına dönük aynen şu ifadeleri kullanmıştı: ‘Size bayramdan önce maaş ödemeyeceğim. Çünkü benden alacağınız maaşlarla gidip kurban keseceksiniz. Maaşlarınızı bayramdan sonra vereceğim.’ İşçiye ve o işçinin inançlarına tepeden bakan ve onları aşağılayan şu iğrenç bakış açısına ne demeli? İşçinin, anasının ak sütü gibi hakkı olan maaşının ödenmesi konusundaki şu hadsizliğe, şu fütursuzluğa, şu kepazeliğe bakar mısınız? İşçinin hakkını vermediği gibi, nasıl ve nerede harcayacağına da karışıyor. İnsan babasının parasını bağışlasa bile bu denli küstahça davranamaz. Aynı zihniyet, bugün de kalkmış; ‘emekliye 15 bin lira bayram ikramiyesi’ vereceğinden dem vuruyor. Yukarıda ifade ettik; bu zihniyet daha işçinin maaşını bayramdan önce ödemiyor; nerede kaldı ki ikramiye ödesin! Yine vaktiyle CHP’nin Genel Sekreteri olan bir kişi (Önder Sav), hacca gitmek için kendisinden yardım isteyen bir vatandaşa, şu küstah ifadelerle cevap vermişti: ‘Boşver, Araplara para kaptırma. Bakarsın orada Muhammed bırakmaz seni, buraya göndermez.’ Bu iğrenç kişiliğin, âlemlerin övüncü olan sevgili Peygamberimiz ve kutsal hac ibadeti için kullandığı küstahça ifadelere bakar mısınız? Bu pişkin, utanmaz ve edepsiz yüz, bir de dönüp bu milletten, binbir yalan ve dolanla oy istiyor. Yalandan kimse ölmemiş ama tüm kötülüklerin başı olan yalandan da kimse iflah olmamıştır. Bilakis hüsran üstüne hüsrana uğramıştır.",https://www.hurriyet.com.tr/yazarlar/fuat-bol/halk-yalanciya-guvenmedi-guvenmez-42272327
Fuat Bol,Eğri otursak da doğruyu konuşalım -4-,"Nisan 29, 2023 06:29","Eli kolu bağlı böyle bir durumda, siyasetçi ne yapabilecektir? Ayrıca siyasetçi, kendini alaşağı edecek kepazelikten de (kendi ordusunun gizli faaliyetlerinden) haberdar değildi. Burada bir nokta koyup “MİT, Başbakana bağlı değil mi?” diye bir soru akla gelebilir. 2009’dan önce, Türkiye’deki istihbarat kurumlarının (MİT, Emniyet, Genel Kurmay, Jandarma) nereye hizmet ettikleri belli değildi! Hatta birbirlerine kontra gittikleri olurdu. Vesayet altındaki sözde Parlamenter Sistem’de, MİT Başkanı, kendisinin CIA’in Uzak Doğu İstasyon Şefi olduğunu söylüyordu. Dolayısıyla ülkedeki istihbarat kuruluşlarının topladıkları bilgilerden, en önce CIA’in haberi oluyor; CIA, gerekli gördüklerini gerekli gördüğü şekilde bizim yetkililerimize (!) veriyordu. Dolasıyla bizim ülkemizde darbe olacağını ABD’li yetkililer biliyor, kişi kendini bilmez mi, lakin Türkiye’nin sözde yöneticileri bu bilgilerden mahrum ediliyordu. Daha açık ifadesiyle Türkiye’nin siyasileri kendilerine verilen bilgiler doğrultusunda hareket ediyordu. Bilgileri veren FETÖ’cüler olunca, (malum, tüm birimlerin istihbarat şubeleri FETÖ’cüydü) hangi siyaset ve devlet insanı, FETÖ’nün bir terör örgütü olduğunu bilebilirdi? Din ve eğitim kisvesi altında saklanan bu örgüte, Erbakan hariç (O da, Nurculara olan hıncından! Zira onlar, vaktiyle MSP’yi ikiye bölmüşlerdi) asker ve sivil tüm üst kademe yardımda yarış halindeydi. Bunlara yapılan yardım konusunda; ‘Ne istediler de vermedik?’ diyen Erdoğan’ı anlamamakta ısrar edenleri görüyoruz. Erdoğan başbakandı lakin: 1- O da, diğer siyasiler gibi bilmiyordu. Öyle bir yapıda, hiç kimse, Başbakan bilmek zorundadır diyemez. Zira Başbakanlar ancak kendilerine bildirilenleri bilebilirler. Elinde istihbarat örgütleri var, nasıl bilemez de denilemez. Zira istihbarat kurumlarının da ne halde olduklarını yukarıda ifade ettik. Ayrıca o zamana kadar hangi başbakana gerçek bilgileri verdiler ki Erdoğan’a da vermiş olsunlar? 2- 28 Şubat süreci dindarların üzerinden silindir gibi geçmesine rağmen, dini örgüt görünümündeki bu yapı kayrıldı. Hatta bu yapının başı manşetlere çekilerek, Erbakan istifaya zorlandı. 3- En uzun süre iktidarda Erdoğan kaldı. Her konuda geniş kadrolara sahip bu çete ise, örgütlüydü. Yani Başbakan Erdoğan’ın önündeki malzeme (kadrolar) bunlardı. Düşünün, askeri ve polis okullarına bunlardan öğrenci alınıyor, onlar mezun ediliyor, size (siyasilere) sadece onları atamak kalıyor. En çok atamayı da tabiatıyla en çok iktidarda kalanlar yapacaktı. Ayrıca o dönem (Sözde Parlamenter Sistem) at izi, it izine karışmıştı. Sudan bahanelerle iktidardaki AK Parti’ye kapatma davası açılmıştı. Denize düşen yılana sarılmıştı ki onların gerçek yılan oldukları çok sonra anlaşılacaktı. Bütün bu hengâmeye rağmen, bu yapının paralel devlet yapılanması (FETÖ) olduğunu ilk defa kim anladı? Bu kişi ise, Erdoğan’dan başkası değildi. Peki, bunları anlayıp da ne yaptı? Dış ve iç vesayet odaklarına ve hatta kendi partisine rağmen tek başına bunlara savaş açtı. Ve bunu ölümü pahasına yaptı ve yapmaya devam etmektedir. Yürekler acısı birilerinin haline ne demeli? Bir yandan Erdoğan’ı bu yapıyla birlikte yürüdü diye suçlamalarına devam ediyorlar, diğer yandan da mahut yapıyla el ele verip Erdoğan’a karşı ittifak kuruyorlar! Bakınız, çok açık söylüyorum; FETÖ (CIA), elli yıllık yapılanmasıyla devletin kılcallarına değin nüfuz etmişti. Onlara göre (gerçekte de öyle) hükümetler ve Parlamento adeta yoğurttandı, mukavvadan hançerle pekâlâ devrilebilirdi. Zira her on yılda bir böyle yapılmamış mıydı? Bundan dolayı da bu yapı, siyasete gerekli ağırlığı vermemişti. Ayrıca ilk defa bir siyasetçi (Erdoğan) darbeye direndi, millet de Erdoğan’ın arkasında durunca, başaramadılar. Erdoğan’la siyasetin ağırlığını ve önemin görünce, bu kez de siyasete yöneldiler. Muhalefet partilerinin hal-i pür melaline (FETÖ’cülerle dolu milletvekili listelerine) bakın, ne demek istediğimizi anlarsınız! DÜZELTME: Hüzünlü Bayram yazısında; Nübüvvetin 10. yılı yazılacakken, sehven (H.10) yazıldı ve ayrıca (M.619) yazılacakken, (M.519) yazıldı. Düzeltir, özür dileriz. F.B.",https://www.hurriyet.com.tr/yazarlar/fuat-bol/egri-otursak-da-dogruyu-konusalim-4-42258854
Fuat Bol,Kılıçdaroğlu bindi bir alamete,"Nisan 24, 2023 06:29","Cumhuriyet tarihi boyunca, onun ağzından çıkan sorumsuz ve kışkırtıcı sözler kimsenin ağzından çıkmadı. Şu sözlere bakar mısınız? ‘Ben Aleviyim’, ‘AK Parti bütün Kürtleri terörist görüyor!’ Bu denli ayrımcı, kışkırtıcı, bölücü ve ötekileştirici lafları etmekle ne yapmak istiyor? Bir kere; Kılıçdaroğlu’nun Aleviliği kendisini ilgilendirir, başkaca da hiç kimseyi ilgilendirmez. Öyle ya, herhangi birinin Aleviliğinden veya Sünniliğinden kime ne? Aynı sözü, tersinden, başka bir partili (söz gelimi AK Partili) ‘Ben Sünniyim’ deseydi, gökkubbeyi başına yıkmazlar mıydı? Onun ne dinciliği (!) kalırdı, ne dini-mezhebi siyasete alet etmesi ve dolayısıyla laikliğe aykırı davrandı diye yerden yere vurulmaz mıydı? Sayın Bahçeli’nin çok yerinde tespitiyle: ‘Kılıçdaroğlu’nun, küresel emperyalizmin dayatma, tembih ve telkinleriyle kimlik siyasetine dönüş yapması, etnik ve mezhebi hassasiyetleri çok tehlikeli şekilde kaşıyarak kanatma hevesine düşmesi vahim bir sorumsuzluk örneğidir.’ Ayrıca, ortaya çıkarmak ve lanse etmek istediği böyle bir özelliğini şimdiye kadar neden sakladı? Cumhurbaşkanlığına aday olunca mı Aleviliği aklına geldi? Kılıçdaroğlu’nun kendisi böyle de, sığıntı olarak yanında yer alan stratejik derinlikçiler (Davutoğlu) boş durur mu? O da Sünniliğini haykırıverdi. Siyaset arenasında neye yarayacaksa... Kılıçdaroğlu’na mezhep ayırımcılığı yetmedi; üstüne bir de Kürt vatandaşlarımızı ekledi. Neymiş efendim, AK Parti, Kürtleri terörist addediyormuş! Şu hırsa bakar mısınız? Terör örgütünün desteğini almak için, etnik bölücülük ve kışkırtıcılık yapmaktan çekinmiyor. Üstelik bu kepaze hali, iftira atarak dillendiriyor. Şayet, iddia ettiği gibi, AK Parti, Kürtleri terörist olarak görseydi; bütün Kürt muhitlerinde tabela partisi olarak kalırdı. Halbuki AK Parti, bu bölgelerde bazen birinci, bazen ikinci parti konumundadır. Benim de içinde bulunduğum parlamentoda, AK Parti’nin milletvekillerinin yarıya yakını Kürt kökenli kardeşlerimizdi. Sayın Kılıçdaroğlu, Türkiye gibi, imparatorluk bakiyesi olan bu ülkede, mezhebi veya ırki siyaset yapılamayacağını bilmiyor mu? Daha dün, bu ülkenin insanları Alevi-Sünni diye birbirine kırdırılmadı mı? Bugün dahi, ırki yaklaşımlarla ülkemiz bölünmek istenmiyor mu? Kılıçdaroğlu’nun PKK’ya, YPG’ye, PYD’ye tıpkı ABD Başkanı Biden gibi baktığını biliyoruz. Aralarındaki tek fark, ABD Başkanı’nın bu terör örgütlerini silahla desteklemesi ve onları kendi askerleri tarafından eğitmesidir. ABD Başkanı da bu seçimlerde Kılıçdaroğlu’nu desteklediğine göre, tencere kapağına doğru yuvarlanıyor demektir! Kılıçdaroğlu ve CHP’nin, sınır ötesindeki terör yuvalarını başlarına yıkmak için, hükümetçe hazırlanan ‘Tezkere’ye neden ‘Hayır’ dediği şimdi daha iyi anlaşılıyor! Tüm bu kepazelikler karşısında, millettin de nelere ve kimlere ‘Hayır’ diyeceğini hep beraber göreceğiz.",https://www.hurriyet.com.tr/yazarlar/fuat-bol/kilicdaroglu-bindi-bir-alamete-42256119
Fuat Bol,"Vekil, vekâlet, siyaset ve millet","Nisan 26, 2023 06:29","Her işte olduğu gibi, siyasette de niyet çok önemlidir. Yani siyasetin ‘niçin’ yapıldığı mihenk taşıdır. Vekâlet almak isteyen herkes, siyaseti millete hizmet için yapacağını vadeder lakin realitede kazın ayağı öyle değildir. Malum, ameller niyetlere göre değerlendirilir, her işte olduğu gibi siyasette de iyi niyet esastır. Bir siyasi parti listelerinden seçime giren kişi, o siyasi partinin görüşlerini benimsediğini, bunlarla millete daha iyi hizmet yapılabileceğini iddia eder. Bu görüşleri savunarak seçilir. Dolayısıyla her bir milletvekili, partisinin ilkelerini benimseyen ve bu uğurda siyaset yapan bir dava insanıdır. Malum bir de siyasetin fırıldakları var; bu tipler için, vatandan, milletten ve partiden önce kendi nefisleri söz konusudur. Bu kişilerin milletvekilliği için veremeyecekleri ödün yoktur. Zira bu tipler, milletvekilliğini ‘desinler’ diye ve çoğu kez de menfaati için (ihale ve iş takibi vb.) yapmaktadır. Bu tipleri, bugün bu partide, yarın bir başka partide görmek mümkündür. Davalarını bozuk para gibi harcayan bu tipler incelendiğinde, bunların ‘koltuk şahsiyetli’ oldukları görülür. Yani bunlar, bulundukları koltuklara en ufak bir şey katmaz, katamazlar. Bunların tüm şahsiyeti, hasbelkader geldikleri, getirildikleri koltuklar sayesindedir. Dolayısıyla bunların elinden milletvekilliği gidince, cascavlak ortada kalırlar; ne işleri-güçleri ve ne de itibarları kalır. Kendileri de bu durumlarını çok iyi bildikleri için, vekilliğin peşinden ölümüne koşarlar. Görüşü ne olursa olsun, hangi siyasi parti bunları saflarına davet ederse, koşarak giderler. Kendilerini aday göstermeyen eski siyasi partilerine de düşman kesilirler. Halbuki millet, bunlara (a) partisinin adayı diye oy verdi. Bu milletvekili başka partiye girmekle, öncelikle, kendisini seçen seçmenine ihanet etmiştir. Bunların, yarın, yeni partilerine de ihanet yapmayacaklarının garantisi yoktur. Alayı iyi gün dostu olan bu tiplerle nereye kadar gidilebilir? Bu yüzden, siyasi parti liderlerinin işleri çok zordur. Zira yola çıktıkları arkadaşlarını kendileri belirlemekte ve bunların sorumluluklarını omuzlarında taşımaktadırlar. Dolayısıyla vekil adayı belirlerken kılı kırk yarmak gerekir. Hırsı aklının önünde olanlara dikkat etmeli. Yola çıktıklarını küstürmemeli, onlara karşı her zaman vefalı olmalı; yolda bulduklarıyla yola devam etmemeli. Gerçek dava insanını arayıp bulmalıdır. Alınıp satılamayan (bedeli olmayan) kişi, kendini davasına vakfeden, tabir caizse vakıf şahsiyetler aranıp bulunmalıdır. Bulunan böylesi kişilerin ayağına gidilip, siyasete girmeleri kendilerinden istenmelidir; siyasette ikbal peşinde koşanlara itibar edilmemelidir. Ne demek istediğimizi, siyasi partilerin milletvekili listelerine bakıp bir çırpıda anlayabilirsiniz. Listelerde en dikkat çekici diğer bir husus ise, yığınla FETÖ’cünün, çeşitli partilerin listelerinde arzıendam etmeleridir.",https://www.hurriyet.com.tr/yazarlar/fuat-bol/vekil-vekalet-siyaset-ve-millet-42257061
Fuat Bol,Her geceyi Kadir bilmeli,"Nisan 17, 2023 06:29","Tıpkı, benzersiz bir ibadet addedilen ve; ‘...Oruç benim içindir, mükafatını da ben vereceğim’ buyurulan Ramazan gibi; Kadir gecesindeki hayır, bereket ve ihsanların çokluğu da (misilsizliği) cenab-ı Hakk’a aittir; kadrinin ölçüsünü ancak o bilir, o takdir eder, mükâfatını o verir. Zira dünyanın zulmeti, bu gecenin (Kadir) nuruyla (Kuran-ı kerimin bu gece inmesiyle) aydınlanmıştır. Ezelde takdir edilen ve birbirlerinin özlem ve hasretiyle yanıp tutuşan iki Nur (zinnureyn) (Sevgili Peygamberimiz (aleyhisselam) ve Kuran-ı Kerim), bu gecede kavuşmuş; zifiri karanlıkta kalan ve susuzluktan şerhe şerha olan âlem nura ve suya gark olmuştur. Allahü teala Fetih Suresi’nde, sevgili Peygamberine şöyle buyurur (mealen): ‘Senin geçmiş ve gelecek günahlarını affetsin diye...’ Müslim’deki bir hadis-i şerifte sevgili Peygamberimiz (aleyhisselam) şöyle buyurur: ‘Kim Kadir Gecesi’ni ayakta geçirirse...’, ‘Kim, iman ederek ve Allahü tealadan umarak, o geceye ulaşırsa, onun geçmiş ve gelecek günahları bağışlanır.’ Böyle bir kişinin de sadece mubah işlerde tasarrufta bulunabileceğini, İbn Arabi hazretleri açıklıyor. Zira kadri ve değeri üstün olan böyle bir insan; Allahü tealanın taşkınlıktan hoşnut olmadığını bilir ve hal ve hareketinde ilahi hududa riayet eder. Allahü tealanın kudretinin tecellilerinden birisi de zıtları bir arada yaratması, bulundurmasıdır. Nitekim ‘Varlıkların en yoksulu, bir muhtaca muhtaç olan kimsedir. Öyleyse, insandan yoksulu yoktur, çünkü Allah’ı, insandan daha iyi bilen kimse yoktur (yoksunluk ve izzet çelişkisi). Bu bilginin sebebi ise, insanın yaratılışındaki toplayıcılık, aklı ve kendisini bilmesidir’ diyor İbn Arabi Hazretleri. Allahü teala Hazret-i Musa’ya indirdiği Tevrat’ta şöyle buyurur: ‘Ey Ademoğlu! Seni kendim için, eşyayı senin için yarattım. Benden dolayı yarattığım şeyi (kendini) eşyaya kurban etme!’ Allahü tealayı bilmek, ona ibadet etmek (onun emirlerini üstün bilip onları yerine getirmek ve onun mahlûkatına şefkatli olmak) ve ona yaklaşmak için yaratılan insanın hali bugün nicedir? Bir kısmı hiç bilmiyor, merak da etmiyor, dolasıyla tanımıyor; diğer bir kısmı ise, biliyor ve tanıyor görünse de, ona, onun bildirdiği yol ve yordamla değil, kendince uydurduğu bir yolla gittiğini iddia ediyor. Sözde inanan da inanmayan da kendisi için yaratılan eşyanın esareti altında kıvranıp duruyor! Üstünler üstünü olarak yaratılan insan, hakikatini unutarak, kendi elleriyle kendine, aşağıların en aşağısında yer buldu ve oraya yerleşti. Sonsuz merhamet sahibi olan Allahü teala, kullarına acıyor ve onları affetmek için Kadir Gecesi gibi emsalsiz fırsatlar veriyor. Ve düşünmeye davet ediyor. Mülk Suresi 3. Ve 4. Ayet-i kerimelerde (mealen): ‘Yedi göğü birbiriyle tam bir uygunluk içinde yaratan O’dur. Rahmanın yaratışında hiçbir uyumsuzluk göremezsin. Gözünü çevir de bir bak; bir bozukluk görebiliyor musun? Sonra gözünü tekrar çevir de bak; (kusur arayan) göz, aradığını bulamadan bitkin olarak sana dönecektir’ buyurulur. İnsan denilen ‘küçük Kâinat’ (Evren), kendini sahipsiz, sorumsuz ve başıboş mu zannediyor? Bilmeliyiz ki, kadir bilmeyenin kadri bilinmez!",https://www.hurriyet.com.tr/yazarlar/fuat-bol/her-geceyi-kadir-bilmeli-42252678
Fuat Bol,Tüm dünyaya karşı bir seçim,"Mayıs 01, 2023 06:29","Sultan Hamid Han, padişahlığının daha ilk yıllarında vuku bulan Osmanlı-Rus Savaşını gerekçe göstererek, Osmanlı Meclis-i Mebusanı’nı kapattı ve çiçeği burnunda olan anayasayı askıya aldı. Aklıevvel paşaların yapmış oldukları anayasaya göre teşkil eden Meclis’te azınlıkların sayısı çoğunluktaydı. Türklerin meclisinde, Türkler azınlıkta kalmıştı. Dizginleri eline alan Sultan, İmparatorluğu, görevde kaldığı müddetçe (33 yıl) yıkılmaktan korumuştur. Sultan’ın karşısında, tıpkı bugünkü gibi dışarıdaki şer güçler, içerideki aveneleri ile el ele vererek birleşmişlerdi. O gün de bugünkü gibi; dindar görüneni, halkçılık taslayanı, komünisti sözde milliyetçisi-gayri millisi, bölücüsü (PKK, YPG, PYD vb.)-cemaat görünümlü terör örgütü (FETÖ) bir olup emperyalizmin safında yer aldılar. Evliya ruhlu Sultan Abdülhamid, isyancılara karşı koymadı (kardeş kanı akmasın istedi -ki, bizim kanaatimize göre yanlış yaptı). Sonunda Sultan’ı tahtından indirdiler. O gün de koro halinde; ‘Abdülhamid gitsin de ne olursa olsun!’ diyorlardı. İşbaşına gelen İttihat Terakki sergerdeleri, yalnızca on yıl içinde, koca İmparatorluğu paramparça ettiler. Zamanında devlet başa denilmedi, denilemedi ve kuzgun leşe geldi! Mümin aynı delikten iki kez ısırılmaz. Bu devlet sokakta bulunmadı. Her karış toprağı şehit kanıyla yoğrularak yurt yapıldı. Malum, kaleler içinden fethedilir. Düşman ne kadar güçlü olursa olsun, içeriden yardımcı bulamazsa, emellerine kavuşamaz. Dün, kendi devletine ve milletine ihanet edenleri buldu ve başardı. Bugün de tıpkı FETÖ’nün yaptığı ve yapmakta olduğu gibi içimizdeki şaşkınları, çapsızları, gafilleri, ahmakları ve hainleri devşirip ülkemizi bölmek istiyorlar. Büyük Şeytan (ABD) güneyde, burnumuzun dibinde, yeni bir terör devleti (sözde Kürt devletçiğini, gerçekte ise, 2. İsrail’i) kurmak için yırtınıyor. Her türlü silah ve mühimmatı vererek terör örgütünü kendi bayrağı altında eğitiyor ve savaşa hazırlıyor. Aynı ABD, Türkiye’deki muhalefeti dizayn ediyor. Ne şekilde dizayn ettiğini görmek için, muhalefet partilerinin milletvekili listelerine bakmak kâfidir. Kasetle gelen Kılıçdaroğlu, kendisini getirenlere borcunu, bölücülerle ve FETÖ’yle iş tutarak ödüyor. Dünkü zihniyetin aynısı, bugün de “Erdoğan gitsin de ne olursa olsun” diyorlar. Erdoğan giderse ne olacağını ben size söyleyeyim: Tüm yatırımlar duracak, savunma sanayisinin tüm imalatları (savaş uçağı, yolcu uçakları, helikopterler, tank, top, füze, İHA, SİHA, Kızılelma, denizaltı, SİHA Gemisi), doğalgaz ve petrol arama ve bulunanları işletme, nükleer enerji santralları, Mavi Vatan, Libya’daki kazanımlar, Azerbaycan’daki Dağlık Karabağ kazanımları, Orta Asya Türk Cumhuriyetleri ile kurulan ortaklıklar, Suriye’deki sınır güvenliğimiz... Bunların hepsine dur denilecek! Bağımsızlık yolunda ilerleyen Türkiye’nin önü kesilecek. Eli kolu bağlı, IMF’e borçlu, dışarıdan emir alan ve yeniden ABD’ye ‘uydu’ haline getirilen bir Türkiye yapılmak isteniyor. Altını bir kez daha çizip haykıralım ki; kuzgun leşe gelmeden, devlet başa!",https://www.hurriyet.com.tr/yazarlar/fuat-bol/tum-dunyaya-karsi-bir-secim-42259733
Fuat Bol,Stratejik derinlik neymiş?,"Nisan 19, 2023 06:29","Zira ömürleri boyu CHP’de siyaset yapanlar, dönüştürülmüş CHP’de kendilerine yer bulamadıkları gibi, bu haliyle de partilerini tanıyamadıklarını söylüyorlar. Millet İttifakı olarak, diğer partilerle ortak liste belirlemesi ise bu denli tanınmazlığa tüy dikti! CHP milletvekili listelerini görenler, seçimlerde eski ve şaibeli AK Partililerle (FETÖ yardakçılarıyla), malum AK Partililerin yarışacağını görürler. Burada olan, CHP’li seçmene oldu. Ya iddia edildiği gibi, gidip ‘tıpış tıpış’ oy kullanacaklar ya da sonradan ellerim kırılsaydı da vermeseydim dememek için sandığın semtine bile uğramayacaklar. Her şeye rağmen, sandığa gidecek bir kısım CHP’li seçmen de oylarını ya Memleket Partisi’ne ya da TİP’e vereceklerdir. Zira aradıkları adayları, bu partilerin listelerinde göreceklerdir. Büyük hayallerle meydan yerine atılan Ali Babacan’ın DEVA Partisi ile Ahmet Davutoğlu’nun Gelecek Partisi, tam da söyledikleri gibi, siyasette stratejik derinliklerini sergiliyorlar! Hem de öylesine derin ki, mahut partilerin liderlerinin listelerde esamisi okunmuyor. Bu liderler, milletin terazisi olan sandıktan neden kaçıyorlar acaba? Hani millet, onları kahir ekseriyetle iktidara taşıyacaktı? Şimdi yüzleri olmadığı için mi milletle yüzleşemiyorlar? Kendileri olmadığı gibi, partilerinin logoları da yok; yalnızca belirledikleri birkaç şaibeli ismi CHP listelerinden göstermişler, o kadar. Yani CHP’ye oy veren halk, bunların adaylarını da seçmiş olacak! Peki, bu partilerin kaç oy alabildikleri bilinebilecek mi? Hayır! Kazanırlarsa, CHP’nin oylarının kendilerine ait olduğunu ileri sürecekler, kaybederlerse, kaybeden CHP olacak! Kendilerini gizlemişler. Kimsenin bilmemesi için... Oysa millet, onların cemaziyel evvellerini biliyor. Davutoğlu ile Babacan, savruldukları yerin gözünde, gelmiş geçmiş en kötü dışişleri bakanı ve Yüce Divan’a gönderilecek kişiler olarak tanımlanıyordu. Tu-kaka edildikleri kapıda ikbal aramalarını kendilerine yakıştırdılar. ‘Sığıntı’ olarak bulundukları yerde de kendilerini, isim ve cisim olarak saklıyorlar. Bundan ala ‘takıye’mi olur? Okyanus ötesi bu taktiği kimden almış olabilirler acaba? Muhalefetin nasıl dizayn edilmesi gerektiğini ABD Başkanı Biden açıklamıştı. Belli ki, bizim muhalefet de ‘ayı’ ile yatağa girmeye hazırlanıyor! Ne diyelim; sonuçlarına katlanır!",https://www.hurriyet.com.tr/yazarlar/fuat-bol/stratejik-derinlik-neymis-42253875
Fuat Bol,Eskiye rağbet olsaydı,"Mayıs 03, 2023 06:29","Günümüz gençliği, ülkemizin hangi badireleri atlatıp, bugünlere nasıl geldiğimizi nereden bilsin? Sittin seneyi aşkın o netameli yılları, kitaplardan veya hatıralardan okuyabilir veya büyüklerden dinleyebilir ve kısmen öğrenebilirler ama yaşamadıkları için, o kaotik günlerin ıstırabını yüreklerinde hissedemezler.  2. Büyük Savaş’tan sonra ülkemiz ABD’nin güdümüne sokuldu. ABD, iktidara gelse de asla muktedir olmayan, olamayan başbakanlarımızla kedinin fareyle oynaması gibi oynadı. Bu hazin durumun tipik örneği, (kendi tabiriyle) altı kere gidip yedi kere gelen Süleyman Demirel’dir. Demirel’in de, diğer başbakanlar gibi, sözde iktidarları ‘iğneli fıçıda’ geçti. Ne vakit yerli ve milli bir karar aldılarsa, ABD’nin hışmına uğradılar. Malum dünyanın 2. büyük taksiminde Türkiye, NATO’ya dahil edildi; yani ABD’nin uydusu yapıldı. Dünyada Sovyet (komünizm) tehdidi vardı ama bu durum Türkiye ve diğer NATO ülkeleri için söz konusu değildi. Tehdit olarak gösterildi lakin ABD ile Sovyetler, kendi nüfuz sahalarında anlaşmışlardı. Sovyetler, NATO üyesi olmayan doğu Avrupa ülkelerini (Polonya, Çekoslovakya, Bulgaristan; Romanya, Doğu Almanya vb.) kendi hegemonyasına aldı. Zira bunların hiçbirisi NATO ülkesi değildi. ABD, sürekli olarak, Sovyetleri Türkiye için ‘öcü’ olarak gösterdi. Ülkenin her tarafında Komünizmle Mücadele Dernekleri kuruldu. (F. Gülen de bu derneklerden ülkenin başına bela edildi!)  3. Cumhurbaşkanı Celal Bayar’ın; ‘Bu kış komünizm gelecek!’ sözü hâlâ hafızalardadır. ABD ve onun içimizdeki vesayet odakları (sivil ve asker), sürekli olarak, komünizm tehdidiyle veremi göstererek milletimizi sıtmaya razı ettiler. Bu sıtma hastalığı, bulaşıcılığının yanında, ‘kinin’siz (sıtma ilacı) olup, ölümcüldü! Süleyman Demirel yırtınıyor: ‘Bu ülkede her gün binlerce çocuk doğuyor. Bunlara iş ve aş lazım. Bütçe sürekli açık veriyor. Delik kocaman, yama küçücük. Tek seçeneğiniz, dışarıdan borç para bulmak. Bunu bulamıyorsunuz. ABD, kendisi vermiyor ve diğer ülkelere de verdirmiyor. Dışişleri Bakanımı (İhsan Sabri Çağlayangil) İsviçre’ye yolladım; borç istedik, vermediler. Merkez Bankamızdaki altınları rehin verelim dedik, bunu bile kabul etmediler!’ Sonrası malum, IMF’ye mahkûm ettiler. Bir borç bitmeden diğerini aldılar ve ülke, borçların faizini bile ödeyemeyecek duruma düşürüldü. Bilindiği üzere; IMF’nin borç vermesi, emir vermesi ve ülkeyi yönetmesi anlamına gelmektedir. Kemal Kılıçdaroğlu da derin bir gaflet içinde; kendisi seçilirse, ‘300 milyar dolar borç alabileceğinin’ propagandasını yapıyor. Borcun, ne karşılığında verilebileceğini söylemiyor. Tıpkı HDP’nin kendisini desteklemesi karşılığında verdiği ödünleri söylemediği gibi... AK Parti’den önce, bu zihniyetin yönettiği ülke ekonomisi iflas etmişti. Bankaların içleri boşaltılmak suretiyle batırılmış (22 banka), gecelik repo faizleri 7.500’lere çıkmıştı. Erdoğan’ın yönetimindeki AK Parti iktidarları, IMF’e olan 23.5 milyar dolar borcu geri ödedi ve IMF’den bir daha borç almadı; emir de almadı. O günlerde, döviz yokluğundan, dış temsilciliklerimizdeki memurlarımızın maaşlarını bile ödeyemiyorduk. Erbakan Hoca’nın tabiriyle; ‘Değil yeni yol yapmak, asfalt yolların patlağını bile tamir edemiyorduk!’ O günlerden, bir de bu günlere bakın; bu ülke nereden alındı, nerelere getirildi! Kendi savaş uçağımızı, kendi tankımızı, kendi helikopterimizi, kendi otomobilimizi, kendi uydumuzu, kendi SİHA gemimizi, kendi SİHA’larımızı, kendi Kızılelma’mızı üretir ve satar hale geldik. Dahası; kendi doğalgazımızı bulup ev ve işyerlerimize getirdik. İktidar tüm bu hamleleri yaparken tam bağımsızlığa yelken açıyor; muhalefetse ülkemizi ABD’nin ve yandaşlarının uydusu yapmak için çırpınıyor.",https://www.hurriyet.com.tr/yazarlar/fuat-bol/eskiye-ragbet-olsaydi-42260810
Fuat Bol,Hüzünlü Bayram,"Nisan 22, 2023 06:29","Zira gün geçtikçe, her türlü olumsuzluklar (kıtlık, ahlaksızlık, doğal felaketler, güvensizlik (terör), huzursuzluk, kaos, salgınlar vb.) artarak devam edecektir. İnsanlık tarihi boyunca, en büyük sıkıntıyı sevgili Peygamberimiz çekmiştir. Müşrikler (en yakınları da olsa, kendisine ve tebliğ ettiği dine inanmayanlar) tarafından her türlü baskı, dayatma ve zulme maruz bırakılmıştır. Bir avuç ashabıyla müşriklerin boykotuna muhatap olmuştu. Bu durum yetmemiş gibi hakkında ölüm fermanı çıkardılar; o da imanı ve umudu dışında her şeyini bırakarak, doğup büyüdüğü yurdu terk etmek zorunda kalmıştı (Hicret). Hicri 10 yılında (M.519), beşer planında amcası Ebu Talib’i, biricik eşi, annemiz Hazreti Hatice’yi, büyük oğlu Kasım’ı ve ardından küçük oğlu Abdullah’ı kaybeder. Müşriklerin boykotu da bu yıl uygulamaya koyulur. Yürekleri dağlayan bu denli acıların yaşandığı yıl, İslam tarihinde ‘Senetül-hüzün’ (hüzün yılı) diye anılır. Geçirmekte olduğumuz bu son yıllarımız da hüzünle dolu. Pandemi, yangınlar, seller, art arda depremler, maruz bırakıldığımız ambargolar, enflasyon ve en son yaşadığımız ‘asrın felaketi’ olan, 11 ilimizdeki şiddetli depremler yüreklerimizi dağladı. İşte bu denli kederli günlerimizde bir Ramazan-ı Şerif Bayramı’nı da ‘Hüzünlü Bayram’ olarak idrak ediyoruz. Bundan dolayıdır ki ramazanın feyz ve bereketlerinin ruhumuza yansıması da ister istemez buruk bir sevinçle oluyor. İnançlıyız ve umutluyuz. Bu yüzden ne kadar şükretsek azdır. ‘Bu da geçer ya hu!’ diyerek, yarınlarımıza imanla ve umutla bakıyor ve Rabbimizin buyurduğu gibi, ‘Her güçlükten sonra bir kolaylık vardır’ diyoruz. Asıl önemli olan; insanlığımızın idrakinde olarak, gereğini yapmaktır. O da, Allah’ın bize bahşetmiş olduğu, sayısız nimetlerin kadir ve kıymetini bilmektir. Üzerimizdeki bütün bu nimetleri, sahibinin (nimetleri verenin) arzusu istikametinde kullanmaktır. Nitekim nimetlerin kıymeti bilinince, artacağını, bilinmeyip nankörlük edilince de elimizden alınıp şiddetli azaplara uğrayacağımızı bilmeliyiz. Zira ‘Kuluna zulmetmez Hüdası... Kulun çektiği kendi cezası’dır. Şu halde yapmamız gereken; her daim açık olan tövbe kapılarından içeri girmek ve Yaradanımızın af ve merhametini dilemektir. Her gecenin bir sabahı olduğunu bilelim, yeter ki o sabaha arınmış ve boynu bükük olarak ulaşalım. Hayırlı Bayramlar...",https://www.hurriyet.com.tr/yazarlar/fuat-bol/huzunlu-bayram-42255308
Fuat Bol,Gözleri var görmezler,"Nisan 05, 2023 06:29","Normalde, siyasi partiler birbirleriyle hizmet yarışında olmalıdırlar. Birinin yaptığını, diğerinin az görmesi, daha çoğunu ve daha iyilerini kendilerinin yapacağını vurgulamaları gerekir. Bizde ise, CHP muhalefeti yüzünden tam tersi yapılıyor; kendileri en ufak bir hizmet üretmedikleri gibi, yapılan tüm hizmetleri görmezden gelip inkâr etmeleri yetmiyor, üstüne üstlük, bir de, yapanları suçluyorlar. Bu durumun tipik örneklerini, Türkiye’nin ilk yerli elektrikli otomobili olan Togg’da, yerli ve milli tankta, İHA’larda, SİHA’larda, uçaklarda, füzelerde, akıllı mühimmatlarda, Karadeniz Sakarya Havzası’nda keşfedilen doğalgaz rezervlerinde, Marmaray’da, Avrasya’da, Yavuz Sultan Selim Köprüsü’nde, İstanbul Havalimanı’nda vb. gördük ve görmeye devam ediyoruz. Türkiye, siyasi iradenin tam desteğiyle, varını-yoğunu ortaya koyarak, ülkemizin en önemli kurum ve kuruluşlarından beş tanesi bir araya getirilerek yerli ve milli otomobil üretimine girişti. Hummalı bir çalışmanın sonucunda, Türkiye’nin yüz akı olan elektrikli otomobil Togg’un, banttan indirilerek seri üretimine başlandı. Şimdi de siparişleri alındı. Mart-nisan itibarıyla, yollarımızda binlercesini göreceğimiz otomobil, görkemli bir açılışla tanıtıldı. İlk yerli elektrikli otomobilin tanıtımını Sayın Erdoğan yaptı diye, muhalefet önce görmezden geldi; akabinde de inkâr cihetine giderek, ‘Tanıtımı yapılan otomobilin sadece bir adet olduğunu ve onun da İtalya’da üretilmiş olduğunu’ ileri sürdü. Sipariş sağanağını görünce de, ‘Bunun hepsi, yüzde 100 yerli değil’ deyip ufunetlerini kustular. (Ali Babacan) Dünya üzerinde veresiye yalan söyleyen ve yalanı ortaya çıkınca de yüzü kızarmayan ve de asla özür dilemeyen muhalefeti ancak bizde görürsünüz. Aynı yalanı bu kez Karadeniz’de, Sakarya Havza’sında keşfedilen doğalgaz rezervleri için, utanmadan dillendirdiler. Mevcut iktidar, yerli otomobil ile doğalgaz keşiflerini, seçim öncesinde milleti aldatmak için söylüyormuş. Koskoca partilerin Grup başkan vekilleri sıkılmadan, fütursuzca bu iddiaları ileri sürebiliyor ve akıllarınca politika yaptıklarını sanıyorlar. Yahu! Bu iletişim çağında, yalancının mumu yatsıda değil, söylendiğinin hemen akabinde sönüyor. Bu acınacak hallerini görmelerine rağmen, ısrarla yalanlarını sürdürmelerine ne demeli? Doğrusu, bunların bu hallerine hiç şaşırmıyoruz. Zira bunların, yapılanlara hayalleri bile erişmiyor. Maalesef Sanayi Devrimi’ni es geçen Türk toplumunda insanımız, adeta bir elmanın yarısı gibi ortadan ikiye bölündü. Bunlardan bir kısmı, Batı’ya körü körüne teslim olmuş ve Türk insanının bir şey yapamayacağına inandırılmıştır. Bunlara göre, Türkiye’nin bir şey üretmesine gerek yok, ne lazımsa Batı bize verir. Bunların yegâne özelliği, derin bir aşağılık kompleksi içinde debelenip durmalarıdır. Bu zihniyetin gözleri var ama görmez. Nitekim günümüz Türkiye’sinde dünya çapında yapılan ve yapılmakta olan hamleleri görmüyorlar, görmek istemiyorlar. Daha açık ifadesiyle, gördüklerine inanmıyorlar. Yakında Togg’a binip seyahat edecek, Sakarya Havzası’ndan gelen gazı evlerinde yakacak ama yine de bunları Türk insanın yaptığına inanmayacaklardır. Ama onlar, görseler de, görmeseler de, görmezden gelseler de ’21. Asır Türk asrı olacaktır’. Türkiye’nin yükselişinin önünü ne kendileri ve ne de dışarıdaki ağababaları kesemeyecektir.",https://www.hurriyet.com.tr/yazarlar/fuat-bol/gozleri-var-gormezler-42245929
Fuat Bol,Hayırsız mirasyediler,"Nisan 12, 2023 06:29","Bugün aynı adlandırmayı kimlere yapacağımızı şaşırmış durumdayız. Zira dün ak dediğine bugün kara diyen, dün yücelttiklerini bugün yerin dibine batıran, dün düşman belleyip, bellettikleriyle bugün sarmaş dolaş olan yığınla insanın karşısında ne diyeceğimizi, doğrusu biz de bilemez olduk! Ahmet Davutoğlu, Ali Babacan, Temel Karamollaoğlu ve Ahmet Özal, liderlerinin veya babalarının sayesinde ikbal sahibi oldular. Bu kişilerin murisleri olan Erdoğan, Erbakan ve Turgut Özal’ın ömürleri CHP zihniyeti ile mücadeleyle geçti. Bu kişiler de daha düne kadar, kendilerini, aynı zihniyetin karşısına dikilmiş cengâverler olarak tanıttılar. Milletimiz de kendilerini böyle tanıdı. Öyle tanıdığı için de oy verip baş tacı yaptı. Bugünkü savruldukları yere bakınca, hemen hepsinin birer hayırsız mirasyedi olduklarını görüyoruz. Karamollaoğlu ile Özal, biri merhum liderine, bir diğeri de merhum babasına mezarda adeta ‘kan terletiyorlar’! Liderlerinin veya babalarının bir ömür boyu mücadele ettiği CHP’yi iktidara taşımak ve onun liderini cumhurbaşkanı yapabilmek için yırtınıyorlar. Sinek ufak da olsa mide bulandırır kabilinden, şu Ahmet Özal’a bakar mısınız? Kurduğu partiyle yüzde 25 oy alacağını iddia edebiliyor lakin cumhurbaşkanlığı adaylığı için ancak 1300 oy toplayabildi. Toplayabildiği 1300 oyla da, boyuna posuna bakmadan ve de utanıp arlanmadan Kemal Kılıçdaroğlu’nu destekleyeciğini ilan edebiliyor. Her tarafı destek olsa, ne yazar demeyin; savrulduğu yere ve babaya ihanet edercesine söylediği şu lafa bakar mısınız: ‘Babam, Kılıçdaroğlu’nu severdi!’ İnsan ister istemez merak ediyor; bayram değil seyran değil, Ahmet Özal, Kılıçdaroğlu’nu niçin ‘öptü’? Neden kendisine bu güzellemeleri yaptı? ABD Büyükelçisinden aldığı bir ‘sırrı’ mı kendisine verdi? Gerçi ABD Başkanı, Türkiye muhalefetine ‘sır’ yerine, alenen destek vereceklerini söylemişti! Kasetle işbaşına gelmiş olan Kılıçdaroğlu’na, bol keseden dağıtmış olduğu bu ulufelerin (sınırsız maddi vaat ve makamların) bedellerinin nasıl ödetileceğini bildiğini sanmıyoruz. Diğer bir hayırsız mirasyedi de Karamollaoğlu olup o da, merhum Erbakan’ı mezarında rahat bırakmıyor. Zira Erbakan’ın tüm hayallerini Sayın Erdoğan gerçekleştirdi. Bu zevatın niyetleri bozuk değilse ve davalarının sahipleri iseler, Erdoğan’a teşekkür etmeliler. Oysaki bunların niyeti üzüm yemek değil, bağcıyı dövmek! Peşinden gittikleri Kılıçdaroğlu’nun aile kökenleri Horasan’a uzanıyordu ve (Şeceresi ve Osmanlı devlet kaydı olamasa da) peygamber soyundan geliyordu! Öyle ya, yalandan kim ölmüştü ki? Ayrıca, yandaşları, onun ‘Kuran’ı, içindeki ayetlerle birlikte ezbere bildiğini, (Kuran’ın içinde ayetten başka şeyler var da biz mi bilmiyoruz?) ileri sürüyor. Kılıçdaroğlu da meydanı boş bulunca, Ayet-i Kerime mealini, Erbakan’ın sözü diye dillendirecek ve başta Karamollaoğlu olmak üzere, salondaki tüm Saadet Partililerden alkışı hak edecekti! Tencere yuvarlanmış, kapağını bulmuştu ancak o ‘sakal’ var ya, hani kuşu kandıran dervişin cübbesini andıran o ‘sakal’, sahibine hiç yakışmıyor! Milletimiz 14 Mayıs 1950’de CHP’nin maskesini yırtmıştı; 14 Mayıs 2023’te de, hepsinin maskelerini yırtmış olacak!",https://www.hurriyet.com.tr/yazarlar/fuat-bol/hayirsiz-mirasyediler-42249880
Fuat Bol,Karamollaoğlu ne ile görevli,"Mart 29, 2023 06:29","Beyefendinin belediye başkanı olduğu zamanda, Sivas’taki Madımak Oteli’nde 35 kişi yakılarak öldürülmüştü. Ölenler sol kesimdendi, Beyefendi ise, sağın temsilcisi olarak başkanlık makamındaydı. Bu yüzden; şimdi aralarında bulunmaktan büyük haz duyduğu solcuların hedefi olmuş ve adeta tu-kaka edilmişti. Ve hatta mahut kesim tarafından ‘katil’ diye yaftalanmıştı. Aradan 30 yıl geçti; artık ne değiştiyse ‘katil’ ilan edilen bu adam, aynı çevreler tarafından ‘bilge insan’ diye anılır oldu! Malum solun gözünde tüm sağdakiler limon hüviyetindedir; sıkıp suyunu çıkarırlar, sonra da posasını kaldırıp atarlar. Ama Karamollaoğlu’nun sağda olup olmadığını, daha açık ifadesiyle siyasi yelpazenin neresinde durduğunu belli ki kendisi de bilmiyor! Yüzde 50 artı 1’in özelliği sebebiyle kıymete binen ‘küsurat’ partisiyle kendini nimetten saydı ve bunu, solun hizmetine sunmak için gecesini gündüzüne kattı. Terör örgütünün uzantısı partiyle iş tutan CHP liderini cumhurbaşkanı yapmak için âdeta çırpınıyor. Halbuki Erdoğan, onun eski liderinin (Erbakan) hayallerini bir bir gerçekleştiren yegâne liderdi. Eğer Erbakan’ın ideallerinde samimi iseler, Erdoğan’a bir ömür boyu medyun-u şükranda bulunmaları gerekirdi. Nerdeee? Erdoğan’a teşekkür etmek şöyle dursun, Erdoğan’ın karşısına dikilen, emperyalizmin organize ettiği cephede yer almayı maharet bildiler. Erbakan’ın hayalinde Ayasofya’yı ibadete açmak vardı, Erdoğan bunu gerçekleştirdi. Bu kişiler, bu inançlarında samimi iseler, Ayasofya’nın ibadete açılması yalanına canlarını vermeleri gerekirdi, değil ki gerçeğine! Böyle yapmalarını beklerken bir de ne görelim? Ayasofya’nın camiye dönüştürülmesinden rahatsızlık duyan tuhaf bir halleri var! Karamollaoğlu, Ayasofya ile ilgili, geçenlerde öyle bir laf etti ki karadan da kara olup zifiri karanlığını açığa çıkardı. Neymiş efendim; Ayasofya çok büyükmüş, bir kısmı turistlerin ziyaretine açılabilirmiş. Bir kez olsun, merak edip Ayasofya’ya gitseydi, böylesine absürt bir lafı etmezdi. Zira Ayasofya her gün yerli ve yabancı binlerce turist tarafından, zaten ziyaret edilmektedir. Bir tarafını, bir kesime açmak ne demek? Ayasofya’nın her tarafı, her kesime açık. ‘Sirkatin söyleten’ bu açıklamasıyla belli ki Ayasofya’ya gitmemiş bile! İşte bunların Ayasofya aşkı bu kadar! Orasının ibadete açılmasındaki samimiyetleri de bu kadarmış. On yıllar boyu ‘Zincirler kırılsın! Ayasofya açılsın!’ diyeceksin. Bu uğurda mitingler düzenleyeceksin. Açılınca da, gitmeyeceksin! İnsan, turist olarak gidip o manzarayı görür ve böyle bir lafı etme rezilliğini yaşamaz. İşte CHP saflarında, kendilerine ikbal arayanların dava adamlıkları bu kadardır. Milletimizin şafağı, bunların gerçek yüzlerini gördüğü gün sökecektir! Ve o vakit, yarından da yakındır!",https://www.hurriyet.com.tr/yazarlar/fuat-bol/karamollaoglu-ne-ile-gorevli-42241905
Fuat Bol,Millete inat adaylar,"Nisan 15, 2023 06:29","Kibir, benlik (enaniyet), büyüklük taslamak her iyiliğe, her ne çeşit iyilik varsa hepsine manidir. Kibir, ahlaki zafiyetlerin içindekilerin en kötüsüdür. Ve maalesef bu hastalık, en çok da siyaset sahnesinde görülmektedir. Zira orası, kelimenin tam anlamıyla ‘ölüm’ arenasıdır. Baba oğlu, evlat babayı, gözlerini kırpmadan öldürürler de gözleri hiçbir şeyi görmez. Birebir yaşadığım için yakından biliyorum. Seçilmeden önceki milletvekili adayı hali ile seçildikten sonraki milletvekili halini görseniz şaşarsınız. Seçildikten sonra, çoğu milletvekilinin ayakları yerden kesilir, havada yürüyorlar zannedersiniz. Hele bir de; partinin veya partileri adına Meclis’in yönetiminde görev almışlarsa havada yürümek yerine uçuyorlardır. Artık onları tutabilene aşk olsun! Sözümüz, elbette kendini bilenler için değildir. Kibir hastalığı, aşağıdan yukarıya doğru katlanarak büyür ve en tepedeki liderde en tehlikeli hale dönüşür. Bu tip liderlerde, en yakınlarını bile görememe körlüğü oluşur (lider körlüğü). Benliğini, kibir (enaniyet) kaplayan lider, ‘Ben yaptım, oldu!’ der. Oysa olan sadece oldu gibi gözükenden ibarettir ve hak ve hakikat namına bir şey olduğu yoktur. Liderlerin evlatlarını seçme şansları yoktur lakin kadrolarını seçmek ve onların sorumluluğunu taşımak mevkiindedirler. Lidere endeksli bir siyasi partiler kanunumuz var. Bundan dolayı da ‘siyasette lider oligarşisi’ yaşanmaktadır. Lider, partiyi A’dan Z’ye kadar kurşun askerlerden dizayn ediyor. Artık o lider, kaç seçim kaybederse kaybetsin, partideki liderlik koltuğundan olmuyor. Bu durumun tipik örneği ana muhalefet partisi CHP ve onun genel başkanı olan Kemal Kılıçdaroğlu’dur. Seçim kaybettikçe koltuğunu sağlamlaştırdı. Böylesine bir güce sahip olan liderler de partilerini istedikleri gibi dönüştürebiliyorlar. Bu durumun da tipik örneği, yine aynı parti yani CHP ve onun başındaki Kılıçdaroğlu’dur. Devletin kurucusu olduğunu iddia eden bu parti gitti, devleti ve Cumhuriyet’i yıkmak isteyenlerin yörüngesine girdi. Daha açık ifadesiyle Okyanus ötesinin yörüngesine... Partiyi de, bilinen CHP şirazesinden çıkarıp anlaşılmaz (bulamaç) hale getirdi. CHP’deki bu denli lider tahakkümü, diğer ittifak ortaklarına da sirayet etti. CHP’nin olsun, İYİ Parti’nin olsun, diğer ‘küsurat’ partilerinin olsun, çıkardıkları adaylara bakın; büyük çoğunluğunun millete rağmen, millete inat ve hatta partilerine inat olduklarını görürsünüz. FETÖ’ye methiye düzenleri ve FETÖ’nün emrinde siyaset yapanları, bölücü örgüt yardakçılarını, şehit yakınına ‘sinkaf’lı küfredenleri ve hatta bizzat kendilerine küfredenleri bile liste başlarına veya kazanacak yerlere yerleştirdiler. Onca aykırı vekil adaylarına, partilerin içinden çıkan birkaç itiraz dışında kimseden itiraz çıkmadı, bu partiler kanunu olduğu müddetçe de çıkamaz. Dedik ya lider tahakkümü var. Bu kafadaki liderlere göre, kendileri ne yaparsa yapsınlar, ‘tıpış tıpış’ gidilip oy verilecektir. Kazın ayağının öyle olup olmadığını 14 Mayıs’ta göreceğiz! Hatta daha şimdiden görmeye başladık bile; son anketlere göre İYİ Parti ve CHP erirken, Muharrem İnce’nin Memleket Partisi, beklenmedik şekilde büyüyor! Eden kendine eder ve kişinin kendine ettiğini kimse ona edemez!",https://www.hurriyet.com.tr/yazarlar/fuat-bol/millete-inat-adaylar-42251689
Fuat Bol,İyi ki Başkanlık Sistemi var,"Nisan 01, 2023 06:29","Bu makaleyi 1999 Marmara depremini Sakarya’da yaşamış eski bir depremzede olarak kaleme alıyorum. Gölcük merkezli depremin şiddeti 7.4 olmuştu; Sakarya, Kocaeli, Yalova, Düzce ve kısmen İstanbul etkilenmişti. Adapazarı (Sakarya’nın merkez ilçesi), konum olarak altı sıvılaşmış bir zemin üzerinde kurulmuştu. Şehirdeki birçok bina, depreme dayanıklı olarak yapılmamıştı. Binalar sağlam yapılsa bile, zemin balçık olduğundan, bu tip binaların yekpare olarak yana devrildiğine şahit olmuştuk. Binaların üstü kadar zeminlerinin de, en az bir o kadar önemli olduğunu bilsek bile gereğini yapmıyorduk. Sakarya Büyükşehir Belediye Başkanı, kadim dostum merhum Aziz Duran’dı. Aziz Bey, konu ile ilgili birçok biliminsanını davet etti, onları dinledi ve konferanslar verdirdi. Sonunda radikal bir karar alarak, şehrin dağların eteklerine taşınmasına önayak oldu. Eski şehrin merkezindeki TZDK arazini (şehirde rantı en yüksek olan yer) yeşil alan olarak tahsis etti. Aynı yer, bugün ‘Aziz Duran Parkı’ olarak, halkın hizmetindedir. Merhumun bu denli duyarlılığı, yeni başkan Ekrem Yüce tarafından unutulmadı ve bir kadirşinaslık olarak ismi o parka verildi. Adapazarı’nın merkezindeki eski yapılar, üstelik deprem geçirmiş, metal yorgunu binalar ya kentsel dönüşüme tabi tutulmalı ya da güçlendirilmelidir. Adapazarı’nı örnek olarak yazdık; başta İstanbul olmak üzere, fay hatlarındaki tüm şehirlerimizde, deprem seferberliği başlatmalıyız. Yatırımda, hizmette birinci önceliğimiz, konutlarımızı depreme dayanıklı hale getirmek olmalıdır. İnanın, bahse konu olan, yurt çapındaki bu denli köklü değişim ve dönüşümü Parlamenter Sistem’de yapamazdık. Nitekim ufak bir örneğini bile yapamadık. Parlamenter Sistem’le, Gölcük merkezli depremin altında kaldık. Devlet (Cumhurbaşkanı ve Başbakan) değil fiilen ulaşmak, telefonla bile deprem merkezine ancak 48 saat sonra ulaşabilmişti. Birileri son yirmi yıllık AK Parti iktidarını suçluyor ama insafla düşünecek olursak; depremlerde vatandaşa anında yardımları ve deprem bölgelerini ayağa kaldırmayı bu iktidar döneminde gördük. Ayrıca depreme dayanıklı bina konusunda ne yapıldıysa bu iktidar döneminde yapıldı. Sadece TOKİ 1.5 milyon konut üretti. Depreme uygun kanuni mevzuat, yine bu aşamada yürürlüğe girdi. Yeterli mi? Elbette değil. Türkiye’deki bu denli köklü bir değişim ve dönüşüm için, Başkanlık Sistemi iyi bir fırsattır. Zira Başkanlık Sistemi’nin, karar alma ve alınan kararları süratle uygulama (bürokrasiye boğulup zaman kaybetmeden) özelliği, Parlamenter Sistem’de yoktur. Hele de, Parlamenter Sistem’deki koalisyon hükümetlerinde, işin sahibi belli değildir. Başkanlık Sistemi’nde, depremzedelerin evleri “1”, bilemediniz “1.5” yılda yapılıp teslim ediliyor. Parlamenter Sistem’deki hükümetlerin ömürleri, bu kadar bile sürmüyordu. Vatandaş, kendi derdiyle baş başa bırakılıyordu. Oysa Türkiye’mizin, kaybedecek bir saniye bile vakti yoktur! Kahramanmaraş merkezli depremden sonra, ülkemizin diğer bölgelerinde de, hiç kimse evinde rahat uyuyamıyor. Önemli işlerde, en önemlisinden başlamak gerek (Ehemmi mühime tercih etmek). Deprem, bizim, en öncelikli hayat memat meselemizdir.",https://www.hurriyet.com.tr/yazarlar/fuat-bol/iyi-ki-baskanlik-sistemi-var-42243852
Fuat Bol,Bunları da mı görecektik,"Nisan 10, 2023 06:29","Siyasi parti liderlerine verilen ya da kendiliklerinden edindikleri rollere bakınca, tam bir maskeli balo oynandığı kesin! Malum 14 Mayıs 2023 seçimleri, Türkiye için bir dönüm noktası ve bundan dolayı da bir beka seçimi. Başta ABD olmak üzere tüm emperyalist ülkelerin gözleri, pardon, ‘karanlık elleri’ Türkiye’de yapılacak cumhurbaşkanlığı ve milletvekilliği seçimlerinde. ABD Başkanı (bunak) Biden’ın; ‘Erdoğan’a bedel ödetmeliyiz. Muhalefeti desteklemeliyiz’ demesi, gerçeği tüm hakikati ile gözler önüne sermiyor mu? Bu sözlerle ABD diyor ki, Erdoğan yüzünden Türkiye elimizden çıktı; bağımsızlık yönünde hızla yol alıyor; bir beş sene daha böyle giderse, Türkiye’yi biz dahil kimse tutamaz; ne yapıp edip Erdoğan’ın önü kesilmelidir. Kurdurulan 7’li masada dağıtılan rollere bakar mısınız? Saadet Partisi’ne, Kemal Kılıçdaroğlu’nu ‘mücahit’ belletme; ayakkabılarıyla seccadeye basan fotoğraf verse de bu durumun karşı tarafın bir oyunu olduğunu gösterme görevi verilmiş. Kılıçdaroğlu’nu, sözde dindarlara ‘kanka’ gösterebilmek için, onu, oruç tutmasa da iftarlarına davet ediyor; birlikte oruç açıyor (nasıl oluyorsa?) ve onu kürsüye davet edip, sözde, ayetli-hadisli konuşturuyorlar. O da kürsüye çıkıp; “Erbakan’ın dediği gibi, ‘Hak geldi, batıl zail olacak’” vurgusuyla, başta Karamollaoğlu olmak üzere tüm Saadet Partililerin alkışlarını topladı. Kılıçdaroğlu’nun, Erbakan’ın sözü dediği ifade, gerçekte, İsra Suresi’nin 81. ayeti kerimesinin mealiydi. Necip Fazıl üstat için, ‘Şair miydi?’ diyen Kılıçdaroğlu’ndan, bu denli gaf beklemekten daha doğal ne olabilirdi? İşin asıl tuhaf yönü ise, bu gaf üzerine, Karamollaoğlu ve avenelerinin coşkulu alkışlamalarıydı. Kılıçdaroğlu ‘Hak gelecek’ derken, onun kastettiği ve üzerine iman ettiği, CHP’nin altı okundan başkası değildi. Kılıçdaroğlu’nun ‘Milli Görüş’ü kastetmediği apaçık ortada iken, Karamollaoğlu ve avenelerine ne oluyordu? Alkışladıklarına göre, onlar da mı ‘6 ok’u hak bellemişti? CHP’nin amentüsü altı ok olduğuna göre, gelmesi için envai çeşit kumpaslar kurulan ve gelmesi beklenen odur. Karamollaoğlu, yoksa beğenmediği ve eksik bulduğu Ayasofya açılışını; caminin bir kısmını iptal edip, yeniden, müze olarak, Kılıçdaroğlu’na açtırmayı mı düşünüyor? Karamollaoğlu, CHP’li Kaboğlu’nun, değil yalnızca Ayasofya’yı, Sultanahmet Camisi’ni de müzeye çevirmek istediklerini bilmiyor mu? Peşinde olduğunu iddia ettikleri Necmettin Erbakan, bir ömür boyu CHP’nin dine ve dindarlara zulümlerini anlatmadı mı? Camileri ve vakıf mallarını nasıl yıktığını ve sattığını haykırmadı mı? Karamollaoğlu, Kılıçdaroğlu’na (Erbakan’ın ifadesiyle, şerre) payanda olarak, Erbakan’a kabrinde bile huzur vermiyor. Hayırsız evlat icraatlarıyla mirasyediliğe soyunuyor ama bu necip millet, hakkını, ona ve diğer hayırsız evlatların hiçbirisine yedirmeyecektir. Zira kişi, sevdiği ile beraberdir; Karamollaoğlu, Kılıçdaroğlu ile beraber olabilir. Ama alnı secdeye gelen hiçbir kimse, seccadeye ayakkabıyla basanla bir ve beraber olmak istemez!",https://www.hurriyet.com.tr/yazarlar/fuat-bol/bunlari-da-mi-gorecektik-42248641
Fuat Bol,Kılıçdaroğlu çıkmaz sokakta,"Nisan 03, 2023 06:29","Hırsı, aklını öylesine örtmüş ki, dümen suyuna girdiği HDP’nin ‘bölücü’ seçim bildirgesi ile ortak hareket edeceklerini söyleyebiliyor. Bu devlet, milli ve üniter yapı üzerine kuruldu. Kılıçdaroğlu, bir yandan kurucu irade olduklarını iddia ederken, diğer yandan da milli ve üniter yapıyı yıkmak isteyen HDP’nin değirmenine su taşıyor. Kurucu irade mensuplarını partiden attıktan sonra, meydan, tek başına ona kaldı ve tarihi CHP, artık onun için dikensiz gül bahçesi oldu. Artık, arzu ettiği şekilde, partiyi ABD’nin (emperyalizmin) güdümüne sokabilir ve HDP ile birlikte asıl ortaklar olarak, (7’li masanın diğerleri, elleri mahkûm ‘teferruat’tan ibarettirler!) ülkeyi bölünmenin eşiğine getirmekte bir beis görmeyebilir! Sevr şartlarını hortlatan ABD’nin bu talepleri ile HDP’nin seçim bildirgesinde yer alan hususlar birebir örtüşüyor. CHP, bu zehirli aşın ateşini körüklerken, başta İYİ Parti olmak üzere diğer küsurat partiler de bu aşa tuz-biber oluyor. ABD, Türkiye’nin Suriye’den çekilmesini ve orada müstakil bir Kürt (terör) devleti kurdurmak istiyor. Aynı ABD, Türkiye’nin, teröristleri inlerinde vurmasını ve bu cümleden olarak, sınır dışında askeri harekât düzenlemesini istemiyor. ABD, yıllar yılı korumasına aldığı ve bir şeyler karşılığında, şartlı olarak Türkiye’ye teslim ettiği terörist başının serbest bırakılmasını istiyor. HDP’nin kodesteki adamı da mahut kişinin heykelini dikeceklerini geveliyor. Diğer bir HDP’li ise Cumhuriyet’i yıkacaklarını, buna karşı duranları da hadsizlikle suçlayabiliyor. ‘Özyönetim’, ‘özerklik’, ‘federasyon’, ‘bölgesel yönetimler’, ‘bölge meclisleri’ gibi yavelerle dile getirilen bölücü, ayrıştırıcı söylemleriyle HDP, demokrasi maskesi altında toprak istiyor; hâlâ anlamadınız mı? Kılıçdaroğlu, HDP’lilerle bir olup; bir koltuk uğruna, hapishanelerdeki tüm teröristleri (PKK, FETÖ, DHKP-C) salıvereceğini söylüyor. Belli ki onu cumhurbaşkanlığı adaylığına taşıyan kuvvet böyle istiyor! Ülkeyi paramparça edecek tüm bu rezil talepler ortaya dökülmüşken, hangi yüzle milletten oy isteyebilecekler? Ülke parçalanırken, İYİ Parti’ye ve Akşener’e, ‘susmak’ ve elinin hamuruyla ‘erkek işlerine(!)’ karışmamak görevi mi verildi? Yoksa HDP’li ve CHP’li oylarla getirildikleri ‘emanet’ koltukların bedelini mi ödüyorlar? Yalnız, bu bedel ödeme, mahut kumar masasındaki borçların ödenmesine benzemez. Zira masadaki borçta ‘kirli’ paranız gider lakin ‘onursuzca’ oturulan koltukların bedeli ile bir vatan gitmekte! Koskoca İYİ Parti’den, vatansever olarak bir tek Yavuz Ağıralioğlu mu tüm bu rezillikleri görüp istifa etmeliydi? Geride kalanlar, iktidarı düşürmek pahasına vatanın düşmesini mi yeğliyorlar? Kılıçdaroğlu, şahsi ikbali için çıkmaz bir sokağa girdi; aynı sokakta bulduğu, kinlerini dinleri edinmiş kişilerle nereye gidebileceğini zannediyor? Herkesi kör, alemi sersem mi sanıyorlar?",https://www.hurriyet.com.tr/yazarlar/fuat-bol/kilicdaroglu-cikmaz-sokakta-42244781
Fuat Bol,"Akşener o masada durmaz, duramaz","Nisan 08, 2023 06:29","Gazetecilik ve parlamenterlik hayatımda hep dostça ilişki içinde olduk. Rizeli olmam hasebiyle de, gelinimiz sayılırdı. Kendisi de, bu denli yakınlığımıza özen gösterir ve karşılıklı olarak birbirimize saygıda kusur etmezdik. Kendisi, AK Parti kuruculuğundan ayrılmış MHP’den milletvekili seçilmiş, Meclis Başkan Vekilliği görevine seçilmişti. Aynı çatı altında farklı partilerde olmamıza rağmen, dostluğumuza en ufak bir halel gelmedi. Önceleri; 28 Şubat döneminde, İçişleri bakını iken, askerlerin hakaretine uğramış; kızlarımızın başörtüsüne karşı takındığı olumsuz tavrı da askerlerin dayatması olarak zannetmiş ve Meral Hanımefendi’yi kötü bilmemiştik. Ta ki başörtüsü yasağını bilerek ve isteyerek kendisinin uygulamaya koyduğunu itiraf edinceye kadar. O vakitler düşünceler hanesine bir mim koymuş lakin bugünkü kadar savrulabileceğini, CHP’nin yanında hizalanıp kinlerini din edinen ‘küsurat’ partileriyle birlikte, PKK’yı iktidara taşımak için çırpınacağını düşünemezdik. Mahut masaya nasıl oturup kalktığını, onca küfür ve hakaretlerden sonra da tekrar o ‘kumar masasına’ nasıl oturtulduğunu cümle âlem biliyor. Masaya, ‘kazanacak adayı göstermek için’ oturduğunu defaatle vurguladığı gibi, bu kişinin Kılıçdaroğlu olmadığını da sürekli ihsas etmişti. Masada, kendi dışındaki ortakların, aralarında anlaşıp kendilerine kumpas kurulduğunu da ayrıca ifade etti. Sonunda, Kılıçdaroğlu dayatılınca, kumpası görüp masadan kalktı. Geçen 48 saat içinde olmadık küfür ve hakaretlere maruz kaldı, kendileri de masayı aşağılayıp yerden yere vurdu. Buraya kadar her şey normal süreç içinde işledi; ne olduysa bundan sonra oldu ve Meral Hanım hiçbir şey olmamış gibi, süklüm püklüm olarak gidip o uğursuz ve kendi ifadesiyle o ‘kumar masasına’ bir sığıntı olarak oturdu. Sığıntı ifadesini bilerek kullanıyorum zira hiçbir dediği olmadığı gibi, onca küfür ve hakaretleri sineye çekti. Bizim bildiğimiz Akşener, hem sığıntı olmazdı, olamazdı ve hem de o lanetli masaya oturmazdı, oturamazdı. Ama oturdu. Oturdu mu, oturtuldu mu? Malum bu seçimlerde, Türkiye’yi karıştırmak ve hatta bölmek isteyen üç tane kara güç var: ABD ile Batı, FETÖ ve PKK. Bu yıkıcı güçler, sırt sırta vererek, ellerinden geleni artlarına koymuyorlar. Kandil’deki terörist başları, ağababalarından (ABD, Batı) aldıkları talimatla mahut masayı destekliyor. Niçin desteklenmesi gerektiğini de saklamıyorlar. Cumhuriyeti yıkıp Kürt devleti kuracakların haykırıyorlar. Meral Akşener ve İYİ Parti’nin, karadan da kara bu masada yeri olamaz, olmamalı. Tarafsız anketlere bakıp ne demek istediğimizi anlamalı! Hiçbir Türk milliyetçisi bu vatanın bölünmesine göz yumamaz; bölücü terör örgütleriyle aynı safta yer alamaz. Meral Hanımefendi, masadan kalkmasıyla büyük bir milliyetçi kesimi peşinden sürükleyecekti. Tekrar oturmasıyla tüm milliyetçileri şaşkına çevirdi. Dostları olarak bizler, hâlâ titreyip kendine ve milletine döneceğini bekliyoruz. Onursuz çokluktansa, onurlu yalnızlığı yeğlemeli ve hem kendini hem de milliyetçileri yarınlara umutla baktırmalıdır. Aksi halde, payanda oldukları virane yapının enkazında kalacaklardır. Dost acı söyler ama doğruyu söyler!",https://www.hurriyet.com.tr/yazarlar/fuat-bol/aksener-o-masada-durmaz-duramaz-42247744
Fuat Bol,İttifak açmazı,"Mart 15, 2023 06:29","Kurulan hiçbir koalisyon hükümetinde siyasi istikrar sağlanamamış ve bu meşum (uğursuz) yıllar, devlet ve millet hayatımız için adeta ‘Fetret Devri’ olmuştur. Siyasi istikrarsızlıktan kurtulmak ve ülkemizin önünü açmak için Başkanlık Sistemi’ne geçtik. Yeni sistemde asıl amaç, bir siyasi partiyi tek başına iktidara getirmekti. Cumhurbaşkanı seçilmek için de yüzde 50 artı 1 şartını getirdik ki, bu durum kanaatimizce yanlış olmuştur. Doğrusu; yüzde 40’ın üzerinde en yüksek oyu alan kişinin cumhurbaşkanı seçilmesi ve hükümeti kurabilmesiydi. İtalya, onca acı tecrübelerden sonra, böyle bir yolu tercih etti. Yüzde 50 artı bir şart olunca, ister istemez ittifaklar oluşuyor. Bu ise, seçimden önce koalisyon demektir. Bu durumun tipik örneği, 6’lı ve hatta 7’li, 8’li, 9’lu... Masa’nın oluşturduğu Millet İttifakı’dır. Binde oranıyla oy alan partilere muhtaç bu ittifak için en büyük tehlike ‘anahtar’ parti konumundaki HDP’dir. HDP’nin yüzde 10’un üzerinde bir oyu var; bu oylar olmadan Millet İttifakı’nın seçimleri kazanması imkânsızdır. HDP, bu denli ‘vazgeçilemez’ durumunu bildiğinden, kendini ağırdan satacak ve dayatabildiği kadar dayatacaktır. Bu durum ise ya Millet İttifakı’nın tekrar çatlamasına yol açacak ya da bütün bu zilletleri sineye çeken İYİ Parti’yi barajın altına itecektir. HDP, devlet ve millet hayatımızın güvenlik ve dolasıyla beka konusuyla ilgili hiçbir ‘tezkere’ye olumlu oy vermedi. Bu gibi konularda, hep, bu ülkenin partisi değilmiş gibi bir tavır sergiledi. Daha geçen hafta bir temsilcileri Bingazi’ye giderek Hafter’in toplantısına katıldı ve Türkiye’nin Libya ile imzalamış olduğu ‘Deniz Yetki Alanları Mutabakat Anlaşması’nı tanımadıklarını açıkladı. Daha durun bakalım, turpun büyüğü heybede; dört gözle, Kılıçdaroğlu’nu, CHP Genel Başkanı olarak değil, Millet İttifakı’nın cumhurbaşkanı adayı olarak bekliyorlar. O Kılıçdaroğlu ki, PKK’nın Suriye uzantıları olan YPG ve PYD için; ‘Onlar terör örgütü değiller, kendi ülkelerini savunuyorlar. Niçin Türkiye’ye saldırsınlar ki?’ diyebilecek kadar gaflet ve dalalet içindedir. İYİ Parti Genel Başkanı Meral Akşener, “HDP ile aynı masada oturmayız” diyor ama belediye seçimlerinde, mahut partiyle yapılan ittifak sonucunda İstanbul, Ankara ve diğer büyük şehir belediye başkanlıklarını kazandılar. Aynı belediyelerde de çeşitli genel müdür ve müdürlükleri bölüşüp, gül gibi geçinip gidiyorlar! Ne İYİ Parti’nin HDP’li yöneticilerden ve ne de HDP’nin İYİ Partili yöneticilerden en ufak bir şikâyetleri yok. CHP’li milletvekillerinin televizyon ekranlarından açıklamalarına göre; HDP’ye bakanlık bile verilebilirmiş. Dağdaki terörist başlarından Mustafa Karasu da Millet İttifakı ile beraber yürünmesi gerektiğini söyledi. Gerekçesi de; Erdoğan kazanırsa, ‘Tek terörist kalıncaya kadar’ kendileriyle mücadele etmesiymiş. Başta PKK terör örgütü elebaşları olmak üzere, iç ve dış, tüm Türkiye düşmanlarının Millet İttifakı’nı desteklemesi ne ile izah edilebilir? Erdoğan düşmanlığı, bunların gözlerini nasıl böyle kör etti? Dün de aynı güruh, Sultan 2. Abdülhamid Han düşmanlığında birleşmiş ve koca Sultan’ı alaşağı etmişlerdi. Çok değil, sadece on yıl içinde, koca imparatorluğumuzu paramparça etmişlerdi. Başta Akşener olmak üzere tüm İYİ Partililer bu tehlikeyi görmez ve ‘zillet’ ittifakında bulunmakta ısrar ederlerse, ‘iyi saatte olsunlar’.",https://www.hurriyet.com.tr/yazarlar/fuat-bol/ittifak-acmazi-42234263
Fuat Bol,Kime güvenebiliriz,"Mart 20, 2023 06:29","Şehirleşmede, aklımızın, inancımızın ve bilimin ışığında hareket edeceğimize, menfaatimizin karanlığında yol aldık. Kimse hakkına razı olmadı. Olmayacak yerleri imara açtık. İmarı iki katlı olan yeri on iki kata çıkarmak için çalmadığımız kapı, vermediğimiz rüşvet kalmadı. Dere ve nehir yataklarına apartmanlar diktik. Zemini balçık, birinci sınıf tarım arazilerine şehirler kurduk. Mevzi depremlerin hiçbirinden ibret almadık; ateş düştüğü yeri yaktı ve biz hiçbir şey olmamış gibi yolumuza devam ettik. Gittiğimiz yolun çıkmaz olduğunu görmemize rağmen; bilerek ve isteyerek ve hatta üstüne rüşvetler vererek görmezden geldik. İnancımız (dinimiz); ‘Ellerinizle kendinizi tehlikeye atmayınız!’, ‘Sebeplere yapışın! (bilimsel gereği ne ise, onu yapın!)’ diyor. Tam tersini yaptık. On bir ilimizi vuran, 7.7 ve 7.6 şiddetindeki 6 Şubat depremleriyle yıkıldık. On beş milyon insanımız etkilendi; on binlercesi öldü, yüz binlercesi evsiz barksız kaldı, bir o kadarı şehrini terk edip başka şehirlere göç etmek zorunda kaldı. Türkiye’mizin yapı stokunu dönüştürmekten başka çaremiz yoktur ve bu durum birinci önceliğimiz olmalıdır. Peki, böylesine devasa bir yükün altından kim kalkabilir? Hangi siyasi kadrolar, millete bu güveni verdi ya da veriyor? Eskiden hantal, ucube bir sistemimiz vardı. O sistemin tipik özelliği, devletin millete borçlu olması ve seneler geçmesine rağmen bu borçların ödenememesi idi. 1961 senesinde Rize’nin İkizdere ilçesinde sel felaketi oldu. Devlet, belirli konutlara ‘oturulamaz’ raporu verdi. Hükümet, bir çadır bile vermediği felaketzedeleri, kendi dertleriyle baş başa bıraktı. Kimisi göç etti, kimileri de kendi imkânlarıyla evlerini yaptılar. Devlet tam 50 sene boyunca bu kişileri unuttu. Ta ki Tayyip Erdoğan iktidar oldu; hak sahiplerine TOKİ’den birer daire verdi. Hatırlayın; zorunlu tasarruf nedeniyle devletin vatandaşa 13.5 milyar YTL borcu vardı. Erdoğan gelir gelmez, ‘Devlet vatandaşa borçlu olamaz’ diyerek bu borcu da ödemişti. Biz bu gerçekleri yazdığımız zaman kimileri yanlış anlıyor ve bizim Erdoğan’a güzelleme yaptığımızı ileri sürüyor. Gerçeklerin kendileri güzelse biz ne yapalım? Yazmayalım mı? Erdoğan’dan önce de ülkemizde çeşitli felaketler yaşandı. Milletimiz, on yıllar boyu, afetlerin acısıyla kıvrandı. AK Parti iktidarları döneminde de Türkiye’mizin çeşitli yerlerinde afetler (deprem, sel, yangın) oldu. Bir yıl içerisinde şehirleri yeniden ayağa kaldırdı. Van, Giresun, İzmir, Antalya, Elazığ, Malatya örnek olarak gözlerimizin önündedir. Erdoğan, bu büyük felakette de depremzede vatandaşlarımızı bir yıl sonra konutlarına kavuşturacağının sözünü verdi. Şimdiye dek ne siyasetçi sözleri, vaatleri duyduk ama sözlerinde duranı, vaatlerini geçekleştireni gördük mü? Milletimiz, Erdoğan’dan başkasını görmediği içindir ki yirmi yıldır, kendisini tek başına iktidarda tutuyor. Zira; ‘Ayinesi iştir kişinin, lafa bakılmaz’...",https://www.hurriyet.com.tr/yazarlar/fuat-bol/kime-guvenebiliriz-42237005
Fuat Bol,Ağıralioğlu infilak etti,"Mart 25, 2023 06:29","Malum, masanın banisi yani kurucusu, ABD Başkanı Biden; Erdoğan’a karşı olan muhalefeti nasıl dizayn edeceklerini, daha başkan seçilmeden önce dillendirmişti. ABD Başkanı’nın emrine amade partiler, sadakat derecesine göre sıralandığında; birinci sırada, Kandil’in uzantısı HDP, ikinci sırada da kasetle gelen Kemal Kılıçdaroğlu’nun dönüştürdüğü CHP gelmektedir. Bu durumda, İYİ Parti Araf’ta kalmaktadır. Muhataplarının, partilerine kurduğu kumpası ve dayatmayı görünce, gerekeni yaptı ve masadan kalktı. Kalkınca, masadaki değerini, tüm çıplaklığıyla gördü. Kalkıştan sonra geçen 48 saat içerisinde yemediği küfür ve hakaret kalmadı. Sonra, emir ne kadar yüksekten geldiyse, hiçbir şey olmamış gibi, tıpış tıpış masaya geri dönüldü. ‘Onursuzca’ bu dönüş, tüm milliyetçileri kahretti. Türkiye’deki tüm bu dizaynlar, başta ABD olmak üzere Batılı müttefiklerimizin, ülkemizi bölmek ve güney sınırımızda bir Kürt devletini kurmaları içindir. Bunu görmemek için ya hamakat kumkuması ya da hain olmak gerekir. HDP, yüzde 50 artı 1’in şartı gereği; kendini bulunmaz Hint kumaşı addederek pusuda bekledi. Beklediği gibi de oldu; Kılıçdaroğlu ayaklarına giderek onların almak istediği tavizleri, onlar daha istemeden verip döndü. Kılıçdaroğlu’nun, neleri verdiğinin ipuçlarını, açıklamasında ve mahut masanın deklarasyonunda görmek mümkün. Belediyelerdeki kayyumları alarak, bu makamları dağa taşeron olarak çalışan sözde başkanlara (gerçekte PKK militanlarına) teslim edecekler. Terörle mücadele konusunu da AB ülkelerinin bakış açılarıyla yapacaklarını söylüyorlar. Bunun açılımı, PKK ile mücadelenin yapılmayacağı şeklindedir. Zira Avrupalı dostları, PKK’ya ve onun türevlerine (YPG, PYD) terör örgütü gözüyle bakmıyorlar. HDP, Kılıçdaroğlu’nu CHP lideri olarak değil, Altılı Masa’nın Cumhurbaşkanı Adayı olarak beklediklerini ve kopardıkları tavizleri de İYİ Parti dahil, masanın diğer bileşenlerinden almanın rahatlığı içinde; ‘Kılıçdaroğlu varken’ ayrıca aday çıkarmayacaklarını ilan etti. Zira gökte aradıklarını yerde bulmuşlardı! Anlaşılan o ki, Kılıçdaroğlu, mahut kurgunun (‘CHP-HDP-İYİ Parti’lerinin) adayı olarak arzı endam edecek. Bu süreci, kahrolarak takip eden milliyetçi yürekler, bu zillete daha fazla dayanamadı ve ilk olarak İYİ Parti İstanbul Milletvekili Yavuz Ağıralioğlu adeta infilak etti. TBMM’de düzenlediği basın toplantısında; “HDP’lileri Türk devletine katil derken görüyorum. Operasyonlarımıza Kürdistanın işgali diyorlar. Devlete katil derken gösterdiğiniz cüretkârlığı, bir kez olsun PKK’ya katil derken göstermediniz... Ben terör gölgesi düştüğü yerde devletin örselenmesine razı değilim. Cumhurbaşkanlığı makamı, bölücülüğün pazarlık konusu haline getirildi. Kurduğumuz masada bize pusu kuruldu. Güçlendirilmiş parlamenter sistem derken, Güçlendirilmiş Kemal Kılıçdaroğlu modeli sunulmuştur...” dedi. Yavuz Ağıralioğlu’nun bu feryadı, partili-partisiz, bu ülkedeki yerli ve milli olan herkesin ortak kanaatidir. Ağıralioğlu, koltuk sevdası uğruna ülkelerini bölücülere peşkeş çekmeye yeltenenleri TBMM’de ifşa etti. Millet de günlerini sandıkta gösterecek!",https://www.hurriyet.com.tr/yazarlar/fuat-bol/agiralioglu-infilak-etti-42240014
Fuat Bol,"Misilsiz (benzeri olmayan) ibadet, oruç","Mart 22, 2023 06:29","Âlemlerin Rabbi olan Allahü Teâlâ bu ayı inanan kullarına tahsis etti ve bu mübarek ayda bağışlanacaklarının muştusunu verdi. Ramazan yanmak demektir; bu ayda günahlar yanar, yok olur; müminler arınır, tertemiz olurlar. İnsanı günaha sokan nefsinin gayri meşru arzularıdır –ki o arzular sınırsız ve doyumsuzdur- Ramazan’da nefislere gem vurulur ve dizginlenirler. Oruç (savm) tutmak ve yükselmek demektir. Allahü Teâlâ orucu, diğer ibadetler arasında benzeri olmamakla yükseltmiş ve onu misilsiz addetmiştir. Malum, ameller niyetlere göredir; kul, neden oruç tuttuğunun bilincinde (Allah için, ‘o’nun emrine uymak için) olmalı, orucunda ve oruçlu iken tüm hal ve hareketlerinde, bu niyetini muhafaza etmelidir. İbn Arabi Hazretleri orucu, organlarla sınırlı olan nefsin orucu ve kalbin orucu olarak iki şekilde mütalaa eder. Nefsin orucu, organları sınırları belirtilen işlerden alıkoymak ve sonrasında da, arınıp yükselmektir. Kalbin orucu ise, kalbi Allah sevgisiyle doldurmak, kalbe Allah’tan başkasını getirmemek ve kalbi ‘o’nun yâdıyla (zikriyle) itminana (huzura) kavuşturmaktır. Kalp, imanın mahallidir; marifet (Hakk’a ait bilginin) ve muhabbetullahın (Allah sevgisi), sıfat ve esma-i ilahiyenin tecelligahıdır. Allahü Teâlâ kudsi hadiste şöyle buyurur: “Ben, kâinata, yere göğe sığmadım fakat müminin kalbine sığdım.” Allahü Teâlâ’nın sığdığı kalpte, başka sevgiye yer olur mu? İşte kalbin orucu, bu genişliği ‘yaratan’ından başkasının doldurmasına izin vermemektir. ‘O’ndan başkasının sevgisinin kalbe girmesi, bu denli orucu sakatlar! Allahü Teâlâ diğer bir kudsi hadiste (Kudsi hadis: Hazreti Peygamberin Allahü Teâlâ’dan rivayetle ifade buyurduğu hadis) şöyle buyurur: “Orucun dışındaki bütün amelleri kuluma aittir. Oruç ise bana aittir ve onun ödülünü ben vereceğim. Oruç bir kalkandır. Aranızda birisi oruçlu olduğunda, kavga yapmasın ve kızmasın. Birisi kendisine sataşırsa veya kavgaya tutuşursa, ‘Ben oruçlu bir insanım’ desin. Muhammed’in canını elinde tutan Allah’a yemin olsun ki oruçlunun ağız kokusu Kıyamet günü Allah nezdinde misk kokusundan daha güzeldir. Oruçlunun iki sevinci vardır: Orucunu açtığında sevinir, ikincisi ise, Rabbiyle karşılaştığında oruç tuttuğu için sevinmesidir.” Orucun kalkan olduğu bildirildi; kişinin kendisini bütün kötülüklerden koruyan bir kalkan. Hz. Peygamber aleyhisselam şöyle buyurur: “Cennette ‘reyyan’ denilen bir kapı vardır. Kıyamet günü oruçlular oradan girecektir ve onlarla birlikte başka kimse girmeyecektir. Şöyle duyurulur: ‘Oruçlular nerede?’ Bunun üzerine oruçlular o kapıdan girerler. Sonuncu kişi girdiğinde, kapı kapanır ve bir daha kimse o kapıdan girmez.” Cenab-ı Hak oruçlarımızı kabul etsin, cennette, ‘reyyan’ kapısından girmeye layık eylesin. Amin!",https://www.hurriyet.com.tr/yazarlar/fuat-bol/misilsiz-benzeri-olmayan-ibadet-oruc-42238203
Fuat Bol,Nereden nereye,"Mart 18, 2023 06:29","Zira 1950’ye kadarki seçimlerin yalnızca adı seçimdi. Millet, sandığa, dostlar alışverişte görsün diye giderdi. Seçime (!) tek parti girerdi ve adaylar, tek kişi tarafından belirlenirdi. Muhalefet partisi olmadan, CHP tek başına iktidar partisiydi ve bu partinin şehirlerdeki il başkanları, aynı zamanda aynı ilin belediye başkanı ve valisi konumundaydı. Askeri ve sivil bürokrasi de, a’dan z’ye kadar CHP’liydi. O vakitler, 1 kilogram şeker, bürokrata 5 kuruş, halka ise 5 liraydı. O halk ki meteliğe kurşun sıkıyordu; 4 lira yol vergisini ödeyemediği için hapsi boyluyordu. 1950 seçimlerinin önemi, ilk defa çok partili ve serbest seçimlerin olmasıydı. 1946 ise, sözde çok partili olsa da şaibeliydi.(‘Açık oy, gizli tasnif’ ile maluldü.) Milletin tercihi, CHP’nin karşısındaki partiydi; adı, sanı ne olursa olsun, CHP’nin karşısında olması kâfiydi. Onu tanımaları gereksizdi; zira önceki yönetimi ve zulmünü yeterince tanıyorlardı! CHP’nin maddi ve manevi olarak neler yaptığını tarihler yazıyor. Millet açısından değerlendirilmesi şöyledir ki, 1950’deki ilk serbest seçimlerde sandığa gömdüğü CHP’ye bir daha, seçimle iktidar yüzü göstermedi. CHP, çok değil, on yılda (DP iktidarı boyunca) bu durumu fark etti ve sandık dışı usullerle iktidarda kalmanın yolunu ve yordamını buldu. Dışarısı (ABD) ve içerideki uzantıları el ele vererek, ‘vesayet rejimi’ kurdular. Artık sandıktan kim çıkarsa çıksın, iktidar olacak ama muktedir kılınmayacaktı. Her on yılda yapılan darbelerle, vesayet rejimi tahkim edildi ve zavallı siyasetçilere, ‘hükümetçilik’ tiyatrosunda çeşitli roller verildi! İktidarların davulları, siyasilerin boynuna asıldı lakin tokmak hep vesayet odaklarının ellerinde oldu. Bu vesayet odakları miletin seçtiği Başbakan Menderes ve arkadaşlarını darağaçlarında sallandırdı, Süleyman Demirel’e hükümetçilik yerine rodeoculuk yaptırdı, Özal’ı şaibeli bir şekilde öldürdü, Erbakan’ı başbakanlıktan aşağılayarak alaşağı etti. Milletin seçtiği başbakanlara bunları yapanlar, milletin kendisine ne yapmazlar? Neler yapmadılar ki... Tayyip Erdoğan’ın başında bulunduğu AK Parti, mahut vesayet odaklarına rağmen iktidar oldu. İktidarda olduğu 20 yıl boyunca da, iç ve dış bu vesayet odaklarıyla boğuşa boğuşa bu günlere geldi. Geldiği bu günde, Türkiye’ye lig atlattı. Vesayetin çanına ot tıkadı. Cumhurbaşkanını sözde değil, özde (doğrudan) millete seçtirdi. Terörü içerde bitirdi, dışarıdakiler de inlerinden burunlarını çıkaramıyorlar. Her tarafından ve her yönüyle kuşatılmak istenen ve tekrar eskisi gibi ‘uydu’ yapılmak istenen Türkiye’yi, güçlü ve bağımsız kılmak için, örneği görülmemiş bir gayretle çalışıyor. 14 Mayıs 2023 seçimleri, eskiyi hortlatmak isteyenlerle (yanından devşirilenler dahil) Erdoğan’ın milletle el ele vererek, getirilen yeni sistemi sürdürmek isteyenler arasında geçecek. Ve millet ne derse, o olacak.",https://www.hurriyet.com.tr/yazarlar/fuat-bol/nereden-nereye-42236131
Fuat Bol,Kazanamayacak adayda ittifak,"Mart 13, 2023 06:29","CHP Genel Başkanı Kemal Kılıçdaroğlu ise, Erdoğan’ın karşısında 13 yılda, 15 seçimin mağlubu olsa da; ‘Yenilen pehlivan güreşe doymaz’ kabilinden, son kalan şansını kullanmak zorundaydı. Kemal Kılıçdaroğlu, elinde bulundurduğu bu son kozunu oynamak dışında bir seçenekten mahrumdu. Önceki iki adaylıkta da (E. İhsanoğlu, M. İnce) geri durarak, CHP Genel Başkanlığı’nı elinde tuttu. Ama artık kazın ayağı öyle değildi. Cumhurbaşkanlığı adaylığı, siyaset sahnesindeki son şansıydı. Zira yaşının kemale geldiğini, başkaları gibi kendisi de biliyordu. Bundan dolayıdır ki, ‘Ekmek için Ekmelettin’ ve ‘Gel bakalım Muharrem’ demeden; ‘Ben Kemal, geliyorum!’ demek zorunda kaldı. Bugüne kadar geldiği yerlere bakınca; hangi durakta ineceği (Kâğıttepe olabilir mi?) herkesin malumudur! Demokrasilerde, ben geliyorum demekle gelinmiyor; millet isterse geliniyor, istemezse gelinmiyor, gelinemiyor. Bu denli gelinemeyişin rekoru da zatı alilerinde bulunuyor. Kılıçdaroğlu’nun hakkını yemeyelim; millet nezdindeki seçimleri kazanamıyor ama partisindeki ve kimi partiler arası atraksiyonlarda eline su dökecek siyasetçi yok gibi. Kolay değil; egoların zirve yaptığı, kinlerini din edinen onca benzemez partiyi bir araya getirdi ve zorda olsa hepsinin ortak adayı olmayı başardı. Saadet Partililere kendisini ‘mücahit’ ilan ettirerek şapkadan tavşan çıkarmayı becerdi. Altılı Masayı gördükçe, aklımıza vaktiyle, aynı şekilde bir araya gelen OPEC (Petrol ihraç eden ülkeler) toplantılarının karikatürize edilişi geldi. Karikatürde; masaya aynı şekilde kurulmuş kişilerin, ilk fırsatta birbirlerini haklamak için, her birinin arkalarına sakladıkları hançerler dikkat çekiyordu. Erdoğan kini ile gözleri dönmüş bu kişiler, (Akşener hariç) ‘zoraki’ bir araya gelip Kılıçdaroğlu’na temenna çaktı. Sonunda, mahut odakların bastırmasıyla, Akşener’e de ‘kazanamayacak adaya’ evet dedirttiler. Akşener’in onca ısrarından neden vazgeçtiğini, kendisi ve vazgeçirenlerin dışında kimse bilmiyor. Belki de hiç bilinmeyecek. Bazen en bilinenler, hiç bilinmez olurlar! Ama bilinen bir şey var ki, o da bu ‘zoraki nikâhın’ hüsranla sonuçlanacağıdır. Zira devlet ve millet hayatımızın olmazsa olmazı olan güvenlik konusunda bile (Tezkere) birinin ak dediğine diğeri kara diyor. Düşünebiliyor musunuz; her bir partinin genel başkanına, cumhurbaşkanlığı yardımcılığıyla yetinmeyip, buna iki belediye başkanını da ilave edip sayıyı yediye çıkarıyorlar. Eskiler, ‘Bir evde varsa dü zen (iki kadın), o evde olmaz düzen’ derler. Burada ise, yalnızca cumhurbaşkanlığı yardımcılığında, Yedi Kocalı Hürmüz söz konusu! Saadet Partisi Genel Başkanı Karamollaoğlu ve kimi parti yöneticileri, Kılıçdaroğlu’nu, Berat Gecesi kutsamaya çalıştı (!) ve ardından cumhurbaşkanı adayları olduğunu ilan ettiler. Bununla da yetinseler bir derece; bilahare Kılıçdaroğlu’na ‘mücahit’ deyip Erbakan’ın iskeletine kan terlettiler. Zira kerameti kendilerinden olan bu zevatın ilacı olsaydı kendi kellerine sürerdi. Ve oy oranları bindeyle ifade edilmezdi.",https://www.hurriyet.com.tr/yazarlar/fuat-bol/kazanamayacak-adayda-ittifak-42233191
Fuat Bol,Bu yama dikiş tutmaz,"Mart 11, 2023 06:29","Meral Akşener’in masaya dönüşü, birçok odağın bastırması ve dayatması sonucu, kerhen olmuştur. Zira kendilerince ‘kazanması mümkün olmayan Kılıçdaroğlu’nun adaylığına evet denmiştir. Ayrıca İYİ Parti’nin masaya dönüş şartı olan; İstanbul ve Ankara Belediye Başkanları’nın ‘icracı Cumhurbaşkanlığı Yardımcılığı’ formülü de kabul görmemiştir. Uzlaşının temeli güvendir; itina ile korunması gereken testi çatlamış ve bu güven yitirilmiştir. Güvenin olmadığı yerdeki zoraki birliktelik, bir yere kadardır. Ki ortada fol yok yumurta yokken, bu denli kırıcı olunabiliyorsa; yarınki en ufak bir ‘pürüz’ karşısında nelerin olabileceği izahtan varestedir. Şu yamalı bohçaya bakar mısınız? Yetkileri sözde sınırlandırılmış (anayasal olarak mümkün değil) bir cumhurbaşkanı, beş siyasi partinin genel başkanlarından ve de nasıl olacağı anlaşılmayan, iki büyük kentin belediye başkanlarından oluşan yedili cumhurbaşkanı yardımcıları... Babil Kulesi’ni andıran, her renk ve her çeşit insanın bulunduğu ve herkesin farklı dilleri konuştuğu, kimsenin birbirini anlayamadığı ucube bir sistem. Bu sistemin, daha doğru ifadesiyle sistemsizliğin yapabileceği tek şey, kendilerini yiyip bitirmektir. Bu kaotik sistemin Türkiye’ye verebileceği hiçbir şey yoktur. Kendi kendilerine gelin güvey oluyorlar. Seçimleri kahir ekseriyetle kazanmış ve TBMM’de anayasayı değiştirecek çoğunluğu elde etmiş gibi har vurup harman savuruyorlar. Siyaset kurdu Demirel’in ifadesiyle, doğmamış çocuğa don biçiyorlar! Allah aşkına; her birinin kerametini kendinden menkul, bunca ‘horoz’un bulunduğu yerde sabah olur mu? Eski koalisyonların ortalama ömrü bir buçuk yıldı, bu ucube koalisyonun ömrü ise ‘buçuk yıl’ bile olamaz. Hani Kılıçdaroğlu’nun görüşüne göre parti genel başkanlarından (partili) cumhurbaşkanı adayı olmazdı, olmamalıydı? Böyle bir durum ‘namussuzluktu’? Hani cumhurbaşkanı tarafsız olmalıydı? Hani, hem cumhurbaşkanı ve hem bir siyasi partinin genel başkanı olunmazdı, olmamalıydı? Cumhurbaşkanı, tarafsız olup tüm Türkiye’yi kucaklamalıydı! Şimdi ne oldu da tüm bu tükürdüklerini yalamakta bir beis görmüyor? Milletimizin, ikili-üçlü koalisyonlardan neler çektiği hafızalarda tazeliğini korumaktadır. Devlet ve millet hayatımızın onlarca yılı, mahut koalisyonlar yüzünden heba edilmiştir. Türkiye’miz bir milim ileri gitmediği gibi, IMF’nin boyunduruğuna sokularak, dışarıdan emir alıp kanunlar çıkarma zilletine düşürülmüştü. O zillet günlerine bir daha dönmek isteyenler varsa, buyursunlar; ‘Halil İbrahim sofrası’na! Belli ki, şairin şu deyişine özendiler: ‘Yiyin efendiler, yiyin; bu han-ı iştiha sizin; Doyunca, tıksırınca, patlayıncaya kadar yiyin!’ Bunların, dünkü 14 Mayıs’ı unuttukları da belli; zira o zaman milletimiz, ‘Yeter, söz milletindir!’ demişti. Bu 14 Mayıs’ta da, ‘Durun! Yağma yok!’ diyeceğinden kimsenin şüphesi olmasın.",https://www.hurriyet.com.tr/yazarlar/fuat-bol/bu-yama-dikis-tutmaz-42232386
Fuat Bol,Yıkanmış beyinler,"Mart 27, 2023 06:29","Kimsenin isminin önündeki titrler, unvanlar (Prof., Dr., gazeteci, yüksek mühendis, general, avukat, vb.) sizi yanıltmasın. Zira son iki asırdır, bu ülkede cehalet ve katmerli cehalet, tahsille elde ediliyor! Birlik olup hak ve hakikatten, doğruluktan şaşmamamız gerekirken; binbir parçaya bölünüp doğruları tümüyle kendi hanemize yazmayı, yalan ve yanlışları tümüyle muhataplarımıza mal etmeyi maharet biliyoruz. Her fırkadaki (parti, hizip, klik, cemaat, vb.) insanlar, kendilerini ölçü (terazi) görüyor ve karşıtları herkesi kendi terazisinde tartıp değerlendiriyor. Dolayısıyla; değerlendirme yapanların her biri, sütten çıkmış ak kaşık, değerlendirilenler ise tümüyle tu-kaka! Böylesine sefil bir idraksizliğin olduğu ortamda; hak ve hakikat namına hiçbir hayırlı oluşa yer yoktur. Adı, sanı ne olursa olsun, kimileri yalan söylemeyi ve iftira atmayı, haksız yere işgal ettiği görevinin gereği biliyor ve utanmadan kara çalmaya devam ediyor. Bu durumun tipik örneği, Sayın Erdoğan’ın üniversite diplomasıdır. Sandıkta yenemedikleri Erdoğan’ı, bu çeşit alçakça iftiralarla itibarsızlaştırmaya çalışıyorlar. Bu zavallıların kimler olduğuna baktığınızda, “Bu insan müsveddeleriyle mi, bu yaratıklarla mı aynı havayı soluyorum?” diyerek kendi adınıza utanırsınız. Bu aşağılık tipler, yaşadıkları bu ülkeyi ‘muz cumhuriyeti’ sanıyor. Bir yönüyle haklı da görülebilirler. Zira o hamakat kumkuması halleriyle, bu ülkenin en üst makamlarını işgal etmişler. Mesela; bunlardan birisi eski YÖK Başkanı; gayri resmi olarak Erdoğan’ın diplomasını araştırmış ama bulamamış! Tımarhaneye hademe olamayacak bir tipi YÖK’e başkan seçerseniz, olacağı budur! Yüksek Mahkeme konumundaki YSK, diplomayı kabul ediyor ve Cumhurbaşkanlığı adaylığını onaylıyor. (Daha önceden de onaylamış ve bu kişi, halen Cumhurbaşkanlığı görevini sürdürmektedir.) Diplomanın ait olduğu üniversitenin rektörlüğü resmi duyuru yaparak; “Diplomanın verildiğine dair kayıt 4694 kütük numarasına bağlı olup 8345 sayısı ile numaralandırılmıştır. Öğrencilik ve mezuniyet işlemlerine ilişkin tüm belgeler, diğer mezunlarımızınki gibi üniversitemizde muhafaza edilmektedir” demektedir. Aynı fakülteden mezun olan CHP Milletvekili Prof. Dr. Aydın Ayaydın, Erdoğan’ın hocalığını yaptığını ve sınıf arkadaşı olup bilahare aynı üniversitenin (Marmara) rektörü olan Prof. Dr. M. Emin Arat da Erdoğan’la birlikte okuduklarını ifade ettiler. Ayrıca onlarca sınıf arkadaşı, televizyon ekranlarından bu durumun gerçekliğini ifade ettiler. Hepsinden önemlisi soğuk mühürlü kapı gibi diploması gözler önündedir. Bütün bu gerçeklikler ortada iken daha neyin davası güdülmektedir? Kedi uzanamadığı ciğere mundar dermiş ama bunlara kedi demek, kediye hakaret olur. Lanetlenmiş, kalpleri mühürlü yaratıklar; muhataplarının aynalarında kendilerine görüp, içyüzlerini sıralayıp, sayıp döküyorlar. Zira bu yaratıklar, muhataplarını kendileri gibi biliyorlar. Dayanabilene aşk olsun!",https://www.hurriyet.com.tr/yazarlar/fuat-bol/yikanmis-beyinler-42240830
Fuat Bol,‘Başaramayacaksınız’,"Şubat 22, 2023 06:29","Maksatları, çıkacak kaotik ortamdan istifade ile ülkemizi, şu veya bu şekilde işgal etmektir. Sittin senedir aynı metodu deniyorlar; yirmi yıl öncesine kadar da hemen hepsinde muvaffak oldular. Malum, işgalin, maddi ve manevi olarak çeşitli şekilleri vardır. Kimi kültürel işgaldir (ülkemiz sürekli olarak, kültürel bombardıman altındadır), kimi vesayetle işgaldir (yaptırdıkları darbelerle ve darbe kanunları ve işbirlikçi darbecilerle ülkeyi idare etmektir), kimi de fiili darbedir (Irak’ta ve Afganistan’da yaptıkları gibi). Yirmi yılı aşkın AK Parti hükümetleri döneminde de envaiçeşit darbeyi denediler. Her denemenin hedefinde Sayın Erdoğan vardı. Mahut zihniyet, bu deprem felaketinde de Erdoğan ve hükümetinin, depremin enkazının altında kalmasını istemektedir. Bu yüzdendir ki mart başından itibaren inşaatların başlamasından ve bir yıl sonra da teslim edilecek olmalarından dolayı çılgına dönüyorlar. Bundan dolayıdır ki bu felaketi fırsat bilip ellerinden gelen dezenformasyonu (yalan, yanlış, kirli ve yıkıcı bilgileri yaymak) artlarına koymuyorlar. 85 milyon, ‘yardım’ olup deprem bölgelerine akıyor; milletimizin bu yekvücut hali bir kere daha göstermiştir ki BAŞARAMAYAKSINIZ! Malum, kurt dumanlı havayı sever; bu gibi durumlarda, dost gözüken düşmanlardan gelen yardımlara çok dikkat etmek gerekir. Bunlar, asla başıboş bırakılmamalıdırlar. Gölcük merkezli Marmara depreminde de görmüştük, burada da görüyoruz. İngiliz misyonerler, Sakarya’da olduğu gibi burada da cirit atıyorlar. Adapazarı’nda 100 dolar mukabilinde, insanlardan dinlerini değiştirmeleri isteniyordu. Marmara depreminde binlerce İncil dağıtılmıştı; burada da Türk bayrağının yer aldığı kartlarda sözde Hz. İsa’nın; ‘İsa seni seviyor. Bu süreçte onun yardımı için dua edin’ mesajını yayıyorlar. Büyük bir yıkımın travmasını yaşayan ve psikolojisi bozulan insanların bu durumlarını istismar eden ve kötü yollara kanalize eden beşinci kol faaliyetleri büyük bir hızla devam etmektedir. İçimizden, hemen her meslek ve her meşrepteki birileri de, bilerek veya bilmeyerek, bu denli zararlı cereyanlara alet olmakta ve devlet aleyhinde kışkırtıcılık yapmaktadırlar. Devlet, bu kış günü, evsiz kalan yüz binlerce yaslı aileye, geçici barınmaları için, KYK’nın yurtlarını tahsis etti, etmek zorunda kaldı. Zira konteynerlerin altyapılarının hazırlanması, yapımları, nakliyeleri ve montajları birkaç ay alabilir. Şom ağızlı olmalarıyla ünlü bir kısım tel ekran manyağı, sureti haktan gözükerek; iğrenç söylemleriyle gençlerimizi devlete isyana teşvik ediyorlar. Sözde bilimden, üniversiteden ve gençlerimizden yanalar. Bu kafa, dün, Gezi olaylarında da “Mesele ağaç değil, sen hâlâ anlamadın mı?” diyordu. Bugün de, “Erdoğan’ın gitmesi için çok büyük ölçekli doğal afetlerin olması gerekir; deprem, sel, yangın gibi...” Acılardan siyasi ikbal bekleyecek kadar çukurlaşan bu zihniyete karşı en iyi cevap 85 milyonun ‘TÜRKİYE TEK YÜREK’ olup atmasıdır.",https://www.hurriyet.com.tr/yazarlar/fuat-bol/basaramayacaksiniz-42223521
Fuat Bol,‘İskân’ verenler de sorumlu,"Şubat 27, 2023 06:29","Gerisi lafügüzaftır (boş sözdür). Dünyanın en üstün hukuk kurallarını da koysanız, en gelişmiş yönetmelikleri de çıkarsanız; nihayetinde, tüm bunları uygulayacak veya bizdeki gibi uygular gibi yapacak olanlar insandır. Yani iş, kuralda değil, o kuralı gerektiği şekliyle uygulayacak insanda bitiyor. Nitekim 1999 depreminden sonra, dünyanın en gelişmiş deprem yönetmeliğini yapan ülkeyiz. Yazıyı yazdığım esnada, site yöneticimiz, değerli dostum Mahmut Küçükdoğan Bey’den bir WhatsApp mesajı aldım. Mesajda; pazar günü dinlenmek isteyen ve evden çıkmak istemeyen emekçi bir babanın anekdotu vardı. İlkokula giden çocuğu gelir, babasından verdiği sözü tutmasını ve kendisini sinemaya götürmesini ister. Çok yorgun olan baba, gitmez istemez ama bir bahane bulması gerekir. Önündeki gazetede, dünya ülkelerinin haritası vardır. Hışımla gazeteye paramparça eder ve çocuğun önüne atar. “Odana git, ülkeleri yerli yerine koy; sinemayı hak et!” der. Çocuk, yırtılan gazete parçalarını toplayıp odasına gider, beş dakika sonra haykırır; “Baba gel; dünya haritası hazır” der. Baba inanmaz ama yanlışını göstermek için de olsa çocuğun odasına gider. Tüm dünya ülkelerinin doğru şekilde konulduğunu görünce gözleri fal taşı gibi açılır. Sinemaya gitmek için, bir taraftan giyinirken oğluna sorar: “Oğlum! Hayretler içindeyim, nasıl yaptın bunu?” Çocuk: “Çok kolay baba; gazetenin arkasında insan resmi vardı. Onları yerli yerine koydum; insan düzelince dünya da düzeldi!” 1999 yılındaki Marmara depreminde kabak, müteahhit ve emlakçı olan Veli Göçer’in başında patladı. Halbuki inşaat (yapı) ; imar yerinin ve durumunun belirlenmesinden başlayan, projelendirilmesine, zemin etüdünün tespitine, yapım aşamalarına, malzeme ve malzemenin kullanım (temel, kolon, kiriş, demir, beton vb.) şekillerine değin birçok süreçten geçiyor. Her bir aşamanın sorumlusu olan, imza atan ve bunları kontrol eden teknik elemanlar zinciri var. Ayrıca belediyelerde İmar Müdürlüğü Yapı Kullanma İzni birimleri var. Bu birim, inşaatların iskân ruhsatını verir. İskân ruhsatı, inşaatın bitmesi sonrasında, binanın kanun ve yönetmeliklerde belirlenen standartlara uygun olduğunu teyit eden yapı kullanım izin belgesidir. Söz konusu birimin yaptığı incelemeler sonucunda, oturma izni, yapı ruhsatı veriliyor. Dolayısıyla bunlar da sorumlu; bu kişiler da hesap vermelidir. Özetin özeti; tüm yetkililer, yetkileri oranında sorumlu olup muhakeme edilmelidir. Siyaset bu işin neresindedir, derseniz... Tam göbeğindedir. Belediye encümenlerinin imar komisyonu üyeleri de sorumlu olup hesap vermeye dahil edilmelidir (şayet hukuksuz bir karara imza atmışlarsa veya hukuksuzluğu kılıfına uydurmuşlarsa).",https://www.hurriyet.com.tr/yazarlar/fuat-bol/iskan-verenler-de-sorumlu-42226018
Fuat Bol,Yanlışta ısrar,"Şubat 20, 2023 06:29","Yani testiyi kırdıktan sonra çocuğu dövüyoruz. Halbuki suya giderken (binalar yapılırken) dövseydik (gerekli önlemleri alsaydık) testi kırılmayacak; deprem olsa da sonuçları bu denli yıkıcı ve ölümcül olmayacaktı. 1999’daki Gölcük merkezli Marmara depreminden sonra, gerekli hukuksal düzenlemeleri, olması gerektiği şekliyle yaptık. Görünen o ki bu düzenlemelere riayet edilerek yapılan binalar, dimdik ayaktalar. Yeni mevzuata göre yapılıp da yıkılan binaların sorumlularından mutlaka hesap sorulmalıdır. Zira bu durumda, A’dan Z’ye bir sorumlu ve suçlu zincirinin varlığı apaçık ortadadır. Nitekim Kahramanmaraş’ta yıkılan bir sitenin inşaatında nervürsüz demir kullanıldığı tespit edildi. Sadece bu sitede 200 canımız gitti! Ayrıca, Kahramanmaraş merkezli depremde yıkılan binaların yüzde 95’i 1999 tarihinden önce ve maalesef, yapanların keyiflerine göre inşa edilmiş. Yani ne temelleri temel, ne demirleri demir ve ne de betonları beton! Eski binaların tamamının yeni mevzuata göre dönüştürülmesinden başka çare yoktur. Devlet ve millet hayatımızda hayati derecede ehemmiyet arz eden bu konunun (kentsel dönüşüm), birçok bakımdan zorlukları ortadadır. En basit perspektiften; vatandaşa, eski olan evini dönüştür, yani ya güçlendir ya da yıkıp yeniden yap diyoruz. Emekli bir insan, zaten kıt kanaat geçiniyor, hangi parayla evini dönüştürecek? Dönüştürülmesi gereken bina apartmansa, daire sahiplerinden bir kısmı rıza göstermezse -ki, çoğu kez, maddi imkânsızlıktan gösterilemiyor- bina dönüştürülemiyor. Binanın bulunduğu bölgede, mevcudun üzerinde kat verilmiyorsa, bu durumda müteahhidin ilgisini çekmiyor. İş, apartman sakinlerine kalıyor; bunlardan biri veya birkaçının ekonomik durumu yoksa yine dönüşüm sağlanamıyor. En tehlikeli durumsa, on beş milyondan fazla insanın yaşadığı ve Türkiye’nin her bakımdan kalbinin attığı yer olan, 7.5 dolayındaki İstanbul merkezli bir depremdir. Böyle bir depremde yüz binlerce binanın ağır ve orta hasarlı olacağı raporu ilgililerin elindedir. Raporu hazırlatan İstanbul Büyükşehir Belediyesi muhtemel bir İstanbul depremine karşı herhangi bir önlem almadığı gibi, bu yönde bir girişimi olduğu da bilinmemektedir. Oysa Ekrem İmamoğlu göreve gelmeden önce her yıl 20 bin yeni konut sözü vermişti; dört yıl geçti, 80 bin yeni konutun hazır olması lazımdı. Ama o, ‘sıfır’ konutla, yapılmayanın rekortmeni oldu! Üstelik kentsel dönüşüm yapan ilçe belediyelerini (Esenler gibi) mahkemeye vererek ne denli halkçı olduğunu göstermiştir! İstanbul, hiçbir zaman bu kadar sahipsiz kalmamıştı.",https://www.hurriyet.com.tr/yazarlar/fuat-bol/yanlista-israr-42222446
Fuat Bol,İstanbul için master plan,"Mart 08, 2023 06:29","Tüm biliminsanlarının haykırdığı, yakın gelecekteki 7 üzeri bir İstanbul depremi, bundan öncekilerin hiçbirine benzemeyecek ve ülkemiz için, telafisi mümkün olmayan tam bir yıkım olacaktır. Zira İstanbul, her şeyi ile bu ülkenin kalbidir ve kalp durunca, bünyenin tamamı mahvolur. Bundan dolayıdır ki İstanbul için master plan çerçevesinde özel bir kanun çıkarılmalı, bu kadim şehir her yanı ile yeniden ele alınmalıdır. Tüm dünyanın gözünde ışıltılı ve görkemli olan bu mega kent, bina stoku bakımından, gerçekte her yanı ile dökülen, yoğun makyajla ayakta durabilen tam bir mega köydür. Dışı seni içi beni yakar misali! Şehir, merkezi ilçeleriyle (Şişli, Beyoğlu, Kadıköy vb.), varoşlarıyla (Esenyurt, Beylikdüzü, Maltepe, Küçükçekmece, Kartal vb.) New York City (Manhattan) bölgesindeki gökdelenler diyarını andırıyor. Ama içlerine girdiğinizde, yalnızca sokaklarına baktığınızda bile gerçekte bir ucube şehirleşme ile yüzleşirsiniz. O devasa binaların önündeki sokaklar öyle dar ve kargacık burgacık ki, gecekondu semtlerindeki sokaklar bunların yanında bulvar kalır. Bu denli ucube şehirleşmenin yaşayacağı depremi düşünmek bile insanı ürpertiyor. Zira yıkılan yıkıldığıyla, yanan yandığıyla, ölen öldüğüyle, yaralanan yaralandığıyla kalakalacak ve bunlara ne ulaşılabilecek ve ne de bunlarda yaşayanlar şehri terk edebilecektir. Normal zamanda bile, sokaklarında tek araçla gitme güçlüğü çeken vasıtalar, yarın bir deprem esnasında, hangi yollardan, nereye gidebilecektir? Her iki yakasının da üç tarafı denizle çevrili kentin, böylesi bir deprem vukuunda denize ulaşımı veya denizden ulaşımı bile imkânsız hale gelecek. Ekrem İmamoğlu, Büyükşehir’e Beylikdüzü Belediye Başkanlığı’ndan gitti. Gittikten sonra Beylikdüzü’nü unuttu ve bu ilçeye bir deniz iskelesini bile fazla gördü. Denize sahili var ama denizden ulaşımı olmayan bir ilçe konumunda Beylikdüzü. İstanbul Boğazı’ndaki yapılarla ilgili de özel bir kanun çıkarılması gerekir. Çivi çakılmasına müsaade etmemekle boğazı kurtarmış olamayız. Zira boğazdaki mevcut bina stokunun çoğunluğu da depreme karşı dayanıksız. Maliklerin, binalarını dönüştürmeleri için devletin öncü ve yardımcı olması gerekir. Burada eğri oturup bir kez daha doğruyu söyleyelim ki, sorumluluk mevkiindeki Sayın Erdoğan’ın, binaları dönüştürme konusunda dilinde tüy bitti lakin derdini dinleyen olmadı. Çevre Bakanlığı’nın ya da AK Partili belediyelerin tüm dönüşüm projelerine, başta Mimarlar Odası olmak üzere CHP’li, İYİ Partili, TİP’li milletvekilleri ve belediyeleri ‘takoz’ yarışına girdiler. Özellikle Hatay ve İskenderun’da, kentsel dönüşüme karşı sergiledikleri ‘istemezük’ tavırlarıyla, bugünkü manzara karşısında vicdanları rahat mı?",https://www.hurriyet.com.tr/yazarlar/fuat-bol/istanbul-icin-master-plan-42230663
Fuat Bol,‘Masa’nın stratejik derinliği,"Mart 06, 2023 06:29","Halkta karşılığı olmayan bu dört siyasi parti, masaya ‘asalak’ olarak ilişmişti, ilişmek zorunda kalmışlardı. Bu ‘küsurat’ partilerinin genel başkanları bile milletvekili seçilebilmeleri için CHP’ye veya İYİ Parti’ye muhtaçlar. Diğer bir ifadeyle, bu partilerin, bu denli bir birlikteliğe elleri mahkûmdur. Zira kendi başlarına bir varlık gösterebilmeleri ve TBMM’de tek bir milletvekili ile dahi temsil edilebilmeleri mümkün değildir. Bu sütunları takip edenler hatırlayacaklardır; Meral Akşener’in büyük oynadığını, ana muhalefet olmayı hedeflediğini birçok kez ifade ettik. Masa, on üç aydır toplanıp dağılıyor. Kendilerine sorarsanız, yıldızları vadetmenin stratejik hesaplarını yapıyorlardı. Gerçekte ise, zorunluluğun bir araya getirdiği her bir genel başkanın kafasında 40 tilki vardı ve bunların hiçbirinin kuyruğu diğerine değmiyordu! Kılıçdaroğlu, birbirine değmeyen bu kuyruklardan dördünün iplerini elinde tutuyordu; Meral Akşener ise başından beri Başbakanlığa (en büyük parti) soyunduğunu ilan etmişti. Meral Akşener yaptığı sert açıklamada bu durumu itiraf etti ve muhataplarını şu şekilde suçladı: ‘Şahsi ikballerini düşünüyorlar.’ Masa, asıl yanlışı, ‘stratejik derinliğin’ tespit ve tayininde yaptı; ilk önce adayı belirleyeceklerine ‘doğmamış çocuğa don biçercesine’ hükümet programını hazırladılar. Masa’nın aktörlerinin siyasetteki kalibrelerine bakın ki, bir buçuk yıldır bir araya geliyorlar, saatlerce konuşup tartışıyorlar ama gerçekte birbirlerinin neyin peşinde olduğunu bilmiyorlar. Ancak bir buçuk sene sonra birbirlerinin şahsi ikbal peşinde olduklarını anlayabiliyorlarsa, bunların eline su dökebilecek artist yok demektir. Bu halleriyle, maske kullanmada ve takiyye yapmada FETÖ’cülere bile parmak ısırtırlar. Akşener, başından beri ‘kazanabilecek aday’da ısrar etse de kendi dışındaki ‘Beşli oluşum’ Kılıçdaroğlu’na endeksliydi. Kılıçdaroğlu ne dese, öyle hareket etmek zorundaydılar. Nitekim Kılıçdaroğlu, ‘Aday benim’ dedi, onlar da ‘Bizim adayımız Kılıçdaroğlu’dur’ dediler. Bu durumda; Kılıçdaroğlu kendi adaylığını, diğer dört parti de şahsi ikballerini Meral Akşener’e dayattılar. Akşener de ‘Kumar masasında, Noter masasında olmayacağız’ diyerek masayı terk etti. Masa’yı terk ederken, Ankara ve İstanbul Büyükşehir Belediye Başkanları’na adaylık çağrısı yaptı. Her iki başkan da bu çağrıya duyarsız kaldı ve Kılıçdaroğlu’nun yanında olduklarını açıkladılar. Bundan böyle çoklu adayla cumhurbaşkanlığı seçimlerine gidileceği anlaşılmış oldu.",https://www.hurriyet.com.tr/yazarlar/fuat-bol/masanin-stratejik-derinligi-42229512
Fuat Bol,Millete karşı muhalefet,"Mart 01, 2023 06:29","Millet can derdinde iken, birileri (kim siyasetçi, gazeteci-köşeyazarı, akademisyen, sanatçı, sosyal medya canavarı vb.) siyasi çıkar, kargaşa, kışkırtma, yalan ve iftira peşinde. Milletin bağrı, ciğeri, evi barkı yanarken; bu denli acılı yangına körükle giden bir muhalefetimiz var. Akılları sıra, siyasi rant devşirecekler. Halbuki milletimiz bunların rezil hallerini, dünkü, kentsel dönüşüme karşı akla ziyan tavırlarını görüp hafızasına kaydetti. Siyasetçiler, üstelik genel başkan düzeyindekiler, çıkıyor ve milletin gözünün içine bakarak yalan söylüyorlar. AK Parti iktidarlarının Hatay ilinin topraklarını yabancılara sattığını söylüyorlar. Serhat ilimizi, yani vatan toprağını peşkeş çektiğini ileri sürebiliyorlar. Araştırıp bakıyorsunuz; Hatay’da, 1980 yılından itibaren yabancılara mülk satışı yasaklanmış. AK Parti hükümetlerinin çıkardığı kanunla da sadece Hatay’da değil, bütün sınır illerimizdeki taşınmazların (bunlara Hazine arazileri de dâhil edilmiş) yabancılara satışı yasaklanmış. Bir diğer siyasetçi, “Enkazın altında AKP’liler varsa, onlar kurtarıldı. Garibanlar içinse hiçbir şey yapılmadı; onlar öldü” diyebilecek kadar çukurlaştı. Muhalefet gazetesiyiz diye, atılan şu manşete bakar mısınız?: “Erdoğan’ın geçen yıl çıkardığı kararnameye göre... DEPREM BÖLGESİ RİSKLİ DEĞİLMİŞ.” Aynı haberin çentik spotunda, “İktidar 2013’te Hatay İskenderun’daki 6 mahalleyi riskli bölge ilan etmişti. Geçen yıl o karar kaldırıldı. O mahallelerde yüzlerce kişi öldü” diye yazdılar. Siz de merak ettiniz değil mi? Aynı iktidarın başı olan Erdoğan, riskli bölge ilan ettiği yerleri (hem Bakanlar Kurulu Karar ile ve hem de Cumhurbaşkanlığı kararnamesi ile) bilahare neden bu şekilde ilan etmek zorunda kaldı. Zorunda kaldı. Çünkü muhalefet partileri, halkı bu kararlara karşı ayaklandırdılar, mitingler düzenlediler, halktan imza toplayarak bunları mahkemelere taşıdılar. Mahkeme de kentsel dönüşümü durdurma kararı verdi. Kentsel dönüşüm ilanları, mahkeme kararıyla durdurulan bu binaların enkazında yüzlerce insanımız var. Nerede o halkı ayaklandıran sanatçılar, siyasetçiler, sivil toplum kuruluş temsilcileri? Bunlar da diğer sorumlular gibi yargılanmalıdır. Bu kararları veren hâkimler, hangi vicdanla rahat uyuyabiliyorlar? Bakınız, İstanbul’da Esenler Belediyesi TOKİ işbirliğiyle 60 bin konutluk kentsel dönüşüm yapıyor. İBB’nin başındaki Ekrem İmamoğlu ise, bu işe destek vereceğine ‘takoz’ olmaya çalışıyor. Kentsel dönüşümün durdurulması için mahkeme üstüne mahkeme açıyor. Ekrem İmamoğlu, kentsel dönüşüm için parmak oynatmazken, bu yönde girişimde bulunan ilçe belediyelere engel olmaya çalışıyor. İstanbul ve İzmir için olası depremlerden bahsediliyor. Bu kentlerimizin büyükşehir belediye başkanlarının kentsel dönüşüm konusunda adım attıklarını görmedik, görmüyoruz. Her iki kentimizde de on binlerce çok riskli ve oturulamaz ve hatta deprem olmadan bile her an yıkılabilecek bina var. Bu durumda, kimsenin keyfine bakılmaz; özellikle de, İstanbul, Ankara, İzmir, Adana vb. gibi büyük şehirlerdeki belediyelerde görevde bulunan CHP’nin keyfine asla bırakılamaz, gereken yapılır, yapılmalıdır. Kanunsa kanun, yönetmelikse yönetmelik çıkarılmalı ve hiç kimseye eyvallah edilmemelidir. Fay hatlarının geçtiği tüm illerimizde “deprem seferberliği” ilan edilmeli ve gereği yapılmalıdır.",https://www.hurriyet.com.tr/yazarlar/fuat-bol/millete-karsi-muhalefet-42226994
Fuat Bol,Kadere dil uzatan nasipsizler,"Şubat 25, 2023 06:29","Bununla da yetinsek bir derece; yanlışları doğru bilmeyi, bu yanlışlarda ısrar etmeyi, inkârı ve inat etmeyi maharet biliyoruz. Bilir bilmez konuşmayı, ulu orta atmayı, hiç bilmediğimiz konularda ahkâm kesmeyi, yanlışta ısrar ve inat etmeyi; bütün bu ahmaklıklar yetmezmiş gibi, bir de bu tür hezeyanlarla muhataplarımızı suçlamayı yegâne ilkelerimiz olarak benimsemişiz. Özetle; bilgisizliği, yalanı, inkârı, suçlamayı ve sureti haktan gözükmeyi şiar edinmişiz. En bilgisiz olduğumuz ve bildiğimizi sandığımız konuların başında dinimizin esasları ve bunlardan olan ‘kader-kaza’ mevzusu gelmektedir. Bu konuda bilir bilmez konuşulmakta, zihinler bulandırılmakta ve inançlar sarsılmaktadır. Kendini bilmez kimileri; din veya dini bir konu söz konusu olduğunda, mesela, kaderden bahsedildiğinde, aslan görmüş yabaneşekleri gibi çılgına dönüyorlar! Akılları sıra, Müslümanları töhmet altında bırakmak için, ‘kaderci’ diye bir şey uydurdular ve bununla, muhataplarını tembellikle, geri kalmışlıkla, gericilikle itham ediyorlar. Bütün bu tutarsızlıklarıyla, gerçekte bizzat kendilerini suçluyorlar, aşağılıyorlar. Bir bilseler! Nasıl bilecekler ki? Cehaletiyle övünen kişi, neyi, nasıl bilebilir? Halbuki bizim dinimiz; evrenin sebepler âlemi olduğunu söylüyor. Allahutaala her şeyi sebebiyle yarattı, yaratıyor. Nereye bakarsanız, her şeyin fizik, kimya, biyoloji kanunları çerçevesinde meydana geldiğini görürsünüz. Yağmurun sebebi, bulut ve rüzgârdır. Bu ahmaklar, deprem faciasının, ‘onlara göre’ insanımızın kadere imanından kaynaklandığını, onların deyişiyle kaderciliklerinden meydana geldiğini söylüyorlar. Dinimiz, “Ellerinizle kendinizi tehlikeye atmayın”, “Sebeplere yapışın-gerekli tedbirleri alın”, “Düşmanın silahlarıyla silahlanınız”, “İki günü eşit olan aldanmıştır”, “İbadet yetmiş çeşittir; en hayırlısı, kişinin rızkını kazanmak için çalışmasıdır”, “İnsan için, ancak çalışmasının karşılığı vardır”, “İlim, Çin’de de olsa gidip alınız”, “İlim her kadın ve erkeğe farzdır”, “Hiç bilenlerle bilmeyenler bir olur mu?” buyuruyor. Kader, hiçbir şey yaratılmadan önce, Allahuteala’nın ilim sıfatının mahluklara olan bağlılığıdır. Kader, Allahuteala’nın sonsuz önceden (ezel) bilmesidir. Kullarına zorla yaptırması değildir. Diğer bir ifade ile kullar, iradelerinde hürdürler; iyiyi de güzeli de, çirkini de kötüyü de isteyebilirler. Kulların isteyip yapmak istediklerini (iyi veya kötü) yaratan Allah’tır. İşte kulların bu denli istek ve yapmaktaki iradelerini, Allah, sonsuz önceden (ezel) bilmektedir; buna da kader denir. Allah bildi diye, kul o fiili işlemiyor; kul, o fiili işleyeceği için Allah onu biliyor. Bu durumda, Allah bize binaları ilme, fenne, akla uygun olarak yapmamızı emrediyor. Biz ise, emri dinlemeyip tam tersini yapıyoruz. Tecelli eden kadere biz sebep oluyoruz. Bizi bu akılsızlığa kimse zorlamadı, biz kendi hür irademizle, isteğimizle tüm bu yanlışları yaptık. Ellerimizle kendimizi tehlikeye attık; sonuçlarına katlanacağız. Şu halde; kaderi değil, bu kadere sebep olan kendimizi suçlayacağız! Kaderi suçlayan ahmaklar, ahmaklıklarına doymasın! Ve ahiretteki yerine hazırlansın!",https://www.hurriyet.com.tr/yazarlar/fuat-bol/kadere-dil-uzatan-nasipsizler-42225120
Fuat Bol,Felaket geliyorum diyor,"Mart 04, 2023 06:29","Oysa hastaya ilaç sorulmaz; gerektiğinde, zorla da olsa verilir. Hasta çocuğa, ağlıyor diye iğne yaptırmıyor muyuz? İğne yaptırmayıp hastalıktan ölmesine sebep olmak, gerçekte merhamet midir, yoksa zulüm müdür? İşte belirli aralıklarla çıkarılan imar afları, belediyelerin aymazlığı yüzünden kelimenin tam anlamıyla zulme dönüşmüştür. Böyle yapmakla, dürüst vatandaşımız cezalandırılmıştır. Suçlunun narına, suçsuz da yakılmıştır. Bir ara benim de içinde bulunduğum TBMM’de çıkarılan ve yanlış olarak imar affı olarak nitelenen kanunlara dikkat edildiğinde, ‘Fenni gereklilik yerine getirilmek şartıyla’ der. Ama maalesef belediyeler, ifade edilen ‘fenni gerekliliği’ yerine getirmeden, sadece ceza keserek, mahut yapılara izin vermiştir. İmara aykırı şehirler kuruluyor, binlerce gökdelenler yükseliyor. İstanbul’umuzun ilçelerinden hangisine bakarsanız, bu denli kanunsuz yapıların bin bir çeşidiyle karşılaşırsınız. Bunların inşa süreci aylar sürmekte; bu süre zarfında, bunları engellemekte görevli belediyelerden hiç ses çıkmamaktadır. Demek ki, bile bile göz yumuyorlar. Neden acaba? Nedeni basit, belediyeler para karşılığında işi kılıfına uyduracaklar! Halbuki en ufak bir denetimde, tüm inşaatın durdurulması gerekirdi. Suçun kaynağı belediyelerdir, imar komisyonlarıdır ve tüm inşa sürecini gerektiği gibi denetlemeyen (denetler gibi yapan) teknik denetim elemanlarıdır. Ne yapıp edip inşa sürecinde yer alan bu ‘saadet zincirini’, gerçekte cinayet şebekesini ortadan kaldırmalıyız. Düşünebiliyor musunuz; namuslu vatandaşa bir çivi çaktırmayan belediye, arsızın, hırsızın gökdelen dikmesine göz yumuyor? Ayrıca bina stokumuzun depreme dayanıklı olup olmadığının tespiti, vatandaşın keyfine bırakılmamalı, devlet tarafından zorunlu olarak yapılmalıdır. Nitekim araçlarımıza, yaşına göre bir yılda, iki yılda, üç yılda bir fenni muayene şartı getirmişiz. Aynı zorunluluğu, binalar için de getirmeliyiz. Binaların iskan ruhsatlarını, belirli periyotlarda yenilemeliyiz. Oturma iznini veren belediye yetkilisi ve teknik heyeti, imzalarından dolayı sorumlu tutulmalıdır. Rast gele imza atmak yerine; binalardan alınan örneklerin laboratuvar sonuçlarına göre işlem yapılmalıdır. Özetin özeti: Belediyelerin imar mevzuatı; namuslu ve dürüst vatandaşa uygulandığı gibi arsız, uğursuz, hırsız, doyumsuz ve insanların canlarına kast edecek kadar gözleri dönmüş vatandaşlara da uygulanmalıdır!",https://www.hurriyet.com.tr/yazarlar/fuat-bol/felaket-geliyorum-diyor-42228685
Fuat Bol,Yeniden inşa,"Şubat 15, 2023 06:29","Ardından, asrın felaketine muhatap olduk. 86 milyon ‘yek kalp’, ‘yekvücut’ ve ‘yek cihet’ olarak, yaralarımızı sarmaya çalışıyoruz. Her depremden sonra, birbirimizi suçlamayı ve suçlarken de suçlayan herkesin nefsi adına, sütten çıkmış ak kaşık olmayı iddia edebiliyoruz. Bu deprem, nasıl asrın felaketi ise, bu iddialar da asrın yalanından ibarettir. Zira çok ama çok az istisna dışında, toplum olarak hepimiz suçluyuz. İnşaat alanlarını belirleyenler de, inşaatları projelendirenler de, yapanlar da, çimentodan-demirden çalanlar da, yaptıranlar da, onları kontrol (!) edenler de; hâsılı imardan iskânına değin A’dan Z’ye herkes sorumlu ve suçludur. Türkiye’nin bir deprem ülkesi olduğunu bilmeyenimiz yok. Fay hatlarının güzergâhı da belli, sıvılaşmış-balçık zeminler de. Yani dememiz o ki neyin ne olduğunu, nerede, neyi nasıl yapmamız veya yapmamız gerektiğini aklen ve ilmen çok iyi biliyoruz. Ama iş, icraata geldiğinde, hemen herkes tüm bildiklerini unutuyor ve menfaatine gelecek şekilde davranıyor; yanlış karar alıyor, yanlış yerleri imara açıyor, yanlış projelendirme yapılıyor, yanlış (eksik) demir ve çimento kullanılıyor, kontrolsüz ve yanlış imzalar atılıyor ve böylece yanlış yerlerde yanlış binalar yükseliyor. Esas itibarıyla, mahut yerlerdeki tüm bu yanlışlıklar, doğru gibi gösterilerek iskâna açılıyor. Zavallı vatandaşlar da, ‘içlerini kurtların yiyip bitirdiğini’ bilmeden, sadece dıştaki yaldızlı görünüşüne bakarak, bu binalardan daire satın alıp yerleşiyor. Bütün bu yanlışlıkların sonucu, çok acı bir şekilde tezahür ediyor ve olası bir yer sarsıntısında binalar yer ile yeksan oluyor. Enkaz altında kalan on binlerce insanımızın katili de yukarıdaki yanlışlıklar zincirinde yer alan tüm sorumlular oluyor. Öyle, çöken inşaatların müteahhitlerini yakalayarak ve bütün suçu bunlara yıkarak, bu sorumluluktan kimse kurtulamaz. Müteahhidin hukuksuz taleplerini hukuki kılıfa uyduran, imza atan, gerekli kontrolleri yapmayan ve bu şekliyle müsaade eden tüm sorumlular da hesap vermelidir. Bir ‘fay kanunu’ çıkarılması elzemdir. Fay hatlarında bulunan tüm yapıları ya yıkıp başka alanlarda yapmalı ya da yıkıp depreme dayanıklı özellikte yeniden inşa etmelidir. Bir deprem ülkesi olan Japonya böyle yaparak kayıp ve hasarı en aza indirdi. Depremlere uygun yeniden yapılanma, merkezi ve yerel yönetimlerin birincil işi olmalıdır. Balık hafızalı bir milletiz. Geçirdiğimiz acılar ne denli büyük olsa da, çok çabuk unutuyor ve hiçbir şey olmamış gibi hayatımıza devam ediyoruz. Bu cümleden olarak; Deprem bakanlığını behemehâl kurmalı ve deprem bilim kurulu oluşturmalıyız. Her ilimizin merkezinde, deprem farkındalığını yansıtacak ve deprem acılarını unutturmayacak deprem anıtları yükseltmeliyiz. Anaokulundan başlayarak eğitimin her kademesindeki insanımıza uygulamalı deprem dersleri vermeliyiz. Seferberlik ruhuyla, depreme dayanıklı yapılaşmayı tüm yurt sathına yaymalıyız. Bugün değilse, ne zaman? Zira yarın yaparız diyenler helaktedir.",https://www.hurriyet.com.tr/yazarlar/fuat-bol/yeniden-insa-42219999
Fuat Bol,En önemli seçim,"Şubat 04, 2023 06:29","Dolayısıyla dost ve düşman herkesin gözleri üzerimizde olacak. Bu neden böyledir, biliyor musunuz? Malum, Türkiye’nin üzerinde bulunduğu bölge, dünyanın en netameli ve en önemli coğrafyası. Bu coğrafyada, ülkeler iki şekilde bulunabilirler. Birincisi, güçsüz ülkeler; bunların hayatlarını sürdürebilmeleri için, mutlaka güçlü ülkelerin korumalarına, yardım ve himayelerine ihtiyaçları vardır. İşte bu muhtaç olma hali, emir almayı gerektirir. Dolayısıyla bu bölgedeki güçsüz ülkelerin ‘uydu’ ülke olma zorunluluğu vardır. Güçsüz olup da, “Biz şöyle bağımsızız, böyle müstakil ve hür bir ülkeyiz” demelerinin hiçbir kıymeti yoktur. Bu denli hamasetle ancak kendilerini kandırırlar. İkincisi ise, güçlü ülke olup bileğinin bükülememesidir. Türkiye’miz, demokrasiye geçildiği (1945) günden beri, kolu kanadı kırılmış, güç ve kuvvetten düşürülmüş; devlet ve millet hayatının olmazsa olmazı olan milli savunması ile milli eğitimi dışarısının (ABD-NATO) güdümüne sokulmuş, ‘uydu’ konumunda bir ülke idi. Oysa bu ülkedeki insanların ataları, daha dün, üç kıta yedi iklime hükmediyordu. Bu ülke, sittin senedir ABD’nin boyunduruğundan çıkmak, aslına, tam bağımsızlığına dönmek için çaba harcıyor. Bu süre zarfında yapılan tüm darbeler, yapılan girişimleri baltalamak ve bu çabaları gösterenleri cezalandırmak içindi. Bu yüzden Menderes ve arkadaşları idam edildi, Demirel ve Erbakan bu yüzden üst üste iktidarlarından uzaklaştırıldı, Erdoğan’a darbe üstüne darbeler yapıldı ve halen daha da hedefe konularak iktidardan uzaklaştırılmak isteniyor. Bütün bunların sebebi çok açık; tüm bu liderler ve özellikle Erdoğan, adeta yeniden bir milli mücadeleye girişerek, Türkiye’yi maddede ve manada tam bağımsız yapmanın yoğun gayretini sergiliyor. Güçlenen Türkiye, bölgesel güç olmaktan çıkıp küresel ölçekteki siyasette ağırlığını koyuyor. Akdeniz’de, Kafkaslar’da, Ortadoğu’da, Balkanlarda, Afrika’da, Orta Asya Cumhuriyetlerinde Türkiye’nin nüfuzu arttıkça, Türkiye’nin düşmanları hop oturup hop kalkıyor. Ne hazin bir manzaradır ki Türkiye düşmanlarının içerideki uzantıları da, “Erdoğan gitsin de Türkiye ne olursa olsun!” deme zilleti içindeler. Türkiye düşmanları, ülkemizi patinaj yapması ve kalkınma adına adım atamaması için, yarım asırdır terörle boğuşturuyor. Erdoğan ne yaptı? Yerli ve milli savunma araçları geliştirerek terörü bitirme noktasına getirdi. Yurtiçindeki binlerle ifade edilen terörist sayısı 100’ün altına düştü. Erdoğan, (gençler pek bilmez) Türkiye’yi 2002’de sıfırı tüketmiş bir ülke olarak aldı ve 20 yılda bugünlere taşıdı. Bugün Türkiye kendi elektrikli trenini, savaş uçağını, İHA’sını, SİHA’sını, mühimmatını, elektrikli otomobilini, diğer savunma silahlarını (ABD’nin uydusu Türkiye, askerinin potinini ve matarasını bile ithal ediyordu) kendisi, yerli ve milli olarak üretiyor, kendi imkânlarıyla doğalgazı Karadeniz’den çıkarıp halkının hizmetine sunuyor. İşte böyle bir Türkiye’ye tamam mı devam mı dedirtecek 2023 seçimleri, elbette dünyanın en önemli seçimi olacak. Zira dışarısı da biliyor ki, böyle bir ülke artık ele avuca gelmez.",https://www.hurriyet.com.tr/yazarlar/fuat-bol/en-onemli-secim-42214676
Fuat Bol,Korku dağları sardı,"Ocak 30, 2023 06:29","Bunu yaparlarken de önceki tüm tükürdüklerini yaladılar. Zira önceleri, “Tayyip Erdoğan’ın adaylığını mesele etmeyeceğiz” diyorlardı. Hukuka zerre kadar saygıları varsa, zaten mesele etmemeleri gerekirdi, ama... Her biri ayrı telden çalan 6’lı Masa’nın sözde liderleri, cumhurbaşkanı adayı arayışına çıkıp anket üstüne anketler yaptırdılar ve halen daha da yaptırmaktalar. Yapılan anketlerde, Sayın Erdoğan’ın önlenemez yükselişini gördüklerinde, hep birlikte deliye döndüler ve hep birlikte eski defterleri karıştırmaya başladılar. Zira korku dağları sardı! Eski defterleri, kendilerinin günah galerileri olup binbir çeşit hukuksuzlukla, iğrençlikle, kepazelikle doludur. AK Parti kökenli birini cumhurbaşkanı seçtirmemek için uydurdukları 367 garabeti, hâlâ hafızalarda tazeliğini korumaktadır. Hukuku istedikleri gibi eğip büken bu zihniyet, aynı çirkefliği bugün de sergilemekte ve Erdoğan’ın yeniden aday olamayacağını ileri sürmektedir. Aynı zihniyet, dün de “Erdoğan’ın üniversite diploması yok; aday olamaz” dememiş miydi? CHP Milletvekili Prof. Dr. Aydın Ayaydın, “Üniversitede Erdoğan’ın hocalığını yaptım” demesine, üniversite mezunu olarak askerliğini yedek subay olarak yapmasına ve diplomasını ibraz etmesine rağmen, mahut kafa, yalan ve iftirasını sürdürmüştür. 2017 yılında anayasa değişikliği yapıldı ve sistem değiştirilerek Başkanlık Sistemi’ne geçildi. Cumhurbaşkanı’nın seçilmesi dahil, toplam 18 maddede yapılan yeni düzenlemede; ‘Yapılan değişiklikler, birlikte yapılacak TBMM ve cumhurbaşkanlığı seçimlerine ilişkin takvimin başladığı tarihte yürürlüğe girer’ deniyor. Bu yeni sisteme göre, ilk defa 2018’de cumhurbaşkanı seçtik. Dolayısıyla 2018’deki Sayın Erdoğan’ın aday olup seçilmesi birinci kezdir. Şu halde 2023 seçimlerinde aday olması, 2. kez aday olmasını gerektirir. Zira hiçbir kanun ‘makabline şamil olmaz’ yani geriye doğru işletilemez. Muhalefet bu absürd anlayışta ısrar ederse, tıpkı 367 garabetinde olduğu gibi, ters tepki yapar ve sonuç itibarıyla Erdoğan’ın ekmeğine yağ sürmüş olurlar. Yenilgiyi görmüş ve tatmışçasına, seçimlerle ilgili olarak binbir dereden su getiriyorlar: Neymiş efendim, Yüksek Seçim Kurulu’na güvenmezlermiş. Kendilerine sormak lazım; o halde neden seçimlere giriyorlar? Neden, o YSK’nın verdiği mazbatalarla, Meclis’teki sıralarda oturmakta bir beis görmüyorlar? Diyeceksiniz ki, mahut muhalefet, bu ülkenin hangi kurumunu benimsedi, hangisine güvendi ki? Onlara göre; “Bu ülkede can güvenliği bile yok; değil yatırım yapmak, turist olarak bile gidilmez”. Yine bu kafaya göre; bu ülkenin bütçe açıkları, TSK marifetiyle, uyuşturucudan elde edilen parayla kapatılmıyor mu? Vah ki ne vah!",https://www.hurriyet.com.tr/yazarlar/fuat-bol/korku-daglari-sardi-42211878
Fuat Bol,Depremi yaşayan bilir,"Şubat 13, 2023 06:29","O dehşetli güne ‘kıyametin provası’ demiştik. Kahramanmaraş’ın Pazarcık ve Elbistan ilçeleri merkezli üst üste meydana gelen 7.7 ve 7.6 depremler ise, kıyametin kısmen kopmasından başka bir şey değildi. Nitekim Pazarcık ilçesinde ilk depremde sadece dört bina yıkılırken ikincisinin sonucunda 600 bina enkaz haline geldi. Birincisiyle ikincisinin arasında dokuz saat fark var ve hemen herkes o büyük sarsıntının şokunu atlatamamışken ikincisine yakalanıyor. Ve peşi sıra, 6.6 şiddetine varan bini aşkın artçı depremler, bölgeyi beşik gibi sallıyor. Yetkililerin ifadesine göre, 130 atom bombasına maruz kalan bir bölgeden bahsediyoruz. Depremin vurduğu 10 ilimizde 13.5 milyon insan yaşamaktaydı. Yedi bine yakın bina yıkıldı. Asrın felaketini yaşadık, yaşıyoruz. Allahü Teâlâ beterinden korusun. Depremi, depremin acısını yaşayan bilir. Ne yazsak, ne söylesek o acıyı anlatamayız. Daha dün; her şeye malikti, sağlıklıydı, zengindi, evi barkı, işi aşı, eşi dostu, çoluk çocuğu, torunları vardı. Sıcacık yuvalarının duvarlarında, yavrularının şen şakrak bağırışları yankılanıyordu. Bugünse; her şeyini kaybetmiş, yalnızlığın, yoksulluk ve yoksunluğun pençesinde kıvranan; üşümüş titrek elleriyle, karavana kuyruğunda bir tas sıcak çorba için, ya da ekmek kuyruğunda bekleyen insanların acılarını, duygularını tarif mümkün müdür? Kar, sağanak yağmur ve kuvvetli rüzgârın etkili olduğu bölgede, geceleri sıcaklık eksi 3-13’e kadar düşüyor. 150 bini aşkın insan, üstün bir gayretle, zamanla yarışırcasına arama ve kurtarma yaptı ve yapmaya devam ediyor. Zira her geçen saniye umutları tüketiyor. Gün, dayanışma, birlik, beraberlik ve yardımlaşma günüdür. Türkiye, devlet ve milletiyle; tüm resmi ve sivil kurum ve kuruluşları ile tek kalp olup depremzede kardeşleri için attı, atıyor ve atmaya devam edecek. Tüm kardeşleri tam bir seferberlik anlayışıyla yardıma koştu. Deprem bölgesinde incelemelerde bulunan Cumhurbaşkanı Erdoğan, ‘Yıkılan yerleri, bir yılda ayağa kaldırırız. Kimsenin endişesi olmasın; evsiz kalan tüm vatandaşlarımızı bir yıl sonra yeni evlerinde iskân ettiririz. Tıpkı Van’da, Elazığ’da Malatya’da, Giresun’da, Kastamonu’da ve İzmir’de yaptığımız gibi....’ diyerek depremzedelerin yüreğine, bir nebze olsun su serpti. Erdoğan ayrıca; başka şehirlere giden ailelerin bir yıllık kiralarının karşılanacağını ve bir yıl sonra da bu kişilerin yeni evlerine kavuşacaklarının müjdesini verdi. Üniversiteleri online (çevrimiçi) eğitime geçirip tüm öğrenci yurtlarını depremzedelere tahsis etti. Bir nebze diyoruz zira o yüreklerin eşleri, anne-baba ve kardeşleri, çocukları, torunları, hasılı yaralı yüreklerin yarıları enkaz altındaydı.",https://www.hurriyet.com.tr/yazarlar/fuat-bol/depremi-yasayan-bilir-42218965
Fuat Bol,Bunlar mı müttefik,"Şubat 06, 2023 06:29","Bu adımları atan mevcut yönetimi iktidardan uzaklaştırmak için, üst üste darbeler yaptırdılar; başarılı olamayınca da önce ekonomiden vurmaya başladılar. Ardından da her zaman yaptıkları gibi, yine terör örgütlerini başımıza musallat ettiler ve etmeye devam ediyorlar. Maksatları, Türkiye’yi kaosa sürüklemek, geniş halk kesimlerinde bezginlik oluşturmak ve bu ülkeyi yaşanamaz hale getirmektir. Diğer bir deyişle, terörün ulaşmak istediği hedefleri gerçekleştirmek; bu ülkede can ve mal güvenliğinin olmadığını tüm dünyaya ilan etmektir. Seçimlerin hemen öncesinde bu fitneyi uyandırıyorlar ki mevcut iktidarın ülkeyi yönetemediği görülsün ve bunun sonucunda da seçimleri kaybetsin. Malum yeni savaş konseptinde, en geçer akçe ve en kullanışlı yol ve yöntem terördür. Bu yüzden, emperyalist ülkeler, çeşitli terör örgütlerini kurup geliştiriyor ve istedikleri ülkelerin üzerine salıyorlar. Bu ibretlik durumun canhıraş örneğini de Türkiye üzerinde sergiliyorlar. Made in USA olan DEAŞ militanlarını Türkiye’de eyleme zorluyorlar. Yaptırmayı planladıkları eylemler öncesinde de kendilerinin İstanbul’daki konsolosluklarını kapattıkları gibi, diğer ülkelere de bu yönde telkinde bulunuyorlar. Tüm bu melanetleri, bize haber vermeden, bizimle bilgi paylaşmadan yapan ülkeler, bizim NATO’daki müttefiklerimiz. Yani bir tehlike vukuunda, aynı cephede yer alıp ortak düşmana karşı savaşacağımız silah arkadaşlarımız. Bu ne menem müttefiklikse, daha barış ortamında bizi arkadan vuruyor; bunların yarın savaş ortamında ne yapacakları ve hatta ne yapmayacakları ne malum?! Bugün konsolosluk kapatan, yarın ne kapatmaz ki! Bundan dolayıdır ki ülkemiz her an teyakkuzda olmalıdır. Eskiler ne güzel ifade etmiş: ‘Hazır ol cenge ister isen sulh-u salah’ (eğer barış ve huzur istiyorsan her daim savaşa hazır olmalısın). Pandemi tüm ülkeleri derinden sarstı; bu sarsıntının sonu, yeni bir dünyanın kuruluşuyla sonuçlanacaktır. Türkiye’nin, kurulacak yeni dünyada, saygınlar arasında yer almaması için, önü şimdiden kesilmek isteniyor. Zira onlara göre; Türkiye çok oldu. Öylesine çok oldu ki hem kendi yörüngesinden çıktı ve hem de kendisi, dünyaya parmak ısırtacak şekilde güçlü yörünge merkezi oldu. Türkiye’nin, Orta Asya’daki Türk Cumhuriyetleriyle, İslam ülkeleriyle, Kafkasya ve Balkan ülkeleriyle, Afrika ülkeleriyle sürdürdüğü yakınlaşma politikaları ve daha önemlisi, Ukrayna Rusya savaşındaki barışçıl girişimleri, birilerini ürkütüyor. Türkiye’nin yükselmesinden ürken ülkelerin başında ise, sözde müttefik olduğumuz ABD ve NATO ülkeleri geliyor. Rusya’yı savaşa tutuşturmakla, soktukları çıkmaz sokak gibi, Türkiye’nin de başına benzer bir çorabı örmek istiyorlar. Kafkasya’yı karıştırmaları, Ege’yi bulandırmaları, Akdeniz’i dalgalandırmaları ve Yunanistan’ı kışkırtmaları, hep bu yüzdendir. İstiyorlar ki deli ile deli olalım! Yağma yok!",https://www.hurriyet.com.tr/yazarlar/fuat-bol/bunlar-mi-muttefik-42215534
Fuat Bol,Seferberlik şart,"Şubat 11, 2023 06:29","Kentsel dönüşüme direniyoruz, direnebiliyoruz. Ülkemiz deprem kuşağında bulunuyor, dolayısıyla bizler bu gerçeği bilip depremle yaşamasını öğrenmek zorundayız. Deprem olmayacak diye bir şey yok, mutlaka olacak; şu halde, depreme dayanıklı binalar yapmaktan başka çaremiz yok! İşte yine bir kış günü; 6 Şubat 2023 Pazartesi günü sabaha karşı, saat 04.17’de, merkez üssü Kahramanmaraş’ın Pazarcık ilçesi olan ve on il ve ilçelerinde yıkıma sebep olan 7.7 büyüklüğünde bir depremle sarsıldık. Ardından 6.6 büyüklüğe varan onlarca artçı ve büyük sarsıntının üzerinden 9 saat geçmemişti ki bu kez de merkez üssü Elbistan olan, 7,6’lık bir depremi daha yaşadık. Yine yıkılan yüzlerce bina ve bunların altlarında kalan binlerce insanımız. Yine girilemeyen ağır veya orta hasarlı binlerce bina ve evlerini, bu kış günü terk etmek zorunda kalan on binlerce insanımız. Her depremde olduğu gibi, bunda da aynı manzara ile karşı karşıya kaldık. Öldürenin deprem olmadığını, çürük binaların olduğunu gördük. Kanaatimizce; kentsel dönüşüm işi, şahıslara, şahısların keyfine bırakılmamalı. Umumi seferberlik başlatılıp çürük tespit edilen tüm binalar yıkılıp yeniden yapılmalıdır. Sağlıkta olduğu gibi, bunda da bilim kurulları oluşturmalı ve kurullar ne diyorlarsa onu yapmalıyız. Devlet, gerektiğinde zor kullanmalıdır; zira hastaya ilaç sorulmaz, zorla da olsa tatbik edilir. Tek tesellimiz, mevcut depremlerde, eskiden olduğu gibi depremzedelerin sahipsiz kalmaması, kendi dertleri ile baş başa bırakılmamasıdır. 1999 Marmara depreminde, ne denli sahipsiz ve çaresiz kaldığımızı hatırladıkça kahroluyoruz. Cumhurbaşkanı ve Başbakan (Demirel, Ecevit) deprem mahalline telefonla bile ulaşamadılar; değil depremzedelere bizzat ulaşmak, sağlıklı bir haber bile alınamadı. En lazım olduğu anda devlet, sırra kadem basmıştı. Çok şükür o günleri geride bıraktık; AK Parti hükümetleriyle birlikte, devlet, yetkilileriyle ve tüm kurum ve kuruluşlarıyla anında olay mahallindeler. Afetzedeler çaresiz bırakılmıyor, her türlü ihtiyaçları karşılanıyor. Yıkılan şehrin bütünü de olsa; planlı bir şekilde şehir yeniden imar edilip evleri, hak sahiplerine teslim ediliyor. Eksiğimizi yukarıda ifade ettik; kentsel dönüşümde elimizi çabuk tutmalıyız, depremi çürük evlerle değil, depreme dayanıklı binalarla karşılamalıyız. Zira yıkılanı, daha iyi şekildi yeniden yapabiliyor ancak giden canları geri getiremiyoruz. Devlet ve millet hayatımızın, bu olmazsa olmaz hakikatini de bugünkü iktidardan yani Sayın Erdoğan’dan başkası yapamaz. Bunu da nereden biliyorsun diye sormayın; Sayın Erdoğan’ın memleket sathında yaptıklarına bakın, nereden bildiğimizi siz de görürsünüz. NOT: Deprem felaketinde vefat eden tüm şehitlerimize (dinen şehittirler) rahmet, yaralılarımıza acil şifalar, yakınlarına sabır dilerim. Milletimizin başı sağ olsun.     �F.B.",https://www.hurriyet.com.tr/yazarlar/fuat-bol/seferberlik-sart-42218204
Fuat Bol,Aday belli: Menderes’in ruhu,"Şubat 01, 2023 06:29","CHP’nin Genel Merkezi’nde, ‘Yeter, söz milletindir!’ şeklinde dev bir pankartın asılacağını rüyamızda görsek inanmazdık. Halbuki o ifade, CHP’ye, CHP’nin zorba yönetimine ve isminde ‘halk’ olmasına rağmen, halkı kale almamasına karşın milletin hissiyatını haykırıyordu. ‘Yeter, söz milletindir!’ denilerek; tek partili sistemdeki göstermelik seçime, çok partili sistemle de ‘açık oy, gizli tasnif’li karakuşi seçime hayır denilmekte; milletin özgür iradesinin sandıklara yansıması istenmektedir. Milletin özgür iradesinin sandıklara yansımasını kim engellemiştir? Tek partili sistemle uzun yıllar iktidarda kalan CHP engellemiştir. Aynı CHP, Meclis’in duvarına ‘Egemenlik kayıtsız şartsız milletindir’ düsturunu yazdı ama sözünde durmadı. Hür dünyanın baskısıyla, demokrasiye (çok partili hayata) geçer gibi yapıp onu da; ‘açık oy gizli tasnif’ diyerek kayıt ve şarta bağladı. Bu durumda hem millet istediği partiye oy veremeyecek ve hem de verebilse bile ‘gizli tasnifle’ oyu sayılmayacaktı. Bütün bu kepazelikleri millet gördü ve yaşadı. İşte demokrasi adına işlenen bu iğrençliklere son vermek için; ‘Yeter söz milletindir!’ denilerek CHP’ye ihtar verilmiştir. CHP Genel Başkanı K. Kılıçdaroğlu ise, tarihte eşine rastlanmayan bir pişkinlikle; yavuz hırsız ev sahibini bastırır misali, bu pankartı partisinin önüne asabiliyor. O pankart; yıllar yılı milletin demokratik haklarını ve hatta en doğal insan haklarını vermeyen, verilmesine engel olan, başta Kılıçdaroğlu olmak üzere, mahut zihniyet mensuplarına, ‘Durun! Sizin konuştuğunuz yeter! Artık söz milletin!’ diyor. Menderes ve arkadaşları milletin kararıyla seçildi ve tabir caizse demokrasiyi (milletin iradesini) aslanın midesinden alarak iktidar oldu. Aynı zihniyet, millet sevdalısı Menderes’in idaresine on yıl zor tahammül edebildi. Milletin gönlünde taht kuran başbakanı ve hükümetini darbe yapıp indirdiler ve gündüz gözüyle astılar. Haksız yere astıkları Menderes’in ve arkadaşlarının kanlarına doymadılar. Menderes’in idam sahnesinin çekildiği filmi, belirli mahfillerde gizlice gösterime soktular. Bunlardan bir tanesi de İstanbul Üniversitesi’ydi. Prof. Dr. Ayhan Songar Hoca’dan dinlemiştim. “Filmi öğretim üyelerine gizli bir odada izlettiriyorlardı. Menderes’in çırpınışı karşısında kahkahaya boğuluyor ve ‘Bir daha! Bir daha’ diyerek alkışla tempo tutuyorlardı.” Aynı Menderes, idamından önce yazdığı son mektubunda; “... Dirimizden korkmalıydınız. Ama şimdi milletle el ele vererek Adnan Menderes’in ölüsü, ölünceye kadar sizleri takip edecek ve bir gün sizi silip süpürecektir. Buna rağmen merhametim sizinledir” diyordu. Menderes’teki merhametin enginliğine bakar mısınız? K. Kılıçdaroğlu bile Menderes’in ruhaniyetinden ve merhametinden medet umuyor! Evet, 6’lı Masa’nın adayı kim olursa olsun, gerçek aday Menderes’in ruhudur. 14 Mayıs 2023’te de, sandıktan yansıyacak olan, o ruhtan başkası değildir!",https://www.hurriyet.com.tr/yazarlar/fuat-bol/aday-belli-menderesin-ruhu-42212917
Fuat Bol,İyiler ve kötüler,"Şubat 18, 2023 06:29","Yalnızca onlar değil, oralardaki acıdan da öte manzaraları televizyon ekranlarından seyreden insanlar da aynı durumda. Tam bir görev sorumluluğuyla, olayları yansız bir şekilde dünya kamuoyuna aktarmak için çırpınan onlarca gazeteci arkadaşımızın gayretleri asla unutulmayacaktır. Depremzedelerle aynı sıkıntıları yaşamalarına rağmen, belli etmiyor ve herkese moral vermek için çırpınıyorlar. Milletimizin, 15 Temmuz’da sergilediği birlik ve dayanışma ruhunu deprem bölgesinde de görüyoruz. Bakanlıklarımız, AFAD’ımız, Kızılay’ımız, UMKE’miz, bütün valiliklerimiz, kaymakamlıklarımız, belediyelerimiz, holdinglerimiz, sivil toplum kuruluşlarımız, site yönetimlerimiz ve gönüllü vatandaşlarımız; bedeni, ayni ve nakdi yardımlar için adeta seferber olmuş durumdalar. İnsanlık ölmedi dedirtircesine, dünya ülkeleri de yardımlarını yağdırıyorlar. Birçok ülkenin kurtarma ekipleri, kan ter içinde, durmaksızın, beton yığınlarının altında iğne ile kuyular kazdı. Bunca melek ruhlu insanın hayırda yarıştığı yerde, şeytanların ve şeytanlıkların olmaması düşünülemez. Zira burası dünyadır ve bu arenada, kuzu postuna bürünmüş nice kurtların olması kaçınılmazdır. Malum onlar da dumanlı havayı severler! İnsan demeye bin şahidin gerektiği bu insanlık müsveddelerinin; kimi siyasetçi, kimi gazeteci, kimi sosyal medya denilen gayya çukurunun elemanları olarak ortalığa çıktı ve tüm melanetlerini hayasızca kustular ve kusmaya devam ediyorlar. ‘Çukur’ şahsiyetli bu yaratıkların en bariz özelliği hakkı-gerçeği görmezden gelip örtmek, inkâr etmek ve iftira atmaktır. TOKİ’nin yaptığı binalarda tek çizik yok, şehir hastaneleri dimdik ayakta olup sağlık hizmetlerinde destan yazıyorlar. TSK ve Sağlık Bakanlığı onlarca sahra hastanesi kurdular. Seyyar eczaneler kurulup bedava ilaç dağıtılıyor, Adalet Bakanlığı onlarca sahra adliyesi kuruyor, limandaki gemi hastaneye dönüştürülüyor. Yaralılar ambulans uçak ve helikopterlerle, muhtelif yerlerdeki şehir hastanelerine naklediliyor. Yüz binlerce depremzede vatandaşımız, başka illerdeki öğrenci yurtlarına, otellere ve sosyal tesislere yerleştirildi ve yerleştirilmeye devam ediliyor. Bu gerçekler görülüp dillendirilseymiş, AK Parti’ye ve Erdoğan’a puan yazdırılırmış. Böyle yapmamak için habis ruhlarının gereği, yalana ve iftiraya sarıldılar:(Bunların içinde parti genel başkanı, grup başkan vekili, milletvekili, belediye başkanı, eski bakan, köşeyazarı, gazeteci gibi her türden insan (!) var.) ‘Depremde enkazdan yalnızca AK Partililer çıkarılıyor’ , ‘ Baraj patladı, Hatay’ı terk edin!’ , ‘Savcılar görev yapmadığı için, ölüler defnedilemiyor’ , ‘Depremde hasar gören Mersin Şehir Hastanesi boşaltılıyor’ , ‘AFAD, akşam 8.5 şiddetinde deprem beklendiğini açıkladı’ , ‘Bölgede Kızılay’ın hiç çadırı yok; Kızılay başkanı İlahiyat mezunu’, ‘Suriye hududundan on binlerce mülteci Türkiye’ye akın etti’ , ‘Arap ülkelerinin hiçbirinden yardım gelmedi’ , ‘Suriyeli çeteler akın akın Türkiye’ye geliyor’ , ‘Suriyeli mülteci, itfaiye erinin telefonunu çaldı’... Ve daha, bunlar gibi niceleri. İyilerin kaderi; deprem felaketiyle boğuşmanın yanında, bu denli aşağılık sosyal depremlerle de uğraşmaktır.",https://www.hurriyet.com.tr/yazarlar/fuat-bol/iyiler-ve-kotuler-42221643
Fuat Bol,Kılıçdaroğlu gemi azıya aldı,"Ocak 16, 2023 06:29","2023 seçimleriyle birlikte, o da yolun sonuna geldiğini biliyor. Bundan dolayıdır ki kurduğu 6’lı masanın cumhurbaşkanı adayı olması, kendi siyasi hayati için bir zorunluluktur. Hatta aday olması da kâfi değil, aday olup seçimi kazanmak mecburiyeti var. Aksi halde, siyasi hayattan silinip gidecek. Aynı durum, mahut masanın İYİ Parti dışındakile üyeleri için de söz konusudur. Kökleri olmayan bu nevzuhur partiler, 2023 seçimlerinde boylarının ölçülerini aldıktan sonra, hayatlarını ancak tabela partileri olarak sürdürebilirler. Muhalefetteki siyasi partilerin bu denli açmazlarını gören Meral Akşener, meydanın kendine kalacağını umarak büyük oynuyor ve bu yüzden de Kılıçdaroğlu’nun dışındaki bir adayda ısrar ediyor. Böylece bir taşla iki kuş vurmak istiyor; cumhurbaşkanlığı seçimleri kaybedilse bile, İYİ Parti olarak ana muhalefetin yerini almak istiyor. O da biliyor ki çığırından çıkarılmış bu CHP’den ve Kılıçdaroğlu’ndan, bundan böyle ne köy olur ne kasaba. 6’lı masanın nevzuhur partilerinin halkta bir karşılıkları yok, bunu kendileri de görüyor ve biliyorlar. Meclis’e girebilmeleri ancak, CHP veya İYİ Parti’nin saflarında (bu partilerin milletvekili seçim listelerinde) yer almalarıyla mümkün. Diğer bir deyişle mahut ‘küsurat’ partileri, 6’lı masaya mecbur ve hatta mahkûmlar. Kılıçdaroğlu, siyasi hayatının son kerteye geldiğini biliyor ve adeta siyaseti ‘ölümüne’ oynuyor. Onun bu denli oynayışı, yalnızca kendine değil, partisine ve ülkeye de zarar veriyor. Biliyorsunuz, Türkiye, savunma sanayisinde tarih yazıyor. Dost ve müttefikimiz (!) olan ülkeler (ABD, İngiltere, Almanya, Fransa vb.) yaptıkları anlaşmalarda ve verdikleri sözlerde durmayıp ülkemize karşı gizli ve açık ambargolar uygulamaktalar. Bu ise, bizi kamçıladı; Erbakan’ın deyimiyle ‘tekeden süt sağarcasına’ yerli ve milli savunma sanayimizi kurup geliştirdik. Bunlardan bir tanesi de güney sınırımızda konuşlandırıp teröristleri inlerinde vurduğumuz Fırtına-2 obüs toplarıydı. Bu topların motorları Almanya’dan geliyordu. Anlaşmamız olmasına rağmen Almanya motor göndermedi. Türkiye de kendi imkânlarıyla, elektrikli motor üreterek bu topların daha gelişmiş olanını yaptı. Yerli ve milli olarak üretilen Fırtına-2 obüs toplarının teslim törenine Cumhurbaşkanı Erdoğan davet edildi. Erdoğan’ın konuşması, törende bulunan herkes gibi TSK’nın yüksek komutası tarafından da alkışlandı. Bu alkış karşısında Kılıçdaroğlu’nun kimyası bozuldu; başkomutanını alkışlayan komutanlara ağza alınmayacak sözler sarf etti. Bilincini yitirmiş kişi edasıyla Türk generallerini, bol apoletli Ortadoğu ülke generallerine benzetti. Bu iğrenç benzetmeyi, tarih boyu, Türk’ün en azılı düşmanları bile yapmadı, yapamadı. Kılıçdaroğlu ise günah galerisinde, bardağı taşıran bu son eylemiyle; eden kendine eder özdeyişiyle, cumhurbaşkanlığına adaylığını, bizzat kendisi iki çapraz çizgiyle iptal etmiş oldu. Zira bu millet, ‘ordu millet’tir ve ordusuna yapılan hakareti unutmaz ve kimsenin yanına koymaz. Geçmiş olsun!",https://www.hurriyet.com.tr/yazarlar/fuat-bol/kilicdaroglu-gemi-aziya-aldi-42204489
Fuat Bol,"Ah Babacan, vah Babacan","Ocak 21, 2023 06:29","Evet, iyilik yapılan kişi nankör ise ve o iyiliğe layık değilse, cibilliyetinin gereğini yapacak, velinimetine mutlaka kötülüğü dokunacaktır. Nankörlüğün, ikiyüzlülüğün, kandırmanın, acımasızlığın, vefasızlığın ve davasına ihanetin daniskası siyasette yaşanır. Siyasette, kimileri tırnaklarıyla kazıyarak, yoğun emek harcayarak bir yerlere gelir. Kimileri de hasbelkader, birilerinin itmesiyle, telkin ve tavsiyesiyle siyasette yer bulur. Bunlardan birincilere lokomotif, diğerleri vagon hükmündedir. Türkiye gibi, lider endeksli siyasetin cari olduğu ülkelerde halk, lidere ve liderin işaret ettiği kişilere oy verir. Bundan dolayıdır ki bizdeki siyasi partiler, liderleriyle bütünleşmiştir. Lider, o siyasi hareketin önündeki meşale gibidir, yol göstericidir, ufuk açıcıdır, önderdir. AK Parti denilince, akla Sayın Erdoğan gelir; onun çalışkanlığı, üstün gayreti, devlet ve milletine olan sevdası gelir. AK Parti’nin sürükleyicisi odur, millet ona bakarak AK Parti’ye o verir. Ali Babacan’a yaşının çok genç olmasından ötürü Meclis’te ‘Bebecan’ denir ve kimse tarafından sevilmezdi. Gülmeyen yüzü, asosyal oluşu, içten pazarlıklı duruşu ve güven vermeyen tavrı buna sebepti. Sayın Erdoğan, gerçekten çok vefalı birisi; dar gününde yanında olanları unutmuyor. Babacan da partinin kurucularındandı. Bu yüzden o genç yaşında, hayal bile edemeyeceği ikballere kavuştu. Sayın Erdoğan onu, milletvekili, bakan ve hatta başbakan yardımcısı yaptı. O ise, tüm bu iyiliklere karşı; bir yandan, Sayın Erdoğan’ın cumhurbaşkanlığına adaylığı için imza verirken diğer yandan Abdullah Gül’ü cumhurbaşkanı yapmanın hesaplarının tam ortasında olduğunu bizzat kendisi itiraf etti. Kendi ikiyüzlülüğünü, güvenilmezliğini, yalancılığını televizyon ekranlarında, milyonların huzurunda ikrar etti. İşte bu kişi parti kurup milletin huzuruna çıktı ve o güvensiz kişiliğiyle milletten kendisine güvenmelerini istiyor. İzlediği siyasete bakar mısınız? Anayasa’dan Türk kelimesinin çıkarılmasını istiyor; böylece Müslüman mahallesinde salyangoz satarak gerçek yüzünü sergiliyor! Türk Silahlı Kuvvetleri, teröristlere karşı kimyasal silah kullandı demek suçundan mahkûm edilen TTB başkanına geçmiş olsun ziyaretine giderek tarafını belli etti. Teröristlerin inlerini başlarına geçiren ve onları kazdıkları kuyulara gömen Türk İHA ve SİHA’larının yapımcı firmasına (BAYKAR) iftiralar attı ve iktidara geldiklerinde bu firmaya dokunacaklarını dillendirdi. Tüm dünya ülkelerinin hayranlıkla izlediği, gıpta ettiği ve satın alabilmek için sıraya girdiği BAYKAR şirketinin savunma sanayi ürünlerine Babacan’dan, bölücülerden ve Türkiye düşmanı ülke insanlarından başka hiçbir kişi dil uzatmadı, uzatamadı. BAYKAR yetkilileri, devletten bir kuruş almadıkları gibi hiçbir banka kredisi dahi kullanmadıklarını söylüyor ve Babacan’ı müfteri olarak ilan ediyor. Babacan bu yüz karası haliyle milletten nasıl oy isteyebilecektir? Zira sabırsızlıkla beklenilen, yerli ve milli savunma sanayi ürünleri ve firmalarıyla milletimiz övünmektedir, onlarla gurur duymaktadır. Devlet ve millet hayatımızın varlığı, güvenliği ve bekasıyla doğrudan ilgili bu kurumlara dil uzatmak ve onları itibarsızlaştırmaya yeltenmek ne Babacan’ın ve ne de avenelerinin haddi değildir. Kendisi bilmese de, sandıkta millet hadlerini bildirecektir. İnsan bu kadar mı savrulur? Vah ki, ne vah!",https://www.hurriyet.com.tr/yazarlar/fuat-bol/ah-babacan-vah-babacan-42207356
Fuat Bol,Darbeci zihniyet,"Ocak 14, 2023 06:29","Bu korku; her biri ayrı ayrı kifayetsiz muhteris kumkuması olan muhalefet parti liderlerinin akıllarını ise, büsbütün örttü ve bunun sonucunda da, ne yapıp edecekleri konusunda nereye savrulduklarını, savrulacaklarını kendileri bile bilmez oldu. Onlara ve özellikle dışarıdaki işbirlikçilerine göre, Erdoğan diktatörmüş ve ondan bir an önce kurtulmak elzemmiş. Bunu koro halinde ifade ederlerken, ‘sirkatin’ söylüyorlar; zira söz söyledikleri kişinin aynasında kendilerini görüyorlar! Sözde, bir diktatörü fazla gören bu zihniyet, gerçekte 6’lı, 7’li diktatörlük sisteminin peşinde yırtınıyor. Üstelik bu yapmak istedikleri sivil ‘cunta’yla darbe suçu işlediklerinin farkında değiller! Kahrolası darbelerin, demokrat olması gereken siyasilerimizin ruhlarında açmış olduğu rahneleri (gedik) görüyor musunuz? Sivil generaller olarak (adeta SSCB’deki Politbüro), cumhurbaşkanlığı makamının üzerinde ‘konsey’ oluşturarak, yapması gerekenleri kendisine dikte edeceklerini dillendiriyorlar. Bu dillendirmeyi yaparlarken, Türkiye’nin bir hukuk devleti olduğunu unutuyorlar. Masanın 6’lı kesimi, istediği kadar gelin-güvey olsun; kanuni ve kanun dışı ve hatta Anayasa dışı olarak aldıkları ve alacakları kararların hiçbir kıymeti yoktur. Onların bu denli bir acziyet içindeki hallerini en iyi bilen ve onlarla kedinin fareyle oynaması gibi oynayan ve bu cümleden olarak, pazarlıkta elini güçlendirmek için aday çıkaracaklarını ortaya atan HDP’dir. 6’lı Masa’daki liderlerin zavallı hallerine bakar mısınız? Daha şimdiden, koro halinde HDP’ye güzelleme yarışına girdiler. Anayasa Mahkemesi’nin HDP’ye yapılması gereken Hazine yardımına konan tedbirin hukuksuz olduğunu ileri sürdüler. Bir diğeri ise zavallılığın daniskasını yaparak, Anayasa’dan ‘Türk’ kelimesinin çıkması gerektiğini zırvaladı. CHP liderinin danışmanlık payesi verdiği kişi, devletin kurucusu olduğunu iddia eden partinin genel merkezinde mülakat verirken, mahut mekândaki Türk bayrakları kaldırıldı. Aynı danışman, ‘Kuzey Kürdistan’ ve ‘Özerklik’ teranelerini yavelerken 6’lı Masa mensuplarından çıt çıkmadı. Görünen o ki, Kılıçdaroğlu, CHP’yi çığırından çıkardığı gibi, kurmuş olduğu 6’lı Masa’yı da HDP’ye esir etti. Öyle ki, HDP’liler, müstakbel cumhurbaşkanı adayı arayışında, Akşener ile Mansur Yavaş isimlerinin asla olamayacağını vurguluyorlar. Anayasa Mahkemesi’nce kapatılma ile karşı karşıya olan bir partinin şu cüretini bakar mısınız? Muhalefet ittifakının anahtarı HDP’nin elinde olduğuna göre, turpun büyüğü heybede! Bu daha başlangıç; yarın ve öbür gün, birinci ve ikinci turda neleri dayatacaklarını hep birlikte göreceğiz. Ne diyelim, Allah akıl fikir versin!",https://www.hurriyet.com.tr/yazarlar/fuat-bol/darbeci-zihniyet-42203641
Fuat Bol,İşte bu bir Avrupalı,"Ocak 23, 2023 06:29","Kendi köklerimizden, değerlerimizden koptuğumuzdan, kendimize de yabancı olduk. Artık ne Doğulu, ne Batılı olabilen ‘bulanık’ tipimizle; aklımız sıra Batı’nın değerlerine meftunuz. Meftun olduğumuz tüm bu değerlerin gerçekte bize ait olduğunu ve onları ceket astarımızın içinde unuttuğumuzu bile bilmiyoruz. Biraz araştırsak, Batı’nın bugün sahip olduğu bütün bu değerler manzumesini A’den Z’ye kadar bizden aldığını göreceğiz, ama... Batı, daha düne kadar vahşetin kaynağı idi. Değil kendi dinlerinden olmayanları, aynı din mensubu oldukları halde farklı mezheptekileri insan bile saymazlar. Bu yüzden de yüzyıllar boyunca birbirlerini boğazladılar. Kadının adı bile yoktu; kadın cinsi şeytanın ta kendisi addediliyordu. Zencilere hayvan muamelesi yapılır, kafeslerde teşhir edilirlerdi. İngiltere eski Başbakanı Margaret Thatcher; ‘Bizim medeniyetimiz üstü ince bir tabaka ile sırlanmıştır ve asla kazımaya gelmez!’ diyerek gerçeği haykırmıştır. Zira o da çok iyi biliyor ki, o sır tabakası kazınınca, altından vahşetin daniskası çıkacak. İşte; sözde Avrupa’nın en medeni (!) ülkesi olan İsveç’te, faşistin teki, resmi makamlardan izin almak suretiyle ve polis kontrol ve gözetiminde, Türkiye Büyükelçiliği’nin önünde, kutsal kitabımız olan Kuran-ı Kerim’i yakma küstahlığında bulundu. Bu aşağılık, iğrenç ve insanlık suçu eylem, aynı ülke makamlarınca ‘ifade özgürlüğü’ olarak değerlendirilmektedir. Batılı bu kafa, başta biz Türkler olmak üzere tüm Müslümanları ‘barbar’ olarak nitelerler. Bu nasıl bir barbarlıksa, bütün bir İslam tarihi boyunca hiçbir Müslümandan böyle bir aşağılık eylem, ne görüldü ne de işitildi. Avrupalının bu iğrenç kahpelikleri yeni değildir, dün de önceki gün de nice kepazeliklere imza atmışlardır. Belli ki bu şom ağızlar yırtılmadığı, hadleri bildirilmediği için, bu denli alçakça eylemler fütursuzca sürdürülmektedir. Biz Türkiye olarak, bize bu gözle bakan böyle bir Avrupa’nın kapısında sittin senedir bekliyoruz, bekletiliyoruz. Zaten AB diye bir şey kalmadı; her biri kendi derdine düşen ve yarınları karanlık bu birliğe girsek ne olur, girmesek ne olur? Bu kepazeliğin sergilendiği ülke olan İsveç de NATO’ya girebilmek için Türkiye’nin kapısında bekliyor. NATO’dan çıkarılmamız pahasına da olsa, Türkiye, İsveç’in NATO üyeliğini asla onaylamamalıdır. Zira yeniden kurulmakta olan dünyadaki Türkiye’nin yeri, belirlenen değil, belirleyen olacaktır.",https://www.hurriyet.com.tr/yazarlar/fuat-bol/iste-bu-bir-avrupali-42208228
Fuat Bol,Yüz yıl bekledik,"Ocak 18, 2023 06:29","Yedi düvel, dünya çapındaki bu başarılarını, ne yazık ki içimizdeki aymazların gaflet ve hatta ihanetleri yüzünden elde ettiler. Başta Selanik ve İstanbul olmak üzere, Devlet-i Aliye’nin çeşitli beldelerinde ‘Mason’ dernekleri kurdular ve içimizdeki satılık ruhluları bu kurumlara üye yaptılar. Masonluğu tanıtırken, bunların siyasetten uzak kurumlar olduklarını ısrarla vurgulamalarına rağmen, gerçekte mahut kurumlar siyasetin tam ortasındaydılar. Bu kurumlara aldıkları askerler vasıtasıyla, askeriyeyi de politikaya karıştırdılar. O gün de tıpkı bugünkü gibi propaganda yapılıyor ve baştaki Sultan 2. Abdülhamid Han devrilirse her şeyin süt liman olacağı vadediliyordu. Masonların yönetiminde olduğu İttihat ve Terakki Partisi, orduyla el ele vererek Padişah’ı tahtından indirdiler ve onun yerine kukla birini (M. Reşat) sözde padişah yaptılar. Memleketin idaresini ele geçiren İttihat ve Terakki Partili paşalar, düşmana tek kurşun atmadan, şehit kanlarıyla yoğrulmuş vatan topraklarını teslim ettiler. Bundan dolayıdır ki, Balkan Savaşı’nın gerçek adı ve hatta yakın Türkiye tarihindeki savaşların gerçek adı ‘ihanetler tarihi’dir. Kurtuluş Savaşı’ndan sonra; bütün bu acı tecrübelerin ardından, yeni rejimde (Cumhuriyet), siyaset yapmak isteyen askerlerden üniformalarını çıkarmaları istendi. Böylece, askeriye ile siyaset birbirinden ayrılmış oldu. O dönemde devlet ve özel sektör, bağımsızlığımızı taçlandırmak için kalkınma hamlelerine girişti. Düşünün; Türkiye daha o günlerde uçak, silah, bomba ve mühimmat fabrikaları kurup işletirken, 1945’ten sonra (İnönü devri), tüm bu fabrikalar, sahipleriyle birlikte patlattırılarak imha edildi. İmal edilen uçaklar yere gömülüp (Kayseri) üzerlerine beton döküldü. İnönü’nün ABD ile yaptığı anlaşmalarla, değil silah ve mühimmat imalatı, askerimizin potini ve matarası bile ithal edildi. Aynı İnönü, 1964 yılında Kıbrıs’a çıkarma yapmak istediğinde, ABD Başkanı’nın tehdit ve aşağılama mektubuna muhatap oldu. Elleri böğründe kalarak gerçeği gördüğünde ise, çoktan, iş işten geçmişti. ABD, aynı küstahlığı 1974’teki Kıbrıs Barış Harekâtı’nda, Türkiye’ye silah ambargosu koyarak gösterdi. Titreyip kendine gelen ülkemiz, savunma sanayisinde yerli ve milliliğe yöneldi. Düşman (başta ABD ve İngiltere) bunun da kolayını bulmuştu. Vaktiyle Mason yaparak devşirdikleri gibi, bu kez de içimizdeki beyinsizleri FETÖ marifetiyle devşirdiler. O gün, bir kısım insanlar Mason yapılarak Devlet-i Aliye’mizi yer ile yeksan ettiler, bugün de her meslek ve meşrepten birçok insanımızı FETÖ mensubu yaparak ülkemizi paramparça etmek istediler. O günkü tek şansımız Kurtuluş Savaşı’ydı, bugünkü şansımız da, manada ve maddedeki yeniden başlattığımız 2. kurtuluş savaşımızdır. Baştaki siyasi irademizin kararlığı ile geliştirilen yerli ve milli savunma sanayimiz ve buralardaki isimsiz kahramanlarımız en büyük şansımızdır. Ne yazık ki dün Sultan Abdülhamid’e yapılmak istenenler, bugün de Sayın Erdoğan’a yapılmak isteniyor. Dün, öncesinde İngiltere ve ardından ABD, dost görünüp en büyük düşmanlığı göstererek devlet ve millet hayatımızın kalkınmasını tam bir asır engellediler. Biliyoruz ki dünya, her gün yeniden kurulur ve her kuruluşta yepyeni ve taptaze başlangıçlar yapılır. Her başlangıçta söylediğimizi yineliyor ve diyoruz ki: Nerede kalmıştık?!",https://www.hurriyet.com.tr/yazarlar/fuat-bol/yuz-yil-bekledik-42205567
Fuat Bol,Ahlaki sefalet,"Ocak 11, 2023 06:29","Homo economicus (ekonomik insan-sadece şahsi çıkarını düşünen, egoist) denilerek, insan, yalnızca tek kanatlı kuş yapıldı ve insanlıktan çıkarıldı. İnsanın, yalnızca maddesiyle (beden) gelişmesi için çaba harcandı. Bunun yanında, insanı insan yapan insani değerler ihmal edildi. Dini eğitim ya yasaklandı ya da din karşıtı eğitim yapılarak, din ‘afyon’ addedildi. Oysa insan, ruh ve bedenden yaratılmıştı; bunlardan yalnızca birini ihya ederseniz, diğerini köreltirsiniz. Bedenin ihmali maddi ölüme sebep olur, insanın ruhunu ihmal ederseniz manasını öldürürsünüz. İnsanın mutluluğu ruh ve beden bir bütün halinde ihya edilmesiyle mümkündür. Günümüz insanı manasızdır, dini ve ahlaki değerlerden yoksundur. Ruhundaki bu denli açlığı da, bedeni iştahını artırarak gidermeye çalışmış; sapkın ve obez olmuştur. Manasını yitiren insan sevgisiz ve merhametsiz olmuştur; fıtratındaki sevgiyi kendi nefsine odaklayarak egoist-bencil olmuştur. Bu yüzden; artık birlikte bir ömür sürdürmek için evlenilmiyor, adeta boşanmak için evleniliyor. Eşlerin birbirlerini ve hatta çocuklarına karşı sevgileri saman alevi gibi olmuş. Öyle ki birçok insan, eşinden, çoluk çocuğundan ayrı, köpeğiyle yaşamayı tercih ediyor. Yalan söylemek, çarpmak-çırpmak, hadsiz olmak, saygısız davranmak, hak gasp etmek maharet olmuş; bunları yapmayanlar beceriksiz ve ezik olarak tanımlanmıştır. Hadsizliğin daniskasını geçenlerde bir sanatçı bozuntusunun cami mihrabı önünde, dekolte kıyafetle poz vermesinde gördük. Bu hadsiz, adap ve ahlak yoksunu kişi, burasının bir İslam diyarı olduğunu ve burada milyonlarca Müslümanın yaşadığını bilmiyor mu? Camilerin de Müslümanların mabedi olduğunu, oraya ancak ibadet maksadıyla girilebileceğini de biliyor. Kendisi insansa; inansın veya inanmasın camilere o kıyafetle girilemeyeceğini ve hele o tip pozların verilemeyeceğini bilmesi gerekir. Özrü kabahatinden büyük, şu, sözde savunmaya bakar mısınız: “Ben oranın cami değil, mescit olduğunu zannediyordum!” Mescidin küçük cami olduğunu bilmeyecek kadar andavallı olduğunu ileri sürüyor da; o iğrenç sahneyi, orada kuran ve o fotoğrafı çekenler de mi bilmiyordu? Bu zavallı tip, herkesi kör, âlemi sersem mi sanıyor? Müslüman mahallesinde salyangoz satmaya yeltenen bu ar ve edep yoksunu kişi, bu iğrenç eylemiyle Allah’ın ve O’na inananların lanetini üzerine çektiğini, çekeceğini bilmeyecek kadar zırcahil mi? Bu saygı ve adap yoksununu, yuvarlandığı dipsiz kuyudan çıkaracak tek şey; tövbe edip Müslümanlardan özür dilemesidir.",https://www.hurriyet.com.tr/yazarlar/fuat-bol/ahlaki-sefalet-42202045
Fuat Bol,Aç tavuk,"Ocak 25, 2023 06:29","Siyasi partiler demokrasinin vazgeçilmez unsurlarıdır. 6’nın ikisini anladık; arkalarında belirli bir halk desteği var. Diğer dördünün, demokrasi adına neyi ifade ettiğini, doğrusu biz de merak ediyoruz. Demokrasi, Latince kökenli bir deyim olup; demos: halk, kratos: iktidar, yönetim yani halkın iktidarı, halkın gücü, halkın yönetimi manasına gelmektedir. Özellikle bu dört siyasi parti, laf olsun torba dolsun kabilinden, sözde ittifakta yer almaktadırlar. Zira demokrasi adına, halktaki karşılıkları yüzde 05-1 dolayındadır. Halkta karşılıkları olmayan bu partiler; utanmadan, dillendirdikleri ucube bir yönetim sistemiyle, halktan yüzde 50’nin üzerinde oy almış bir cumhurbaşkanına emir verip onu kendi arzuları istikametinde yönlendireceklerini iddia edebiliyorlar. Mahut partilerin liderleri aylardır toplanıp dağılıyorlar ve hemen her gün çeşitli medya kuruluşlarında yer alıyorlar; çeşitli siyasi tartışmalara konu ediliyorlar. Ama gelin görün ki, halk kendi adına ahkâm kesen bu zevatın bir kısmını daha tanımıyor bile; tanıdıklarının da ne menem şey olduklarını yakından biliyor! Mesela DP ve onun genel başkanı Gültekin Uysal var; tanıyan eden yok, halkta en ufak bir karşılığı yok. Genel seçimlerde aldığı oy, yüzde ile değil binde ile ifade ediliyor. Halkta karşılığı olmayan bu kişiye cumhurbaşkanının idaresi(!) verilecek öyle mi? Bu kişinin oyu ile halktan yüzde 25 dolayında oy almış CHP liderinin oyu eşit ağırlıkta olacak. Ve bu kepazeliğe demokrasi denecek! Ya AK Parti’den ayrılıp ispatı vücut yapmaya çalışan Babacan ve Davutoğlu zavallılarına ne demeli? Bunlara göre; bunlarsız Erdoğan bir hiçten ibaretmiş; AK Parti’nin gerçekleştirdiği tüm kalkınma hamlelerini bunlar yapmış. Bunların yegâne özellikleri, kendi davalarına ve dava arkadaşlarına ihanet etmeleridir. Unutulmasın ki, bugün ihanet edenlerin, yarın ihanet etmeyeceklerini kimse garanti edemez. Zira huylu huyundan vaz geçmez. Mürai ve sahtekâr olduklarını bizzat kendileri söylüyor. Erdoğan’ın cumhurbaşkanlığı teklifine imza atıp diğer yandan Abdullah Gül’ün pazarlamasının odağında olduğunu kendileri ifşa ve ikrar ediyor. Böylesine yanar-döner, ikiyüzlü insanlara memleket idaresi teslim edilir mi? Aç tavuk kendini darı ambarında sanırmış. Bunlarsız Erdoğan, bu halkın yüzde 52’sinin oyunu alan ve doğrudan halk tarafından seçilmiş bir cumhurbaşkanı. Peki, Erdoğan’sız bunların haline bakalım, yüzde 1 evet yazıyla da yazalım yüzde bir. Yani millet nezdinde hiçten ibaret olan bizzat kendileridir. Ve bu sözde siyasi parti liderlerinin her birisi, milletvekili seçilebilmek için, ya CHP ya da İYİ Parti listelerinden seçime girmek zorunda. Düşünebiliyor musunuz; CHP’nin kapısında ikbal arayan bu kişi (A. Davutoğlu) daha dün AK Parti Genel Başkanı ve bu ülkenin Başbakan’ı idi ve CHP’ye veryansın ediyordu. Ne diyelim; Allah kimseyi bu zillete düşürmesin!",https://www.hurriyet.com.tr/yazarlar/fuat-bol/ac-tavuk-42209281
Fuat Bol,14 Mayıs milattır,"Ocak 28, 2023 06:29","14 Mayıs 1950, Türk demokrasi tarihinin miladıdır. Zira ülkemiz, 1950 yılına kadar tek parti (CHP) sultası ile gelmiştir. Öyle ki, o dönem Türkiye’sinde, CHP’nin il başkaları, o illerin hem valisi ve hem de belediye başkanlarıdır. 1946’daki şaibeli seçime kadar, hep tek parti seçime katılırdı. 1946’da ise, ‘Açık oy gizli tasnif’ karakuşi (mantık dışı) kanunu ile ilk defa birden fazla parti ile seçimler yapılmış; bunun sonuçlarına bile tahammül edilmeyip sandıklar kaçırılmış, yakılmış, tasnifleri (oy sayımları) CHP’lilerin keyfine göre düzenlenmiştir. Demokrasi adına; tüm bu ve daha nice kepazeliklerden, ilk kez 14 Mayıs 1950 seçimleriyle kurtulduk. Bu seçimlerle birlikte 27 yıllık CHP’nin tek partili iktidar yönetimi sona erdi. Yüzde 90 katılım oranıyla DP 419 milletvekili, CHP ise 69 milletvekili çıkardı. 1950 seçim sonuçlarına tüm Türkiye halkı ağlıyordu, kimileri kaybetmenin hüznü ile kimileri de kazanmanın sevinciyle ağlıyordu! Asli lisanıyla okunması yasaklanan ezanlar, on sekiz yıl sonra ilk kez ‘Allahü ekber’ nidalarıyla semada yankılanıyor ve bunu duyan Müslüman ahali, gözyaşları içinde şükür secdesine kapanıyordu. 1950’den günümüze kadar geçen 73 yıl boyunca hep bu tabular yıkılmakla uğraşıldı. Malum en büyük tabu vesayet sistemi idi; başkanlık sistemine geçmekle vesayetin çanına ot tıkadık lakin tortuları, bugün bile gücümüzü ve enerjimizi boş yere harcamamıza sebep oluyor. Meclis’in gündemine bakın; en doğal insan hakkı olan kadınların giyim kuşamında bile anlaşma sağlanamıyor; biri kanun, bir diğeri anayasa değişikliği isterken, kapılar birbirlerinin yüzüne kapatılıyor. Belli ki, hâlâ birilerinin niyeti üzüm yemek değil, bağcıyı dövmek. Birileri utanmadan, Sayın Erdoğan’ın başörtüsü konusunu istismar ettiğini ve seçimlerde malzeme olarak kullanmak istediğini ileri sürebiliyor. Eğer bunlarda samimiyetin zerresi varsa, başörtüsü konusunu, hep birlikte Meclis’te hallederler. Dolayısıyla bu şeref, değişikliğe ‘evet’ diyen tüm partilere ve milletvekillerine ait olurdu. Böylece hem kadınlarımız anayasal güvenceye kavuşmuş ve hem de bunu, seçimlerde herhangi bir partinin kullanmasının önüne geçilmiş olurdu. CHP olarak milletten helallik istiyorlar ya; işte tam fırsatı, lafla olmaz, göstersinler kendilerini! Zira üniversitelerde başörtülü kızlarımız için ikna odaları kuranları, milletvekili yapıp Meclis’e taşıyan CHP’dir. Başörtülü kızlarımızı ikna odalarından çıkarıp başı kapalı veya açık olarak da milletvekili yapıp Meclis’e sokan da Sayın Tayyip Erdoğan’dır. Bütün bunlar, milletin gözlerinin önünde cereyan ediyor. 14 Mayıs 2023 seçimleri de, ister istemez yeni bir milat olacak. Türkiye’mizin 2. yüzyıldaki kalkınma hamlelerinin, patinaj yerine ileriye, en ileriye gitmenin, keşfetmenin ve hepsinden önemlisi, maddede ve manada halkını müreffeh kılmanın miladı olacak.",https://www.hurriyet.com.tr/yazarlar/fuat-bol/14-mayis-milattir-42210984
Fuat Bol,6’lı değil tekli masa var,"Ocak 04, 2023 06:29","Masadakilerden 4’ü, yalnızca konu mankeni olarak arzı endam etmektedirler. Zira halkta en ufak bir karşılıkları yoktur. Bu durumu kendileri de bildiği için, masadaki iki partinin (CHP, İYİ) kuyruklarına takılmaktan başkaca çareleri yoktur. Bu dört partinin liderlerinin bile Meclis’e girebilmeleri için, ya CHP’ye ya da İYİ Parti’ye ‘kene’ gibi yapışmak mecburiyetleri vardır. Bundan dolayıdır ki, bu ‘küsurat’ parti liderleri, masanın dağılmaması için dua etmekte ve kendilerine ne dikte edilirse kabul etmek mecburiyetindeler. Varlığını CHP’ye ya da İYİ Parti’ye borçlu olan (Zira onlar olmadan yok hükmündeler) siyasi oluşumların, kendilerine faydaları yokken, millete vaat ettiklerinin bir manası olabilir mi? Başbakanlık ve bakanlık yapmış bu kişilerin düştükleri şu acıklı duruma bakar mısınız? Tayyip Erdoğan kini, insanı nasıl da dipsiz çukurlara itiyor? Doğrusu çok ibretlik bir tablo! Masanın görünmeyen asıl sahibi HDP’dir; zira HDP olmadan, bunların adım atabilmelerinin imkân ve ihtimali yoktur. HDP, varlık kıymetini biliyor ve bunların ayağına gelip yalvarmalarını bekliyor. İYİ Parti, HDP’ye yalvarır mı diye sormayın; zira HDP sözcüsünün Meclis’te, İYİ Parti sıralarına dönüp ‘Bu koltuklara bizim sayemizde oturduğunuzu unutmayın!’ ihtarını hatırlayın! Akılları sıra, bu masa, ‘konsey’ hüviyetinde olacak ve yüzde 50’nin üstünde bir oyla seçilmiş cumhurbaşkanını yönlendirecek. Bunun adına da demokrasi diyecekler. ‘Konsey’in gizli ya da aşikâre başı ise, ister istemez HDP olacak. Görüldüğü üzere; ya İYİ Parti destek olmak suretiyle Türkiye’yi HDP’ye idare ettirecek ya da eşyanın tabiatına aykırı bu duruma son verip masayı dağıtacak. Bu ucube sistemin (gerçekte kaosun) demokrasi anlayışına bakar mısınız? Toplumdan yüzde 25 destek alan parti ile yüzde 1 bile alamayan partinin yaptırım gücü aynı olacak! Daha da vahimi, toplumun yarısından fazlasının oyunu doğrudan almış bir Cumhurbaşkanı, yüzde 1 bile oyu olmayan bir siyasi partinin genel başkanından talimat alacak! Tüm bu ucubeliklerin hepsi, mevcut anayasaya aykırı ve uygulandığında anayasal suç işlenmiş olur. İYİ Parti’nin tabanı, kendi partilerinin HDP’yi iktidar yapmalarına nasıl bakacaktır? Daha açık ifadesiyle İYİ Parti Genel Başkanı ve parti yöneticileri, milletvekilleri kendi seçmenlerinin yüzüne nasıl bakabileceklerdir? Mevcut 6’lı Masa’nın liderlerindeki Erdoğan kini, akıllarını örtmüş, hep birlikte HDP’yi iktidara taşıyabilmek için çırpınıp duruyorlar. Tüm bu varsayımlar, Anayasa Mahkemesi’nin HDP’yi kapatmaması halinde düşünülebilir. Şu halde başta İYİ Parti olmak üzere, HDP’yi terör örgütünün Meclis’teki uzantısı gören çevreler, dört gözle HDP’nin kapatılmasını beklemektedir. Kim bilir belki de Kemal Kılıçdaroğlu’nun gizli hesabı budur! Mahut masanın altında 40 tilki, kırkının da kuyruğu, şimdilik birbirine değmiyor; yarın ne olacağını ise kimse bilmiyor. Ama unutulmasın ki tüm bu hesapların üstünde de bir hesap vardır ve asıl tutacak hesap da ondan başkası değildir. Görelim Mevla’m neyler? Neylerse güzel eyler!",https://www.hurriyet.com.tr/yazarlar/fuat-bol/6li-degil-tekli-masa-var-42198274
Fuat Bol,Mevlânâ’ya özlem,"Aralık 24, 2022 06:29","O, dünyevi hayatında, ölmeden evvel ölerek, diğer bir deyişle ölümsüzlüğü tadarak, ‘Şeb-i arus’una, (düğün gecesi) kavuştu; vuslata erdi. Mevlânâ Hazretleri hayatının her demiyle ve sözlerinin her hecesiyle, yaratılışımızın sırrını faş etti (açığa çıkardı). Mahut sır ise, Cenab-ı Hakk’ın muhabbet (sevgi) sıfatından başkası değildi. Allahü teala bütün bu kâinatı, kendi nurundan yarattığı en sevgili ve muazzez kulu Muhammed Aleyhisselam’a duyduğu aşkı ve muhabbeti hürmetine yarattı. Ve O’nu, âlemlere rahmet olarak gönderdi. Âlemlerin rahmeti ve övüncü olan sevgili Peygamberimiz Muhammed Aleyhisselam da tüm bu âlemleri (yeryüzü ve gökler, insan, cin ve melek) sevgi hırkasıyla bürümüş; O’ndan yansıyan aşk ve muhabbetin damlaları, cihanda yer alan tüm mahlûkata istidatları (kabiliyet) oranında saçılmıştır. Kimi, o aşk ve muhabbet deryasının kıyısına varabilmiş, kimi bir avuçla kanmış, kimi de o deryada dalgıç olup kana kana içmiştir. İşte bizim Mevlânâ’mız (Mevlânâ, efendimiz demektir) o deryaya dalıp kana kana içen ve içtiklerini nazım ve nesirler halinde insanlığa sunan bir âşıktır, bir Allah adamı, evliyadır. Hz. Mevlânâ kendisini, yolunu, sözlerini şu anahtar cümlelerle ifade etmiştir: “Ben sağ olduğum müddetçe Kuran’ın kölesiyim. Ben Muhammed muhtarın yolunun tozuyum. Benim sözümden bundan başkasını kim naklederse; ben ondan da bizarım, o sözlerden de bizarım (tedirgin, bezgin).” Tasavvuf deryasına dalmış bu Hak âşığının Mesnevi’sinde geçen ‘Ney’, insan-ı kâmil demektir. Cennetten koparılan insanın, ana vatanına duyduğu özlemi dile getirmektedir. Günümüz insanı Mevlânâ’yı çok yanlış anlıyor ve o mübarek şahsı, belirli ritüellere ve şekillere hapsetmek istiyor. Halbuki o, Mesnevi’sinde: “O halde Canan’a kavuşmayı can-ü gönülden iste; Dudağını oynatmadan Rabb’inin ismini kalbinden söyle” (kimse işitmeden, sessizce) demektedir. Sevgiyi kaybeden günümüz insanı en büyük zulmü kendine, kendi nefsine yapıyor. Ne gaye ile yaratıldığını unutarak oyuna ve eğlenceye dalıyor. Ölünce uyanıyor, lakin bu uyanış para etmiyor. Mevlânâ’nın işaret ettiği gibi, dünya; ayrılık yeri, ağlama, sızlanma, dertlenme yeri. İnsan, tüm bu olumsuzluklara sabrederek, yanarak, eriyerek olgunlaşır. Dünyanın, gidilecek asıl mekânın yolu üzerinde bir durak olduğunu bilen insan, bu dünyanın geçici ve hayalden ibaret olan süsüne, şatafatına aldanmaz. Asıl mekâna (sonsuz olan ahiret yurduna) hazırlık yapar; yaratılanı, Yaradan’dan ötürü sever, onlara acır, şefkat ve merhametle muamele eder. Elbette ki kusursuz insan olmaz; Mevlânâ diyor ki: “Bir günah işlediğinde hemen tövbe et. İnsan suya düştüğü için değil, sudan çıkamadığı için boğulur.” Ve ne güzel demiş Mevlânâ: “Kendine bak kendine. Özüne, sözüne, benliğine. İlgilenme kimseyle; kim ne yemiş, ne giymiş.. Bundan sana ne? Sen kendini besle bilgiyle, sevgiyle, şefkatle. Ancak o zaman ulaşırsın insan olmanın erdemine.”",https://www.hurriyet.com.tr/yazarlar/fuat-bol/mevlanaya-ozlem-42192669
Fuat Bol,Eğri otursak da doğruyu konuşalım -3-,"Ocak 07, 2023 06:29","Bu konuda hâlâ siyasiler suçlanıyor; şu siyasi şu kadar yardım yaptı, şu siyasi ise daha çok yaptı, şu siyasi de ülkenin kadrolarını onlara teslim etti, şu şu siyasiler onlarla beraber yürüdü vb. Biliyor musunuz, bunların hepsi boş laf; bizi cambaza baktırmaktan başka bir mana ifade etmiyor. Zira FETÖ, 1960’lı yıllardan başlayarak, hücre faaliyetleri ile her alana (asker ve sivil) nüfuz ederek, bürokrasiyi zaten ele geçirmişti. Bunu da her alanda kadrolar yetiştirerek başarmışlardı. Gelen iktidarlara ise, zaten YETİŞTİRİLMİŞ ve HAZIR KITALAR halinde bekleyen kişileri atamak kalıyordu. Dikkat ediniz, o vakitler 12 bin hâkim ve savcının 5-6 bini bunlardandı. Ne denli organize olmuş bir çete olduğunu görüyor musunuz? Hemen her kurum ve kuruluşun köşe başlarını (özellikle İstihbarat ve insan kaynakları şubeleri) tutmuşlar, kuş uçurtmuyorlardı. Bunların hepsinin sicilleri dört dörtlük yani terfi etmemeleri için hiçbir sebep yok! (sicil amirleri de kendileri!) En ufak bir araştırmada veya soruşturmada, araştıran veya soruşturanların başına gelmeyen kalmıyor. Daha da önemlisi ‘Hikmet-i devlet’ denilerek (Bunlar sözde derin devletin himayesinde ya) üzerlerine gidilemiyordu. Siyasetçi, bürokratın verdiği bilgiye ve önüne konan dosyaya göre atama yapar. Süleyman Demirel’e, “Neden karşı koymayıp ikide bir şapkanı kapıp gidiyorsun?” dediklerinde: “Bana darbe yapan ordu, bizim ordumuz. Benim ona karşı koyabilecek başka bir ordum mu var ki, karşı koyabileyim?” derdi. Bu cümleye dikkatinizi çekerim; ülkenin başbakanına darbe yapan, sözde, o başbakana bağlı ordu; o ordu ki gerçekte en büyük siyasi parti ve her daim, muktedir olarak yegane iktidar.. Ve bunun adı, parlamenter demokratik sistem öyle mi? Ve A’dan Z’ye şu muhalefet partilerine bakar mısınız; hepsi birden, koro halinde adeta şu ‘püsküllü bela-vesayet’ olan sözde demokrasinin özlemi içindeler. Yine bakınız; siyasilerin hiçbir dahli bulunmayan askeri okullara, 1980’li yıllardan beri FETÖ’cüler öğrenci alıp yetiştirdi. Erdoğan’ın yönettiği Türkiye’de bunlar, çoktan general rütbesine ulaşmıştı. Zaten Erdoğan’a karşı darbeye yeltenenler de onlardı. Malum, sözde parlamenter sistemde, askerlerin atanmasında, başbakanlar yalnızca ‘NOTER’lik görevi ifa ederlerdi. Tekrar tekrar belirtmeliyiz ki gelip geçen tüm siyasiler, iç yüzlerini bilmedikleri, hatta yanlış bildikleri, sivil ve askeri kadroları önlerinde buldular. Bu kadrolar, son elli yıl boyunca, içimizdeki genç ve pırıltılı beyinlerimiz devşirilerek yetiştirildi. Devletin elinde olmayan kadrolar ( ve hatta devletine ihanet içinde olan) FETÖ’nün elinde vardı! Öyle ya, kimin elinde, binlerce 1., 2., 3., 4. sınıf Emniyet müdürü vardı? Kimin elinde binlerce, yetişmiş ve on-on beş yıl devletin hizmetinde bulunmuş hâkim ve savcı vardı? Kimin elinde general rütbesine kadar ulaşan subay ordusu vardı? Tüm bunları yetiştiren, yetiştirilmesine göz yuman ve hazır hale getiren ABD ve içimizdeki sözde derin devlet yetkilileri suçlanmıyor lakin kendilerini hiçbir bilgi verilmeyen (verilse de tam aksi istikamette verilen) siyasetçiler suçlanıyor. Bu bakış, ağaca baktırıp ormanı kaybettiren bakıştır; elli senedir kaybettirdiler, yetmedi mi? Birilerine yetmedi ki bu kez aynı oyun siyasi partiler üzerinden oynanıyor ve ana muhalefet partisinin başı bir kaset kumpasıyla değiştiriliyor, MHP ortadan ikiye bölünüyor, Ak Parti’den kopan, nefislerinin esiri, kindarlara küsurat partileri kurduruluyor. Bütün bunlar el ele, kol kola ABD ile ve FETÖ’cülerle ve hatta bölücü partiyle yürüyebiliyor. Nereye diye sormayın; tek istikamet, kıyamet!",https://www.hurriyet.com.tr/yazarlar/fuat-bol/egri-otursak-da-dogruyu-konusalim-3-42199992
Fuat Bol,‘Erdoğan’sız Türkiye projesi,"Aralık 26, 2022 06:29","Emperyalist ülkeler arasında püsküllü bela olan ABD, dünyadaki terör örgütlerini ve bunlara yardım eden ülkeler raporunu yayınladı. Beklendiği gibi, YPG ve PYD’yi yani PKK’nın Suriye’deki uzantılarını bu listeye dahil etmedi. Nasıl etsin ki; bunları ‘kara ordusu’ olarak görüyor, eğitiyor, donatıyor; böylece Türkiye’mizin bitişiğinde kurmak istediği terör devletçiğinin altyapısını kuruyor. Ve akılları sıra Türkiye’nin buna göz yumacağını hesap ediyorlar. Yanlış hesap, yalnızca Bağdat’tan değil, Ayn-el Arap’tan da Münbiç’ten de Tel-Rıfat’tan da Şam’dan da döner. Halbuki ABD, yayınlamış olduğu o raporun başına, terörü destekleyen ülke olarak kendini yazmalıydı. Zira PKK’dan El-Kaide’ye, Taliban’dan DEAŞ’a, PYD’den YPG’ye vb. ne kadar terör örgütü varsa, hepsini kuran, destekleyen ve kirli emelleri doğrultusunda kullanan ABD’den başkası değildir. ABD, eski tabirle ‘şerr-i mahz’dır (sırf kötülük) yani kendi iradesiyle iyilik yapmak kabiliyetini yok etmiş ve her şeyiyle şeytanlaşmıştır. Bunun da yegâne sebebi, niyetinin bozukluğudur. ABD, sınırımızın dibinde kurdurmaya çalıştığı bu terör devletinin, Türkiye için beka sorunu olduğunu bilmiyor mu? Elbette biliyor ve böylece Türkiye’yi Sevr şartlarına zorlayacak. İşte Türkiye, bunun için Suriye’dedir. Türkiye’nin Suriye’de bu işi vardır! (Kendini savunmak ve parçalatmamak, sınırlarını güvenli kılmak için.) ABD, bizdeki muhalefeti destekleyerek Erdoğan’ı alaşağı etmenin derdinde olduğunu açıkladı. Neden acaba? Ne kadar terör örgütü ve bunların ne kadar ağababaları varsa (örgüt ve devlet bazında ne kadar Türkiye düşmanı varsa) hemen hepsinin ortak hedefi, Erdoğansız bir Türkiye modeli oluşturmaktır. Demokrasiye geçtiğimiz günden beri, tüm liderlerimizi, şu veya şekilde yedi bitirdiler. Ya kullanışlı hale getirdiler ya da oyunun dışına ittiler. Aynı tuzağı Sayın Erdoğan’a da kurdular. Erdoğan’ın farkı, kurulan tuzakları bir bir boşa çıkarması ve kendisinin de düşmana karşı tuzak kurmasıdır. Erdoğan’ın tuzağı, Türkiye’yi onlarla savaşacak güce eriştirmesidir. Diğer bir deyişle Erdoğan’ı da yemek istediler ve hatta yutmaya da kalktılar lakin Erdoğan, onların boğazlarına kılçık gibi saplandı. Ne yutkunabiliyorlar ne de kılçığı çıkarabiliyorlar. Türkiye’nin gücünü, son yaptığı ‘Pençe-Kılıç’ harekâtıyla gördüler. Bu harekâtla Türkiye, gücünü göstermekle kalmadı, başta ABD olmak üzere tüm terör destekçisi ülkelere de ihtarda bulundu. Türkiye’nin kara harekâtından önce; terör örgütünün finans kaynağı olan, Suriye’deki petrol kuyularını bombalaması da hem örgütüne hem ABD’ye ihtardan öte tekdirdir. Ne demişler: ‘Tekdir ile uslanmayanın hakkı kötektir!’ Ya ayaklarını denk alırlar ya da o ayakları denk aldırırlar! Bu densiz ayak, ABD de olsa fark etmez!",https://www.hurriyet.com.tr/yazarlar/fuat-bol/erdogansiz-turkiye-projesi-42193548
Fuat Bol,Kıyası kabil değil,"Aralık 31, 2022 06:29","Neymiş efendim; İstanbul Büyükşehir Belediye Başkanı iken Sayın Tayyip Erdoğan’a da böyle yapılmış, haksızlığa uğrayan Erdoğan hapis yatmış ama ondan sonra siyasette gerçek bir kahraman gibi parlamış ve parti lideri, başbakan ve cumhurbaşkanı olmuş. Erdoğan’la İmamoğlu arasında böyle bir benzetmeyi yapabilmek için, insanın aklını peynir ekmekle yemiş olması lazım! Zira böyle bir kıyas (benzetme), Galata Kulesi’ni Gor Çukuru’na benzetmekle aynıdır. Millete rağmen iş gören ve bunu belli etmemek için, sürekli olarak, şapkadan tavşan çıkaran bu zihniyetin özelliği öküzün altında buzağı aramak ve sahte kahramanlar üretmektir. Sayın Erdoğan’ın, CHP’nin elinden nasıl bir İstanbul teslim aldığı hâlâ hafızalarda tazeliğini korumaktadır. Zira İstanbul’da, nefes alınamaz bir hava kirliliği vardı, bütün sokaklarında çöp dağları oluşmuştu. Dahası, aylardır evlerinde suları akmayan, kendi haline terk edilmiş hayaletler şehrini andırıyordu İstanbul. Erdoğan, kahramanlığını böyle bir şehre hizmet yapmakla gösterdi. Öyle ki, İstanbul’un hangi taşına-toprağına, yerin altına ve üstüne, denizin altına ve üstüne nereye bakarsanız bakın, her yerde ve her şeyde Erdoğan’ın imzasını görürsünüz. Böylesine hummalı bir çalışma içinde iken, birileri gibi ‘hakaret etmekten’ değil, ders kitaplarında yer alan bir şiiri okuduğu gerekçesiyle görevinden alınıp cezaevine tıkıldı. İmamoğlu ve yandaşlarının sevinç çığlığı atmalarının ve yaptıkları şovların aksine o, hakkında verilmiş olan kararı metanetle karşıladı ve ‘Kaderin üstünde bir kader vardır’ diyerek cezaevinin yolunu tuttu. O, yüz binlerin omuzlarında cezaevine uğurlanırken, geriye, gözleri yaşlı on milyon nüfuslu bir İstanbul’la birlikte, hüzne boğulmuş, 58 milyonluk bir Türkiye bırakmıştı. Erdoğan’ın belediye başkanlığı döneminde de merkezi idarede, rakip partilerden oluşan koalisyon hükümeti vardı. Şu halde, İmamoğlu ‘Merkezi hükümet hizmetlerimizi engelliyor’ diye boşuna sızlanıyor. Zira sahip olduğu bütçe, birçok bakanlık bütçesinin fevkindedir. Sayın Erdoğan, merkezi hükümetin engellemelerine rağmen bunca hizmeti üretti ve onun bu hizmet tablosu, onu aranan ve peşinden gidilen lider yaptı. İmamoğlu’nun, kendisini aratacak ve kitleleri peşinden sürükleyecek; ‘Bunu yapabilen insan, neleri yapmaz ki?’ dedirtecek bir tek eseri gösterilebilir mi? Sözen ve kadroları beceriksiz ve hırsızdı ama kendisi gayretliydi, bir şeyler yapabilmek için çırpınıyordu. İmamoğlu’nda ise, en ufak bir gayret göremiyoruz. Daha doğrusu mevcut gayretini büyükşehir hizmetlerine değil, başka işlere harcıyor! İstanbul Büyükşehir Belediyesi’ndeki karnesiyle hiçbir yere gidemez ve yeniden aynı belediye başkanlığı dahil başkaca hiçbir göreve talip olamaz. Cumhurbaşkanlığı gibi yüksek bir makamı ise, aklından bile geçirmesin! Zira o makam, öyle ‘abla-kardeş’ ilişkisiyle çak yapıp sarmaş dolaş olmakla doldurulacak ‘koltuk’ değildir! Zira mahut ablası, bir önceki seçimde, bizzat kendisi o makama talip oldu. Cumhurbaşkanlığı adaylık yarışında, partisinin de altında oy alarak hezimete uğradı. Bozacının şahidi şıracı ile bir yere varılamaz.",https://www.hurriyet.com.tr/yazarlar/fuat-bol/kiyasi-kabil-degil-42196360
Fuat Bol,Bir de İstanbul halkına sorun,"Aralık 28, 2022 06:29","Ne İmamoğlu’ymuş da bizim haberimiz yokmuş! Türkiye’mizin en gözde ili İstanbul’un Büyükşehir Belediye Başkanlığı’na aday olduğu günden beri, adından konuşuluyor, gündem yapılıyor, tartışılıyor ve hepsinden önemlisi algı oluşturuluyor. Kendisini, Beylikdüzü’nden, daha o ilçeye belediye başkanı olmadan, müteahhit olarak tanıyoruz. Trabzonlu ailesi de müteahhit. Siyasi kişiliği merkez sağa yatkın olmasına karşın, Beylikdüzü’nde mahut sağ partilerden kendisine yer bulamayınca, CHP’li olmuş birisi. İstanbul ilçelerindeki belediyeler içinde, hizmet yarışında en geride olmasına rağmen, partisi, kendisini Büyükşehir’e aday yaptı. İstanbul’da seçimi İmamoğlu ya da partisi CHP kazanmadı, AK Parti’nin, İstanbul seçimlerinde üst üste yaptığı hatalar zinciri seçimi kaybettirdi. Diğer bir deyişle, AK Parti ‘kör kör parmağım gözüne’ diyerek, elindeki başkanlığı CHP’ye teslim etti. Şu kadarını söyleyeyim: Seçimleri teşkilatlar yürütür ve teşkilatlar kazanır; hani, nerede o günkü AK Parti Teşkilatı? Büyükşehir Belediye Başkanlığı koltuğuna oturan İmamoğlu, tıpkı Beylikdüzü’nde olduğu gibi; belediye hizmetlerindeki performansında sınıfta kaldı. İstanbullunun en darda olduğu zamanlarda, İmamoğlu makamında bile değildi. Hatta tatilini yarıda kesip gelme lütfunda bile bulunmadı. Kendisi, belediye başkanlığı makamına oturalı dört yıla yaklaştı; sorun bakalım İstanbulluya; İmamoğlu’nun elle tutulur, gözle görülür bir eserini söyleyebilirler mi? Nerdeeee! Ama lafa gelince; İstanbul’un her tarafı, yapılan hizmetlerin reklamlarıyla dolu. İmamoğlu’na sorarsanız, neyi söz vermiş de yapmamış? Binlerce üniversiteliye yurt, on binlercesine burs, on tane Metro inşaatı aynı anda devam ediyor, İstanbul’un taşan tüm dereleri ıslah edilmiş, deniz ulaşımında, yeni (!) sefer yerleri açılarak trafik rahatlatılmış, her ilçeye kreş ve anaokulları açılarak çocuklu ailelerin yükleri hafifletilmiş, söz verildiği gibi merkezi yerlere katlı otoparklar yapılmış, eski yönetimin ihmal ettiği tarihi ve kültürel eserlerin onarımı yapılmış... Daha neler ve neler!... Nicelerini de merkezi hükümet engellemiş! At martini Debreli Hasan dağlar inlesin! Yalandan kim ölmüş ki? Bütün bu yalanları gelip bir de İstanbul’da yaşayanlara sorun bakalım, ne diyecekler? Bir tane olsun katlı otopark inşaatı görmüşler mi? 70’li yıllarda Karaköy’de yapılmış olanı bile yıkıyorlar. İstanbul’un trafiğinin rahatlaması için taş üstüne taş koymuşlar mı? Önceki dönemden başlatılan Metro inşaatlarının girişleri molozlarla kapatılmış. Eski dönemin hazırladığı arıtma tesisi projesini iptal ettiler. Üstelik bir de televizyona çıkmış, ‘Biz eski yönetim gibi çılgın projeler peşinde değiliz, biz halka dokunan işler yaparız, yapıyoruz’ demez mi? Kedi uzanamadığı ciğere ‘murdar’ dermiş! İstanbul, tarihi boyunca böylesine beceriksiz bir belediye başkanı görmedi. Ama reklama, propagandaya ve algı oluşturmaya gelince, gerçekten bunların üstüne yok. Doğrusu, hangi yüzüyle (Ne gibi bir hizmetiyle) cumhurbaşkanlığına adaylığı konuşuluyor, biz de hayret ediyoruz.",https://www.hurriyet.com.tr/yazarlar/fuat-bol/bir-de-istanbul-halkina-sorun-42194678
Fuat Bol,Ötekileştiren kim,"Ocak 02, 2023 06:29","Bu durumun paralelinde de dünden, köklerimizden tevarüs ettiğimiz değerlerimize sahip çıkmak şöyle dursun, düşman kesiliyorlar. Üstelik bu rezil yaklaşımlarını, şahıs planından çıkarıp devlet politikası haline getiriyorlar. Bu yüzden de onlarca yıl boyunca devletle milletin arasını açtılar. Bu zihniyete göre, milletin de devletin de doğuş tarihi 1923’tür ve ondan öncesi yoktur. Halbuki bu kişiler, ülkemizdeki kurum ve kuruluşların merkez binalarının kitabelerinde yer alan kuruluş tarihlerine baksalar, 150-200 senelik kurumlar olduğunu görürler. Malum, Cumhuriyet’ten önceki devletlerimiz din temelliydi (Osmanlı, Selçuklu). Hatta sahip olduğumuz dinin (İslamiyet) asırlar boyu bayraktarlığını yapmış bir milletiz. Cumhuriyet’le birlikte laikliği de benimsemiş ve yeni devlet yapımızın tüm inançlara ve hatta inançsızlıklara eşit mesafede olacağını vadetmiştik. Ne yazık ki bu vadimizi tutamadık; 1300 yıldır İslamiyet’le yoğrulan ve ruhunu onunla bezeyen milletimizin bireylerinin, inançlarına ve dini hayatlarına müdahale ettik. 1300 yıldır başörtüsü takan bu milletin bireylerinden bir tek kişi bile başını açanı asla kendinden farklı görmedi ve onu ötekileştirmeyi aklının ucundan bile geçirmedi. Ama gelin görün ki bu milletin milyonlarca başı örtülü kızları ‘öcü’ görüldü ve dışlanmak istendi. En tabii insan hakkı olan eğitim hakları ellerinden alındı ve onlar adeta karanlığa mahkûm edildiler. On yıllar boyu, yanlış anlayıp uyguladıkları laiklik uğruna, bu milletin evlatları ayrıştırıldı, itildi kakıldı, dışlandı, ötekileştirildi. Demokrasiye geçtiğimiz 1950’den beri iktidara gelen tüm hükümetler ve onların başı olan Başbakanlar (Menderes, Demirel, Özal, Erbakan ve Erdoğan) hep laiklik düşmanı olarak suçlandılar. Tüm bu liderlerin, laikliği gerçek manasıyla yani din düşmanlığı şeklinde olmayan uygulamalarını anlamamakta ısrar ettiler. Hâlâ daha bu ısrarlarını sürdürenler var! Sayın Erdoğan, başörtüsü konusunu problem olmaktan çıkardı, anayasal güvenceye kavuşturmak için de uğraşıyor. Açılışlarda ‘Besmele’ çekiyor, DİB’ine dua ettiriyor, şehit evlerinde Kuran-ı Kerim okuyor; yılların özlemi Ayasofya’yı ibadete açtı, Taksim’e cami yaptırdı. Bütün bunlar, halkımızın özlem ve beklentileriydi ve bunların devletimizin işleyişi ile bir ilgisi yoktur. Malum Sayın Erdoğan, dindar bir kişiliğe sahip. Onun ‘Besmele’ çekmesi veya Kuran-ı Kerim okuması, bireysel bir davranıştır; devletle, devletin işleyişi ile bir ilgisi yoktur. Nitekim laiklik bir devlet uygulamasıdır; bireylerin laikliği düşünülemez. İnançlı ya da inançsız kişiler, laik devlette eşittir ve aynı muameleye tabidirler. CHP’li Ekrem İmamoğlu Eyüp Sultan’da Kuran-ı Kerim okuduğunda kimsenin sesi çıkmıyor. Normal olanı da budur. Herkesin şahsi inancı veya inançsızlığı kendisini ilgilendirir. Ve hiç kimsenin, inancının veya inançsızlığın gereğini yapması (dindarsa ibadet etmesi, değilse, etmemesi) kimseleri ilgilendirmediği gibi, devleti de ilgilendirmez. Ayrışmaktan ve ötekileştirmekten kurtulmak için, birbirimizin renklerini, farklılıklarını (inançlının inançsıza, başörtülünün başı açığa vb.) olduğu gibi görmemiz ve birbirimize tahammül etmemiz gerekir. Mesele, herkesin kendisi olması ve kendisi olmayanların hayatlarına karışmamasıdır. Başta da devletin...",https://www.hurriyet.com.tr/yazarlar/fuat-bol/otekilestiren-kim-42197117
Fuat Bol,Hep aynı oyun,"Ocak 09, 2023 06:29","O gün de içerideki aymazlar, gafiller ve dışarıdaki düşmanlar el ele idi, bugün de. O gün, düşman, içimizdeki gafilleri Masonluk teşkilatına alıp devşirdi ve kendi ülkeleri aleyhinde kullanışlı hale getirdi. Bugün de ülkemizin ışıltılı beyinlerini ‘eğitim’ kamuflajı altında, FETÖ vasıtasıyla devşirerek kendi devleti ve milleti aleyhinde kullandı. O gün, dışarıdaki düşmanın içimizden satın aldığı gazete ve gazeteciler ve envaiçeşit tezviratları (yalan ve iftiralar) vardı, bugün de. O gün de Sultan’dan kurtulmak için düşmanın kapısına gidilip ülkeleri şikâyet ediliyor ve onlardan medet umuluyordu, bugün de. O günün Mason olan paşaları, şehit kanıyla alınmış vatan topraklarını savaşmadan, bazen tek kurşun atmadan düşmana teslim etti. Bugünün devşirmeleri de (FETÖ), kendi uçaklarımızla halkımızı, Meclis’imizi, Polis Özel Harekât Merkezi’ni ve Cumhurbaşkanlığı Külliyesi’ni bombaladılar. O gün Sultan 2. Abdülhamid Han’ı uyduruk bir fetva ile alaşağı ettiler ve bunun sevinciyle, Londra’dan dönen İngiliz sefirini Sirkeci Garı’nda coşkuyla karşıladılar. İngiliz sefirinin arabasındaki atları çözüp, onların yerlerini kendileri geçip Tepebaşı’ndaki Sefarethane’ye kadar çekip taşıdılar. Çok değil, yalnızca on yılda (1908-1918) koca imparatorluğu yer ile yeksan ettiler. Sevinç çığlıkları içinde arabasına koşuldukları o İngiliz, ülkelerini paramparça edip bunları yüzüstü bıraktı. Bugün de aynı oyun sahnelenmek isteniyor. Düşman FETÖ ile, PKK’yla ve diğer terör örgütleriyle, yine Batılı devletleri mesken tuttu; oralarda cirit atıp oralardan besleniyorlar. Bakınız İngiliz haber ajansı Reuters, verdiği ilanda, Türkiye’de nasıl bir büro şefi yardımcısı arıyor: ‘...Türkiye’den gündem belirleyen haber dosyasını yönetmeye yardımcı olacak dinamik ve deneyimli gazeteci arıyoruz. Tayyip Erdoğan, 20 yıllık iktidarında Türkiye’yi modern-laik geleneklerden uzaklaştırarak Güney Kafkasya’dan Kuzey Afrika’ya uzanan bölgelerde iddialı bir diplomatik ve askeri varlığa dönüştürdü. Erdoğan’ın önümüzdeki aylarda yeniden seçilme hedefini tehdit eden yüksek enflasyon ve TL’nin sert darbeler aldığı kritik bir kavşakta, derinlemesine kurumsal hikâyeler sunabilecek, güçlü yazma ve raporlama becerilerine sahip birine ihtiyacımız var.’ Öte yandan, FETÖ’cü Enes Kanter de Papa’ya temenna çakarak, vatan haini F. Gülen’in selamını (!) iletiyor ve ondan, ülkesini perişan eden Tayyip Erdoğan’dan kurtulması için dua istiyor. Devlet ve millet hainlerinin içine düştükleri çukurun dipsizliğine bakar mısınız? Dikkat ediyor musunuz; içimizdeki düşman, dışarıdakilerden daha eşeddir (çok daha şiddetli). İngiliz melunu bile Tayyip Erdoğan’a düşmanlık yapacak gazeteciyi ararken, verdiği ilanda Erdoğan’ın hakkını teslim ediyor. Onun; ‘Türkiye’yi, Güney Kafkasya’dan Kuzey Afrika’ya uzanan bölgelerde iddialı bir diplomatik ve askeri varlığa dönüştürdüğünü’ söylüyor. İçimizdeki hain ise, Papa’nın önüne diz çöküp Erdoğan’ın, Türkiye’yi mahvettiğini söylüyor. Hainler için yaşasın cehennem!",https://www.hurriyet.com.tr/yazarlar/fuat-bol/hep-ayni-oyun-42200873
Fuat Bol,Eğri otursak da doğruyu konuşalım -2-,"Aralık 10, 2022 06:29","Daha açık ifadesiyle, bu durumu yine kendileri dillendirmişti: “Türkiye’de asker, liderlik rolünü üstlenmedi!” (ABD askerlerinin Türkiye’de konuşlanmasına imkân veren tezkerenin TBMM’deki reddi ve buna askerin sessiz kalması üzerine söylenen söz.) Yani Türk askerinin, ABD’nin gözündeki konumu ve işlevi, hükümetlerin ve TBMM’nin üzerindedir. Peki, bu yaklaşım tarzı demokratik midir? Bu yaklaşım tarzının sergilendiği ülkede, gerçek demokrasi vardır diyebilir miyiz? 1980’de ‘Bizim çocuklar başardı!’ diyen ABD, Kenan Evren yönetimindeki cuntayı işbaşına getirmişti. İşbaşına getirilen cunta yönetimine yaptırılan ilk icraat, hiçbir karşılık almadan Yunanistan’ın NATO’ya, yeniden alınmasına evet denilmesidir. O gün bugündür, Yunanistan’ın, Türkiye için neler yaptığı ve yapmakta olduğu ortadadır. ABD’nin, Türkiye sayesinde NATO üyesi olan Yunanistan’ı ne hale getirdiği de izahtan varestedir. Bazı aklı evvellerin mevcut iktidarları karalarken, mevcut iktidarların eskiden kalma hangi pislikleri temizlemek için uğraştıklarını da görmeleri lazımdır. Burnumuzun dibindeki Karaağaç dahil birçok adada ve Yunanistan’ın her tarafında ABD üsleri kuruldu, gayri askeri statüdeki Yunan adaları silahlandırıldı. Türkiye aleyhindeki tüm bu olumsuzlukların temelinde Kenan Evren ve ekibinin aymazlığı yatıyor. Türkiye’mizde, ağır aksak da olsa bir asrı aşkın demokrasi tecrübesi var. Evet; demokrasimiz vesayet altındaydı, üst üste darbelerle yaralı ve bereliydi. Mahut demokrasimizde atanmışlar hancı, seçilmişler yolcu olarak görülüyordu. Kısaca, bizim demokrasi piramidimiz adeta tersine çevrilmişti. En üstte ve amir konumunda olması gereken halk en alttaydı ve o halkın talep ve beklentileri dikkate alınmazdı. Halkın seçtiklerine itibar edilmezdi. Cumhur İttifakı, demokrasi adına sergilenen tüm bu kepazeliklere son verdi ve demokrasi adına her kurumu yerli yerine oturtmak için ilk adımı attı. Türkiye başkanlık sistemine geçti, öyle akşamdan sabaha her kurum ve kuruluşun yerli yerine oturtulmasını beklemek safdillik olur. Diğer bir ifadeyle: Demokrasi adına, halka rağmen değil halk için atılan ilk adımda, ilk düğme ilk defa doğru iliklendi. Muhalefet, mevcut sistemin tüm kurum ve kuruluşlarıyla demokratik yapıya kavuşturulması için iktidara yol göstereceğine, aksayan tarafları tenkit edip nasıl olması gerektiğine vurgu yapacağına, reel politikten ırak, hayali bir yolu seçti. Kendilerinin de ne olduğunu bilmedikleri ‘Güçlendirilmiş Parlamenter Sistem’ diye bir şey tutturdular. Bu ifadeyi kullanırlarken bile, sirkatin söylüyorlar ve millete reva gördükleri önceki garabet sistemin, zayıf-temelsiz ve aldatmaca olduğunu da itiraf etmiş oluyorlar. Zira mahut parlamenter sistemde davul, siyasetçilerin boynunda, tokmak ise vesayet odaklarının elindeydi. Elindeydi ki, bu odaklar; hükümetlerden ve parlamentodan habersiz olarak, Türkiye’nin tüm kurum ve kuruluşlarını FETÖ’ye (CIA) teslim ettiler. Birileri, bilerek veya bilmeyerek FETÖ’ye –ki, o vakitler cemaat olarak biliniyordu- yardım konusunda (şu az yaptı, şu çok yaptı diye) hükümetleri ve siyasileri suçluyor. Halbuki bu olaydaki suçlular belli; F. Gülen’i vaktiyle derin devletin içine alıp onu meşru gösterip önünü her bakımdan açanlardır. Yani dışarıdaki vesayet odaklarıyla(CIA-MOSSAD vb.) iş tutan içimizdeki işbirlikçilerdir. Bunları da şimdilik, şu kadarıyla açıklamakla yetinelim: Çok ünlü bir işadamı (Türkiye’nin devi), MİT Müsteşarı Fuat Doğu, CHP eski Genel Sekreteri Kasım Gülek, DİB Yardımcısı Yaşar Tunagür. Eğri oturup doğru konuşmaya devam edeceğiz.",https://www.hurriyet.com.tr/yazarlar/fuat-bol/egri-otursak-da-dogruyu-konusalim-2-42185090
Fuat Bol,Erdoğan’a takoz olanlar,"Aralık 19, 2022 06:29","Kaliteli insan yokluğunun (kaht-ı rical) zirve noktasını yaşıyoruz. Bunlardan Babacan adlı kişi için, “Boş teneke!” demişti. O da, Erdoğan’a sözde cevap vererek, “Sen 13 sene boş teneke ile mi yürüdün?” demişti. Şimdi de aynı Babacan kalkmış, “Tüm istihbarat kanalları sana bağlı, her şeyi bilip öğrenmene rağmen yanlış yapıyor ve dönüp ‘Aldatıldık!’ diyorsun” açıklamasını yapıyor, yapabiliyor. Böylece siyaset yaptıklarını ve kendi zat-ı devletlerinin sütten çıkmış ak kaşık olduklarını iddia ediyor. Şimdi gelin, kazın ayağının öyle olup olmadığına hep beraber bakalım ve kendilerinin boş teneke bile olamayacaklarını tüm cihana haykıralım. Bu fakir (bendeniz) kendisiyle Parlamento’da bulundum ve aylar boyu çalışarak, sabahlara kadar çeşitli kanunlar çıkardık. Bunlardan bir kısmı da Türkiye’deki istihbarat sistemini milli kimliğe kavuşturmak içindi. Malum, AK Parti’den önce de, istihbarat adına çeşitli kurum ve kuruluşlar vardı, bugün de var. (Milli İstihbarat Teşkilatı, Jandarma İstihbarat, Emniyet İstihbarat, Genel Kurmay İstihbaratı vb.) Bunlardan her biri ayrı telden çalıyor ve özellikle siyasetçilere (Başbakan ve bakanlara) gerçek bilgiyi ulaştırmıyorlardı. Bunlardan MİT’in başındakinin sözünü hatırlayın, ne demek istediğimizi anlarsınız: “Ben, burada CIA’in istasyon şefi gibi görev yapıyorum!” CIA’in istasyon şefi ne yapar? Elde ettiği bilgiyi CIA merkezine, ya da yetkilisine gönderir. O da, gerçek bilgiyi değil, kendilerinin istediği bilgiyi Türkiye yetkililerine aktarır, değil mi? On yıllar boyu, bu ülkenin tüm istihbarat birimleri FETÖ’cülerin işgalinde değil miydi? Öyle olmasaydı, binlerce, on binlerce polis, subay ve memur, bu devletin kadrolarına yerleşebilir miydi? Başbakanlara sağlıklı bilgi verilseydi, Sayın Erdoğan, 5 adet maiyet subayını da FETÖ’cülerden seçer miydi? Ayrıca Başbakanlık korumalarının, müdüründen memurlarına kadar, alayının FETÖ’cülerden olmasına göz yumar mıydı? Sağlıklı bilgi alabilseydi canını bu canilere emanet eder miydi? Bütün bu olumsuzluklardan dolayı, benim de içinde bulunduğum parlamentoda, istihbaratı millileştiren kanunları birlikte çıkarmıştık. Şimdi ne oldu da bunları unutup, “Sayın Erdoğan’ın bütün bilgilere sahip olmuş olduğunu” ileri sürebiliyorsunuz? Yoksa sizler, gerçek bilgilere sahiptiniz de bu yüzden mi başında bulunduğunuz bakanlıkların tüm kadrolarını A’dan Z’ye kadar FETÖ’cülerle doldurdunuz? Bütün büyük liderlerin yalnız olduğunu bilirdik de, Sayın Erdoğan’ın yalnızlığının yanında, neredeyse etrafındakilerin büyük çoğunluğunun kendisine ihanet içinde olduğunu ne kendisi, ne de kimseler bilebilirdi. Bütün bu takozlara rağmen, ülkemiz bu denli kalkınmayı başarabilmişse bunu, Sayın Erdoğan’ın liderlik karizmasına borçluyuz.",https://www.hurriyet.com.tr/yazarlar/fuat-bol/erdogana-takoz-olanlar-42189728
Fuat Bol,Akşener büyük oynuyor ama...,"Aralık 21, 2022 06:29","Meral Akşener ve partisi İP’ye en büyük iyiliği CHP Genel Başkanı Kemal Kılıçdaroğlu yaptı. CHP milletvekillerini partilerinden istifa ettirip İP’ye kaydettiren ve böylece İP’nin seçimlere katılmasını sağlayan Kemal Kılıçdaroğlu’dur. Şayet vefa, sadece İstanbul’da bir semt ismi olmaktan başka mana da ifade ediyorsa; Meral Hanım’ın bir ömür boyu Kılıçdaroğlu’na medyunu şükran olarak kalması gerekirdi. Ama siyaset işte, ismi üzerinde, ‘ölüm’ demektir. Siyasette baba oğlunu, oğul babasını, gözünün yaşına bakmadan ve gözünü kırpmadan ademe (yokluk-ölüm) mahkûm edebilir. Tarih, bu durumun sayısız örnekleriyle doludur. Meral Akşener’in partisi, CHP’nin desteğiyle girdiği seçimlerden 5. büyük parti olarak çıktı. Akşener, sahip olduğu milliyetçi tabanın yalnızca bir kesimiyle yetinmeyip partisini, tıpkı merhum Özal gibi dört eğilime (milliyetçi, muhafazakâr, sosyal demokrat, liberal) açtı. Partideki bir kısım milliyetçileri, bu siyasetinin gereği olarak, geri plana çekti. Hedefinde, ilk aşamada ana muhalefet ve bilahare de iktidar olmak var. Daha açık ifadesiyle, merkeze (sağ ve sol) oynuyor. Bütün tavşanların peşine, aynı anda koşuyor; bunun sonucunda hiç birisini yakalayamamak da var. Dikkat edilirse, Meral Akşener başından beri cumhurbaşkanı olmak yerine ‘Başbakan olacağım’ diyor. Oysa mevcut Başkanlık Sistemi’nde başbakanlık diye bir kurum mevcut değildir. Cumhurbaşkanlığına aday olmayacağım mesajıyla, başta Kılıçdaroğlu olmak üzere 6’lı Masa’nın diğer liderlerine de, siz de aday olmayacaksınız, olmamalısınız demek istedi. Ama gelin görün ki, Kemal Bey ısrarla bu mesajı almamakta direndi. Kılıçdaroğlu ise, cumhurbaşkanlığına adaylık konusunda, hem haklıdır ve hem de adaylık onun hakkıdır. Akşener’in tezi ise, Kılıçdaroğlu’nun kazanacak aday olamayacağı, bunun yerine, İstanbul’da kazanmış olan Ekrem İmamoğlu’nu aday yaptırmaktır. (Dışarısının telkini de bu yöndedir!) Bunun için İmamoğlu’na nice güzellemeler yaptı ama derdini bir türlü anlamadı! ABD Başkanı Biden ne demişti?: “Erdoğan’ı darbe ile değil, sandıkta yenmeliyiz. Erdoğan ve partisi İstanbul’dan dışlandı. Muhalif liderleri (!) açıkça desteklememiz lazım. Türkiye’nin genelinden de dışlanması lazım. Türkiye’nin satın aldığı uçakları vermeyerek, Erdoğan’a bedel ödetmeliyiz.” Ekrem İmamoğlu için verilmiş olan 1. derece mahkeme kararıyla, Akşener’e gün doğmuştu. Onlara göre, ‘muştulu-müjdeli’ haber geldiğinde, Akşener Ankara’dan gelmiş ve çoktan İmamoğlu’nun makam odasında yerini almıştı. Mahkûmiyet ve siyasi yasaklı haberi büyük bir sevinçle alan ikili, bu durumu sarmaş dolaş olup kutladılar! Zira bu durum, CHP’yi paramparça etti. Kılıçdaroğlu istediği kadar, ‘Sen 16 milyona hizmet etmeye bak’ desin! İmamoğlu çoktan, ‘Bu omuzlar her yükü taşımaya hazırdır’ diyerek, 85 milyona talip olduğunu açıkladı bile. Akşener, çakılın taşı ile çakılın kuşunu ve hatta birkaç kuşunu birden vurdu. Vaktiyle ‘Ana muhalefet biz olacağız’ diye boşuna dememişti! Görünüşte ilk raunt Meral Akşener’in ama daha geride 11 raunt var. Dimyat’a pirince giderken bulgurdan olmak da var! Artık bundan böyle; Kılıçdaroğlu, ne zamansız bir şekilde tarifeli uçakla yurtdışına çıkar ne de özel uçakla apar topar yurda döner! Ağzı sütten yanan Kılıçdaroğlu, yoğurdu üfleyerek yer! Ve de, kiminle (kimlerle) dans ettiğini iyi hesap eder!",https://www.hurriyet.com.tr/yazarlar/fuat-bol/aksener-buyuk-oynuyor-ama-42190883
Fuat Bol,Akşener’e gün doğdu,"Aralık 17, 2022 06:29","Belli ki seçime aylar kala, nice çok uzun süreli 24 saatler yaşayacağız. Cumhurbaşkanı Sayın Erdoğan’ın yerlilik ve millilik adına yaptıkları yüzlerce hizmetten herhangi birisini (diğer bir deyişle yüzde 1’ini), kendinden önceki siyasetçilerden herhangi birisi yaptığında; bunun bedelini ya canıyla ya da görevinden uzaklaştırılıp siyasi yasaklı olmakla öderdi. Malum daha düne kadar (vesayet döneminde), Türkiye yetkilileri ABD’den müsaade almadan burunlarını bile sınırlarından dışarı çıkaramıyor; ABD’den icazet almadan, yurtiçinde de adım atamıyorlardı. Sayın Erdoğan’ın MHP ve BBP ile oluşturduğu Cumhur İttifakı sayesinde ülkemiz, ayaklarındaki vesayet prangalarını parçaladı ve uluslararası arenada rüştünü ispat etti. Başı dik olarak, ileriye, daha ileriye gitmenin gayretlerini hemen her gün sergiliyor. Sadece, Karadeniz’deki Sakarya Havzası’nda keşfedilen doğalgazın pek yakında yurdumuzda kullanılabilir olması, yine pek yakında yerli otomobil olan Togg’un yollarımızda cirit atacak olması, Gabar Dağı’nda ve daha önce petrol yok diye betonla kapatılan birçok kuyudan petrol çıkarılması ile üretimin, şu an günlük 65 bin varile ve önümüzdeki yıl 100 bin varile çıkarılacak olması, Putin’le yapılan anlaşmayla Türkiye’nin gaz ve petrol merkez üssü haline getirilecek olması ve hepsinden önemlisi, savunma sanayisinde Türkiye’nin süper lige çıkmış olması; Sayın Erdoğan’ın, binlerce kez görevinden alınmış olmasına ve hatta bedel olarak, canının alınmış olmasına yeter ve artar sebeptir. Şayet önceki vesayet döneminde olsaydık, yukarıda yapılan kalkınma hamlelerinden sadece birini yapmaya cüret eden siyasetçi görevinden uzaklaştırılır ve hayat kendisine zindan edilirdi. Nitekim Menderes’e, Demirel’e, Özal’a, Ecevit’e ve Erbakan’a bu yapıldı. Bütün bu liderlere bedel ödettirdiler ve hemen hepsinde kirli emellerine ulaştılar. Suikast ve darbelerle, onlarcasını Sayın Erdoğan’a denediler ama başarılı olamadılar. Bunun da iki sebebi var; birincisi, Sayın Erdoğan’ın kefeni giymiş olması, ikincisi de, duayen gazeteci Yavuz Donat’ın belirttiği gibi, Erdoğan’ın aracında fren olmayışıdır. Gerçekten kim ne derse desin, Erdoğan sürekli gaza basmaktadır. İşte içeride ve dışarıdaki Erdoğan düşmanları, millet sevdalısı böyle bir Erdoğan’ın karşısına çıkaracak rakip aday bulmakta zorluk çekiyorlar. Bunun için 6’lı-7’li masa kurdular ama bir türlü adaylarını açıklayamadılar. Hakkı olan adaylığını bas bas bağıran Kılıçdaroğlu’nu duyan yok. İcazet için uluslararası yollara düştü lakin gereken teveccühü göremedi. Israr edip bu kez Almanya yollarına düşmüşken, kazan patladı! Başta Akşener ve birileri tarafından aday yapılmak istenen İmamoğlu, şapkadan çıkartılıp ‘Çakma Erdoğan’ olarak meydana sürüldü. Kaderin cilvesine bakın ki, kumpasla gelen Kılıçdaroğlu, yine kumpasla oyun dışına itildi. Hukukun raftaki ‘guguk’ kararlarından birisiyle sözde kahramanlaştırılan İmamoğlu, bu mahkûmiyete üzüleceğine sevinçten uçtu. Ondan daha çok sevinip kendisiyle sarmaş dolaş olan kişi ise, elbette ki Meral Akşener’den başkası değildi. Bakalım daha ne tavşanlar çıkacak? Zira daha şimdiden, masa çatırdamaya başladı; biri 16 milyonda ısrar ederken diğeri 85 milyonu hedefliyor.",https://www.hurriyet.com.tr/yazarlar/fuat-bol/aksenere-gun-dogdu-42188906
Fuat Bol,Sorumsuzluğun böylesi,"Aralık 12, 2022 06:29","CHP, mahut muhalefeti (yalan, iftira, karalama, ülkeyi kötüleme, yabancılara jurnalleme, ülkenin en saygın kurum ve kuruluşlarını istiskal etme, itibarsızlaştırma, yok etme, itibar suikastı yapma vb.) İttihat ve Terakki’den tevarüs etmiştir. Zira o dönemdeki muhalefet anlayışı; “Edirne’yi Enver (Paşa) alacağına Bulgar alsın!” zihniyetidir. Demokrasilerde muhalefetin de en az iktidar partileri kadar sorumluluğu vardır; hele de iktidara aday olan ana muhalefet partisinin sorumluluğu hepsinin fevkindedir. Ana muhalefet partisi Genel Başkanı’nın dilinin kemiği yok; Cumhurbaşkanı’na yaptığı iftiralar yüzünden çarptırıldığı para cezalarını şahsi servetinden karşılayamadığı için, milletvekili arkadaşlarına bölüştürüyor. Balık baştan kokar misali; Başkan Vekili olan kişi de “İktidar partisi dünyanın en düzgün, en güzel işini yapmış olsa da bizim ona güzel diyecek halimiz yok!” diyerek, yalan, iftira ve karalama politikalarını perçinleyip resmileştirdi. Kılıçdaroğlu, önceleri resmi kurumları hedef aldı; izinsiz ve randevusuz kapılarına gitti, içeri alınmayınca da provokatif açıklamalar yaparak ortalığı velveleye verdi. Yabancı ülkeye gitti; “Türkiye’ye gitmeyin! Türkiye’de can ve mal güvenliği yok, yatırımcı da turist de gelmesin!” ve “Yabancı ülkeler, Türkiye deyince sırtını dönüyorlar!” diyerek; Türkiye düşmanlarının bile yapmadığı iftirayı kendi ülkesine attı. Tüm bu hezeyanlar ve tıpkı bunlar gibi daha nice herzeleri yetmezmiş gibi, Türkiye’yi uyuşturucu ticareti yapmakla ve bu gayri meşru parayla cari açığı kapatmaya çalışmakla suçladı. Utanmadan, sıkılmadan ülkesini, ülkesinin yöneticilerini dünya âleme rezil etmek için iftira çıtasını sürekli yükseltti. En sonunda da zıvanadan çıkarcasına TBMM’yi ve İslamiyet’in mukaddes bir değeri olan ‘Gazilik’ mefhumunu diline doladı ve; “Ne Gazi Meclis’i, bırakın bu ayakları.. Gazi Meclis bellidir. Ne olduğu da bellidir. Kimin gazi olup olmadığı da bellidir” diyerek ufunetini kustu. Bu sözü söyleyenin, ya ağzından çıkanı kulağı duymuyordur ya da bu söz belli bir maksatla, kasıtlı söylenmiştir. Bu kişinin, gazilik gibi mukaddes bir değere ‘bırakılacak ayak’ diyerek hafife alınacak bir konu olmadığını bilmesi lazım. Bilmiyorsa öğrenmeden konuşmaması yani Müslüman mahallesinde salyangoz satmaması lazım. Bilerek konuştuysa, FETÖ’ye ve FETÖ’cülere selam çakıyor. 15 Temmuz aşağılık kalkışmasına ‘Tiyatro’ demeyi sürdürüyor. O uğurda ölen ya da yaralananları görmezden geliyor ve onların sahip oldukları şehitlik ve gazilik makamlarını ‘bırakılacak ayak’ addediyor. Aynı iftirayı Meclis’e de atıyor; Meclis’in de iktidar tarafından bilerek ve isteyerek bombalandığını ve dolayısıyla onun için de Gazi Meclis denilemeyeceğini ileri sürüyor. Tarihte çok sahte kahramanlar gördük lakin bunun gibi tankların arasından sıvışıp giden ve koltuğunda oturup kahvesini yudumlayarak televizyon ekranından darbeyi izleyen ‘kaset kahramanını’ görmemiştik. Ey! Partilere lider değiştirten ve onları hem çığırından ve hem zıvanadan çıkaran ‘Kaset’; sen nelere kadirmişsin! Belli ki o ‘Kaset’ daha çok çalacak ve onunla koltuğa oturanlar bu şekilde oynayacak! Millet de trajikomik olan asıl tiyatroyu seyretmek zorunda kalacak!",https://www.hurriyet.com.tr/yazarlar/fuat-bol/sorumsuzlugun-boylesi-42185970
Fuat Bol,Yargısız infaz,"Aralık 14, 2022 06:29","Malum o mukaddes Peygamber ocağı hakikatini yitirince, meydan yeri şehir eşkıyasına kalmıştı. Kanun, nizam ve asayiş (güvenlik) sağlaması gereken ordunun kendisi, her türlü kanunsuzluğu icra eden ve her daim ayaklanma çıkaran başıbozuklar güruhu halini almıştı. Sultan 2. Mahmud, yeni bir ordu kurarak, tefessüh etmiş olan Yeniçeri Ocağı’nı lağvetti. (Vaka-i Hayriye -1826) Toplumumuzun bugünkü ibretlik haline bakınca; aşk ve saffetini kaybeden, hakikatini yitirenin yalnızca Yeniçeri Ocağı olmadığını görüyoruz. Zira ‘Söyletmen vurun!’ ilkelliğini toplumca yaşar hale geldik. Günlerdir, en aşağılık ve en iğrenç bir olayı, ‘Vurun Kahpeye!’ zihniyetiyle tartışıp duruyoruz. Hedefteki kişi, bir tarikat mensubu olunca da at kaçtı torba düştü! Artık ne haberin kutsallığı kaldı ne de haberin olmazsa olmazı 5N 1K çerçevesi. Mahut iddialar, dinleyeni de okuyanı da kusturacak cinsten; çocuk istismarı... İstisnasız milletimizin tüm bireylerinin ortak hissiyatını, her kesimden birçok kişi gibi, Sayın Emine Erdoğan dile getirdi: “Çocuk istismarı, insanlık dışı bir suçtur, sapkınlıktır. Hiçbir dine, ahlaka, geleneğe sığmaz, mazereti kabul edilemez. Bu suçu işleyen, göz yuman, sessiz kalan herkes hesap vermelidir. Sürecin ben de takipçisi olacağım. Adaletin tecelli edeceğine inanıyorum.” Olay yargıya intikal ettirilmiş, itham edilen kişiler arasında yargı mensubu ve sağlık çalışanları da mevcut. Gazetecilikte, bu denli bir 3. sayfa haberine (Polis-adliye haberi) meslektaşlarımız elbette ilgisiz kalamazdı, kalmadı da. Lakin gazete sayfalarında yazılanlara, köşeyazılarındaki yorumlara ve televizyon ekranlarındaki değerlendirmelere bakıyoruz; mesleğimiz adına küçük dilimizi yutuyoruz. Suçlanmak istenen kişi ve kişilerin bir kısmı tarikat mensubu olunca, meslek ilkelerini unutup savaş baltalarına sarılıyoruz. Dini, dindarları, tarikatları ve hatta siyasi partileri hedefe oturtup tüm ufunetimizi kusmakta beis görmüyoruz. Hani masumiyet (suçsuzluk) karinesi vardı, ispat edilmeden kimse suçlu addedilemezdi? Hani haberin tarafları dinlenmeden, onların görüşlerine yer verilmeden haber yapılamazdı? Suçlayan kadının iddialarına yer veriyor ama aynı kadının, onca yıldır niye sustuğunu kimse sormuyor, sorgulamıyor. Gazeteciler böyle de siyasetçiler farklı mı? Onlar da on parmaklarında on kara, muhataplarına kara çalma derdinde. Allah aşkına, şayet gerçekten böyle bir olay vuku bulmuşsa, insan onurunu ayaklar altına alan bu korkunç olayın neresi siyasi? Siyasi deyip birbirimizi suçlarsak elimize bir şey geçmeyeceği gibi, hep birlikte bu korkunç olayın altında kalmaz mıyız? Hani, suçlarda şahsilik esastı? Ortada bir suç varsa bile bunun, tüm bir camiaya şümulü, yansıtılması düşünülebilir mi? Daha yeni bir öğretmenin öğrencisine tacizi söz konusu oldu. Bundan dolayı bütün bir öğretmenler camiası suçlanabilir mi? Bu nasıl bir mantıktır? Meclis’te AK Parti’nin öncülüğünde ‘Soruşturma Komisyonu’ kuruluyor; Aile ve Sosyal Hizmetler Bakanlığı, Adalet Bakanlığı, Gençlik ve Spor Bakanlığı davaya müdahil olarak avukat ve müfettiş gönderiyor. Olay dört koldan soruşturulup inceleniyor. Sadece Berlin’de değil, İstanbul’da da mahkemeler var. Yargısız infazcılara söylenecek tek söz: ‘Vur, fakat dinle!’ (Themistokles, M.Ö. 490)",https://www.hurriyet.com.tr/yazarlar/fuat-bol/yargisiz-infaz-42187181
Fuat Bol,Vizyonsuzluğun böylesi,"Aralık 07, 2022 06:29","Haftalar öncesinden 3 Aralık tarihine vurgu üstüne vurgu yaptılar. Gelecek yüzyılın vizyon belgesini açıklayacaklarını duyurdular. Merak uyandırmakta başarısız oldukları söylenemez lakin başta CHP’liler olmak üzere hemen herkesin beklentilerini boşa çıkardılar. Zira ortada vizyon diye bir şey yok; yalnızca bir ABD’li uzmanın dile getirdiği, küresel ölçekteki, iklim değişikliği ve çevre kirliliği ile ilgili tespitleri ve bunlara karşı alınması gereken bir dizi önlemler... ABD’li uzman, ABD yöneticilerine ve Amerikalılara veya dünyanın diğer gelişmiş ülkelerine söyleyeceklerini yanlışlıkla Türkiye yöneticilerine ve Türk halkına söylüyor. Öyle ya; dünyayı kirleten ve yaşanamaz hale getiren ülkelerin başında ABD ve diğer sanayileşmiş ülkeler geliyor. Bu hitabın, yanlış muhataplığını bile anlamaktan aciz Sayın Kılıçdaroğlu; küresel ölçekteki bu suçu Türkiye’nin işlediğini kabul edercesine sineye çekti ve kuzu kuzu dinledi. Aynı Kılıçdaroğlu, menşeini açıklamadan 500 milyar dolar bulduğunu söylüyor. CHP iktidara gelince, o para Türkiye’ye akacakmış. Oysaki iktidarın, Katar’dan bulduğu 15 milyar dolar için, ülkenin satıldığını iddia ediyordu! Bu kişi, daha para saymasını bilmeden nasıl hesap uzmanı yapılmış; anlamak mümkün değil! ‘Günümüzde, kimileri uzman olduklarını iddia ettikleri sahada, cehaletin zirvesindedir’ diye boşuna söylememişler! Kendileri de, mahut uzmanlığını, genel müdürü olduğu SSK’yı batırarak göstermişti. Aynı uzmanlığı bu kez siyasette, on seçimdir CHP’yi batırarak gösteriyor lakin o makama getirilişine sebep olan ‘kaset’teki esrarengiz güce bakın ki beyefendi hâlâ görevinin başında. Kılıçdaroğlu, şark kurnazlığı yaparak, sorumsuzca ve hatta hoyratça adaylığını açıklayıp duruyor. Kendilerine danışılmayan ittifak ortakları ise, aval aval Kılıçdaroğlu’nun yüzüne bakıyor; dereyi görmeden paçayı sıvayan bu adama ne diyeceklerini bilemiyorlar. Ne diyeceklerini bilmediklerinden, şimdilik susuyorlar. Yarın bir gün, adaylık konusunda Kılıçdaroğlu isminde anlaşamazlarsa yandı gülüm keten helva! Bu durumda; Kılıçdaroğlu eşekten düşmüşe döneceği gibi, adaylıktan da vazgeçmez, vazgeçemez. Bu takdirde de ortada masa diye bir şey kalmaz ve her parti kendi adayı ile birinci tur seçimlerine katılır. (Cumhurbaşkanlığını, siyasi parti grupları, en son yapılan genel seçimlerde toplam geçerli oyların tek başına veya birlikte en az yüzde 5’ini almış olan siyasi partiler ile en az yüz bin seçmen aday gösterebilir.) CHP’nin, önümüzdeki yüzyıla ait vizyonunu gördük; bel bağladıkları yabancı uzmanları bile toplantılarına getiremediler. Uzaktan kumanda ile detaylı bir çevre dersi aldılar. (Yabancı dil bilenler; zira yalnızca protokolde kulaklık vardı.) Tanzimat paşası Mustafa Reşit de, Osmanlının sadrazamı (başbakan) olarak, ülkeyi Londra’dan yönetmiştir. Keza Bülent Ecevit hükümetinin Kemal Derviş’i de ABD’den ithal edilmişti. Mahut zihniyetin, müstemleke valilerine bu hayranlığı nedendir? ‘Baht-ı kara maderini kurtaracak’ yerli ve milli bir kişileri de mi yok? Çok yazık!",https://www.hurriyet.com.tr/yazarlar/fuat-bol/vizyonsuzlugun-boylesi-42183333
Fuat Bol,Anayasa değil arpalık arıyorlar,"Aralık 05, 2022 06:29","Dünyanın her tarafındaki anayasalar (yazılı olsun, olmasın) milletle devlet arasındaki bir sözleşmedir. Buna göre; devletin yönetim biçimi, erklerin nasıl kullanılacağı, vatandaşların hak, ödev ve hürriyetleri anayasal metinlerde yer alır. Hazırlatılan bu sözde anayasa taslağı ise, kendileriyle Sayın Erdoğan arasındaki bir sözleşmeye ve daha açık ifadesiyle bir restleşmeye dönüşmüş. Erdoğan düşmanlığı bunların akıllarını öylesine örtmüş ki, Sayın Erdoğan’a düşmanlık yapacağız derken, hazırlatılan metinde yer yer milletten, yer yer de devletten intikam alınmaktadır. Bu taslağa göre; vatandaşların hak ve hürriyetleri var, ödevleri yok! Akılları sıra özgürlükçü geçinecekler ya... Sayın Erdoğan’a diktatör diyorlar; zira onun hazırlattığı anayasada vatandaşın görevleri de var: Askere gitmek, vergi vermek vb. Bunların taslağında askere gitmek, keyfe keder bir iş; kişi, isterse gider istemezse gitmez. Kişinin bu hürriyeti sınırlanınca anayasal suç işlenmiş olur. Bu kafa ‘eşek hürriyeti’ ile memleket idare edebileceğini zannediyor. ‘Tırtıkçı partiler’ sözünü bilerek kullandık. Zira bu denli küsurat partilerinin barajı aşma şansları yok. Bu yüzden, yüzde 1 oy alan partiye de Hazine yardımı öngörüyorlar. Demek oluyor ki yüzde 1’lik küsurat partileri, masanın altındaki döküntü yemek ufaklarıyla yetinmeyip masanın üstündeki yemeklerden de pay istiyorlar. Böylece, sadece AK Parti’yi değil, Hazine’yi de tırtıklayarak ömür boyu hayat sürmek istiyorlar. O zaman herkes işi gücü bıraksın, siyasi parti kursun; gül gibi geçinip gitsin! Bizim anlayamadığımız husus ise; bu küsurat partilerinin her birisinin ancak yüzde 1 oy alabileceğini bilmesi, bununla Anayasa’yı nasıl değiştirebileceklerini düşünüyorlar? Aç tavuk kendini darı ambarında sanır diye boşuna dememişler. Bu taslak, 6’dan ziyade, 6’lı masanın altın hissesini elinde bulunduran ve tüm masadakileri parmağında oynatan HDP’ye göre uyarlanmış. Zira kanun maddesi olabilecek hususlar burada yer alıyor. Her bir madde ile de, ya parti kapatılması güçleştiriliyor ya da belediyelere kayyum atama yetkisi Yürütme’den alınıp Yargı’ya veriliyor. Hepsinden önemlisi; çekindikleri için, cumhurbaşkanını doğrudan seçme hakkını milletten alamıyorlar ama yüzde 50’nin üzerinde bir oyla seçilmiş bir kişiyi yetkisiz, silik, yetersiz ve adeta ‘kukla’ haline getiriyorlar. Bu durum ise düpedüz milletle alay etmekten başka bir şey değildir. Vesayet kafası bu işte! Sittin senedir milletten intikam aldı, doymadı; hâlâ yeni intikamların peşinde! Hâlâ millete, milletin seçtiklerine güvenemiyor. Hâlâ millet için değil, millete rağmen iş görmenin derdinde! Oysa millet, bu kafanın defterini, bir daha açmamak üzere çoktan dürdü. Bu millet, jandarma dipçiğinin gölgesindeki seçim sandıklarını patlattı; şimdi mi patlatmayacak? Ama yenilen pehlivan güreşe doymazmış; varsın vesayet kafası bir daha taşa, pardon sandığa toslasın!",https://www.hurriyet.com.tr/yazarlar/fuat-bol/anayasa-degil-arpalik-ariyorlar-42182230
Fuat Bol,Tek sorunumuz eğitim,"Kasım 23, 2022 06:29","Toplumların ve ülkelerin temelleri, sahip oldukları eğitim sistemleri üzerinde yükselir. Biz Türkler, devlet ve millet hayatımızda, eğitimle ilgili çok acı tecrübeler yaşamış olmamıza ve bu yüzden nesillerimizi ve devletimizi kaybetmiş olmamıza rağmen, ibret alıp dersler çıkarmadık ve bir türlü gerekli önlemleri almadık. Osmanlı’nın son döneminin Maarif vekillerinden Emrullah Efendi’ye atfedilen bir söz vardır: ‘Şu okullar olmasaydı maarif ne güzel idare edilirdi!’ Bu sözün bile ne manaya geldiğini bilmeden, araştırmadan gülüp geçiyor ve hatta bu durumu ecdadımızla alay konusu yapıyoruz. Halbuki bu söylemin gerçeğini, neden söylendiğini bilsek gülmek yerine oturup ağlayacağız! Böylece, şimdiye dek ağlanacak halimize gülmüş olduğumuzu da anlamış olacağız. Oysaki adamcağızın döneminde, Osmanlı ülkesinin muhtelif yerlerinde yabancı okulları açılmış ve bunlar vasıtasıyla Türk gençleri devşiriliyordu. Bakan, tehlikeyi görüyor lakin elinden bir şey gelmiyordu. Zira şeklen bakanlığa bağlı bu okulların müfredat programlarını yabancılar belirliyor ve derslerin çoğu yabancı (misyoner-casus) öğretmenler tarafından veriliyordu. Devşirdikleri bizim çocuklarımız marifetiyle içeriden, devşirenler de dışarıdan el ele vererek koca bir imparatorluğu yer ile yeksan ettiler. Yeni devleti kurarken akıllanır gibi olduk ve eğitim sistemimizi millileştirdik. Yalnızca eğitimimizin ve savunmamızın başına ‘milli’ kelimesini yazarak, özümüze dönmek istediğimizi vurguladık. Ama gelin görün ki 1947 yılında İnönü, eğitimin başındaki ‘milli’ kelimesine dokunmadı ama sistemi bütünüyle yabancılara (ABD’li uzman ve ABD Büyükelçisine) teslim etti. Bu da yetmedi, dershanelerle başlayıp okullar zinciriyle devam eden FETÖ’nün mankurtlaştırma projesi, yalnızca eğitimimizi değil tüm devlet sistemimizi felç etti. Meydan yerinde kendisinden başkasını görmeyen FETÖ, üst üste darbelerle ülkemizi bölüp küçük parçalar halinde emperyalizmin emrine sokmak için yırtındı. ABD, satın aldığı bir sümüklü, sözde din adamı (gerçekte şeytanın ta kendisi) marifetiyle; eğitimle, her kurumdaki insanımızı devşirdi ve bunları, devletimiz ve milletimiz aleyhinde kullandı. Bütün bir millet olarak biz ise, devletçe ve milletçe uyuduk, uyutulduk! O halde; üzerine titreyeceğimiz ve ‘milli’liğinden bir milim taviz vermeyeceğimiz yegâne konumuz eğitimdir. Eğitimle yatıp eğitimle kalkmalıyız. Ne yapıp edip kendi insanımızı yeniden fabrika ayarlarına, kendine, kendi değerlerine döndürmeliyiz. Kendine inanan, çalışan, üreten ve çalışıp ürettikçe yarınlarına güvenle bakan nesiller yoğurmaktan başka çaremiz yoktur. Bakınız; sadece adında ‘milli’ olan eğitim sistemimize rağmen, imalat hataları sayesinde bugünlere gelebildik. Bir de imalatın tümünün düzgün olduğunu düşünün ve yarınlardan umutlanın. Yarın 24 Kasım Öğretmenler Günü. Rütbelerin en üstününe sahip öğretmenlerimiz, iyi ki varsınız; milletimizin hamurkârları, meşale tutucuları, yol göstericileri. Elleri öpülesi öğretmenlerimize ömür boyu sağlık, başarı, mutluluk ve esenlikler dileriz.",https://www.hurriyet.com.tr/yazarlar/fuat-bol/tek-sorunumuz-egitim-42175356
Fuat Bol,Halkın ekmeğiyle oynayanlar,"Kasım 28, 2022 06:29","En gelişmiş ekonomiler bile bu denli olumsuzluklardan etkileniyor ve hemen bütün ülkelerin yöneticileri gerekli önlemleri alabilmek için akla karayı seçiyor. Şayet Türkiye’nin arabuluculuğu ile tahıl koridoru açılmasaydı, bugün dünya halklarının yarısı açtı ve bir kısmında, açlıktan kitlesel ölümler söz konusu idi. Bütün bu olumsuzlukların yanında, Türkiye’miz, kendine yeten bir tarım ülkesidir. Hal böyleyken Türk halkı da bir yıldan beri, anlaşılamaz ve anlatılamaz bir pahalılığın girdabındadır. Öyle ki hangi işkolunda olursa olsun, sabah erken kalkan, sattığı mallara zam yapıyor. Bugün satın aldığınız bir ürünü, yarın aynı fiyattan alamıyorsunuz. Asgari ücretin ve diğer ücretlerin şu veya bu kadar olmasının, hemen her gün artan zamlar karşısında hiçbir önemi yoktur. Tüm ücretlilerin ortak isteği; maaşlarımız artmasın, yeter ki ürünlere zam gelmesin. Piyasalardaki bu anormallik, halkın mutfağına yansıyor; yani tencereye... Tencerede dert kaynarsa, bu dertten mustarip insana hiçbir şey anlatamazsınız. ‘Ne yapalım; serbest piyasa ekonomisi’, ‘Fiyatlar arz ve talebe göre belirlenir’, ‘Girdi fiyatları arttı, ürünün fiyatı da buna göre artmasın mı?’ diyerek, bu durumu geçiştiremezsiniz. Maalesef tüm bu olumsuz şartları fırsata çeviren açıkgözler (gerçekte vurguncular) az değil. Bunlar halkın ekmeğiyle oynayan ve her türlü cezayı hak eden aşağılık kişilerdir. Bir kere temel gıda ürünlerinde devlet, anayasal görevini yapmalı ve tıpkı Osmanlı döneminde olduğu gibi bu mallara ‘narh’ koymalı. (Narh: Tüketiciyi korumak için, zorunlu tüketim malları için devletin belirlediği fiyat.) Halkın ekmeği, 5-6 marketler zinciri sahibinin insafına (insafsızlığına) terk edilemez. Bu insafsızların etiket oyunlarına verilen cezalar, adeta teşvik mahiyetinde kalmaktadır. Cezalar mutlaka caydırıcı ve ibretamiz olmalıdır. Devlet, gıda ürünlerinden vergiyi düşürüyorum, bir o kadar da satıcılar karlarından fedakârlık yaparsa bu tür ürünlerde yüzde 15’lik bir ucuzluk söz konusu olur, dedi. Tam tersi oldu; satıcı, indirim yapmadığı gibi, devletin yaptığı vergi indirimini de cebe attı. Tarım Kredi Kooperatifleri çok iyi düşünülmüş bir projedir. Ancak yeterli sayıda şubeye sahip değildir. Ayrıca birçok üründe, diğer marketlerle fiyatlar aşağı yukarı aynıdır. Diğer marketlerden ucuza sattığı ürünlerde ise kalite düşüktür. Mesela diğer marketlerde 15-16 lira olan soğan ve patates, Tarım Kredi’lerde 6-8 lira ama yüzüne bakılacak gibi değil! Tarım Kredi Kooperatifi, özellik temel gıda ürünlerinde kaliteli malları ucuza satmalı ki hem bir değeri olsun ve hem de rakiplerini hizaya sokabilsin! Dünyanın birçok ülkesinde tarımsal ürünlerin yokluğu çekilirken, bizim ülkemizde olan ürünün tedarik ve pazarlamasında gerekli denetimleri yapamadığımız için fahiş fiyatla karşılaşıyoruz. Burada Tarım, Ticaret ve Maliye bakanlıklarının tam bir uyum ve koordinasyon içinde çalışmaları gerekiyor. Birinin yanlış veya eksik yapması, diğer ikisinin doğrularını da götürüyor ve sonuçta olan tüketiciye oluyor.",https://www.hurriyet.com.tr/yazarlar/fuat-bol/halkin-ekmegiyle-oynayanlar-42178301
Fuat Bol,Nankörlük,"Kasım 16, 2022 06:29","Devlet yöneticileri, halklarına yaptıkları hizmetlerle ve bıraktıkları eserlerle yâd edilirler. Nitekim ‘Eşek ölür kalır semeri, insan ölür kalır eseri’ diye boşuna söylememişler. Hangi kademede olursa olsun, insanların idaresinde bulunmak çok büyük mesuliyet gerektirir. Bu durum, olumlusuyla kişinin iyiliğine olduğu kadar, olumsuzuyla da kişinin zararınadır. Bundan dolayıdır ki Hadis-i şerifte şöyle buyurulmuştur: ‘ Bir saat adaletle hükmetmek (yönetmek) altmış yıllık nafile ibadetten efdaldir (üstündür, erdemlidir).’ Bizim halkımız genellikle kıymet bilir. Kıymet bilmeyen, küfran-ı nimet içinde olanlar da vardır ama bunlar azınlıktadır. Toplum olarak bizim sıkıntımız, azınlıkta olmalarına rağmen kıymet bilmeyenlerin, nankörlerin seslerinin daha gür çıkması ve yapılan hizmetlerin ya gösterilmemesi veya toptan inkâr edilmeleridir. Halbuki yine eskilerin tabiriyle; marifet iltifata tabidir. Yapanı takdir edelim ki o da daha iyilerini yapmak için gayrete gelsin. Ama gelin görün ki nankör olmayı siyaset bellemişiz ve yapılan tüm hizmetleri karalamayı, görmezden gelmeyi ve inkâr etmeyi, muhalefet etmenin gereği bilmişiz. Bu durum da, ister istemez kişi ya da kişilerin yalancılıklarıyla ve müfterilikleriyle sonuçlanır. Bu denli yalan ve iftiralarla yöneticiler, bezdirilir, usandırılır ve iş yapamaz hale getirilir. Allah’tan bizim siyasi yöneticilerimiz, muhalefetin bu nankör halini bilir ve kale almazlar. Zira onlar, yeryüzündeki bağırış çağırışların gökteki yıldızlara zarar vermeyeceğini, veremeyeceğini bilirler. Son yirmi yıllık AK Parti iktidarlarının bu ülkeye kattığı hizmetler, bütün bir Cumhuriyet tarihiyle karşılaştırıldığında, ülkemizin her alanda, göz kamaştırıcı şekilde büyüdüğü ve kalkındığı görülür. Bu iktidar, milletimizin asırlık rüyalarını, özlem ve beklentilerini gerçekleştirdi, gerçekleştiriyor. Türkiye’miz kendi otomobilini, hem de en son teknolojiyle donanmış olarak üretiyor; görmezden geliniyor. Bu da yetmiyor, böyle bir üretimin olmadığı, elde üretilen bir iki otomobille milletin gözünün boyanmak istendiği söyleniyor. ‘Barajlar kralı’ tesmiye edilen Süleyman Demirel’in de, yaptığı eserler görmezden gelinir, yersiz bulunur ve hatta inkâr edilirdi. İstanbul’da 1. Boğaz Köprüsü’nü o yaptırdı. Muhalefet buna amansız şekilde karşı geldi. Tarihin cilvesine bakın ki köprünün açılması, buna muhalefet eden Bülent Ecevit’e nasip oldu. Ecevit, açılışta yaptığı konuşmada Demirel’den hiç bahsetmedi. Bu duruma içerlenen Demirel, ‘Yaptığımız tüm eserleri görmezden gelebilirler lakin Boğaz Köprüsü’nü inkâr edemezler. Zira onun öylesine büyük ayakları var ki yalanlarıyla onları koyacakları yer bulamazlar!’ demişti. Bu anlayış (daha doğrusu anlayışsızlık) o gün bugün hiç değişmedi. Togg’un bu denli istiskale uğratılışı Sayın Erdoğan’a soruldu, hayretler içinde kalarak ve bütün bir ülkenin asırlık sevincini yüreğinde hissetmeyen muhalefet adına da utanarak şunları söyledi: “Eşimle fabrikayı gezdim. Araçlar bütünüyle robotik sistemle üretiliyor. Bunlar ne demeye başladılar: ‘Araçlar İtalya’da üretiliyor.’ Bu kadar da edepsizler.” Nil Nehri Hz. Musa’ya abıhayat, Kıptilere ise kan göründü. Aynı gözler bugün de bakar kör olmuş, çok mu?",https://www.hurriyet.com.tr/yazarlar/fuat-bol/nankorluk-42171497
Fuat Bol,Acırsak acınacak hale düşeriz,"Kasım 21, 2022 06:29","Zira bu ‘kıyamet belası’ bizim içimizdedir, evimizdedir, komşumuzdadır, sokağımızdadır, dairemizdedir, okulumuzdadır, fabrikamızdadır, emniyet teşkilatımızdadır, askeri birliklerimizdedir, üniversitemizdedir; hâsılı devlet ve millet hayatımızın her kurum ve kuruluşunda pusuya yatmış beklemektedir. En basit hesapla, mahut şer şebekesi, en az elli yıldan beri eleman yetiştirip her yere yerleştirdiğine ve yerleşilen yerleri de kendi yörüngelerine soktuklarına göre, bunların tespit ve temizlenmesi için de kararlı bir mücadeleyle en az bir o kadar yıl gerekir. Bakınız; 15 Temmuz aşağılık darbe girişiminin üzerinden altı yıl geçmesine rağmen, deştikçe yerin altından FETÖ’cü fışkırıyor. Malum daha dün, Ankara Cumhuriyet Başsavcılığınca yürütülen soruşturma kapsamında, FETÖ mensuplarının mülakatları sorunsuz şekilde geçmesi için ‘aday numarası kodlama’ yönteminin geliştirildiği belirlendi. Buna göre; ‘Kodlama’ yöntemi ile jandarma okulları sınavını usulsüz şekilde kazanan 7 bin 4 FETÖ şüphelisi tespit edildi. Deştikçe daha nelerin çıkacağını Allah bilir! Zira FETÖ ile mücadelede, daha kapağı açılmayan mebzul (bol) miktarda kurum ve kuruluş mevcut; daha 7 binler, 17 binler, 117 binler var! Burada yalnızca bir örnekle yetineceğiz. Malum bu alçaklar YÖK’ü, yığınla üniversiteyi ele geçirmişlerdi. Ayrıca kendilerine ait 15 özel üniversiteleri vardı. Bunlarda on yıllar boyu araştırma görevlisi, Dr., Doçent ve Profesörlük payeleri verildi. O gün bugündür ne YÖK’te ve ne de üniversitelerde, gerekli inceleme, araştırma, soruşturma ve kovuşturmalar, istenilen manada yapılmış değildir. Buradan da anlaşılacağı üzere, bunlardan yüzlercesi ve hatta binlercesi üniversitelerimizde kürsü işgal etmekte ve kustukları zehirle öğrenci yetiştirmeye devam etmektedirler. FETÖ belasının toplumumuza yansıyan en büyük handikabı, bu militanların, hemen her kesimdeki aile yapımızın içinde bulunmuş olmalarıdır. Diğer bir ifadeyle, FETÖ mensubu olmayan diğer aile bireylerinin, militanlara, kardeşlik, analık, babalık, akraba ve hısımlık sebebiyle kol kanat germek istemeleridir. Bir diğer çetrefilli durum da, ‘döndüm’ diyenlerin gerçekte dönüp dönmediklerinin bilinmemesidir. Öyle ya; kalplerinin yarılıp içlerine bakılmasının imkânı yoktur. Dünyanın bu en sinsi ve acımasız örgütüyle mücadeleyi, sadece yargı mensuplarına havale edip işin içinden sıyrılamayız. Sorumlu makamlarda bulunan herkesin elini taşın altına koyması ve kelimenin tam anlamıyla seferberlik başlatması gerekmektedir. Devlet kurumlarının başındakilerin, kurumlarındaki asıl görevleri, FETÖ’cüleri (şüpheli de olsa) tespit edip adalete teslim etmektir. Unutulmasın ki, yarın yapalım diyenler helak olacak ve yarınları göremeyecektir. Zira ‘Ya devlet başa ya kuzgun leşe!’ sözü boşuna söylenmemiştir. FETÖ, devlet ve millet hayatımızın beka sorunudur. Diğer tüm terör örgütleri bela ise, FETÖ püsküllü beladır.",https://www.hurriyet.com.tr/yazarlar/fuat-bol/acirsak-acinacak-hale-duseriz-42174119
Fuat Bol,Akıllar kirada,"Kasım 30, 2022 06:29","Dün olduğu gibi bugün de bu kafanın tipik özelliği, kendilerinin uydurdukları bir hastalığın sözde tedavisi için Batı’nın kapısına gidip yalvarmaları, Türkiye’yi onlara şikâyet etmeleri ve onlardan medet ummalarıdır. Bu kafaya göre; Cumhuriyet kuruldu kurulalı bu ülkede irtica tehlikesi vardır. Buna da sebep, çeşitli zamanlarda iktidara gelen sağ tandanslı (eğilimli) partilerdir, onların kurdukları hükümetlerdir. İçeride, demokratik yollarla yıkamadıkları bu hükümetleri, Batı’ya gidip oradaki ağababalarına şikâyet ederlerdi. Bu zillet halini hem muhalefet partileri ve hem de vesayetin emrinde olan üst düzey bürokratlar yaparlardı. Aynı kafa, bugün de ufunetini kusmakta ve mensubu oldukları ülkelerini, dünya âleme rezil etmek için ellerinden gelen tüm melanetleri sergilemektedirler. Ana muhalefet partisi genel başkanının şu herzesine bakar mısınız? Neymiş efendim; Türkiye, cari açığını ‘uyuşturucu parası’ ile kapatıyormuş. Bu iftirayı, yabancı bir ülkenin lideri yapsa, savaş sebebi bir suç işlemiş olur. O ülke ile var olan tüm köprüler atılır ve düşman ilan edilir. Ama gelin ve görün ki bunu dış ülkeler değil, içimizden birileri yapıyor. Sayın Erdoğan sayesinde devlet ikbaline kavuşan ve bu cümleden olarak, bakanlık, başbakanlık ve parti genel başkanlığı yapan Davutoğlu da aynı muhalefet çizgisinde hizalanarak içindeki kin ve nefreti pervasızca kusuyor. Başbakanlık yaptığı dönemde kendisinin de kullandığı Türkiye Cumhuriyeti’ne ait uçakla uyuşturucu taşındığını iddia ediyor ve ‘Eğer bu uçak bu şekilde yakalandıktan sonra, İçişleri Bakanı o koltukta oturuyorsa ve cumhurbaşkanının sesi çıkmıyorsa kimse milli haysiyetten bahsedemez’ diyerek siyaset yaptığını sanıyor. Oysa malum uçak, Diyarbakırlı bir işadamına (Şehmuz Özkan) ait. Bu kişiye ait Affan Yatırım Holding, TC GAP ve TC ATA uçaklarını satın almıştı (ACM Air). Yani malum uçak 2016 yılında devletin envanterinden çıkmış, özel sektörün malı olmuş. Bu uçakla yapılanlar devleti veya devletin yetkililerini neden bağlasın ki? Yoksa Davutoğlu, vaktiyle bu uçağa binmişti diye müzeye kaldırılıp ziyarete mi açılmalıydı?! Davutoğlu’nun bu trajikomik hali, bize üstat Necip Fazıl’ın yargılandığı bir mahkemedeki savunmasını hatırlattı. Gazeteci A. Emin Yalman, milliyetçi bir genç tarafından silahla yaralanır. Genç (Hüseyin Üzmez) Malatya’da tutuklanır. Necip Fazıl da İstanbul’daki evinden alınarak mahkemeye getirilir. Savcı iddianamesinde; bu gencin, Necip Fazıl’ın yazdığı yazıların tesirinde kalarak bu işe giriştiğini, dolayısıyla Necip Fazıl’ın da cinayete teşvik suçundan yargılanmasını ister. Üstat müdafaasında şöyle der: “Dünyada, kıskançlığın şaheser numunesi Shakespeare (Şekspir)’in Otello’sudur. Günümüzde bir adam, karısını kıskansa ve bu yüzden de öldürse; şu emprezaryo (sanatçı pazarlamacısı) kılıklı savcı, malum eserinin tesirinde kalarak bu cinayet işlenmiştir diyerek Şekspir’in iskeletinin müzekkeresini yazmak üzere Londra’ya gider mi?!” Mahkeme heyeti, bu tespit karşısında gülmekten kendini alamadı. Lakin biz, Davutoğlu’nun iddiası karşısında gülmek yerine yalnızca acıyacağız. Bir insan bu kadar mı kendini kaybeder? Bu kadar mı yuvarlanır? Bu kadar mı düşer? Bu kadar mı savrulur? Ne demişler; kendine acımayana acınmaz!",https://www.hurriyet.com.tr/yazarlar/fuat-bol/akillar-kirada-42179457
Fuat Bol,Terörden beter,"Kasım 19, 2022 06:29","Dünya halkları olarak, teröre karşı birlik ve beraberlik içinde olduklarını gösteriyorlar. Bu birlik ruhu, teröre indirilmiş en büyük darbedir. Zira terörün hedefi, korku salmak, sindirmek, parçalamak, bölmek ve taleplerini zorla dayatmaktır. Malum, Türkiye’miz terörle en uzun süre mücadele eden ülkedir. Bunca acı deneyim bile akıllarımızı başımıza getirmiyorsa sözün bittiği yerdeyiz demektir. Şu şaşkın, şu aymaz, şu gafil ve hatta şu ihanet sarmalındaki muhalefetin haline bakar mısınız? Kimi hükümeti terör eylemini yapmakla, kimi de bu eyleme göz yummakla suçluyor. Ama gelin görün ki muhalefet partilerinden hiçbirisi, terör örgütü PKK’nın, PYD’nin, YPG’nın adını ağzına almıyor, alamıyor! HDP ile varılan seçim ittifakı bunların akıllarını örtmüş. Buradan da anlaşılıyor ki bunların davası asla devlet ve millet olmayıp şahsi ihtiraslarıdır, koltuk davasıdır. Kılıçdaroğlu’na sorarsanız, ‘Bizim Suriye’de ne işimiz var?’ dı; ‘YPG bize mi saldıracak?’ tı! Suriye’de olmamıza rağmen, bu denli kalleşçe saldırıları gerçekleştirebiliyorlar. Ya Suriye‘de olmasaydık, orada kuracakları terör devleti marifetiyle, ülkemizi yangın yerine çevirmeyeceklerini kim iddia edebilir? Dışarıdaki düşmanların bize bakışı malum; batarya ile ateşle, her koldan üzerimize geliyorlar. Terör eyleminden bile medet umarak, turizmimizin baltalanması için iğrenç manşetler atıyorlar. Onları anladık, Türkiye’nin bölgesel güç olmaması için ellerinden geleni artlarına koymuyorlar. Onlarla aynı dili kullanan ve aynı amaca hizmet eden muhalefet partilerine ne demeli? Bunlardan birisi çıkmış; İçişleri Bakanı Soylu’ya gelen istihbaratla kendisine gelenin farklı olduğunu ileri sürebiliyor. Ona sormak lazım, kendisi acaba hangi ülkenin istihbaratını(!) dikkate alarak, ateşe körükle gidip fitne çıkarmak istiyor? Bilindik sözde istihbaratlarla, on yıllar boyu ülkemizin nerelere sürüklendiğini görmedik mi? Terörü besleyen, yetiştiren, eğiten ve üzerimize salan ve o aşağılık eylemden sonra da utanmadan, sözde ‘Geçmiş olsun’ diyen ülkenin dilekleri ve timsah gözyaşları reddedilmiştir. Hal böyle iken, aynı ülkenin istihbarat sözcülüğüne soyunmanın bir manası var mı? Varsa da bunun bize ne yararı olabilir? Nice bedeller ödeyerek, ülkemiz kendi milli istihbaratını kurdu ve sağlıklı bilgiler almaya başladı. Artık onun bunun ağzına bakmıyor ve onların hiçbir yönlendirmesine gelmiyor. Bundan dolayıdır ki Türk Emniyeti ve İstihbaratı, onca eylemi, gerçekleştirilmeden önce tespit edip önlüyor. Gerçekleşenlerin faillerini de, içeride ve dışarıda, anında yakalıyor, hesabını soruyor. Terörden beter tavır sergileyen muhalefet ise, HDP’nin kuyruğuna takılarak siyaset yaptığını zannetsin!",https://www.hurriyet.com.tr/yazarlar/fuat-bol/terorden-beter-42173236
Fuat Bol,6’lı masadan kaosa davet,"Aralık 03, 2022 06:29","Bu hayale göre; 2023 seçimleri sonucunda cumhurbaşkanını çıkardılar, bu yetmedi, TBMM’nin de 5’te üçünü yani 400 milletvekilini çıkararak Anayasa’yı değiştirecek çoğunluğu elde ettiler. Dereyi görmeden paçayı sıyırıp anayasa taslaklarını millete sundular. Sözde yapmak istedikleri; dünyada eşi benzeri olmayan, kerametleri kendilerinden menkul olan ‘Güçlendirilmiş Parlamenter Sistem’ miş. O kadar çok ebenin olduğu yerde, çocuğun sakat doğacağı belliydi. Doğrusu bu denli kötürüm olabileceğini biz bile düşünemezdik. Sisteme (gerçekte sistemsizliğe, kaosa) bakar mısınız; halkın oylarıyla seçilen cumhurbaşkanı sembolik yetki kullanabilecek. İnsanlık tarihi boyunca, böyle bir yönetim şekli görülmedi, görülmez de. Zira mevzubahis olan demokrasi ise, halkın doğrudan seçtiği cumhurbaşkanları sembolik yetki kullanamazlar. Bu durum, her şeyden önce halka, halkın iradesine saygısızlıktır, hakarettir. Bu millet, demokrasi tarihi boyunca ikili, üçlü koalisyonlardan neler çektiğini bilmiyor mu? Utanmadan kalkmış, altılı, yedili koalisyonları (kaosu-kargaşayı) millete dayatmaya çalışıyorlar. ‘Yedi başlı ejderha’nın olduğu yerde huzurdan, yönetimde istikrardan, kalkınmadan bahsedilebilir mi? Kaotik malum masanın yaptığı anayasanın tipik özelliği, vesayeti yeniden hortlatacak maddeleri ihtiva etmesi ve halka ve halkın seçtiğine güvensizlik duyulmasıdır. Mahut taslağa göre; cumhurbaşkanı doğrudan halk tarafından seçilecek lakin ondaki ‘başkomutanlık’ sıfatı geri alınacaktır. Dolayısıyla böyle bir cumhurbaşkanı ne yurtdışına asker göndermeye ve ne de ‘Türk Silahlı Kuvvetlerini kullanmaya’ yetkili olacak. Bakınız, dünkü vesayet kafası ne ise, bugünkü de aynıdır. Dün, 61 Anayasası yapılırken, cumhurbaşkanını halka seçtirebilir miyiz diye tartışılmış; İnönü: ‘Cumhurbaşkanını halka seçtirelim de, Atatürk’ün makamına ters bir insanı mı oturtalım?’ diyerek, kestirip atmıştı. Demek ki, bu kafaya göre, cumhurbaşkanlığı makamı, birileri tarafından birilerinin oturtulması gereken bir yer. Öyle halkın seçmesiyle doldurulacak bir makam değil! Bugün ise, Sayın Erdoğan’ın halka verdiği bu yetkiyi, geri almaktan korkuyorlar ama onun yetkilerini budayarak halktan intikam almaya çalışıyorlar. Bir kere milletin seçtiğini yetkisiz kılmak veya ona, sembolik yetkiler vermek, millete güvenmemenin ve milletle alay etmenin ta kendisidir. Ve bu durumun, demokrasiyle (halkın idaresiyle) uzaktan ve yakından bir ilgisi yoktur ve olamaz. Malum kafa, sittin senedir, vesayetle bu milletin ensesinde boza pişirdi; sürekli milletin seçtiklerini istiskal etti. Ya görevden aldı, ya siyasetten uzaklaştırdı ya da darağaçlarında sallandırdı. Bu kafa, seneler senesi dipçikle sindirdiği bu milletin boyun eğmesinden, ses çıkarmamasından cesaret aldı. Ama bu milletin sabır taşı çatladı; 15 Temmuz 2016 şahlanışı ile ‘Yeter!’ diyerek vesayeti ayaklarının altına aldı. Artık yedi başlı ejderha da gelse onu ayaklar altından çekip çıkaramaz!",https://www.hurriyet.com.tr/yazarlar/fuat-bol/6li-masadan-kaosa-davet-42181260
Fuat Bol,Hani PYD-YPG saldırmazdı,"Kasım 26, 2022 06:29","Hani Türkiye’nin beka sorunu yoktu? Hani bunlar Türkiye’ye saldırmazdı? Bütün bu hezeyanları sokaktaki herhangi bir vatandaş değil, Türkiye’nin idaresine talip ve iktidarın bir adım uzağındaki ana muhalefet partisi genel başkanı söylüyor. Türkiye’mizin yönetimine talip mahut 6’lı masa (İYİ Parti hariç) sözde, terörü lanetleyen bildiri yayınlıyor. Bildirinin içinde terör örgütlerinin ismi yok! Bununla yetinseler bir derece; aynı partilerdeki kimi milletvekilleri, terör örgütünün uzantısı olan partiyle ortak dili kullanarak, neredeyse bu aşağılık terör eylemlerini hükümetin yaptığını söyleyecekler. Bir kısım sözde ‘baro’ların temsilcileri de bildiri yayınlıyor; hükümetin, terörü bitirmek için giriştiği harekâtları eleştiriyor ve akıllarınca bu harekâtlarla sorun daha da derinleşiyormuş ve ancak ‘barış’la bu iş halledilebilirmiş. Bu insanlar, sözde hukukçu olmuş lakin belli ki ideolojik saplantıları akıllarını örtmüş. Zira öyle olmasaydı terörle barış kelimesini yan yana getirirler miydi? Bizden, bebeklerimizi hunharca katleden teröristlere gül atmamızı mı bekliyorlar? Teröristlerin sergilemekte oldukları bu insanlık dışı vahşete seyirci kalıp bir de üstüne üstlük, çıkıp ‘barış’ şarkıları mı söyleyelim istiyorlar. Ey idrak! Neredesin? Ey akıl! Hangi dipsiz kuyuda kayboldun? Yahu! Bu alçaklar, sınırımızın öte yanından, havan topları, çok namlulu roketlerle, füzelerle ülkemizin meskûn mahallerini ateşe veriyorlar. Okullarımız bombalanıyor, hamile kadınlarımız, bebeklerimiz, 22 yaşındaki öğretmenlerimiz şehit ediliyor. Binlerce insanın dolup taştığı İstiklal Caddesi’nde bomba patlatıyor, masum insanları paramparça ediyorlar. PKK ve paydaşları olan YPG-PYD bütün bu alçaklıkları bugün sergilemiyor ki; 40 yıldır aynı kahpelik içindeler. Kılıçdaroğlu ve aveneleri 40 yıldır bu örgütü tanıyamamış ve adını bile belleyememişlersd, sözün bittiği yerdeyiz. Biliyor da dillendirmiyorlarsa eylemde olmasa bile hedefte, terör örgütleri ve uzantıları ile aynı siyasetin bileşenleri olarak hareket ediyorlar. Biz, bu sinsi siyaseti çok iyi biliyoruz. Bu, ABD’nin, Batı’nın ve İsrail’in ortak siyasetidir. Bu siyaset, Türkiye’nin paramparça edilmesi için Sevr’in yeniden hortlatılmasıdır. ABD Başkanı Biden, Kılıçdaroğlu’nun karakaşı karagözü için Türkiye muhalefetini desteklemiyor. Türkiye’deki muhalefet partilerini ‘kullanışlı’ gördükleri için destekliyorlar. Sayın Erdoğan’ı, bağımsız ve bağlantısız politika izliyor diye tefe koyuyorlar. Sayın Erdoğan ABD’nin dümen suyunda gitmediği için hedefte! Vesayet sistemiyle, sittin senedir ABD ve Batı’nın dümen suyunda gittik, bir arpa boyu yol alabildik mi? Türkiye bir NATO ülkesi değil mi? Polonya da NATO üyesi; oraya iki bomba düşünce (üstelik bu bombaları Rusya değil, Ukrayna atmıştı) derhal Patriot füze sistemlerini yığdılar. Türkiye’ye bombalar yağarken, mevcut Patriot sistemlerini söküp götürdüler. Böyle dostlar düşman başına! Çok şükür ki hırsları akıllarını örten muhalefet, bu durumu görmek istemese de milletimiz, hem bu durumu ve hem de muhalefetin hali pür melalini çok iyi görüyor ve not ediyor!",https://www.hurriyet.com.tr/yazarlar/fuat-bol/hani-pyd-ypg-saldirmazdi-42177269
Fuat Bol,Türkiye’nin öncü rolü,"Kasım 14, 2022 06:29","Zirvede alınan kararlar arasında, KKTC’nin TDT’na gözlemci üye olarak katılması var. Cumhurbaşkanı Sayın Erdoğan bu durumu, ‘kardeşler arasındaki hukukun gereği’ olarak ifade etti. Alınan bu karar, KKTC’nin tanınması için atılan çok önemli bir adımdır. Burada tarihi bir gerçekliğin altını çizmekte fayda var: Yıllar önce KKTC Cumhurbaşkanı merhum Denktaş’la yaptığım mülakatta bana aynen şunları söylemişti (O vakit, yazılmamak kaydıyla söylemişti): ‘Biz, Türkiye’mizin destek ve himayelerinde devletimizi ilan ettik. Anavatanımız Türkiye’nin ardından, Pakistan bizi tanıyacağını açıkladı. O arada uluslararası arenada kızılca kıyametler koptu. Türkiye’ye öylesine baskılar yaptılar ki, kendisi tanımaktan vazgeçtiği gibi, Pakistan’a da tanımaması için ricada bulundu.’ Akim (sonuçsuz) kalan bu durum, o gün bugün sürüncemededir. Malum derdimizi anlatmamamızın tek sebebi, Türkiye’nin güçsüz oluşudur. Yine malum, günümüzde gücünüz oranında haklısınızdır! Uluslararası arenada, maalesef hukukun üstünlüğünden ziyade üstünlerin (güçlülerin) hukuku geçerlidir. İşte KKTC, bugün bu noktaya, Türkiye’nin güçlülüğü sayesinde geldi. Güçlenen Türkiye, Sayın Erdoğan liderliğinde, hakkını söke söke almanın mücadelesini veriyor. Sayın Erdoğan’ın işaret ettiği gibi, daha işin başındayız. Sarmal oluşturup dünyayı kuşatmamıza vurgu yapan Erdoğan, ‘Tanıtma da olabilir, başka formüller de geliştirebiliriz’ dedi. Dünyanın birçok yerinde olduğu gibi, burada da en büyük tehlike FETÖ belasıdır. Türkiye istihbaratının tespitlerine göre, FETÖ, Orta Asya’daki Türk Devletleri’nde cirit atarken mahut devletlerin yetkilileri derin bir gaflet içinde bulunmaktadır. Sayın Erdoğan’ın gazeteci heyetimize aktardığı bilgiye göre; bunların kahir ekserisi, FETÖ’yü temizlediklerini ve artık kendilerinde bulunmadığını söylüyorlar. Hatta bir ülke lideri, böyle bir terör örgütünün varlığını, Türkiye’deki 15 Temmuz kalkışmasıyla öğrendiğini ifade etti. Buradan da anlaşılıyor ki, bu devletler, kılcal damarlarına değin nüfuz etmiş olan bu büyük tehlikenin farkında değiller. Bu gidişle uyanmaları da mümkün değildir. Uyanabilmeleri için, ya Sayın Erdoğan’ın uyarılarını dikkate alıp gerekli önlemleri alacak ya da tıpkı bizdeki gibi, alçakça kalkışmalara uğrayacak ve böylece akılları başlarına gelecek. Türkiye, öncü ve ağabeylik rolü üstlenerek, kendilerine istihbarat teşkilatlarının bir araya gelerek gerçeği aydınlatmalarını önerdi. Zira son pişmanlık fayda vermeyecektir. Hiçbir şey yapmasalar da; FETÖ belasının yansımalarını iliklerine kadar yaşamış olan Türkiye’den ibret alıp ders çıkarmaları gerekir. Sayın Erdoğan, Türk devletlerinin liderlerine ve biz gazetecilere verdiği mülakat aracılığı ile tüm dünyaya ilan ettiği gibi; FETÖ terör örgütünün merkezi, FETÖ elebaşının malikânesi ABD’dedir ve onu Biden korumaktadır.",https://www.hurriyet.com.tr/yazarlar/fuat-bol/turkiyenin-oncu-rolu-42170357
Fuat Bol,Kötü komşu insanı mal sahibi yapar,"Kasım 02, 2022 06:29","Neden sonra, birkaç İHA’yı bize teslim etti ama yazılımları ve yönlendirilmeleri kendilerine aitti. ABD, bizi teröristlerle adeta köşe kapmaca oynatıyor ve sonuç aldırtmıyordu. Arızalanan İHA’larımızı İsrail’e gönderiyor, orada da vaktinde tamir edilip geri gönderilmiyorlardı. Aynı ABD, bizi, ortağı olduğumuz F-35 projesinden çıkardığı gibi, paramızla satın almış olduğumuz iki adet F-35 uçağımıza da el koydu. Yerli ve milli tank üretimine giriştik; ortak motor üretimi için Almanya ile anlaşma yaptık. Milli muharip savaş uçağı yapmaya karar verdik; bunun da motoru için İngiltere ile anlaşma yaptık. Bu iki ülke de, ABD gibi anlaşmaları feshedip Türkiye’yi ortada bıraktılar. İki seçenekle yüz yüze kalmıştık. Bunlardan birincisi, ya dost ve müttefikimiz olan bu ülkelere boyun eğecek ve onların her türlü taleplerine peki diyecektik ya da onlara hayır deyip kendi başımızın çaresine bakacaktık. Birinci şıkkın olmayacağı, olamayacağı ortadaydı. Zira 70 seneyi aşkın bir zamandır, onlara peki deyip taleplerini karşılamamıza rağmen, bize yapmadıkları düşmanlık bırakmadılar. Onlara göre, terörle mücadelede, bir 40 sene daha bu şekilde köşe kapmaca oynamalıyız. Daha dün, elinden tüm silahları alınmış bu milletin evlatları, o yoksulluk ve çaresizlik içinde, 7 düvele karşı Kurtuluş Savaşı’nı kazanmıştı. Dost ve müttefiklerimizin (!) bu alçakça tavırları karşısında ‘hayır’ deyip göbeğimizi kendimizin kesmemizden başka çaremiz yoktu. Öyle de yaptık. Zira dünkü o çelik irade, azim ve kararlılık bugün de dünkü Başbakan’ımız, bugünkü Cumhurbaşkanı’mız Sayın Erdoğan’da vardı. Sayın Erdoğan, aynı kararlılık içinde olup hizmet aşkıyla tutuşan Prof. Dr. İsmail Demir’i Savunma Sanayii Başkanlığı’na getirdi. Prof. Dr. İsmail Demir, bendenizin de öğretim görevlisi olarak bulunduğum İstanbul Aydın Üniversitesi’nin 2022-2023 öğretim yılı açılış töreninde şeref konuğu idi. Demir, törende yaptığı konuşmada, milletçe 400 yıldır, büyük bir özlemle beklediğimiz muştuyu verdi: “F-35’i vermezlerse vermesinler; biz de, kendi milli muharip uçağımızı yaparız; F-16 talebi oldu olmadı umurumdu değil, biz F-16 modeli üstünü, daha iyisini yaparız.” “Diplomasi masasında gücünüzün gölgesi yoksa masada değilsiniz demektir. Günümüz dünyasında haklı olmanız yetmiyor ve hatta güçlü olmanız önemli olmuyor, o gücü masaya koymak gerekiyor. Bütün dünya İHA’larımıza, SİHA’larımıza gıpta ile bakıyor. Geçen günlerde Güney-Doğu Anadolu Bölgesinde idim. Zamanında girilemeyen, birçok şehit verdiğimiz, 3-4 bin teröristin bulunduğu bölgelerde, sahip olduğumuz teknoloji sayesinde terörist kalmadı...” İstanbul Aydın Üniversitesi Mütevelli Heyeti Başkanı Doç. Dr. Mustafa Aydın da güvenlik konusuna vurgu yaparak şunları söyledi: “Ekonomi, sosyal hayat, eğitim tabii ki de çok önemli ama güvenliğiniz yoksa bunların hiçbirini yapamazsınız. Eğer güvenliğiniz yoksa diğer hiçbir şeyin önemi yoktur. Eğer bu gökkubbenin altında hür ve özgür bir şekilde eğitim yapabiliyorsak, özgürce ibadet yapabiliyorsak ülkemiz özgür ve hür olduğu içindir. Bu ülkenin özgürlüğünü, hayatını seve seve veren şehitlere borçluyuz. O zaman ille de güvenlik, ille de sınırlarımızı korumak diyoruz. Hep şunu savunurum, savunma sanayii temelli ekonomik kalkınmaya yönelmediğimiz müddetçe bu coğrafyayı bize bırakmayacaklar. Savunma sanayi yemek içmek kadar önemlidir.”",https://www.hurriyet.com.tr/yazarlar/fuat-bol/kotu-komsu-insani-mal-sahibi-yapar-42163613
Fuat Bol,"Erdoğan, AK Parti ve milat","Kasım 07, 2022 06:29","Yalnızca şu iki hadise bile, millete ne denli gına geldiğinin çok açık delilidir. 2002 seçimleri yapılıyor, bir önceki seçimde en yüksek oyu alan ve iktidar olan partinin (DSP yüzde 21) oyu yüzde 1’e düşüyor. Yanlış okumadınız, yüzde bir! Kurucu genel başkanı (Erdoğan) siyasi yasaklı olmasına karşın, yeni kurulan (bir yaşında) AK Parti, oyların yüzde 35’ini alarak tek başına iktidara geliyor. Birileri, “Sayın Erdoğan siyasette varsa bunu Sayın Baykal’a borçludur” diyor. Doğrudur lakin Sayın Baykal, Sayın Erdoğan’ın siyasi yasağını babasının hayrına kaldırmadı. Zira demokrasilerde siyasi yasaklarla bir yere varılamayacağını çok iyi biliyordu. Nitekim merhum Erbakan’ı onca kez yasaklamalarına rağmen, en çok oy alan siyasi partinin genel başkanı ve başbakan olmasını engelleyemediler. Sayın Erdoğan’ın ve AK Parti iktidarlarının en büyük şansızlığı, kendisinden onlarca yıl önce, ABD’nin içimize yerleştirdiği FETÖ’nün Truva atı şeklindeki yapılanmasıydı. Bir diğer deyişle, ABD’nin, 40 yıl sonrası Türkiye’sinin asker ve sivil kadrolarını yetiştirerek gelecek iktidarlara eleman hazırlamasıydı. Malum, FETÖ, dini referans alan bir cemaat görünümündeydi. Onun, uluslararası bir istihbarat ağı olduğunu hiç kimse bilmiyordu. Çünkü bu durumu bildirmesi gereken, devletin tüm istihbarat birimleri (asker-sivil) FETÖ’cülerin elindeydi. Sayın Erdoğan, 20 yıllık iktidarının yarısında (10 yıl) bunlara birlikte yol yürüdü. Bunlarla askeri vesayeti bitirdi. Lakin bunların hesabı, Erdoğan’ı da tasfiye edip kendi vesayetlerini kurmaktı. Ülkenin asker ve sivil bürokrasisini, büyük ölçekte de ekonomisini ele geçiren FETÖ, çeşitli darbe girişimleriyle iktidarı da alaşağı edip tek başına muktedir olmak istedi. Sayın Erdoğan, gözü karalığını ve liderliğini burada da gösterdi. Kendisinin on yılı dahil, son elli yıldır bunlara peki diyen, ve bunların isteklerini yerine getiren liderlerin aksine; ‘Hayır’ diyerek bunlara savaş açtı. Devletin hemen her kurum ve kuruluşuna kanserli hücreler gibi nüfuz eden böylesi bir yapıyla mücadeleye girişmek, öyle her babayiğidin harcı değildir. Devleti ve milleti uğruna ölümü göze alan serdengeçti misali, kefeni giymek gerekir. Bütün bu ayrık otlarına, her uzva metastaz yapan kanserli hücrelerin içerideki yıkımlarına ve onca dış baskı ve dayatmalara rağmen, Sayın Erdoğan’ın ülkeyi nereden alıp nereye getirdiği cümle âlemin malumudur. Sayın Erdoğan, görünüşte FETÖ ile ve diğer terör örgütleriyle savaşırken, gerçekte bunların arkasındaki güçlerle (Başta ABD ve Batı) mücadele ediyor. Tüm bu olumsuzluklara rağmen, Türkiye’yi, hemen her alanda 5’e katladı. Hepsinden önemlisi, Türkiye için milat olacak vesayet sistemine son verip başkanlık sistemine geçerek ülkenin önünü ve ufkunu açtı. Bütün bunları, kendisine inanan, güvenen ve ardına düşen milleti ve bu millete hizmetten zevk alan AK Parti kadroları ile birlikte yaptı. Türkiye Yüzyılı vizyonunu ortaya koyarak yeni nesillere gelecek için hedef gösterdi. Herkesin hayret ettiği ve bir türlü mana veremediği husus ise, Sayın Erdoğan’ın bu tempoya nasıl dayandığıdır. Zira bu yüksek tempoyla, her gün 18 saat, durmaksızın çalışıyor. Onun da cevabını kendisi veriyor: ‘Aşkınan çalışan yorulmaz.’",https://www.hurriyet.com.tr/yazarlar/fuat-bol/erdogan-ak-parti-ve-milat-42166441
Fuat Bol,Hakkı teslim etmek,"Ekim 31, 2022 06:29","Milletçe saf bir yanımız var; yüzümüze her gülene inanıyor, sırtımızı her sıvazlayana kanıyoruz. Bu durum, belli ki kendi mayamızın temizliğinden geliyor. Nitekim ne demişler, insan, karşısındakini kendisi gibi görür. Ama zaman öyle bir zaman değil; bu zamanda malum birileri ve hatta birçokları şeytana bile pabucunu ters giydiriyor. Siz de, şeytani tıynetteki bu insanlarla birlikte yaşamak ve onlarla ittifak yapmak ve yol yürümek zorundasınız. 19.yüzyıldaki dünyanın ikinci parselasyonunda, pay edilenler arasında olup ABD’nin payına düşmüştük. O vakitler ABD, bize, sözde dostluk ve yardım eli uzattı. O uzattığı meşum (uğursuz) elle ciğerlerimizi söktü, milletçe bizi nefessiz bıraktı. Tüm yatırımlarımızı durdurdu, özellikle savunma konusunda bizi, kendisine tam bağımlı yaptı. Size ne lazımsa vereceğim deyip, bizdeki uçak, silah ve mühimmat fabrikalarımızı, bir daha açılmamak üzere kapattırdı. Tehlike anında NATO bizi savunacaktı. Savunmak bir yana; en muhtaç olduğumuz anda karşımıza dikildi ve tabiri caizse bizi, kazma kürekle, sopayla, baltayla savaşmakla baş başa bıraktı. Neden sonra uyandık, savunma sanayisini kurup gereken adımları atmak istedik, lakin sahip olduğumuz vesayet rejiminde, karar mekanizmalarımıza hükmettiklerinden, adım atmamıza müsaade etmediler. Bu yolda adım atmak isteyen siyasetçilerimizi alaşağı ettiler, bu uğurda gayret gösteren bürokratlarımızı görevden uzaklaştırdılar, mühendislerimizi şehit ettiler. Ülkemizin bu denli hayati ihtiyacının ıstırabını kalbinin derinliklerinde hisseden insanımız, her daim çoğunlukta olmasına rağmen; vesayetin teslim aldığı bir avuç zorbanın aymazlığı, milletine ve devletine karşı duyarsızlığı yüzünden, milli savunmamızı on yıllar boyu kuvveden fiile çıkaramadık. Vesayet döneminde işbaşına gelen başbakanlar; Menderes, Demirel, Özal, Erbakan ve Ecevit çok özverili olarak millete hizmet etmek istemelerine rağmen, tüm yapabildikleri, Demirel’in benzetmesiyle ‘Rodeo’ oyunu oynamaktan ibaret kaldı. Tüm bu olumsuzlukları, gençlik yıllarından beri siyasetin içinde olarak bizzat yaşayan Sayın Erdoğan, onca siyasi tecrübesiyle, cesareti, gözü karalığı ve serdengeçtisiyle kefeni giyip yola çıktı. Yol boyunca, kan kusup kızılcık şerbeti içtim diyerek, yalınkılıç, iç ve dış vesayetle ölümüne savaştı. Onca darbelere direndi. Yanında yalnızca aziz milleti vardı; milleti onu hiçbir zaman yalnız bırakmadı, o da hiçbir zaman milletine hizmetten geri durmadı. Türkiye’nin dört bir bucağını gezip gören insaflı kişiler, bu hakkı teslim ederler. Zira Türkiye’yi Avrupa ile mukayese edenler, fazlası olanın Türkiye olduğunu görürler. Asırlık hayalimiz olan, sadece şu; yerli otomobil TOGG’un banttan inip seri üretime geçtiğini görenler bu hakkı teslim ederler. Ama vicdansız ve insafsızlar –ki, bunların sembol ismi, şehit yakınına küfretmesiyle bilinen İYİ Parti Kocaeli Milletvekili Lütfü Türkkan ve onun gibilerdir- varsın, ‘Karnı aç olan arabayı ne yapsın?’ deyip uzanamadıkları ciğere mundar (murdar) desin. Ciğerlerindeki ufuneti kussunlar; kötülüğün kaynağı olanlardan başka ne beklenebilir ki? Onlar böyle dedikçe TOGG kervanı yürür! Türkiye kervanı yürür!",https://www.hurriyet.com.tr/yazarlar/fuat-bol/hakki-teslim-etmek-42162433
Fuat Bol,Eğri otursak da doğruyu konuşalım -1-,"Kasım 12, 2022 06:29","Bir elin parmakları bile birbirinden farklıdır; mesele, tüm ayrılıklara rağmen o parmakların birlikte açılıp kapanmasıdır. Diğer bir ifadeyle tasada ve kıvançta (milli ve manevi değer ve meselelerde) bir ve beraber olabilmektir. Bunun dışındaki ayrı ve aykırı fikir ve düşünceler zenginlikten öte bir mana ifade etmez. Yeter ki birbirimize tahammül edebilelim, saygılı olalım ve birbirimizi dinleyip anlamaya çalışalım. Bir kısım insanımıza, vesayet sisteminin ne olduğunu, ABD’nin 1947 yılından beri, devlet ve millet hayatımızın kılcallarına değin nasıl nüfuz ettirildiğini, FETÖ’yü, PKK’yı, ve envaiçeşit terör örgütleriyle yapılan ve yapılmakta olan mücadeleyi anlatamadık. Bütün bunlar anlaşılmayınca ya da yanlış anlaşılınca, ilk düğmenin yanlış iliklenmesi gibi, bütün düğmeler yanlış iliklenir ve hemen her şey yanlış veya eksik anlaşılır. 2. Büyük Savaş’tan sonra egemen güçler, ABD, Sovyetler ve tırnakları sökülmüş olsa da İngiltere idi. Zira İngiltere, 1. Büyük Savaş’tan sonraki parselasyonda altın hissenin sahibi olan ülkeydi. İkinci parselasyonda İngiltere ile ABD yer değiştirmiş; bu kez altın hissenin sahibi ABD olmuştur. ABD, yeni düzenin (aslında düzensizliğin) egemen gücü olarak, diğer galip güçlerle dünyayı parselledi. Yaptığı, kurt taksiminden başkası değildi. Galip güçler vasi olup vesayet altına aldıkları ülkeler ise tek kelime ile kısıtlıydı. Diğer bir ifadeyle, bu ülkelerin hak ve menfaatlerinin korunup kollanması ve sorumlulukları vasi konumundaki devletlerin ellerindeydi. 1947 yılında İnönü’nün ABD ile yapmış olduğu anlaşmalarla başlayan, 1952’deki DP döneminde de, NATO ile sürdürülen bu birliktelik, ormandaki aslanla kurdun dost ve müttefikliğini andırıyordu. ABD, işe bizim uçak, silah ve mühimmat fabrikalarımızı havaya uçurtarak koyuldu. Sizin en ufak bir şey üretmenize gerek yok, size ne gerekiyorsa biz vermeye hazırız dediler. Gelip geçen tüm hükümetlerimiz (ziyadesiyle itaatkâr olanlar ise, darbe hükümetleriydi!) bu emre uydu. Ülkeyi, IMF’ye borçlandırılarak, emre amade hale getirdiler. Emre uymayıp en ufak yan çizen devlet ve siyaset adamlarımızı ise ya darağaçlarında sallandırdılar ya suikastlara kurban ettiler ya da alaşağı edip iktidardan uzaklaştırdılar. Bu denli istiskale uğrayan devlet-siyaset adamlarımızın bir kısmı: Adnan Menderes, onun bakan ve milletvekilleri ve üst düzey bir kısım bürokratları, Süleyman Demirel, Bülent Ecevit, Turgut Özal, Necmettin Erbakan ve Recep Tayyip Erdoğan. Günümüzde birileri, yüksek teknoloji ürünlerinin üretiminden ve ihracatından dem vuruyor. Bilinmelidir ki Necmettin Erbakan, Turgut Özal ve Tayyip Erdoğan olmasaydı, bu ülke hâlâ montaj sanayiinde patinaj yapmakla havanda su dövmeye devam edecekti. Düşünsenize; 1960’da ihtilal oluyor, devletin kasasında memurlara verilecek para yok! ABD’nin verdiği dolarlarla memurların maaşı ödenebiliyor. İhsan Sabri Çağlayangil’in açıklamasına göre; 1973 yılına kadar MİT’in maaşlarını CIA ödemiş. Daha sonraki yıllarda, ülkenin başbakanı Bülent Ecevit, Özel Harp Dairesi’nin varlığından habersiz olduğunu söyleyecek; bundan da vahimi ise, bu kurumun maaşlarının ABD tarafından ödendiğini, kendisinden örtülü ödeneğin neredeyse tamamının, genel kurmay başkanı tarafından istendiğinde bilebilecektir. Yalnızca ifade edilen bu hususlar bize neyi anlatmaktadır? Görülüyor ki ülkenin derin devletinin kodları tamamen ABD’nin eline geçmiş. Böyle bir ülkede yerlilikten, millilikten ve gerçek manada bağımsızlıktan, kalkınmadan bahsedilebilir mi? ABD’nin bizde oluşturduğu sözde devlet aklını görüyor musunuz? Bize biçilen ne menem demokrasiyse, atanmış genel kurmay başkanına güvenip sözde devlet sırrını veriyor (İşine gelen miktarını ve işine geldiği şekliyle); seçilmiş başbakana ise güvenilmiyor ve ondan devlet sırları esirgeniyor. Ve o başbakan da ülkeyi idare ettiğini sanıyor! Eğri oturup doğruları konuşmaya devam edeceğiz.",https://www.hurriyet.com.tr/yazarlar/fuat-bol/egri-otursak-da-dogruyu-konusalim-1-42169461
Fuat Bol,FETÖ ağzı,"Kasım 05, 2022 06:29","Bütün bu şer odaklarının yaptığı, tek kelime ile Türkiye düşmanlığıdır. Eh, tüm bu hezeyanları, onların görevleridir deyip bir dereceye kadar anlamak mümkündür. Peki, tüm bu düşmanlarla ortak hareket edip aynı dili kullanan, kendi ülkelerini karalayan ve düşmanca tavır sergileyen ana muhalefet partisine ve onun genel başkanına ne demeli? Belli ki onca seçimlerde, kendisini hezimete uğratan Erdoğan ve AK Parti düşmanlığı, bunların akıllarını başlarından almış; Erdoğan’ı suçlamak isterken Türkiye’yi suçlu gösteriyorlar, Erdoğan’ı karalamak isterken Türkiye’yi karalıyorlar, Erdoğan’a iftira atmak isterken Türkiye’ye bühtanda bulunuyorlar. Normal şartlarda, aklı başında hiçbir insan bu denli alçaklıklara imza atmaz, atamaz. Bundan dolayıdır ki, insan, ister istemez soruyor; icra edilen tüm bu çukur siyaset, kendilerini o makamlara getirenlere bir bedel ödemesi midir? Zira dün de, bu rezillerle aynı pespaye iddialarda bulunmuş ve Türkiye’nin, yabancı terör örgütlerini silah temin ettiğini ileri sürmüştü. Hemen ertesinde de, Almanya’ya gidip: ‘Türkiye’de can güvenliği yok, turist olarak bile sakın oraya gitmeyin!’ demişti. Bugün de İngiltere’ye gidip “Turist olarak bile gitmeyin” dediği ülkesine, yabancı yatırımcıları davet ediyor! Kafaya bakar mısınız, Can güvenliğinin olmadığını söylediği yerde, mal güvenliği vaat ediyor. Bu nasıl bir muhalefet ağzıdır ki sürekli olarak yalan söyleyerek iftiralar atmakta ve üstelik seçimler yaklaştıkça, bu denli alçakça söylemlerin dozu arttırılmaktadır. Yalan ve iftiraları bir bir yüzüne vuruldukça ve her biri için maddi ve manevi tazminat ödemeye mahkûm oldukça, asla yüzü kızarmıyor ve en ufak bir utanma emaresi göstermiyor. Son hezeyanları ile gemi azıya almışa benziyor; zira hükümetten (Erdoğan) ziyade devleti, devletin kurumlarını, güvenlik birimlerini hedef almış durumda. TSK’ya, Emniyet Genel Müdürlüğü’ne ve Jandarma Genel Komutanlığı’na atılan bu iğrenç iftiralar, öyle yenilir yutulur cinsinden değildir. Bunların hesabı mutlaka sorulmalı ve müfterileri ibretlik cezalara çarptırılmalıdır. Güvenlik birimlerimizin, bu dönemde, fütursuzca hedefe konulması boşuna değildir. Zira hedefe konulan her kurum, demokrasi tarihimizde görülmedik başarılara imza atmaktadırlar. Vesayetten kurtulan bu kurumlarımız, yerli ve milli bir anlayışla kendi vatanlarına ve milletlerine hizmet etmektedirler. Güvenlik birimlerimizin hedefinde ‘son teröriste varıncaya değin’ şeklinde, bir mücadele azim ve kararlılığı var. Sadece içeride değil, sınırlarımızın öte yakasında da, inlerinden burunlarını çıkaran teröristler anında indiriliyor. Terör örgütünün en büyük para kaynağı olan uyuşturucu bataklığı, jandarmanın üstün gayretleri sonucunda kurutuldu, kurutuluyor. Teröristlerin ve arkalarındaki güçlerin (örgüt ya da devlet) bu denli tükeniş ve yok oluşları karşısında kudurmaları ve bu iftiraları atmaları normaldir. Lakin onlarla ortak dili kullanan ve aynı alçaklığı sergileyen içimizdeki muhalefete ne oluyor? İnsan, bu kadar mı milletinden ve milli kuruluşlarından ayrı düşer?",https://www.hurriyet.com.tr/yazarlar/fuat-bol/feto-agzi-42165580
Fuat Bol,Türkiye Yüzyılı,"Ekim 29, 2022 06:29","Yitirdiğimiz Cihan imparatorluğumuzun külleri üzerinden, son bir çırpınışla (Milli Mücadele-Kurtuluş Savaşı) yeni devletimizi kurduk. Yıkılışımız esnasında (Birinci Cihan Savaşı) ve hemen onun akabinde cereyan eden; dünyanın 2. kez taksiminde, kuvvet ve kudretten düştüğümüz için, galipler arasında yer alamadık. Birinci paylaşımda, dağıtılan toprakların kahir ekseriyeti bizimdi. Osmanlının hüküm sürdüğü topraklar üzerinde, bugün 45 ayrı devlet var. Anadolu ve doğu Trakya üzerinde kurduğumuz Milli devletimizi de rahat bırakmadılar; önce İngiltere, daha sonra ise ABD ülkemizi boyunduruğuna almak istedi. Son yüzyılı da, dost ve müttefikimiz olduğunu iddia eden bu iki devletle; barış görünümü altında, şeytanın bile aklına gelmeyen envaiçeşit, örtülü savaşlarla geçirdik. (Darbeler, dayatma kanunları, ambargolar, yaptırımlar, terör örgütlerine destek vb.) Şu kadarını söyleyebiliriz ki, son yüzyıllık sözde barış dönemimizde, dost ve müttefiklerimizden (!) çektiğimizi düşmanlarımızdan görmedik. Özellikle de bize dayatılan ‘güdümlü’ demokrasi döneminde; iktidarlarımız asla muktedir kılınmadı; tek başına iktidarlarını bile Süleyman Demirel, ‘Selden kütük kapmak’ şeklinde tarif etmiştir. Darbe ve koalisyon dönemlerini varın siz hesap edin! Devlet ve milletimiz, kendisine reva görülen tüm bu alçaklıkları; bir yandan, tarihi misyonu olan devlet vakarı ve milletinin, otuz iki dişini sıkmış, sabır, hınç ve inadıyla gözlemlerken diğer yandan da istiridyenin bağrında sakladığı inciler misali için için oluştu. Bugün gelinen noktayı, İngiltere Savunma Bakanı’nın, Türkiye’nin yerli ve milli olarak ürettiği savunma araç ve gereçleriyle ilgili olarak söylediği şu sözler çok iyi özetlemektedir: ‘Türk ordusunun, dünyanın çeşitli bölgelerinde bunları nasıl kullandığını gördüm. Muazzam bir şekilde oyun değiştiriciler... Modern savaş meydanını değiştirdiler...’ İşte; 400 yılı aşkın bir zamandır, bu denli bir cümlenin, muhatabı olmanın hasretiyle yanıp tutuşmaktaydık. Şükürler olsun ki bugünleri gördük. Hüküm, sonuçtaki duruma göre verilir. Malum içimizde birileri, hâlâ eskinin (güdümlü demokrasi) peşinde koşmak için yırtınıyor. Onların gözleri var ama görmezler, kulakları var ama işitmezler, kalpleri var ama hissetmezler. Bunların göremediğini veya görmek istemediğini elin oğlu görüyor ve Türkiye’yi, oyun kurucu, oyun değiştirici olarak değerlendiriyor. Dileriz bunlar da, ölüm vaki olmadan gerçekleri görürler ve ülkelerinin kıymetini bilirler. Unutmasınlar ki kıymet bilirlerse onlarla da, bilmezlerse onlara rağmen önümüzdeki yüzyıl Türkiye Yüzyılı olacaktır.",https://www.hurriyet.com.tr/yazarlar/fuat-bol/turkiye-yuzyili-42161486
Fuat Bol,Kara para ve kara yüz,"Kasım 09, 2022 06:29","Bugün de emperyalistlere temenna etmeye giderken, ‘Türkiye, cari açığını uyuşturucu parası ile kapatmaya çalışıyor!’ diyerek ortalığı velveleye verdi. Bu şahsın dünkü ve bugünkü ifadelerinde en ufak bir devlet terbiyesi görüyor musunuz? Yahu! İnsan, kendi devletine iftira atar mı? Cümle âlemin önünde kendi devletini karalar mı? Hangi yüzle, daha açık ifadesiyle yüzsüzlükle, bu devletin Cumhurbaşkanlığı’na aday olduklarını söyleyebiliyorlar? Şimdi de kalkmış, güvenliği olmayan, uyuşturucu parasıyla geçinen bir devlet için para aramaya çıktığını iddia ediyor. Yüz milyarlarca dolar bulduğunu da binbir çeşit yalanlarına ekliyor. Neredeyse İngilizlerin, milyarlarca doları, proje görmeden ve karşılık beklemeden, sırf Kılıçdaroğlu’nun hayali yalanları ve iftiraları uğruna vereceklerini iddia edecekler. Kambersiz düğün olmaz; emperyalistlerin kucağına oturmak için gittiği İngiltere’de kendisine refakat eden kişiye bakar mısınız? 2000’li yıllarda Türkiye’yi iflas ettiren ve emperyalistlere teslim eden ekipte yer alan kişi, yani Faik Öztrak. 2001 krizinde bankalar hortumlanırken, mahut Faik Öztrak BDDK yönetiminde (Bankacılık Düzenleme ve Denetleme Kurulu) bulunuyordu. 13 banka batırılırken bu kişi seyretmekle yetindi. Aynı kişi, ABD’den ithal edilen müstemleke valisi konumundaki Kemal Derviş döneminde Hazine Müsteşarı yapıldı. Birlikte Türkiye’yi IMF’nin vesayetine soktular ve ülkemizin 30 yıllık geleceğini ipotek ettirdiler. Bu kafa, o vakitler Türkiye’yi dolar bazında yüzde 12 ile borçlandırıyor ve böylece milli gelirin yüzde 20’si faize gidiyordu. Gelirimizin yüzde 72’si borca gidiyor, içeride gecelik faizler yüzde 190’ları buluyordu. Sizin kapısında el pençe divan durduğunuz ve emirlerini harfiyen yerine getirdiğiniz IMF’yi, beğenmediğiniz bu iktidar kovdu ve bir daha da kapısına gitmedi. Üstelik sizin yaptığınız yüksek faizli borçları da ödedi. Kendi ülkenize, ‘Kara para kullanıyor’ demekten utanmadan, sözde para bulmak için kara paranın merkezine gidiyorsunuz! Malum dünyanın iki büyük finans merkezinden biri ABD, bir diğeri de İngiltere’dir. Meşru ve gayri meşru, dünyada, tedavülde dolaşan tüm paralar, bu merkezlerin kontrolündedir. Ayrıca daha cumhurbaşkanlığına aday bile olmadan, aday olsa bile kazanacağı belli olmadan, bu acullük (acelecilik) nedendir? Ortada fol yok yumurta yokken, emperyalistlerin kapısına gidip, diz çöküp yalvarmak neyin nesidir? Utanmadan da para bulduklarını söylüyorlar; kat be kat karşılığı garanti altına alınmadan borç para verildiği nerede görülmüştür? Yoksa vaktiyle yalanını ortaya atıp bir daha asla seslendirmediğiniz; Orta Anadolu’ya kuracağınızı söylediğiniz, sözde ambalaj fabrikası için kredi verebileceklerini mi düşünüyorsunuz? At bakalım Debreli Hasan, dağlar inlesin! Öyle ya, yalandan kim ölmüş ki?",https://www.hurriyet.com.tr/yazarlar/fuat-bol/kara-para-ve-kara-yuz-42167581
Fuat Bol,"Tavşana kaç, tazıya tut","Ekim 26, 2022 06:29","ABD’deki Evanjelistler ve başta İsrail’de olmak üzere dünyanın muhtelif yerlerindeki Siyonistler, akılları sıra Tanrı’yı kıyamete zorlamak (zorlamayla iş gören, artık, nasıl Tanrı oluyorsa!) için ellerinden geleni artlarına koymuyorlar. Dolayısıyla da maddi ve manevi olarak kendilerini ve hatta tüm dünyayı bu savaşa hazırlıyor, bu hususta gereken ne varsa yapıyor ve yaptırmak için çırpınıyorlar. Mahut zihniyet, önceleri terör örgütleri vasıtasıyla vekâlet savaşları yürütürken, daha sonraları bu savaşları devletlerarası boyuta taşıdı. Bu arada harp silah ve vasıtaları öylesine baş döndürücü hızla gelişip değişti ki, ‘Ummadık taş, baş yarar’ oldu. Savaşların konsepti değişti, konvansiyonel silahlarla yapılan savaşlar, yerini dijital silahlara ve hatta biyolojik, kimyasal ve nükleer silahlara bıraktı, bırakıyor. Bu durumun tipik örneğini Rusya-Ukrayna savaşında görmekteyiz. Batı, elindeki en sofistike silahları Ukrayna’ya yığınca Rusya gerilemek zorunda kaldı. Aylar süren savaşın yıllara uzayacağı ve sonunda da bu savaşın galibi olmayacağı, olamayacağı ileri sürülüyor. Batı (ABD), başlangıçta nasıl ki Rusya ile Ukrayna’yı savaşa zorladıysa, şimdi de savaşı uzatmaya ve hatta nükleer silah kullanmaya zorluyor. Aynı ABD’nin, Türkiye’nin güneyinde bir terör devletçiği kurmak ve böylece İsrail’in ‘Arz-ı Mev’ûd’a (Tanrı’nın İsrail oğullarına vadettiği kutsal topraklar) ulaşması için neler yaptığı ortada! Türkiye her ne pahasına olursa olsun, sınırının dibinde böyle bir devletçiğe müsaade etmedi, edemez de. Bunun için de bir dizi sınır ötesi harekât düzenledi ve bundan böyle de bu harekâtlara devam edeceğini açıkladı. ABD, Rusya’ya yaptığı savaş kışkırtıcılığını Türkiye ile Yunanistan’a da yapıyor. İstiyor ki Türkiye ile Yunanistan savaşa tutuşsun ve güneyde yapmak istediği harekâtlardan vazgeçsin. Böylece kurulacak terör devletçiğine ve dolayısıyla İsrail’e gün doğsun. Vaktiyle Ahmet Davutoğlu’nun yanlış yönlendirmesiyle Suriye politikasında iki büyük yanlış yaptık. Biri, Esed’i demokratik seçimlere zorlamamızdı (yüzde 8 azınlığa, iktidardan uzaklaşması için sözde akıl verdik), bir diğeri de Esed’le yüz yüze görüşmeyi kesmemizdi. O Ahmet Davutoğlu ki, Esed’le saatler süren görüşmeler yapıyordu, aklı sıra onu seçim yaptırmaya ikna edecekti. Bunun için Stratejik Derinlik kitabı yazmaya gerek yok, orta seviyede zekâlı bir insan bile onun adil bir seçime evet diyemeyeceğini bilirdi. Koskoca Ortadoğu’da hangi ülkede demokrasi var ki Suriye’de de olabilsin? Neyse, zararın neresinden dönülse kârdır. Bir an evvel Esed’le yüz yüze görüşmeyi gerçekleştirmek lazımdır. Bizim sınır güvenliğimizle birlikte Suriye’nin toprak bütünlüğünü sağlamak için kararlı adımı bir an evvel atmak gerekmektedir. Zira Türkiye, sınır güvenliğine ne kadar muhtaçsa, Suriye de aynı şekilde kendi toprak bütünlüğüne bir o kadar muhtaçtır. Böylece ABD’nin ve İsrail’in çanlarına ot tıkanmış olur. Terör devletçiği kurma hevesleri kursaklarında kalan bu ülkelerin beklemekte oldukları Arz-ı Mev’ûd ve Kıyamet Savaşları da hayallerini süslemeye devam eder!",https://www.hurriyet.com.tr/yazarlar/fuat-bol/tavsana-kac-taziya-tut-42159459
Fuat Bol,Türkiye düşmanları,"Ekim 24, 2022 06:29","İnsanlık olarak, elde ettiğimizi sandığımız kazanımların ne denli tutarsız, sanal, sahte ve pamuk ipliğine bağlı olduklarını gördük. Koronavirüs salgını ve ardından Rusya-Ukrayna savaşının gün yüzüne çıkardığı olumsuzluklar, tüm ülkelere takkelerini düşürtüp kellerini gösterdi. İşin bundan da vahimi ise, gidişatın çok daha kötüye yelken açmış olmasıdır. Türkiye’miz, bu denli kötü gidişatı dünden gördü ve Başkanlık Sistemi’ne geçerek önlemini aldı. Zira parlamenter sistemle idare edilen Batılı en güçlü ülkelerin hali pür melalleri ortada. Daha dün (45 gün önce) İngiltere’de başbakan olan Liz Truss görevinden istifa etmek zorunda kaldı. İngiliz Sterlini doların altına düştü. Aynı durum, AB ülkelerinin ortak parası olan Euro için de söz konusu. İskandinav ülkeleri dahil, tüm Avrupa ülkelerinde aşırı sağ partilere yönelim var. İtalya’da Mussolini’nin devamı olan bir parti iktidara geldi. Türkiye’miz ise, barışın ve siyasi istikrarın gözde ülkesi olarak bölgesinde nazım rol oynamaya devam ediyor. Dünyaya tahıl sevkıyatı, Türkiye sayesinde ve Türkiye üzerinden yapılmakta. Ayrıca Türkiye’miz yakında Avrupa’nın enerji naklinin merkez üssü olacak. Rusya-Ukrayna savaşında barışın umudu da Türkiye ve Türkiye liderliğidir. Dost ve düşman tüm gözlerin çevrili olduğu böyle bir Türkiye’yi rahat bırakırlar mı? Elbette bırakmazlar; bu yüzden Türkiye, hemen her gün yeni bir hengâme ile boğuşmak zorunda bırakılıyor. Türkiye düşmanları istiyor ki siyasi istikrar olmasın ve bu ülke kaosa sürüklensin. Böylece kendi derdine düşsün ve ne Doğu Akdeniz’de ne Libya’da ne Kafkaslar’da ne Suriye’de ne Irak’ta... söz sahibi olmasın. Olmasın ki meydan yeri emperyalistlere kalsın. Türkiye düşmanlığı yapan sadece dışarıdakiler değil; içimizdeki hempaları da aynı koroya alçakça iştirak etmektedir. Neymiş efendim, Türkiye, PKK ile mücadelede kimyasal silah kullanıyormuş. PKK aynı iftirayı daha önce de yapmış ve iddia ettiği o fotoğrafların, 2017 yılında Esad güçlerinin bir saldırısında çekildiği ortaya çıkmıştı. PKK ile mücadelenin yürütüldüğü Suriye ve Irak coğrafyasında, onlarca ülkenin gizli servis elemanları cirit atıyor. Şayet iddia edildiği gibi bir durum söz konusu olsaydı, anında Türkiye tüm dünyaya rezil ve rüsva edilmez miydi? Ayrıca TSK’nın envanterinde olmayan bir silahı nasıl kullanacaktı? Bu durum, yok olmak tehlikesiyle karşı karşıya kalan PKK’nın ve hempalarının son çırpınışlarıdır. PKK ile ortak dili kullanan TTB, HDP ve CHP ileri gelenlerinin bu yaptıkları alçakça iftiraları, asla yanlarına bırakılmamalı, hukuk önünde hesap vermeleri sağlanmalıdır.",https://www.hurriyet.com.tr/yazarlar/fuat-bol/turkiye-dusmanlari-42158177
Fuat Bol,Karamollaoğlu’ndan inciler,"Ekim 22, 2022 06:29","“AK Parti, koparken açık ve net şekilde ‘Biz Milli Görüş gömleğini çıkardık’ dediler. Bu, bizatihi Sayın Erdoğan’ın ifadesi. Gömlek çıkarmak, bizim anladığımız manada bütün umdelerini, prensiplerini terk etmek manasına geliyor. Bizim tatbik etmeyeceğimiz politikaları uygulamaya koyuyorlar...” Temel Karamollaoğlu’nun, Sayın Erdoğan’a yaklaşımı bu; peki Kemal Kılıçdaroğlu’na karşı yaklaşımı, değerlendirmesi nasıl? Ona da bir bakalım: “Bana göre Kemal Bey’in türban çıkışı makul bir çıkıştı. Kılıçdaroğlu’nun son senelerdeki tutum değişikliğini şahsen önemsiyorum. Geldi, bizim Kudüs mitingine katıldı. Orada bir konuşma yaptı, herkesi memnun etti. Benim kanaatim bu çok önemli bir değişimdir...” Milli Görüş gömleğini çıkarmayan insanların nasıl olduklarını doğrusu biz de merak ediyorduk. Demek ki 40 yıllık dava arkadaşını ötelemek, 40 yılık düşman bellediğini de yanına alıp onunla yürümekmiş. Bu değerlendirmeye göre, Sayın Erdoğan mahut gömleği çıkararak kendini muhafazakârlıktan ve onun gereği olan tüm umdelerinden soyutlamış oldu. Karamollaoğlu, yola çıktıklarıyla değil de yolda bulduklarıyla yürüyecekmiş. Bu yürüyüşün nereye kadar olacağını, tarihin ışığında, bariz bir örnekle açıklayalım mı? 1973 seçimlerinden sonra CHP-MSP Koalisyonu kurulmuştu. O vakit de Ecevit, tıpkı bugünkü Kılıçdaroğlu gibi bir politika izleyerek Erbakan’la ortak hükümet kurmuştu. CHP-MSP Koalisyonu döneminde, Kıbrıs Barış Harekâtı gerçekleştirildi. Ecevit, bu durumu fırsat bildi ve elde edilen bu zaferi oya tahvil etmek istedi. Ecevit, MSP’den kurtulup tek başına iktidar olmak için hükümeti yıktı ve erken seçime gitti. Kendini Kıbrıs kahramanı gören Bülent Ecevit, koltuk değneği olarak yanında taşıdığı Erbakan ve MSP’yi yanından uzaklaştırdı. Zira ona göre limon sıkılmıştı; geriye posasını atmak kalıyordu! Karamollaoğlu, Kemal Kılıçdaroğlu’nun başörtüsü konusunu Anayasa Mahkemesi’ne götürüp iptal ettirmesini görmezden gelerek bugünkü türban çıkışını makul görüyor. Kılıçdaroğlu’nun ağzındaki, o ‘Bir metrelik bez parçası’, bugün türban oluverdi ve Karamollaoğlu’ndan tam not aldı. Mahut ezik kafa, hâlâ dereyi geçinceye kadar ayıya dayı dendiğini anlamıyor veya anlamak istemiyor. Erbakan’ın nasıl istiskal edildiğine bakıp ibret almıyor. Sayın Erdoğan için de; çıkardığı mahut gömlekle beraber tüm umdelerinden ve prensiplerinden vazgeçtiğini ileri sürüyor. Oysa Kılıçdaroğlu ve CHP, Sayın Erdoğan’ın tüm icraatlarının laikliğe aykırı olduğunu yani ‘Milli Görüş’ çizgisinde olduğunu ve bu yüzden partisinin kapatılması gerektiğini ileri sürmüşlerdi. Malum, AK Parti, iddia edilen bu denli suçlamalardan dolayı kapatılmaktan kıl payı kurtuldu. Erdoğan, Milli Görüş’ün (Necmettin Erbakan’ın hayallerini) beklentilerini bir bir gerçekleştirdi. Başörtüsü konusunu halletti, Taksim’e cami yaptı, Ayasofya’yı müze olmaktan kurtarıp cami yaptı. Okullara Kuran-ı Kerim ve Siyer-i Nebi dersi koydu. Tarihi vakıf eserlerini onarıp yok olmaktan kurtardı. İmam hatiplerin önündeki katsayı engelini aştı. YÖK’ün ilahiyat fakültesi mezunları için iptal ettiği öğretmenlik haklarını tanıdı. Böylece ‘Elif’i mertek zanneden’ kişilerin elinden din derslerini kurtardı! Yukarıda yalnızca birkaçını belirttiğimiz hususların her birinin, değil doğrusu için, yalanı için bile bir Milli Görüşçünün canını vermesi gerekir. Tabii eğer davasında ve bu savundukları umdelerde samimi ise. Ama gelin görün ki bütün bu yapılan doğrular bile Temel Karamollaoğlu ve avanesine bir şey ifade etmiyor. Yukarıdaki iddialara bakınca; CHP ile Saadet Partisi’nden birisi yalan söylüyor ama hangisi? Sonuçta, yalancının mumu yatsıya kadar yanar da, yalancıların ortaklığı nereye kadar gider?",https://www.hurriyet.com.tr/yazarlar/fuat-bol/karamollaoglundan-inciler-42157355
Fuat Bol,Şaibeli seyahat,"Ekim 17, 2022 06:29","Gazeteciler, onun yokluğunu, daha açık ifadesiyle kendilerinin atlatıldığını uçakta fark ediyorlar. Hemen herkesin ortak kanaati, Kemal Kılıçdaroğlu’nun ABD’ye ‘icazet’ almak için gittiği yönündeydi. Bu durumu kendisi ve etrafındakiler de biliyordu. Zira şimdiye dek Türk siyasetçiler için ABD, bunu ifade ediyordu. Bu töhmetten kurtulabilmesinin tek yolu vardı; o da seyahatinin açık, şeffaf ve aleni yapılmasıydı. Bütün bunları bildiği halde, 8 saat ortalıktan kaybolması, akıllara, onun kasetle CHP’nin başına getirenlerin (FETÖ) yeni bir oyunu olduğunu çağrıştırdı. Öyle ya kendisi sıradan bir kişi değil, Türkiye’nin ana muhalefet partisinin genel başkanı. Ve üstelik Cumhurbaşkanlığı makamına aday olacağını ileri sürüyor. Böyle bir kişi, özellikle yurtdışı seyahatlerinde açık ve şeffaf olmak zorundadır. O ise yanında götürdüğü gazetecilerden bile saklanarak 8 saat boyunca yaptığı kara yolculuğunda ne yaptığını açıklarken, ‘hamburger yediğini’ söylüyor! Onların şahsında, 85 milyonu insana ‘yerseniz!’ demeye getiriyor. Atlatılan gazetecilere verdiği beyanattan anlıyoruz ki Kılıçdaroğlu, ABD’ye bilim ve teknolojinin en son geldiği noktayı ve son buluşlarını yerinde görmek ve incelemek için gitmiş. Birkaç gün içinde de ABD’deki tüm bilim merkezlerini gezip inceledi, girmediği laboratuvar, araştırmadığı teknoloji merkezi bırakmadı; önüne gelen biliminsanlarından brifingler aldı. Her tarafından bilim ışıkları saçarak Türkiye’ye döndü. Tüm Türkiye, onun saçtığı ışıklarla aydınlandı. Ayrıca orada Daron Acemoğlu ile basına kapalı olarak görüştü; ondan da iktidara geldiğinde uygulayacağı sosyal demokrat ekonomiyi devşirdi. 40 kilo gittiği ABD’den 70 kilo olarak dönen Kılıçdaroğlu’nu tutabilene aşk olsun! Bizler, onun ABD’ye siyasi icazet almak için gittiğini zannederken, meğerse o, bilimsel-teknolojik icazetler almak için gitmiş. 74 yaşında olan kendileri, bundan böyle her bilimde mahirdir, özellikle de sosyal demokrat ekonomide değil yalnızca Türkiye’ye, tüm dünyaya rol model olacaktır. Yönetime geldiğinde, Türkiye en kısa sürede küçük Amerika olacak. Böylece orta Anadolu’ya kurulması planlanan ambalaj fabrikasından vaz geçilecek, onun yerine, yine Tokat ilimizde Türkiye Uzay Üssü kurulacak. Teknolojik ilk hamlesi de bir ömür boyu yenilgi üstüne yenilgi aldığı ve içinde tarifsiz bir hınç beslediği Recep Tayyip Erdoğan’ı uzaya fırlatmak olacak! Zira Sayın Erdoğan yeryüzünde olduğu müddetçe kendisine rahat ve huzur olmadığını çok iyi biliyor. FETÖ artı bilim ve teknoloji artı HDP (PKK-PYD-YPG) artı 8 saatlik hamburger artı okus pokus eşittir: Cumhurbaşkanlığı adaylığı. İyi de aday olmakla iş bitmiyor ki. Cumhurbaşkanlığı bu milletin oylarından geçiyor yani geçerli ve asıl icazet alınacak merci, büyük Türk milleti. Yanlış yerde icazet aramanın sonucu; yürüyen merdivene ters binmesi, Kâğıthane’ye Kâğıttepe demesi, Sakarya Savaşı’nın olduğu yeri Sakarya’da (Adapazarı) zannetmesi, kayıt yaptırmayı unutup kendine oy verememesi gibi olmasın! Bizden söylemesi!",https://www.hurriyet.com.tr/yazarlar/fuat-bol/saibeli-seyahat-42154455
Fuat Bol,Bu kafa oldukça,"Ekim 15, 2022 06:29","Zira kendi içindekiler veya kraldan daha fazla kralcılar olarak dışarıdaki destekçileri, ona düşmanlık etmede ve onu bitirmede yetiyor da artıyor bile. Bunlardan, bir televizyon kanalında sözde program yapan bir aklıevvelin, Boğaziçi Üniversitesi’nin bir kısım öğrencilerinin yer sofrasında iftar etmelerini görünce ettiği laflar, aynı zihniyetin öz ciğerlerindeki ufunetlerini yansıtmaktan başka bir mana ifade etmemektedir. Bu kafaya göre, ‘yer sofrasında yemek yiyenlerden bilimadamı yetişmezmiş’. Üstelik bu kişiler, üniversite öğrencileri olmasına rağmen, iftar ediyorlarmış ve yemeklerini kadın-erkek ayrı gruplar halinde yiyorlarmış. Üniversite, üstelik Boğaziçi Üniversitesi, oruç, iftar, yer sofrası ve haremlik selamlık... Bu öğrencilerin yaptıklarından daha büyük bir cinayet, çok daha büyük bir irtica, çok çok daha büyük bir felaket olabilir mi? Bu kafaya göre, başörtüsü de böyle bir şeydi; onu takandan biliminsanı değil insan bile olamazdı. Hatta ve hatta başörtüsünü Sümerlerde kötü yola düşmüş kadınlar takardı. Bunlar sürüydü, erkekleri kıllı ve göbeklerini kaşıyan tiplerdi. Bu tiplerin kendileri ne ki seçtikleri ne olsun? İşte gördük; bunların seçtikleri 20 yıldır ülkeyi ne hale getirdi. Ülke Ortaçağ karanlığına (!) gömüldü. Baksanıza; Boğaziçi gibi ilerici bir üniversitenin öğrencileri ne haldeler... Bu kafa donmuştur, dün ne idiyse bugün de odur; yarınlarda da aynı olacaktır. Dün de köylüden ve ona giydiremedikleri giysilerinden iğreniyorlardı; turistler onları görüp fotoğraflarını çekmesinler diye, şehir merkezlerine gelmelerine müsaade edilmezdi. On yıllar boyu, bu millete bu gözle baktılar; aşağıladılar, ötekileştirdiler, dışladılar, alay ettiler. Devran dönüp milletin önüne sandık konunca; bu kafa gömüldüğü seçim sandığından bir daha çıkamadı. Hâlâ en dipte debelenip duruyor. Bu gidişle sandıktan çıkmalarına imkân yok zira yandaşları geçinen mahut tipler var güçleriyle onları sandığın dibine dibine itiyor. Ne diyelim; kendi düşen ağlamaz. Kişinin ve en yakınlarının kendine ettiğini kimse ona yapamaz. O kafa, şeytanla envaiçeşit şeytanlıklarla köşe kapmaca oynayadursun; kervan yoluna devam ediyor. Zira o şehirde görmek istemedikleri ve iğrendikleri kişilerin çocukları, ülkenin dört bir yanını üniversitelerle, otobanlarla, köprülerle, tünellerle; savunma sanayiinin en gelişmiş silah-mühimmat, araç ve gereçleriyle, kendi uydularımızla, yerli ve milli lokomotiflerimizle, kendi otomobillerimizle, yerli denizaltı, sondaj ve araştırma gemilerimizle ve daha neler ve nelerle donattılar. Türkiye’yi en emin, güvenilir, güçlü ve müreffeh bir ülke yapmak için gecelerini gündüzlerine katıyorlar. Çünkü onlar, gelmiş geçmiş en büyük medeniyetleri kurmuş olan bir ceddin ahfadıdır (torunları). Bütün bir insanlığın gıpta ile baktığı, o üstün insanların hepsi de başörtülü, oruçlu ve yer sofrasında yemek yerlerdi. Sonradan görmeler, onları ve onların torunlarının hal ve tavırlarını beğenmezler, içlerindeki ufuneti kusup onlara her ne söylerlerse aynaya bakıp kendilerine söylüyorlar. Belli ki gördüklerinin çok azını söylüyorlar! Bizimse, daha ilerisini söylemeye terbiyemiz müsaade etmiyor.",https://www.hurriyet.com.tr/yazarlar/fuat-bol/bu-kafa-oldukca-42153608
Fuat Bol,Şark kurnazı,"Ekim 10, 2022 06:29","Türk siyaset tarihi onun kadar desteksiz iftira atan, binbir çeşit yalanı yüzü kızarmadan söyleyen, bugün ak dediğine yarın kara diyen, ülkesini yabancılara şikâyet eden bir siyasi lider görmedi. Sayın Kemal Kılıçdaroğlu’nun akıl hocaları kimlerse ve nerelerden talimat alıyorlarsa, kendisini çok kötü ve çok zor durumlara düşüyorlar. Tüm bu olumsuzluklar ve tepetaklak yuvarlanmalar karşısında insan, ister istemez soruyor; Sayın liderin bütün bu bedel ödemeleri, kasetle getirilmesinin karşılığı mı? İşin tuhafı, Sayın Kılıçdaroğlu söylediği yalanlara zamanla kendisi de inanıyor. Örnek mi istiyorsunuz? Sorduğunuzda, büyük bir pişkinlikle başörtüsü konusunu kendisinin çözdüğünü söyleyecektir. Çözdüğü (!) başörtüsü konusunu, kanunla tahkim etmek için de parti yetkililerine kanun teklifi hazırlamalarını söyledi. Böyle yapmakla, sağ seçmenden, özellikle mütedeyyin, başını örten (mesture) seçmenden oy devşirebileceğini vehmediyor. Ayrıca epeyce zamandır, işin kolayını buldum diyerek, ‘Helalleşme’ adı altında günah çıkardığını zannederek çalmadığı kapı bırakmamakta. Halbuki mensup olduğu partinin yalnızca başörtüsü konusundaki günah galerisine bakınca, işinin öyle zannedildiği gibi kolay olmadığı görülür. Bugün başörtüsü için kanundan bahseden Kılıçdaroğlu’nun samimiyetine nasıl inanalım? Daha dün, aynı konuda çıkan kanunu iptal ettirmek için Anayasa Mahkemesi’ne başvuran CHP’li imzalar arasında, Kılıçdaroğlu’nunki CHP Grup Başkan Vekili olarak yer alıyordu. Yine dün İstanbul Üniversitesi’nde çeşitli fakülteleri birincilikle bitiren başörtülü kızları diploma törenlerinden yaka paça dışarı attıran, aynı öğrencilere okul dönemlerinde, ‘ikna odalarında’ işkence çektiren Nur Sertel’i ödüllendirip CHP’den milletvekili yapan kim ya da kimlerdi? O dönemi çok iyi hatırlıyorum; üniversiteye girişi engellenen imam-hatipliler ve başörtüsü yasağı yüzünden on binlerce öğrenci ülkelerini terk etmişti. Almanya’ya, Fransa’ya, Macaristan’a, Avusturya’ya, Kanada’ya, dünyanın muhtelif ülkelerine gidip binbir zorlukla eğitimlerini tamamlamaya çalışıyorlardı. Yüz binlercesinin eğitim hakları ellerinden alınarak sokağa atıldılar. Doktor, avukat, mühendis, öğretmen vb. olacak kızlarımıza; “Temizlikçi olmanıza ve o işi yaparken başörtüsü takmanıza bir mani yok” diyen de aynı Kılıçdaroğlu ve onun zihniyeti değil miydi? Sayın Erdoğan da “Samimiyseniz, gelin konuyu anayasal teminat altına alalım” diyerek Kılıçdaroğlu’nu (başörtüsü ve helalleşme konusunda) teste tabi tuttu. Ama nerdeee! Kendisi ve partisi açısından, konuyu seçimlerden sonraya bırakarak topu taca attı. Belli ki Kılıçdaroğlu ve zihniyeti aynı yerde duruyor. Maksatları asla üzüm yemek (başörtüsünü güvence altına almak) değil, bağcıyı dövmek. Koskoca bir milleti on yıllar boyu dövdükleri yetmezmiş gibi kan revan içinde bıraktıkları milletin bir de üstüne çıkıp tepinmek istiyorlar. Şark kurnazlığı yaparak seçmene yaranmak istiyorlar. Sayın Erdoğan’ın girişimi ile Meclis’teki tüm partiler aynı samimiyet testine tabi tutulacak. Milletimiz de yanında olanlarla karşısında olanları görüp 2023 seçimlerini ona göre değerlendirecek. Hodri meydan!",https://www.hurriyet.com.tr/yazarlar/fuat-bol/sark-kurnazi-42150822
Fuat Bol,Kader,"Ekim 19, 2022 06:29","Üstelik bunların birçoğu, çeşitli üniversitelerde öğretim üyesidir. Bu denli cehalet bataklığında debelenen sözde hocaların öğrencilerinin halini varın siz hesap edin! Malum; Amasra’da içimizi yakan bir maden felaketi oldu ve orada 41 kardeşimizi şehit verdik. Olay mahalline giden Cumhurbaşkanı Erdoğan, gözleri yaşlı, ciğerleri dağlı vatandaşlara hitap ederken şu cümleleri kullandı: “Bizim mevcut bu tür ocaklarımız içerisinde Amasra Kömür İşletmeleri şu anda en ileri imkânlara sahip olmasına rağmen... Tabii birileri bununla dalga geçebilir ama önemli değil. Bizler kader planına inanmış insanlarız, kader planına inandığımız için de bunun ne dünü, ne bugünü, ne de yarını hiçbir zaman olmayacaktır. Maden ocaklarında hâlâ önemli sayıda ölümlerin olduğu kazaların yaşanıyor olmasını kabul edemeyiz. Artık madenlerimizde hiçbir kaza, gereksiz risk görmek istemiyoruz. Teknolojinin tüm kabiliyetlerini, işletmeciliğin tüm maharetlerini kullanarak, maden kazalarını tarihe gömmek için ne gerekirse yapmak durumundayız.” Bu konuşmanın içinden, önünü arkasını dinlemeden, yalnızca kaderle ilgili söyledikleri cımbızlanıyor ve ‘Suçu kadere atıyor’, ‘Batıdaki maden ocaklarında neden kaza olmuyor? Allah, onları bizden daha mı çok seviyor?’, ‘Sen gerekli önlemleri alma, suçu kadere yık!’yorumları yapılıyor. Bu denli sefil mantıksızlık karşısında, inanın insan nereden başlayacağını bilemiyor. Ayol! Size önlem almayın diyen mi var? Cumhurbaşkanı, teknolojik tüm gelişmeleri ve işletmeciliğin tüm gereklerini yerine getirelim, getirilmeli diyor. Bu patlamanın sebepleri araştırılıyor; diyelim ki büyük bir ihmal, eksiklik ve hatta kasıt var. Terör eylemi var, cinayet var. Her ne varsa sonuç itibarıyla bunların hepsi kader dahilinde cereyan etmiyor mu? Zira her şey Allah’ın ezelde bilmesi ve zamanı gelince de yaratmasıyla olmaktadır. Biz kullar olarak, fiillerimizi bilinçli bir şekilde bilerek ve isteyerek talep ediyoruz; Cenabıhak da bizim istediğimiz şekilde yaratıyor. Ve üstelik hiçbir şeyi sebepsiz yaratmıyor. Kulun şu veya bu şekilde istemesi, sebeplere yapışıp yapışmaması, onun sorumluluğunu gerektiriyor. Bu maden faciasında olduğu gibi... Burada gerekli incelemeler-araştırmalar-soruşturmalar yapılacak; varsa suçlular cezalandırılacak. Şayet bir ihmal varsa bunun suçlusu o ihmali yapanlardır. İşte o ihmalin yapılacağını, Cenabıhakk’ın ezelde bilmesi kaderdir. Kader, Allah’ın ezeldekini bilmesi ve vakti saati gelince ortaya çıkmasıdır. Allah, kulların, zamanında gerekli önlemleri alıp kazaya sebebiyet vermemelerini de almayıp felakete sebep olacaklarını da ezelde bilir. O bildiği için böyle olmuyor; böyle olacağı için o biliyor. Allah’ın olacak her şeyi ezelde bilmesine kaza ve kader denir. ‘O’nun bu denli bilmesi, kullarına zorla yaptırması değildir. Zira kullar fiillerinde muhtardırlar (özgür). Ayrıca kader, inananlar için imanın şartlarındandır. Bundan dolayıdır ki kader hakkında, öyle uluorta, bilir bilmez konuşmamak lazımdır. Sebebe yapışma, gerekli önlemleri alma; başına gelen musibeti kadere yükle! Üstelik kaderin ne olduğunu bilmeden, bilenlerin ne dediğini anlamadan ahkâm kes!",https://www.hurriyet.com.tr/yazarlar/fuat-bol/kader-42155564
Fuat Bol,Türkiye eksene şimdi kavuştu,"Ekim 12, 2022 06:29","Halen daha bu düşüncede olan yığınla insan var. Mahut zihniyetin zavallı mensupları, eski Türkiye’nin bağımsız olarak bir eksende durduğunu zannediyorlardı. Daha açık ifadesiyle, onlar, uydu olmayı eksende durmak sanıyordu. Başta güvenlik olmak üzere hemen her şeyiyle dışarıya bağımlı, uydu bir ülkenin ekseni mi olurmuş? Sözde NATO üyesiydik lakin en lazım olduğu anda NATO karşımıza dikilmedi mi? Benim silahlarımı kullanamazsınız demedi mi? Elimizde NATO’nun silahından başka (piyade tüfeği dahil) silah bulunmadığına göre, Türkiye kazma kürekle mi savaş yapacaktı? On yıllar boyu gençlerimiz ‘Bağımsız Türkiye’ diye yeri göğü inletti. Savunmasını havale ettiği NATO’nun, yeri geldiğinde ‘Silahlarımı kullanamazsın’ dediği bir ülkenin bağımsız olabilmesi mümkün mü? İşte iç ve dış vesayet odakları, sittin senedir bizi Bağımsız Türkiye diye avuttular. Bundan da vahimi ise, bağımsızlık adına adım atmak isteyen hükümetlerimize yapılan darbeleri yerli ve milli zannettik. Her darbeyle onlarca yıl geri gidiyorduk; oynanan oyunu fark edip darbelerle mücadele edeceğimize, bizi, başörtüsünü takıp takmama konusunda mücadele ettirdiler. Dışarısı bize resmen deli muamelesi yapıp ‘meşguliyetle tedaviye’ tabi tutuyor lakin biz bir türlü uyanamıyoruz. Devlet olarak komşularımızla görüşmek, onlarla ticaret yapmak hayal bile edilemezdi. Hür teşebbüsün dış ticaret yapabilmesini merhum Özal sayesinde öğrendik. Türkiye, ne komşularına ne Batı’ya ve ne de Doğu’ya sırtını dönebilir. Bugünkü iktidar, olması gerekeni yapıyor; NATO ülkesiyiz ama NATO’nun (ABD) uşağı değiliz. Milli çıkarlarımız neyi gerektiriyorsa onu yapıyoruz. Bunu vesayet döneminde yapamazdık, yaptırmazlardı. Bu da öyle durduk yerde olmadı, mevcut iktidarın başta savunma sanayisi olmak üzere ülkeyi kalkındırması sayesinde oldu. IMF’nin borç batağında kıvranan bir ülke bağımsız olabilir mi? Bundan böyle, güçlü Türkiye’nin ekseni; pergelin sivri ucunu Anadolu yaylasına sabitleyip diğer ucuyla tüm dünyayı çevrelemektir. Malum Türkiye, dün oynanan oyunlara yalnızca alet edilir, kurulan masalara gözlemci olarak bile davet edilmezdi. Bugünse, hangi oyun oynanacaksa onu kendisi belirliyor ve oyuncuları bizzat davet ediyor. Yani ya bizzat masa kuruyor ya da kurulan masalarda, olmazsa olmaz aktörler arasında yer alıyor. Türkiye dün ülkesinde petrol aratmak için yabancı şirket bulamıyordu; bin bir zorlukla buldukları ise, açtıkları kuyuları ‘yok’ diyerek betonla kapatıyordu. Bugün ise, kendi sondaj gemileriyle doğalgazını çıkarabiliyor ve karada ve denizde kazan kazan anlayışıyla, Türk ve yabancı ülke firmaları ile birlikte sondaj ve araştırma işbirliği anlaşmaları imzalayabiliyor.",https://www.hurriyet.com.tr/yazarlar/fuat-bol/turkiye-eksene-simdi-kavustu-42151883
Fuat Bol,Meşum (uğursuz-kötü) yıllar,"Ağustos 27, 2022 06:29","Önce ABD’den askeri bir heyet gelir, TSK’nın tüm birliklerini gezip incelerler, gerekli eksiklikleri tespit ederler. Bunun sonrasında da Amerika’nın elinde kalmış ne kadar hurda askeri araç ve gereç varsa hepsini Türkiye’ye gönderirler. Yapılan yardım anlaşmasının 2. ve 4. maddeleri ile Türkiye’nin elini kolunu bağlarlar. Bu maddelere göre; Türkiye, ABD’den aldığı silah ve mühimmatı komünizm tehlikesi dışındaki bir durumda kesinlikle kullanamayacaktı. İsmet İnönü’nün imzaladığı bu ve bir diğeri eğitim konusundaki anlaşmalarla Türkiye’nin geleceği ipotek altına sokulmuştur. Bunların sancılarını o gün bugün çekmekteyiz. Yapmış olduğu anlaşmanın ilk darbesini bizzat İnönü, başbakan olduğu 1964 yılında yemiştir. Kıbrıs gerginliğinde, Sovyetler Türkiye’yi tehdit edince, ABD Başkanı Johnson, İnönü’ye bir mektup gönderir. Johnson mektubunda; Türkiye’nin Kıbrıs’a müdahale etmemesi gerektiğini, ettiği takdirde elinde bulunan ABD menşeli silahları kullanamayacağı ve Sovyetler’in müdahalesi karşısında da kendilerinin ve NATO’nun seyirci kalacaklarını ihtaren bildirdi. Dikkat ediyor musunuz, komünist Sovyet Rusya ile savaşta bile yanımızda olmayacaklarını söylüyor. NATO’nun Türkiye’yi korumayacağını o zamandan ilan etmesine rağmen bu durumu anlamamamıza veya anlayıp da gereğini yapmamamıza ne demeli? ABD’nin bu denli kepazeliği karşısında İnönü; “Yeni bir dünya kurulur ve Türkiye de bu dünyada yerini alır” demek zorunda kalmış lakin o dediği, o gün bugün kuvveden fiile çıkamamıştı. Sadece İnönü değil, gelip geçen tüm siyasi liderler (darbe liderleri hariç) ABD’nin hışmına uğradı. ABD’nin yörüngesine sokulan Türkiye’nin bağımsız kararlar almasına ve kendisini bağımsızlığa taşıyacak büyük hamleler yapmasına imkân tanımadılar. Zira bu uğurda atılan her adımın önü darbeyle kesiliyordu. İnönü’nün kendisi bile mahut mektuptan sonra alaşağı edildi (hükümeti düşürüldü). 1974’teki Kıbrıs Barış Harekâtı’nda da ABD aynı melaneti işledi. NATO’nun silahlarını (Mehmetçiğin elindeki G3 piyade tüfeği dahil) kullanamayacağımızı bildirdi ve ardından ambargo uyguladı. Aynı delikten defalarca ısırılmamıza rağmen uyanmadık ve gereğini yapmadık. Peki, bütün bu kepazeliklere karşı bizim ne yaptığımızı biliyor musunuz? ABD’nin ‘Bizim çocuklar başardı’ dediği 1980 darbecileri marifetiyle, Yunanistan’ın NATO’ya dönüşüne evet dedik ve başımıza bela ettik. Bugün bile hâlâ aynı bela ile başımız dertte; ABD Meclis’inde, verecekleri F-16 uçaklarını Ege sahasında, Yunanistan’da ve Kıbrıs’a karşı kullanamayacağımızın kararını veriyorlar. Abdülhamid Han sondaj gemisi karşısında çılgına dönen Yunanistan’ın, arkasındaki güçler marifetiyle ne denli tehlikeli oyunlara cüret ettiğine hemen her gün şahit oluyoruz. Türkiye’nin tek çıkar yolu, kendi göbeğini kendinin kesmesi ve gerekli silah, mühimmat, araç ve gereci bizzat kendisinin üretmesi ve hadsizlere hadlerini bildirmesidir. Türkiye’ye düşmanlarından bile fayda dokunabilir lakin sahip olduğu dost ve müttefiklerden asla! Ne diyelim; böyle dost ve müttefikler düşman başına!",https://www.hurriyet.com.tr/yazarlar/fuat-bol/mesum-ugursuz-kotu-yillar-42126618
Fuat Bol,Bu milleti tanımıyorlar,"Ağustos 29, 2022 06:29","Akılları sıra, tavşana kaç tazıya tut diyecekler. Yunanistan kurulduğu günden beri genişliyor, bu amaçla yürüttüğü sinsi politikalarla topraklarını üç katına çıkardı. Bütün bu kepazelikleri işlerken de ne hak tanıyor ne hukuk. Her zaman olduğu gibi, arkasındaki malum emperyalist güçlere güveniyor. İkisi de NATO ülkesi olmasına rağmen, Fransa ile güvenlik anlaşması imzalıyor; buna göre biriyle savaşan diğeriyle de savaşmış olacak. NATO’nun 5. Maddesi zaten bu hükmü vazediyor; bundan dolayıdır ki böyle bir anlaşmanın tek bir manası var, o da bu maddenin Türkiye için işletilmemiş ve işletilmeyecek olmasıdır. Zira mahut üyeler, Türkiye’yi bir NATO ülkesi görmemekte, ‘kerhen üye’ gibi idare etmektedirler. Zaten Türkiye’yi, NATO müttefiki bir ülke olarak görselerdi 40 yıldır Türkiye’nin savaşmakta olduğu terör örgütlerini destekleyip üzerimize salmazlardı. Öyle ya, müttefikle savaşıldığı nerede görülmüştür? Zulüm payidar olamayacağına göre, bu dünya böyle gelmiş ama böyle gitmez. Gitmediği ortada; zira dünyanın üzerinde kurulu olduğu zulüm düzeninin kolonları çatırdıyor. Rusya ile Çin kendi milli paralarıyla ticarette anlaştılar. Türkiye dahil birçok ülke, aralarındaki ticarette kendi milli paralarını kullanmak üzere anlaştı ve anlaşmaya devam ediyor. Bu demektir ki doların, yani ABD’nin pabucu dama atılıyor, atılacak. ABD’nin hırçınlığı bundan kaynaklanıyor, bu yüzden Türkiye’deki seçimlerde muhalefeti destekliyor ve Yunanistan’ın her tarafına üsler kuruyor. Dün, Türkiye vesayet döneminde iken oyuna getirilmiş ve içimizdeki darbecilere, Yunanistan’ı NATO’ya aldırtmışlardı. Vesayet dönemi bitti, artık Türkiye kararlarını kimseden talimat almadan verebiliyor. Artık eskisi gibi Türkiye’ye dayatılamıyor. Şeytanın bile aklına gelmeyen envaiçeşit darbeleri üst üste denediler; 15 Temmuz 2016’da akılları sıra altın vuruş yapıp Türkiye’yi paramparça edeceklerdi. Ne oldu? Bizzat millet karşılarına dikildi, emperyalizmin uğursuz emellerini kursaklarında bıraktı. Tüm cihana, Türkiye’nin eski Türkiye olmadığını gösterdi. Ordunun içindeki binlerce subayı-astsubayı devşirmelerine rağmen akşamdan sabaha derlenip toparlanan bu ordu, çelikleşen iradesiyle üst üste sınır dışı harekâtlar yapmış ve dünya savaş tarihinde emsali görülmedik başarılara imza atmıştır. İngiliz, vaktiyle Yunanı kontrollü bir şekilde Anadolu’ya çıkardı. Sonunda ne oldu? Denize dökülmekten kurtulabildiler mi? Yunanlılar, İngiliz oyununa gelen siyasi ve askeri kişileri idam etmek zorunda kaldılar. Aynı oyuna yine geleceklerse bu kez iş kontrolden çıkacak ve korkarım dökülecek deniz bile bulamayacaklar. Zira bu millet sabırlıdır lakin o sabır taştığı zaman, önünde yanardağlar duramaz. Kullanışlı bir tip olan Yunanistan Başbakanı Miçotakis, güdümüne girdiği ülkelerin koltuklarının altından sürekli başını uzatıp bir şeyler geveliyor. Miçotakis şunu unutmasın; dün, öldü dedikleri Türkiye’nin neler yaptığını onca bedeller ödeyerek gördüler. Bugünkü Türkiye’nin neler yapabileceğini merak ediyorlarsa ağa-babalarının oyununa gelmeden önce, Suriye’ye, Irak’a, Libya’ya ve Karabağ’a baksınlar! Ve adımlarını ona göre denk atsınlar!",https://www.hurriyet.com.tr/yazarlar/fuat-bol/bu-milleti-tanimiyorlar-42127581
Fuat Bol,Birbirimize tahammülümüz yok,"Ağustos 31, 2022 06:29","Genç Cumhuriyeti temellendirirken bir dizi devrimler yaptık. Bu devrimler eski rejime rağmen, adeta onlara karşı yapıldı. Yapılırken de bilimin dışına çıkıldı (Toplumun sosyolojisi, psikolojisi dikkate alınmadı); ben yaptım oldu mantığıyla, akşamdan sabaha yapıldı. Dolayısıyla toplum, bunları hazmetmekte zorlandı. Yeni rejim laikliği benimseyerek; bütün dinler veya dinsizliklere karşı eşit mesafede olacağını vazetti lakin verdiği sözde durmadı. Yeni bir din ve yeni bir dindar insan tipi oluşturmak için akla hayale gelmedik yollara tevessül edilerek, eski dinin ve onun mensuplarının tepkisiyle karşılaşıldı. İşte burada kantarın topuzu kaçırıldı ve dindarlara çok baskı ve eziyetler yapıldı. Bu davranış, toplumu ister istemez ikiye böldü. Bunun da sebebi, kimilerinin devleti ve kimilerinin de dini kendi tekellerinde görmeleridir. Devleti tekelinde gören sözde laikçiler, hayat tarzlarını başkalarına dayatmayı kendilerine hak ve hatta ödev olarak görüyorlar ve bunu, zorla dayattılar ve halen daha da dayatmaya devam eden bir kesim var. Hâlâ hanımların başörtüsünü hazmedemeyen, faşizan eğilimli birilerinin hezeyanlarına şahit olmaktayız. Birbirimize en ufak bir tahammülümüz yok. Birbirimizi dışlamak, ötekileştirmek, kin ve nefret oluşturmak için adeta fırsat kolluyoruz. Bunun son örneğini bir sanatçıda gördük; imam hatiplilerin sapık olduklarını, utanmadan, arsızca ve edepsizce söyleyiverdi. Ki bu şahıs, toplumun önünde bulunan ve örnek olması gereken bir pozisyonda bulunuyor. Genel ahlak kuralları açısından bakıldığında, bu söylemin öncesinde de yaptığı sürüyle yanlışı bu toplumun kabul etmesi mümkün değildir. Kendinin kişisel yaşam tarzına kimse karışamaz, o durum kendisinin bileceği bir iştir. Ama toplumca karşılık bulmayan ve bilakis toplumca kerih görülüp reddedilen bir davranışı, toplumun önüne çıkıp da açıkça sergileyemez. Hele hele başkalarına asla dayatamaz. Özellikle, sanatçı gibi toplumun önünde bulunan kişiler, toplumun bir kesimini dışlayamaz, ötekileştiremez ve topluma kin ve nefret tohumları ekemez. Yaparsa, halkı kin ve düşmanlığa tahrikten, alenen suç işlemiş olur. Karşıt görüşlü kişiler olarak birbirimizin yaşam tarzına saygılı olamazsak toplumsal barışı sağlayamayız. Bunun gibi; dindarlar da kendi hayat tarzlarını başkalarına dayatamazlar. Kuran Kerim, ‘Sizin dininiz size, benim dinim bana!’ buyurmaktadır. Din bile, herkesi, inancında ve inançsızlığında özgür (serbest) bıraktığı halde; sözde dindar bir kesimin, inancını ve hatta hayat tarzını başkalarına dayatmasını anlamak mümkün değildir. Hiçbir kesimin, ne böyle bir hakları ve ne de hadleri vardır. Dikkat edilirse bütün kavgaların temelinde had bilmezlik yatıyor. Mevlana’ya sormuşlar: ‘O kadar okur, o kadar yazarsın. Peki ne bilirsin?’ Mevlana cevap vermiş: ‘Haddimi bilirim.’ NOT: Yıllık iznimi kullanacağımdan yazılarıma bir süre ara veriyorum; sevgili okuyucularıma saygıyla arz ederim. F.B.",https://www.hurriyet.com.tr/yazarlar/fuat-bol/birbirimize-tahammulumuz-yok-42128864
Fuat Bol,Ayakta durabilmek,"Ağustos 22, 2022 06:29","Adamı, ufak tefek gören Temel: ‘Ne özrü?’ deyip yumruğu suratına patlatır. Çelimsiz gözüken adam, meğerse boksörmüş, vurduğu gibi Temel’i yere seriyormuş. Temel’in perişan haldeki durumunu gören Dursun, işin yumrukla olamayacağını anlayınca şöyle haykırır: ‘Ula! Tak ona bıçağı; ne duruyorsun?’ Ağzı burnu kan revan içinde kalan Temel, ‘Dikine duramıyorum ki nasıl takayım ona bıçağı?’ diye sızlanır. ABD’nin gemisine bindirildiğimiz 1945’li yıllardan beri; dayak yiyoruz, yerlerde sürünüyoruz. Vurdukları gibi oturtturuyorlar. Ayaklarımızın üstüne kalkmamıza asla müsaade etmiyorlar. Temel gibi, bir dik durabilsek ne yapacağımızı biliyoruz ama... Deliye pösteki saydırır gibi âdeta bizi ‘meşguliyetle tedaviye’ tabi tuttular. On yıllar boyu, toplum olarak nelerle uğraştığımızı ve halen daha nelerle uğraştırıldığımızı görürseniz; tüm enerjimizin toprağa verildiğini anlarsınız. İncir çekirdeğini doldurmayan meselelerle, sürekli ayrıştırıp kavga ettirdiler. Sittin senedir, başörtüsü yüzünden kavga edip durduk. Üstelik kavga ettiğimiz yer, Müslüman mahallesiydi. İsteyen takar, istemeyen takmaz diyemedik. Başörtüsünün rejimimizi yıkabileceğini vehmettik. Müslüman mahallesinde salyangoz satanlar, öyle anlamamızı sağladı. Bugün geldiğimiz bu noktada bile, zaman tünelinde kalmış bir aklı evvel çıkıp “Başörtülü psikolog meslek etiğine aykırıdır” diyebiliyor. Üstelik bu kişi, profesör unvanlı sözde bir biliminsanı. İçi zift dolu bu kafalar yüzünden ülkemiz tımarhaneye döndü. İmam hatiplilerin önüne kesmek için, bir katsayı garabeti uydurduk ve tüm meslek liselileri o ateşte yaktık. Artık ara elemanı bulabilmek için akla karayı seçiyoruz. Suriyeliler ve Afganlılar olmasa yandık. Sözde laiklik adına ülkemizi parti mezarlığına çevirdik. Necmettin Erbakan’ın kurduğu ve hatta iki kez iktidara taşıdığı tüm partileri kapattık. Böylece rejimimizi koruduğumuzu zannettik. Erbakan başbakan iken kendisine etmediğimizi bırakmadık, iktidardan uzaklaştırıp partisini yine kapattık. Lakin öldüğünde, hakkında yanıldığımızı anlayıp hem günah çıkardık (!) ve hem de oturup ağladık. O kafaya göre Taksim’e cami yapılarsa rejim elden giderdi! Nitekim Erbakan’a yaptırmadılar. Erdoğan döneminde ise daniskası yapıldı; Taksim’e cami ile birlikte modern bir kültür merkezi de inşa edildi. Aynı kafa, yıkılmakta olan, ucube kültür merkezinin tek tuğlasına dokundurtmuyordu. Sayın Erdoğan’la birlikte diklenmeden dik duran Türkiye, dayak yemediği gibi, vurdu mu oturtturuyor! Azerbaycan-Ermenistan savaşına seyirci kalan Rusya, Türkiye’nin geliştirdiği SİHA’lara talip. Dik durabilmemiz sayesinde onca alt ve üstyapıları gerçekleştirdik. Savunma sanayiinde ve enerji konusunda dev adımlarla yeni bir çığır açtık. IMF’nin borcunu kestik; artık kanunlarımızı dışarısının telkinleriyle çıkarmıyoruz. Dışarıdan bakan da ithal etmiyoruz. Hepsinden önemlisi, milletçe pösteki saymıyoruz. Herkes işine gücüne bakıyor, sahip olduğumuz enerjiyi toprağa değil, kalkınmaya harcıyoruz. Mevcut pahalılık ve ekonomik savaşla, dik duramayan bir Türkiye’de karşılaşsaydık çoktan sıfırı tüketmiş ve IMF’nin eline tutsak olmuştuk. Kim ne derse desin; ayağa kalkan Türkiye, bugünkü sıkıntıları da aşacak ve alnı açık, başı dik olarak yoluna devam edecektir.",https://www.hurriyet.com.tr/yazarlar/fuat-bol/ayakta-durabilmek-42123389
Fuat Bol,Mal mı can mı daha önemli,"Ekim 08, 2022 06:29","Günümüzde ise, neredeyse dünyanın her yerinde kanalizasyonlar, yerin üstünden akıyor. Dünyayı bu hale getiren ve yaşanamaz kılanlar ise, karınları aşırı şekilde doyduğu halde gözleri doymayan emperyalist ülkelerdir. Yine eskiden, çeşitli boyutlardaki felaketlerde can kaybı olmayıp mala geldiğinde, insanlar şükreder ve ‘Gelen mala gelsin’ diyerek avunurdu. Zira giden can olunca yerine konulamazken, miktarı ne olursa olsun giden malın telafisi bir şekilde mümkündür. Başta ABD olmak üzere, bütün emperyalist ülkelerin doymak bilmez halleri, bu durumu tersine çevirdi. Canların değeri bile parayla ölçülmekte ve uğruna verilmek istenen canlar için; ‘Canın kaç para eder ki? Ne yapayım ben bunu? Bana verebileceğin paradan haber ver. Kaç paran var, onu söyle!’ söylemleri geçer akçe oldu. Bize gösterilen Rusya-Ukrayna Savaşı, ‘Cambaza baktırmaktan’ başka bir mana ifade etmemektedir lakin bir nükleer savaşın ayak seslerini çağrıştırmaktan da geri kalmamaktadır. Malum, asıl savaş, ABD ile başta Almanya olmak üzere AB ülkeleri arasında yapılmaktadır. Ayrıca bu durum, bugünkü mesele de değildir; yıllar önce, ABD derin devletinin politikalarının gereğidir. Bunu, ta o günden bilen İngiltere, AB’ye girerken de kerhen girdi, milli parasını bırakmadı, Schengen vizesine dahil olmadı, bu organizasyonda ayak sürümekle yetindi. Çıkarken de onca bedeller ödedi. Bütün bunları, AB ülkeleriyle (özellikle Almanya ve Fransa) birlikte gözükmemek, dolayısıyla ABD’nin hedefi olmamak için yaptı. ABD, AB ülkelerinin Rusya’ya değil, kendisine bağımlı olmasını istiyor. Daha açık ifadesiyle söyleyelim; ABD, müttefikleri arasında hiçbir ülkenin bağımsız olmasını istemiyor. Her birinin kendisine bağımlı ve muhtaç olmasını istiyor. Avrupa ülkelerinin Rusya’dan gaz alması ve bu amaçla yeni hatlar için anlaşmalar yapmaları, ABD’yi çileden çıkardı. Öyle ki, Rusya’dan Avrupa’ya gaz akışını sağlayan boru hatlarına sabotaj düzenlemekten kendini alamadı. Bunu, Avrupalıların donması ve Avrupa ülkelerinin sanayilerinin durması ve insanların perişan olması pahasına yapıyor. Sadece Ukrayna halkı değil, Avrupa halklarının da ABD’nin gözünde bir değerleri yoktur. ABD bu sabotajı yapmakla, AB ülkelerini Rusya’nın hegemonyasından kurtarıyor ve Rusya’nın bu ülkelere karşı elinde bulundurduğu şantaj kozunu sıfırlıyor. Başta ABD olmak üzere, dünyadaki emperyalizmin varlık sebebi yeryüzünde fesat çıkarmak, kan ve gözyaşı akıtıp insanlara zulüm etmek; onları aç ve açıkta bırakarak sahip oldukları tüm malları (yeraltı ve yerüstü zenginlikleri) ellerinden almaktır. Çin’in son yıllardaki hamleleriyle, ABD’nin ekmeğine kan doğranmış oldu. ABD, bu durumu hazmedemez; bu hazımsızlıkla öteye beriye saldırıyor; önüne gelen yerlerde fesatlar çıkarıyor. Direkt olarak Çin’i hedef almak yerine, etrafından dolanarak, ‘kuşatma’ seçeneğini yeğledi. Böyle yapmakla, belli ki, çayın taşı ile çayın kuşunu vurmak istiyor. ABD ne yaparsa yapsın, dünyanın kayan eksenini eski yerine oturtamayacaktır. Kibrin, ABD aklına verdiği ziyana bakar mısınız? Dünyayı, hâlâ 1945 dünyası olarak görüyorlar. Halbuki bu müddet zarfında, köprülerin altından o kadar sular aktı ki vaktiyle ABD’nin balık tırmandırdığı kavakların hemen hepsi kurudu, balıkları ise çoktan öldü! Avrupa’yı tedip etmekle, ‘beyin ölümü gerçekleşen’ NATO’yu uyandırmak ve onu yeniden, bir manivela olarak kullanmak istemektedir. Ölü yüzüne pudra sürmekle, bu işi nereye kadar sürdürebilecek?",https://www.hurriyet.com.tr/yazarlar/fuat-bol/mal-mi-can-mi-daha-onemli-42149988
Fuat Bol,"O ki, o yüzden varız","Ekim 05, 2022 06:29","Âlemlere rahmet olarak gönderilen o şanlı Peygamber ile birlikte insanlık, son ama sonsuz olan ilahi mesajı almıştır. Zira ‘o’ndan sonra, kıyamete kadar bir daha peygamber ve din gelmeyecektir. Bütün semavi dinlerin asılları ve inanç sistemleri aynıdır; aralarında kıl ucu kadar ayrılık yoktur. Yani bütün Peygamberler aynı imanı haykırmıştır. Benimseyenler inanan (Mümin-Müslüman), benimsemeyip inanmayanlar kâfir (inkârcı) olmuşlardır. Bizler Müslümanlar olarak, önceki tüm dinlere ve onları getiren peygamberlere de inanıyoruz lakin önceki dinlerin mensupları olduklarını iddia edenler, son peygamber olan, âlemlerin övüncüne, Muhammed Aleyhisselam’a ve getirdiği dine inanmıyorlar. Halbuki biraz dikkat etseler, gelmiş ve geçmiş bütün dinlerin, İslamiyetin içinde olduğunu görürler. Bu inançsızlıklarıyla da varlıklarının sebebi olan rahmetten mahrum kalıyorlar. Sevgili Peygamberimizin güzel isimlerinden ‘Yasin’ olanı pek meşhurdur. Kuran-ı Kerim’de bu isimde sure mevcuttur. Müfessirler (Kuran-ı Kerim’i açıklayanlar) ‘Yasin’i şu şekilde açıklamışlardır: “Ey bana en yakın olan denizin dalgıcı olan bilge Peygamber, habibim Muhammed” (aleyhisselam). Allahutaala ‘o’nu, kulları arasından, kendisini en iyi anlayan, tanıyan, bilen ve kendisine yapılan kulluğun zirvesinde seçip yarattı. Ve ‘o’na Muhammed ( yerde ve göklerde övülen) ismini vererek, bizzat kendisi methetti. Allah’ın bizzat övdüğünü övebilmek kimin ya da kimlerin haddine! Şu halde; bizler, kul planında olarak, ‘o’nu övebilmekten pek uzağız. Pırlanta olan Allah övgüsünün yanında, bizim övgülerimizin cam parçası olmadıklarını, olamayacaklarını biliriz. ‘O’nu methetmeye cüret eden yazının kendisi güzelleşir. Kıyamet günü, Allah, ‘o’nu en yüksek burçta oturtacak ve en yüksek bayrağı orada dalgalandıracaktır. Ve o, ‘Yeter!’ deyinceye kadar, Allahutaala kendisine ikram ve ihsanlarda bulunacaktır. ‘Dile benden ne dilersen, vereyim!’ muştusuna, ümmetinin bağışlanmasını (büyük günah işleyenler dahil) dileyerek; onları da rahmet mantosuyla bürüyerek şefaatin (af ve bağışlamanın) öncüsü olacaktır. Varlık hikmetimizi anlatmaya çalışan şair; hayal çerçevesine oturttuğu şu dizelere ne dipsiz mana vermişti: ‘Düşünüyorum, ondan evvel zaman var mıydı? Hakikatler, boşluğa bakan aynalar mıydı?’ Cenabıhak, yaratmış olduğu tüm mahlukatı arasında, hamur mayasını en ziyade sevgiyle yoğurduğu ve daha önemlisi, kendi sıfatlarıyla bezediği ‘Hayr-ül-beşer’ i (en üstün ve en hayırlı insan), dünya sahnesine, insanlık sıfatlarıyla gizleyerek; güzel ahlakı tamamlamak üzere, rahmet elçisi olarak gönderdi. Allahutaala, ‘o’nunla gönderdiği son ve en mükemmel din olan İslamiyet ile, kurtuluş reçetesini, Kuran-ı Kerim’le tüm insanlığın hizmetine sundu. Artık şahıs ve cemiyet planında kim ya da kimler ‘o’nun sevgi kuşağında yer alır ve getirdiği ilahi mesajla (Kuran-ı Kerim) amel ederse dünya ve ahiret saadetine kavuşmuş olur. Zira kişi, sevdiği ile beraberdir.",https://www.hurriyet.com.tr/yazarlar/fuat-bol/o-ki-o-yuzden-variz-42148193
Fuat Bol,Putin gözünü kararttı,"Ekim 03, 2022 06:29","Adaletin sırra kadem bastığı ve her türlü kötülükleri yapanların, yaptıklarının yanlarında kâr kaldığı tuhaf bir dünyada yaşıyoruz. Daha dün, bütün dünyanın gözleri önünde Rusya, Ukrayna’ya ait Kırım’ı ilhak etti. Başta ABD olmak üzere tüm Batı ülkeleri aval aval seyretmekle yetindiler. Tüm dünyayı köpeksiz gören Rusya, değneksiz dolaşmaya başladı. Bu cümleden olarak; Batı’nın da, her iki tarafı kışkırtmasıyla Rusya, Ukrayna’ya fiilen savaş açtı. Savaş Rusya’nın istediği gibi gitmedi; bir haftada bitecek sanılan savaşın, aylar geçmesine rağmen bitmediği ve bundan böyle de nereye ve nasıl evrileceğini kimse kestiremiyor. Başta ABD ve diğer Batılı ülkeler, savaşın devamını arzulayıp Rusya’yı zayıf düşürmek için ellerinden gelen ne varsa yapıyorlar. Bu yüzden Ukrayna’yı silah deposuna çevirdiler. Böyle yapmakla Rusya’yı dizginleyebileceklerini sandılar. Halbuki ateşle oynadıklarının farkında değiller. Belli ki Putin’i tanımıyorlar. Putin, Rusya’da seferberlik ilan etti ve 120 bin askeri daha silah altına alıp cepheye sürdü. Ayrıca zora girdiği takdirde, nükleer silah kullanmaktan kaçınmayacaklarını söyledi. Putin bu deliliği yapar mı? Şimdiye kadarki yaptıklarına bakınca yapar! ABD ve Batı kimi sıkıştırdıklarının farkında değil, oysa kediyi sıkıştırdıklarında aslan kesileceğini kendileri söylüyor. Kedinin aslan kesildiği yerde, Putin neden nükleer silah kullanmasın ki? Rusya, savaşın ortasında, baştan belirlediği hedeflere ulaşmak için; Ukrayna’nın doğusundaki dört bölgede referandum yaparak (!) Kırım’a kadar (Karadeniz) uzanan bu bölgeleri (Luhansk, Donetsk, Zaporijya, Mariupol) ilhak etti. Putin, bu durumun kabulü şartıyla müzakere masasına oturabileceğini söyledi. Rusya’nın Kırım’ı işgali sırasında susan ABD ve Batı’nın diğer ülkeleri sade suya tirit cinsinden açıklamalar yaparak, mevcut durumun kabul edilemeyeceğini söylüyorlar. Ve Rusya’ya uygulamakta oldukları yaptırımlara yenilerini ekliyorlar. Bu savaşta da büyük şeytan rolünü ABD üstlenmiş vaziyettedir. Ukrayna’yı destekleyip savaşın uzamasını sağlamakla; zaman içinde hem Rusya’yı ve hem de AB ülkelerini dizginlemek istiyor. ABD’nin kayığına binen Batı, kendi ayaklarına sıkıyor. Kuzey akım gaz nakil hatlarına sabotaj düzenlendi, böyle yapmakla Rusya’nın elindeki vana tehdidi ortadan kaldırılmış oldu. Böyle yaptırmakla ABD demek istiyor ki Rusya’ya değil bana mecbur ve hatta mahkûmsunuz. Emperyalizmin acımasızlığını, vicdansızlığını ve zalimliğini görüyorsunuz değil mi? Ne Ukrayna halkı ve ne de dünya halkları asla umurlarında değil. Kendilerinin doymak bilmez bencil ve kirli emelleri uğruna yapmayacakları melanet yok. Afganistan’da, Irak’ta, Suriye’de, Libya’da aynısını yaptılar ve yapmaya devam ediyorlar. Oyuna getirildiğinin farkına varan Rusya, kısa günde ne kazanırım derdine düştü ve ilhak ettiği yerlerden sonra müzakereye açığım dedi. O dedi lakin onu dinleyen kim?",https://www.hurriyet.com.tr/yazarlar/fuat-bol/putin-gozunu-karartti-42147017
Fuat Bol,Avrupa’ya bakıp ibret almak,"Ağustos 24, 2022 06:29","En ileri teknolojilere sahip Avrupa kıtası ülkeleri, bu kışı nasıl geçireceklerini kara kara düşünüyorlar. Refaha alışmış halkların birdenbire bu denli irtifa kaybedeceklerini kimse düşünememişti. Rusya doğalgaz vanalarını kısınca, dünyanın en gelişmiş ve sözde en medeni ülke halkları, sudan çıkmış balığa döndü. Ne yapacaklarını şaşırdılar. Daha dün seçilmiş yöneticiler, tüm itibarlarını kaybetmiş durumdalar. Düşünebiliyor musunuz; sanayi devi Almanya’nın geceleri sokakları kapkaranlık. Avrupalı, bahçesini sulayamıyor, arabasını yıkayamıyor ve hatta kendileri bile doğru dürüst yıkanamıyorlar. Yöneticileri, kendilerine yıkanmak yerine nemli bir bezle silinmelerini veya buzla vücutlarını ovmalarını salık veriyor. Doğalgazla kombilerini çalıştıramayacak Avrupa halkları, kömürlü sobaya dönmenin yoğun gayreti içindeler. Attan inip eşeğe binmek belli ki kendilerine çok zor gelecek. Daha durun bakalım, bunlar daha iyi günleri; asıl kara günleri karda kışta olacak. Pandemide birbirlerinin maskelerini çalıyorlardı; kendileri üçüncü-dördüncü aşıyı olurken bir kere bile aşı olamamış ülke halklarını akıllarına bile getirmiyorlardı. Yüzyıllar boyu sömürdükleri ülke halklarına reva gördükleri hayat tarzını, bir nebze olsun, kendileri tatsınlar bakalım. Böylece bakarsınız ayakları yere basar da biraz olsun insafa gelirler. Avrupa gaz bulamazken, Türkiye’miz kendi doğalgazını halkına sunmanın onurunu yaşıyor. Emperyalist ülkeler, başka ülkeleri bir krizden diğerine sürükledi. İnsanlara yaşattıkları krizlerden nemalanarak, günlerini gün ettiler. Türkiye’miz gibi krize alışık ülkeler, krizlerle mücadele etmesini ve onların üstesinden gelmesini biliyor. Sayın Erdoğan, 2008’deki küresel krizin ülkemizi teğet geçeceğini söylediği zaman, kerametleri kendilerinden menkul ekonomistler bıyık altından gülmüşlerdi. Hükümetin yerinde ve zamanında aldığı tedbirler sayesinde kriz, gerçekten teğet geçince de kaçacak delik aradılar. Bu süreçte, Türkiye’mizde de çok sıkıntı var; bunların içeriden kaynaklananı var, dışarıdan kaynaklananı var. Hatta ve hatta dışarıdan, Türkiye ekonomisi batsın ve borç dilenmek için IMF’nin kapısına gelsin diye baskı uygulayanlar olduğu gibi, içeriden de halkın perişanlığı görüp zil takıp oynayacaklar var. Kriz yönetimlerinde ustalaşan Sayın Erdoğan, dışarıdakilere de, onların avaneleri olan içeridekilere de pabuç bırakmadı, bundan böyle de bırakmaz. Göreceksiniz; bu krizden de en önce Türkiye çıkacak ve gıdasızların yardımına koştuğu gibi, soğuktan donmakta olanların da yardımına koşacaktır. Avrupa’ya bakıp ibret almalıyız ve halimize şükretmeliyiz. Zira onlar, kara günlere, karakışa ve umutsuzluğa; bizler ise, ak günlere ve umuda koşuyoruz.",https://www.hurriyet.com.tr/yazarlar/fuat-bol/avrupaya-bakip-ibret-almak-42124538
Fuat Bol,Değişmez kural,"Ağustos 08, 2022 06:29","Güçlü iseniz kural koyabilirsiniz, güçlüyseniz koyduğunuz kuralları uygular ve uygulatırsınız. Amerikan Doları’na, dünyadaki dolaşımına, değerine ve etkisine bakın; ne demek istediğimizi anlarsınız. Dünya üzerinde güç, adillerin elindeyse adalet, huzur ve sükûn vardır; güç zalimlerin elindeyse fitne, kaos, kan, zulüm, gözyaşı, işkence ve vahşet vardır. Dünyanın bugünkü haline bakıp gücün kimin ya da kimlerin elinde olduğunu söyleyebiliriz. Bizim medeniyetimizde; iki günü eşit olan ziyandadır ve düşmanın silahlarıyla silahlanmak ve her bakımdan daha üstün olmak vardır. Diğer bir deyişle namuslu olmak ve haklı olmak yetmiyor; namusu ve hakkı koruyabilmek için güçlü olmak mecburiyeti vardır. Dünyanın son taksimi 2. Büyük Savaş’tan sonra yapıldı (1945). Güçsüz devletler, güçlülerin hegemonyalarına sokuldu. Sovyetler tehdidi karşısında Türkiye, ABD’ye boyun eğmek zorunda bırakıldı. Geçen bu 75 yıl zarfında ABD, Türkiye ile, kedinin fare ile oynadığı gibi oynadı ve halen daha oynamak istiyor. ABD, sivil ve askeri sistemimizi (NATO ile) vesayet altına alarak, güçlenmesi konusunda Türkiye’ye adım attırmadı. Dün olduğu gibi bugün de ne savunmamızı sağladı ve ne de en zor zamanlarımızda yanımızda oldu. Nasıl olsun ki, her sıkıştığımızda binbir zorluğu çıkaran bizzat kendileriydi. Soydaşlarımız Kıbrıs’ta doğranırken, yaptığımız müdahalede ABD Başkanı’nın tehdit ve hakaret dolu mektubuyla karşılaştık. 1974’teki Barış Harekâtı’nda ise, elimize verdiği NATO silahlarını (jandarmadaki piyade tüfeği dahil) kullanamazsınız diye karşımıza dikildi. NATO’nun güney-doğu kanadını sözde emanet ettiği, dost ve müttefiki(!) Türkiye’ye silah ambargosu uyguladı. Güney sınırlarımızı güvence altına alabilmek için başlattığımız harekâtlar esnasında, Türkiye’de konuşlu hava savunma sistemlerini söktürüp ülkemizi cascavlak ortada bıraktı. NATO’nun düşman bellediği Rusya’dan hava savunma sistemi alınca da Türkiye’ye etmediğini bırakmadı ve hâlâ daha etmeye devam ediyor. Dost ve müttefikten(!) görmediğimiz yakın ilgi ve işbirliğini, bulunduğumuz paktta düşman belletilenden(!) görmek; nasıl bir dünyada ve ne şartlar altında yaşadığımızın açık göstergesidir. Türkiye güney sınırlarında güven ortamı aradıkça, ABD, aynı sınırı Türkiye düşmanlarıyla tahkim etmenin derdinde. Türkiye bütün bu olumsuzlukların farkında lakin dün bir şey yapamadı, yaptırmadılar. Zira sistemi vesayet altındaydı ve kendi kararlarını verip uygulamaya koyamıyordu. En ufak bir girişim ise darbeyle karşılık buluyordu. Bütün bu söylediklerimize rağmen, NATO’dan çıkalım diyemeyiz. Zira NATO’dakilerin şerrinden sakınmak için bile NATO’da olmak lazımdır! İşte Sayın Erdoğan, güçlenerek adım atmak yolunu tutarak bu tabuları yıktı ve yıkmaya devam ediyor ve bunun için de hedefe konmuştur. ABD de bunun için muhalefetle iş tutmak, Erdoğan’ı devirmek ve Türkiye’yi yeniden eski vesayet günlerine döndürmek istiyor. İstiyorlar ki Türkiye’de taş üstüne taş konmasın, başta savunma sanayisi olmak üzere tüm yatırımlar dursun. Öyle ya, bizim yerimize ABD her şeyi yapıyor, o bizi korur ve her daim koruyacaktır. Nasıl mı? Şimdiye kadar nasıl koruduysa, öyle! ABD ve diğer müttefiklerimizin ne menem dost olduklarını milletimiz anladı lakin ABD Başkanı Biden’la iş tutan muhalefet liderlerimiz anlamamakta veya yanlış anlamakta ısrar ediyor. Neden acaba?",https://www.hurriyet.com.tr/yazarlar/fuat-bol/degismez-kural-42114442
Fuat Bol,AK Parti gerçeği,"Ağustos 17, 2022 06:29","1950 yılından başlayan yakın tarihimizdeki demokrasi maceramızda; 1950’de DP’nin (Adnan Menderes), 1965’te AP’nin (Süleyman Demirel), 1983’te ANAP’ın (Turgut Özal) ve 2002’de AK Parti’nin (R. Tayyip Erdoğan) tek başlarına iktidara gelişlerindeki büyük başarı, necip milletimize, milletimizin engin sağduyusuna aittir. Milletimiz her seferinde sandığın hakkını vermiş ve seçimlerde, yönetimde istikrarı temin etmiştir (Bir siyasi partiyi tek başına iktidara taşımıştır). Ama gelin görün ki iç ve dış vesayet odakları, istikrarımızı bozmak için, her türlü hileye, desiseye ve darbeye başvurarak milli iradeyi boşa çıkarmış ve ülkeyi sürekli kaosa sürüklemişlerdir. (Darbelerle oluşturulan ucube hükümetler) Vesayetin en sinsi ve korkunç planı ise, FETÖ tipi paralel yapılanma ile iktidara gelecek tüm partilere kadro yetiştirmek olmuştur. Böylece iktidarlar, kendi elleriyle, bürokratik oligarşiye teslim olmuşlardır. Vesayetle ortak çalışan bürokrasi yüzünden, gelip geçen hiçbir iktidar muktedir olamamış, tabir caizse hükümetçilik oynayıp gitmişlerdir. Bu denli korkunç gidişin farkına varabilen yegâne lider Tayyip Erdoğan olmuştur. Başlangıçta (farkına varmadan önce), diğer liderler gibi Sayın Erdoğan da bu yapıyla yan yana yürümüştü. Bunların gerçek yüzlerini gördüğü andan itibaren de onlarla tek başına, ölümüne mücadeleye girişmiştir. Malum AK Parti kitle partisidir; bu denli devasa kitle partisini bölünmeden, bir arada tutabilmek ve girdiği her seçimde zaferle çıkmak, öyle her babayiğidin harcı değildir. Bunu da AK Parti, Sayın Erdoğan’ın karizmasına borçludur. Zira bizde lidere oy verilir. Menderes’e, Demirel’e, Özal’a, Erbakan’a neler yaptıkları ortadadır. Çevirdikleri bin bir çeşit entrikalarla, tüm bu liderleri iktidardan uzaklaştırmış ve etkisiz kılmışlardır. Envaiçeşit melanetlerini Sayın Erdoğan’a ve partisine reva görmelerine rağmen onu iktidardan alaşağı edememişlerdir. Millet, aradığı liderini bulmuş, lider de milletin emanetine sahip çıkarak, onu canı pahasına korumasını bilmiştir.(Onca darbe girişimleri ve son olarak da 15 Temmuz işgal girişimi) Onca seçim başarılarıyla halkıyla bütünleşen Erdoğan ve partisi, iktidarda kaldığı yirmi yıl müddetle, ülkesine ve insanına hizmette sınır tanımadı ve Cumhuriyet tarihi boyunca yapılanları 5-10 misliyle ve yapılamayanları da dünyadaki emsallerinden daha iyi yaparak ülkesine çağ atlattı. Hepsinden önemlisi; ülkeyi vesayetten kurtararak bağımsız hale getirdi. Malum, bağımsızlık öyle laf ile olunabilecek bir şey değildir. Güçlü ve kendisine yeter millet ve devletlerin bağımsızlığından söz edilebilir. İşte Türkiye’miz her bakımdan güçlü ve kendisine yeter duruma, lider Erdoğan ve partisi sayesinde kavuştu. Erdoğan’ın yürüttüğü dış politika, dünyada gıpta ile izleniyor. Yine malum, tüm dünya ülkeleri pandemi ve ardından Rusya-Ukrayna Savaşı yüzünden çok sıkıntılı bir süreçten geçiyor. Türkiye’miz de bundan nasibini almıyor değil. Ama milletimiz şunu gördü; Erdoğan ve partisi, Türkiye’yi 2002’deki duvara toslayan ve sıfırı tüketen bir halden alıp önce düzlüğe çıkardı ve ardında da şaha kaldırdı. Milletimiz, kendisini bu badireden de atlatabilecek ve Türk insanına rahat nefes aldıracak yegâne liderin Sayın Erdoğan olduğunu biliyor. Zira o, ne dediyse yapan, sözünün eri olan ve vaadinden ölümü pahasına da olsa dönmeyen; gözü kara, millet sevdalısı bir hizmet insanıdır. Zira: ‘Ayinesi iştir kişinin, lafa bakılmaz...’",https://www.hurriyet.com.tr/yazarlar/fuat-bol/ak-parti-gercegi-42120201
Fuat Bol,Erdoğan’ın karizması,"Ağustos 03, 2022 06:29","Erdoğan’a kadar hep böyleleri siyasette söz sahibi oldu; geriden gelenler de ister istemez onları takip etti ve böylece siyaset de şirazesinden çıkmış oldu. Tarihler, Sayın Erdoğan’ı ‘Tabuları yıkan adam’ ve Türkiye’de demokrasiyi rayına oturtan diye yazacak. İlk yıktığı tabu da, siyaset insanındaki anlaşılmaz, muamma, karanlık olan bu haldir. Siyaset, nefislerin ayyuka çıktığı ve kişiyi zıvanadan çıkaran bir meslek olup öyle her babayiğidin harcı değildir. Bunun için de, kişilerin maddeten ve manen temiz ve örnek şahsiyetler olmaları gerekir. Malum şöhreti ve parayı herkes taşıyamaz. Partiyi kur, bir sene sonrasında seçimlere gir, tek başına iktidara gel ve bunu 20 yıl boyunca sürdür. Partin ve kendin dimdik ayakta kal ve halen aranan kişi ve parti olmaya devam et. Bu arada milletimizin kadirşinaslığını unutmayalım; milletimiz engin öngörüsü ile kendisine sevdalı liderini buldu; ona ve davasına kendisini ölümüne adadı. Demokrasi tarihimizde, bu denli bir teveccühe layık olabilen bir lider hatırlamıyoruz. Sayın Erdoğan’dan önceki liderlere de (Menderes-Demirel- Erbakan) darbeler yapılmış lakin bunlardan hiçbirisi milleti arkasına alamamış, milletin emanetine gerektiği gibi sahip çıkamamıştır. İlk defa, Sayın Erdoğan ‘Ölümüne!’ diyerek, milleti sokaklara dökmüş ve yapılmak istenen onca darbe girişimleri ‘lider-millet el ele’ vererek durdurulabilmiştir. Sayın Erdoğan, kaptanlığını yaptığı AK Parti gemisini, onca badirelere ve saldırılara karşı, salimen sahile çıkarmıştır. Girdiği tüm seçimleri kazanmış ve milletine vaat ettiği her şeyi yerine getirmiştir. AK Parti gemisine tek bir torpido bile isabet ettirmemiş lakin buna rağmen gemiden atlayanlar olmuştur. Bunlardan çoğu boğulmuş ve siyaset arenasından silinmişlerdir, kalan bir kısmı da düştükleri bataklıkta çırpınmaktadır. Bölgesel ve küresel meseleleri liderlerle en çok görüşüp değerlendiren ve en uzun süre iktidarda kalıp tecrübe sahibi olan lider Sayın Erdoğan’dır. Erdoğan, iç politikada nasılsa, dış politikada da aynıdır; orada da yalpalayan, yalancı, kaypak liderlerle bir daha görüşmüyor. Bu denli engin tecrübesiyle başarılamayanları başarıyor ve onun başarıları karşısında tüm dünya parmak ısırıp gıpta ile bakıyor. İşte savaş halindeki ülke yetkililerini bir araya getirdi ve böylece, dünyadaki gıda krizi aşılıyor. Rusya, Ukrayna ve NATO ülkelerinin liderleri, Sayın Erdoğan’a saygı duyuyor ve güven besliyorlar. Bunun da sebebi, Erdoğan’ın samimi, içten, sözünün eri ve daha önemlisi, yirmi yılda inşa ettiği güçlü Türkiye’nin temsilcisi olmasıdır. Bundan dolayı da Nobel’e aday gösterilmesi vurgulanıyor. Onlar da biliyor ki, Sayın Erdoğan söylediğini yapar; zira kendisinde sarsılmaz bir irade, arkasında da ona gönül vermiş bir millet ve dostlara güven, düşmanlara korku salan bir devlet var. Bakınız koca Avrupa yakacak gaz bulamazken, Türkiye kendi gazıyla ısınmanın heyecanını yaşıyor. Kendi İHA’sını, SİHA’sını, uçak gemisini, tankını, topunu, tüfeğini, füzesini, otomobilini, uçağını, trenini, dijital savaş sistemlerini ve daha nicelerini yapmanın haklı övüncünü yaşıyor. Erdoğan’dan önceki Türkiye ile Erdoğan’dan sonraki Türkiye’ye bakıp da farkı görmeyen ve hakkı teslim etmeyenlere söylenebilecek tek söz var: İnsaf!",https://www.hurriyet.com.tr/yazarlar/fuat-bol/erdoganin-karizmasi-42111653
Fuat Bol,"6’lı ittifak mı, ihtilaf mı?","Ağustos 20, 2022 06:29","Bunlardan her birisi, tek başına seçimi kazanamayacaklarını bildiklerinden, oluşturdukları bu alametle, ‘tırtıklama’ yöntemiyle Erdoğan’ı alaşağı etmek istiyorlar. Hepsi o kadar. Gerisi: ‘Bizden sonrası tufan!’ Küsurat partilerinin asıl amacı, belirli bir varlık gösterip siyaset arenasına damga vurmak değildir. Zira millet, bunların cemaziyülevvelleri biliyor. 20 sene Erdoğan’ın kılıcını salladıktan sonra görevlerinden alınınca Erdoğan’a kılıç çekmenin şahsi garezleri olduğunu herkes biliyor. Dolayısıyla mahut 6’lı masa boşuna toplanıp dağılıyor, kendi kendilerine gelin güvey oluyorlar; zira onlar da biliyor ki her türlü kararlarında asıl belirleyici olan HDP’dir. Bunlar Yedi Kocalı Hürmüz’den bile beterler, zira altısı birden yedinci kocanın ağzına bakıyor. O ne derse, o olacak. Malum o da kendiliğinden bir şey söyleyemez; ona da söyletenler var! 6’lı masanın düştüğü çukura bakar mısınız? PKK ve FETÖ’nün, dolayısıyla ABD’nin güdümünde icraatta bulunabilecekler. Malum HDP de dağa soracak, dağ da tüm talimatları şeytandan (ABD başkanı) alıp bunlara bildirecek. Erdoğan’ı, terör örgütü ile müzakere yürüttü diye tefe koyanlar, bugün, aynı örgütten talimat almakta herhangi bir sakınca görmüyorlar. Ne acı! Kılıçdaroğlu HDP’den korkusundan terörle mücadelede hükümete destek olmuyor, olamıyor. TSK’nın sınır dışı operasyon yapmasına Meclis’te hayır diyorlar. NATO ülkelerine, FETÖ’yü, PKK’nın uzantıları olan PYD ve YPG’yi terör örgütü olarak kabul ettirdik ama gelin görün ki Kılıçdaroğlu ve avaneleri bunları sahipleniyor; bunlara terör örgütü bile diyemiyorlar. Türkiye 2’li, 3’lü koalisyonlardan çok çekti; siyasi istikrar sağlanamadığı gibi, ülkenin kaynakları kapanın elinde kaldı. Sürekli olarak IMF’nin kapısı çalındı; bir borç bitmeden diğeri alındı. Parayı veren düdüğü çaldı; iç ve dış siyasetimizi IMF yetkilileri belirledi. Yedi Kocalı Hürmüz’ün iktidara geldiğini düşünmek bile istemiyorum. Mahut izdivaç üç gün sürmez ama ülke, bir kaostan diğerine yuvarlanır ve Allah saklasın paramparça olur. Kılıçdaroğlu ve avaneleri o vakit Hanya’yı Konya’yı görürler lakin neye yarar? Ba’de harabül- Basra!",https://www.hurriyet.com.tr/yazarlar/fuat-bol/6li-ittifak-mi-ihtilaf-mi-42122464
Fuat Bol,Davanın böylesi,"Ağustos 15, 2022 06:29","Dava dedikleri şey de halkın değerleri, kutsalları, kültürel ve sosyal dinamikleriydi. Dolayısıyla halkın nezdinde de tercih edilen siyasetçi tipi, dava insanı olanlardı. Malum her kürsüye çıkan, mangalda kül bırakmayarak dava insanı olduğunu söylüyor; halk da bunların görünüşüne (söylemlerine) bakarak inanıyor ve oy veriyor. Diğer bir ifadeyle; ‘Benim alametifarikam (ayırıcı özelliğim, niteliğim) budur; asla rakiplerime benzemem, zira onlar halka rağmen iş yapan, bizse halkın yanında, halkla beraber ve halk için hizmet üreten kişileriz’ derler. Ziya Paşa’nın dediği gibi: ‘Ayinesi iştir kişinin lafa bakılmaz; şahsın görünür rütbe-i aklı eserinde!’ Yani insanın aynası iştir, lafa bakılmaz; bir kişinin aklının derecesi, yaptığı işte görünür. Ziya Paşa’ya bir ilave de biz yapalım; kişi, iş yapsa bile, yaptığı işi niçin yaptığına (nasıl yaptığından ziyade) bakılır. Zira gösteriş için, yani desinler diye nice iş yapan kişiler vardır ki bunlarda değil dava insanlığının, samimiyetin zerresi yoktur. Böyleleri tipik münafıktır; insanları kandırmak için öyle görünmüşlerdir. Abdullah Gül ile onun, içinde görünmeden kurduğu iddia edilen DEVA Partisi ve bu partinin başındaki kişi de (Ali Babacan) halkımızın önüne (AK Parti kadrosunda görünerek) dava insanı olarak çıkıp oy istemişlerdi. Millet de onlara kanıp oy vermiş; partinin lideri olan Erdoğan da bunların dava insanlığına inanıp kendilerini bakan, başbakan yardımcısı, başbakan ve hatta ‘kardeşim’ diyerek cumhurbaşkanı yaptırmıştı. Milletimiz de onları, Erdoğan’ın en yakınındaki dava arkadaşları olarak biliyor ve her seçimde seçip Ankara’ya gönderiyordu. Erdoğan onca icraatları yaparken (diklenmeden dik durup tabuları birer birer yıkarken) ve bu kişileri onca makamlara getirirken, ‘asrın lideri’, ‘davalarının öncüsü’, ‘değişmez genel başkanları’ idi. Abdullah Gül, ikinci kez cumhurbaşkanı adayı gösterilmeyince (birincide gösterilmesi hakkı müktesebi imiş gibi) at kaçtı torba düştü! Ne dava kaldı ne dava insanlığı. Abdullah Gül, davasına (varsa tabi) ihanet ederek CHP ile cumhurbaşkanlığı adaylığı konusunu pişirirken Ali Babacan, münafıklığının zirve noktasında bulunuşunu şu sözleriyle anlatıyor: ‘Muhalefetin cumhurbaşkanlığı için ortak aday arayışı mutabakatla sonuçlanmadı; ülke beş yıl kaybetti. Ben, o arayışın görünmeyeni ama tam göbeğinde idim!’ Yani bir taraftan, kendi partisinin (!) cumhurbaşkanı adayı Erdoğan için imza veriyor, diğer taraftan da kendi liderine ve davasına ihanet ederek muhalefetin adayı için faaliyetin göbeğinde olduğunu itiraf ediyor. İşte 6’lı ya da 7’li masa, bu denli yanar döner ve kendi öz davalarına ihanet etmiş, kelimenin tam anlamıyla münafık denilebilecek bu tiplerle yola çıkıyor. Sorarım size, mahut masanın içinde bulunup ‘görünmeden hangi masanın tam ortasında iş çevirdikleri belli olmayan’ karanlık ve kullanışlı bu tiplerle nereye gidilebilir? Yolda bulduklarıyla yürüyenlerin, nereye kadar gidebileceklerini hep birlikte göreceğiz. Karşı taraf, bunların kullanışlı olduğunu görüp bilmese, bunlarla iş tutup kullanmaya kalkışır mı? Nereye kadar mı? Tabii ki dereyi geçinceye kadar!",https://www.hurriyet.com.tr/yazarlar/fuat-bol/davanin-boylesi-42118801
Fuat Bol,Etrafımız ateş çemberi,"Ağustos 06, 2022 06:29","Kovboy (sığır çobanı) filmlerini (Western) izleyin; oradaki vahşeti görün, ne demek istediğimizi anlarsınız. ABD, tarihi, kültürü ve medeniyeti olmayan köksüz bir devlet. Ama güçlü. Gücünü alınteriyle çalışarak değil, zorbalıkla sömürdüğü ülkelerden elde etmiş. Aynı emperyalist anlayışı bugün de sürdürüyor; yaptığı hemen her hareket ve davranışıyla, tabiri caizse zücaciye dükkânına fil gibi girip, ortalığı tarumar edip bırakıyor. Şu Irak’ı getirdiği hale bakar mısınız? Bütün dünyanın gözlerinin içine bakıp yalan söyleyerek; uydurduğu bu büyük yalanı bahane ederek Irak’a girdi. Girerken de utanmadan, ‘Ya benimlesiniz ya karşımda!’ diyerek tüm dünyaya meydan okudu. Güçlü olduğu için de hiç kimse delinin zoruna bakmadı, bakamadı. Yalanı bütün çıplaklığıyla ortaya çıkmasına rağmen, ne kendi yüzü kızarıp özür diledi ne de herhangi bir ülke bu yalanını yüzüne vurabildi. O gün bugündür Irak kan ağlıyor; paramparça olmuş ülkenin birleştirilmesinin imkân ve ihtimali yok. Aynı Irak, yine aynı güçler tarafından, daha önceleri İran’la sekiz yıl boyunca savaştırıldı. İran, Irak’ın perişan halini fırsat bilerek oraya çöktü. İstiyor ki Irak’ta İran yanlısı bir hükümet kurulsun. Envaiçeşit terör örgütlerinin cirit attığı Irak, içsavaşın eşiğinde. İran, tarihi boyunca hep pis oynadı; hiçbir zaman kabına sığmadı. Şii yayılmacılığı için şeytanla bile ortaklık yapmaktan çekinmez. Bu durumun tipik örneğini, Azerbaycan-Ermenistan savaşında, Ermenistan’ın yanında yer alarak gösterdi. Aynı İran, Türkiye’nin Azerbaycan’a yardım etmesinden ve Irak ile ilişkilerini geliştirmesinden son derece rahatsızdır. Kuzey Irak’taki sivillerin öldürülmesi olayı, planlı bir hareket olup Türkiye’nin üzerine atılmak istenmiştir. Maksat, Türkiye ile Irak’ın arasını açmak ve Türkiye’nin yürüttüğü, terörle savaşını olumsuz yönde etkilemektir; böylece bir taşla birkaç kuş vurmaktır. Türkiye’nin etrafı fiilen sıcak çatışmalarla dolu ve her an yenilerinin patlayabileceği ateş çemberini andırıyor. Suriye ve Irak’la birlikte; İran’ın, Yunanistan’ın, Rusya’nın, Ukrayna’nın ve bunların komşuları olan ülkelerin hali ortada. İşte Türkiye’miz böyle bir hengâmede dış politika yürütüyor, ülkemizi bu bataklıklara sokmadan, en az zararla atlatabilmenin mücadelesini veriyor. Peki, sorarım size; bizim ana muhalefetimiz dahil, tüm muhalefet partilerimiz ne ile uğraşıyor? Ülkemizin bu denli en hayati konularında, ağızlarını açtıklarını ve bir şeyler söylediklerini duydunuz mu? Bu partiler sözde bu ülkeyi yönetmeye ve sorunlarını çözmeye talipler. Buyurun; problemler ortada ve üstelik her biri can yakıcı! Bir çözüm önerisi getirin; hükümetin yaklaşımlarını beğenin veya beğenmeyin; bir şey söyleyin! Çıt yok! Neden acaba? Yoksa kendilerini ve tüm bölgeyi konsolide eden ağababalarını üzmekten mi korkuyorlar?",https://www.hurriyet.com.tr/yazarlar/fuat-bol/etrafimiz-ates-cemberi-42113517
Fuat Bol,Batı zulme doymuyor ama...,"Ağustos 10, 2022 06:29","Malum; Komünizm, işçi hakları adına iktidara geldi; işçi haklarını yok eden ve işçiyi köleleştiren bir sistem olarak yapmadığı zulüm kalmadı. Sonunda, kangrenleşen sistem, kendi içinden infilak ederek yıkılıp gitti. Yine malum; insan hakları, hürriyet diye gelen Batı sistemleri de insan haklarını yok ederek (hayat hakkı dahil) ve insanları maddede ve manada köleleştirerek zulmünü icra etti ve etmeye devam ediyor. Sular bulanmadan durulmaz; bize şer görünen pandemi ve Rusya-Ukrayna savaşı, tıpkı turnusol kâğıdı gibi, dünyanın örtülü gerçeklerini (hemen hepsi de iğrenç ve pislikten ibaret) tüm çıplaklığıyla gözler önüne serdi. Mızrağın çuvala sığmayacağı görüldü. Batı (ABD ve AB), zoru görünce (kıtlık ve pahalılık) kendi derdine düştü. Küçük şeytanların her birisi, büyük şeytanın güdümünden çıkmak ve ayrıca onun zulmüne ortak olmamak için çırpınıyor. Zira iş başa düştü! Rusya’ya karşı uyguladıkları ambargolar ters tepti; Rusya doğalgazı kesince hemen hepsi kalın battaniye arayışına girdi. Yakında birbirlerinin battaniyelerini çalarlarken görürseniz şaşırmayın. Malum dün de birbirlerinin maskelerini çalıyorlardı. ABD Başkanı’nın Ortadoğu ziyareti fiyasko ile bitti. Buna mukabil aynı dönemde gerçekleşen Türkiye, Rusya, İran zirvesi ve ayrıca Erdoğan-Putin görüşmesi, yeni bir dünyanın doğuşunun sinyallerini verdi. Aralarındaki ticareti milli paralarıyla yapma kararları, Batı’nın zulüm düzenine atılacak en önemli şamardır. Ve bu daha başlangıçtır. Açlıkla karşı karşıya kalan ve yarınlarından emin olmayan, olamayan ülkelerin gözleri Türkiye’de. Batı, körelmiş vicdansızlığıyla; sebep oldukları Ukrayna-Rusya savaşının devamını istiyor. İstiyor ki, silahları Ukrayna’ya boca ediyorlar. Ukraynalılarla Rusların savaşta, onlarca ülke halklarının da gıdasızlıktan ölmesi, gözleri hırs ve kan bürümüş ABD’nin ve diğer Batılı emperyalist ülkelerin umurunda değildir. Dünya yansa, bunların hasırları yanmaz ve umurlarında olmaz. Ama ipin ucu (doğalgaz yokluğu) biraz kendilerine dokununca, onlar da Hanya’yı Konya’yı gördüler. Hepsinin ayakları yere değdi ve ‘Biz ABD’nin ileri karakolu değiliz!’ demeye başladılar. Almanya, Japonya ve Fransa gibi kimi ülkeler, ABD’ye rağmen ulusal kararlarını almaya başladılar. En başta da anlaşmalarla silahsızlaştırılan Almanya ile Japonya’nın, kendi milli ordularını kurmak için harekete geçmeleri geliyor. Türkiye, zulme karşı haykırmakta, zulmü önlemede elinden geleni yapmakta, mazlumlara sahip çıkmakta ve hepsinden önemlisi zalimlerin karşısında dikilmektedir. Türkiye, tarihin her devrinde olduğu gibi bugün de tüm mazlum ülkelere kol kanat germektedir. ABD çatırdıyor, daha da çatırdayacak. Yıkılacak enkazın altında kalmamak ve onunla birlikte aynı kaderi paylaşmamak için şimdiden onun güdümünden çıkmak ve gerekirse başka bir gezegene gitmek lazım! Zira onun enkazının altında bütün bir dünya kalacaktır!",https://www.hurriyet.com.tr/yazarlar/fuat-bol/bati-zulme-doymuyor-ama-42115752
Fuat Bol,Boşuna uğraşmayın,"Ağustos 13, 2022 06:29","Malum; yolgeçen hanı görünümünde, at izinin it izine karıştığı vesayet altında bir sistemimiz vardı. İç ve dış melanet odaklarının, ayrı ayrı veya el ele vererek işledikleri envaiçeşit rezilliğin faturası hükümetlere kesilirdi. Sorumlu lakin yetkisiz ve hatta olan bitenden habersiz hükümetler, adeta şamar oğlanı muamelesi görür; git denilince gider, gel denilince de gelirlerdi. Bizim gazetecilik mesleği bile literatürde olmayan branşlarla anılır olmuştu. ABD’nin lider addedip muhatap olduğu ve kendileriyle iş tuttuğu askerler ve onların kurumları, ister istemez bu denli bir gazeteciliği doğurmuştu. (Genelkurmay gazeteciliği!) YAŞ toplantıları öncesinde ve sonrasında gazetelerin birinci sayfaları bunların haberleriyle dolardı. Kurmay albaylara kadar, isim isim tüm terfi eden subayların listeleri yayınlanırdı. Genel Kurmay Başkanı’nın, 2. Başkan’ın, kuvvet komutanlarının, ordu komutanlarının isimlerini hemen herkes ezbere bilirdi. Ezbere bilirdi çünkü günlük gazetelerin birinci sayfaları bu zevatın beyan ve resimleriyle her gün beyin yıkardı. Bütün bunların tek bir sebebi vardı; vesayet dışına çıkmaya yeltenen hükümetleri, darbeyle hizaya sokmak. Yani aranılan kişi ya da kişiler, darbeye teşne komutanlardı. İşte buna demokrasi deyip bunun özlemini çekenler var. 6’lı, gerçekte 7’li masanın sözde liderleri, böyle bir sistemin hayali ile yanıp tutuşmaktalar. Neden acaba? Yoksa onları konsolide eden ‘kuvvet’ böyle mi istiyor?! Beğenmedikleri ve diktatörlük tesmiye ettikleri bugünkü Türkiye’ye bakar mısınız? Değil ordu komutanlarının, kuvvet komutanlarının ve hatta Genel Kurmay Başkanı’nın ismini bilen yok. Gazetelere, televizyonlara bakın; hiçbir askeri yetkilinin beyan ve resmini görüyor musunuz? Eskiden, ipin ucu kendi ellerinde olduğu için istedikleri melaneti işleyebiliyor ve toplumun sinir uçlarıyla rahatlıkla oynayabiliyorlardı. Belli ki eski alışkanları yeniden depreşenler var. Türk-Kürt, Sünni-Alevi, seküler-muhafazakâr vb. ayrımları yaparak insanımızı birbirine düşürmek isteyenleri görüyoruz. Boşuna uğraşıyorlar. Zira o günler çok gerilerde kaldı. Ne aradıkları öyle bir devlet yapısı ve ne de bulabilecekleri öyle bir halk var. Artık kimsenin yaptığı yanına kâr kalmıyor; faili meçhuller, azmettiricileriyle birlikte tarihte kaldı. Çok bedel ödedik ama ödeye ödeye artık ödenmemesi gerektiğini öğrendik. İç ve dış vesayet odaklarına yeni Türkiye’de ekmek yok. Çok istiyorlarsa, tüm melanetleriyle başka kapıya!",https://www.hurriyet.com.tr/yazarlar/fuat-bol/bosuna-ugrasmayin-42117827
Fuat Bol,Fetvayı dile dolamak,"Ağustos 01, 2022 06:29","Diyanet’in bu açıklamasını, ismi lazım olmayan bir gazete manşetine taşıyarak, üstbaşlık ve anabaşlıkta şu ifadelere yer verdi: (‘Fiyatları tayin eden Allah’tır’ fetvasıyla sorumlulukları sakladı; DİYANET’in işi AKP’Yİ AKLAMAK) Bu hadis-i şeriften böyle bir mana çıkarabilmek için, insanın ya dinle imanla bir alakasının olmaması ya da son derece art niyetli, habis bir ruha sahip olmak lazım. İnanan bir insan için her şeyi yaratan ve her an varlıkta durdurup yok olmaktan koruyan Allahü Teâlâ’dır. Allahü Teâlâ’nın yegâne yaratıcı olması, kulları sorumluluktan kurtarmaz. Zira cenab-ı Hak, kula irade-i cüziye vermiş; kul kendi seçim ve tercihiyle, bir işin yapılmasını veya yapılmamasını ister, Allah da yaratır. Mesela başka hadis-i şeriflerde; ‘Emirleriniz amellerinizdir’ ve ‘Nasıl iseniz (neye layıksanız) öyle idare edilirsiniz.’ Unutmamak gerekir ki, Allahü Teâlâ kullarına zulmetmez; peki, bunca zulümleri niye yaratıyor? Elbette kulları istediği için yaratıyor. Kulların fiilinde bir zorlama yoktur, kendi hür seçimleriyle hayrı veya şerri istiyorlar, Allah da onların istekleri doğrultusunda yaratıyor. Dolayısıyla kul, hür iradesiyle ortaya koyduğu isteğinden ve fiilinden sorumludur. Evrende cereyan eden her şey cenabı Hakkın külli iradesi ve yaratmasıyla oluyor. Bundan dolayıdır ki, yaratmak yalnızca Allah’a mahsustur. Kullar fiillerinden sorumludurlar; zira akılları ve fiilleri isteyecek hür iradeleri ve onları eyleme döndürecek güçleri vardır. Allahü Teâlâ İbrahim Suresi’nde mealen şöyle buyurur: “... Nimetlerime şükrederseniz onları elbette artırırım; nankörlük ederseniz, şüphesiz azabım çok şiddetlidir.” Şu halde; inanan insan için, sahip olduğu nimetleri artırmak kendi elindedir. Onları, Allahü Teâlâ’nın isteği istikametinde kullanırsa onlar ziyadeleşir, artar. Nankörlük edilirse yani küfran-ı nimet bilinirse; eldeki nimetler Allah’a isyanda, ‘O’nun istemediği yerlerde kullanılırsa; nimetin elden gideceğini (dünyada da gidebilir, ahirette de karşılığını ceza olarak görebilir) ve şiddetle azaba uğranılacağını bildiriyor. Şimdi burada, nimet elden gitti diye (Bunu Allah yarattı diye) Allahü Teâlâ suçlanabilir mi? Tıpkı bunun gibi; piyasalardaki darlık ve bolluğu, kulların amelleri (alınan ve uygulanan ekonomik kararlar) tayin ediyor; Allahü Teâlâ da bunları yaratıyor. Dolayısıyla bunlara sebep olan kullar, bu yaptıklarından ve sebep olduklarından elbette sorumludur. Nitekim zekât, malı eksiltmez artırır; bereketli kılar. Ama bunu matematiğe sorarsanız eksiltir der. İşte burada iman devreye giriyor; zekât malı temizler ve artırır diyor. İnananla inanmayanın farkı buradan geliyor. İnanmadıkları halde, dini değerleri ve açıklamaları; kör nefislerine ve sözde siyasetlerine alet edip içlerindeki ufunetlerini kusanlara yazıklar olsun. Bilinmelidir ki, onların, bu çirkin ve iğrenç amellerini isteyenler kendileri, yaratan ise yine Allahü Teâlâ’dır. Ama sorumlusu kendileridir.",https://www.hurriyet.com.tr/yazarlar/fuat-bol/fetvayi-dile-dolamak-42110468
Fuat Bol,Cübbeli Ahmet Hoca doğru söylüyor,"Temmuz 16, 2022 06:29","Tanpınar, anılan eserin 315. sayfasında ‘Din meselesi’ konusunda şu, acıdan da acı, yakıcı ve gerçek tespitleri yapar: ‘Din meselesi ihmal edilmeyecekti. Kanalize edilecekti. Biz halkımızı kendi elimizle cahil kuvvete teslim ettik. Dini, bir cenaze gömme meselesi yaptık. Türkiye Müslüman’dır; bu hakikati unuttuk. Laikliğimizi ilan ettik; fakat laik olamadık. Gizli ateistlik yaptık. Bu suretle münevver, ‘köksüz’ kaldı. Her şeyi, yerine ‘yenisini koymadan’ zedeledik. İşte Halk Partisi’nin macerası!’ İşte bizim didinip de anlatamadığımız derdimiz bu. Bunu biz dediğimiz zaman, ne CHP karşıtlığımız kalıyor ne CHP’li düşmanlığımız. Hamdi Tanpınar Cumhuriyet’in kurucu kadrolarından, kendisi de itiraf ediyor ki din konusunda mevcut kadroyla ters düşmüş. Onların uygulamalarının yanlış olduğunu ve bunun bedelini toplum olarak ödediğimizi ve bundan böyle de ödeyeceğimizi söylüyor. Biz de farklı bir şey söylemiyoruz. Din öğretim ve eğitimi yasaklanınca insanlar dinlerinden kopmadı. Yine camilere gittiler lakin camide âlim din adamıyla karşılaşmadılar; çoğu kez cahil cühela ile yüzleştiler. O tip din adamlarının cehaleti, okumuş insanları dinden soğuttu ve böylece aydınımız (münevver değil) eksik kaldı ve ‘köksüz’ yetişti. Batı, Batı diye yırtınıyoruz da felsefi ekollerin Batı’daki temsilcilerinin din adamı olduklarını görmezden geliyoruz. Ama biz, Batı felsefi ekollerine reddiye yazan İmam-ı Gazali’yi, Türk filmlerinde oynattığımız ve kendimize benzettiğimiz hokkabaz sözde imam zannediyoruz. Osmanlı bile hilafetle idare edilmesine rağmen dini başıboş bırakmadı. Öyle her önüne gelen dini kitap yazamaz ve dini kitapları tercüme edemezdi. Biz ne yaptık? Ya yasakladık ya da hürriyet diye dini büsbütün çığırından çıkardık. Aşırılıklar içinde debeleniyoruz (ifrat ve tefrit). Diyanet büyük bir aymazlık içinde Vehhabi din adamlarına camilerimizde vaaz verdiriyor. Cübbeli Ahmet Ünlü Hoca bu durumun çok yanlış olduğunu, milli birliğimizi bozacağını ve hatta iç çatışma çıkarabileceğini söylüyor. Doğru söylüyor. Mukaddes topraklar, din savaşlarıyla elimizden çıktı. İngilizler, Necdilere Vehhabi mezhebini kurdurdu ve kendinden olmayan Müslümanları kâfir ilan ettirdi. Hacca gidenler Medine’de sevgili Peygamberimizi ziyaret ederken Vehhabi polislerin yaklaşımını görüyorlar. Ziyaretçilere, bu yaptıklarının şirk (küfür-dinden çıkmak) olduğu kendilerine ihtar ediliyor. Müslümana kâfir diyenin kendisi kâfir olur. Birbirlerini kâfir bilen iki oluşumun, din diye karşılaşmasının sonucu nereye varır? Hiç düşünülmez mi? Diyanet kendisinde bir eksiklik görüyorsa, bunu tamamlamak için ne idüğü belirsiz, sapkın ve sapık kişileri camilerde görevlendireceğine, kendi elemanlarını yetiştirip bu eksikliğini gidersin. Türkiyemizin ikinci bir FETÖ olayına tahammülü yoktur. Diyanet’in FETÖ olayında karne kırıklığı kendisine yeter; yeni belalar aramasına gerek yok!",https://www.hurriyet.com.tr/yazarlar/fuat-bol/cubbeli-ahmet-hoca-dogru-soyluyor-42101665
Fuat Bol,Yumuşak atın çiftesi pek olur,"Temmuz 27, 2022 06:29","Her renk, desen ve ideolojiden teröristlerin kullanıldığı yeni savaş konseptinde, düşmanın şekli-şemaili, kimliği de değişti. Artık dost ve müttefik bilinen veya öyle gözüken ülkeler, düşmanlığın en alçakçasını pervasızca icra edebiliyor; bütün bu terör örgütlerini kuruyor, besliyor, yetiştiriyor, eğitiyor, silah ve mühimmata boğuyor ve ardından da, hiçbir şey olmamış gibi davranabiliyorlar. Tüm bu melanetleri işlerken de, gözümüzün içine baka baka, biz, sizinle dostuz/müttefikiz diyebiliyorlar. Murat Suyu’nun kenarında meftun Terzi Baba’nın (Vehbi Hayati) yerinde bir tespiti var: ‘Fesad-ı ümmet oldu aşikâre; müdara etmeden yok gayrı çare!’. Yani değil düşmanlar arasında, dost ve kardeşler, dindaşlar arasında bile fesatlar çoğaldı, artık dostlara bile müdara etmekten (onları güler yüz tatlı dille idare etmekten) başka çare yoktur. Normalde, dostlara karşı açık olunur ve mertçe davranılır, düşmanlar idare edilirdi. At izinin it izine karıştığı günümüz dünyasında, hemen herkese nasıl davranılması gerektiği güneş gibi meydandadır. Biri dostumuz ve müttefikimiz olan ABD ile, bir diğeri komşumuz ve dostumuz gözüken İran’la münasebetlerimiz tek kelime ile ‘müdara’ yöntemiyle sürdürülmektedir. Bu her iki ülke liderlerinde, Putin’deki mertliğin, dürüstlüğün ve sözünün eri olmanın zerresini göremezsiniz. Putin de sütten çıkmış ak kaşık değil lakin, adamcağız, hiç olmasa sözünün eri; ne ise o; diğerlerini gibi kaypak değil. Hele İranlılar; öylesine mübalağalı, sözde şirin, sevecen ve sizden gözükürler ki sanırsınız sizi sizden çok düşünüyorlar. Halbuki bunları söylerken bile, sizin hakkınızda en dipsiz kuyuyu kazmaktadırlar! İran’ın dini lideri Hamaney’in Cumhurbaşkanımız Erdoğan’ın yüzüne karşı söylediği şu söze bakar mısınız? ‘İran, Türkiye’nin güvenliğini kendi güvenliği biliyor. Türkiye de Suriye’nin güvenliğini kendi güvenliği bilsin.’ Ayol! Yolgeçen hanı konumundaki Suriye’nin güvenliği mi kalmış? Tüm terör örgütlerinin cirit attığı bir arenada hangi güvenlikten bahsedilebilir? Ülkenin topraklarının çoğu terör örgütlerinin işgalinde; çıkan petrolü bile merkezi hükümet para vererek alabiliyor. Rusya, ABD ve İran ülkeye resmen çökmüş durumda; sürekli İsrail’in bombardımanlarının hedefinde ve hepsinden önemlisi sınırları olmayan bir ülke; nasıl güvenli olabilir? Allah akıl fikir versin! İşte Acem politikası bu denli yalan, hile-desise ve abartıların üzerine bina edilmiştir. Bunun neresinden tutacaksınız? Ve sonunda da baklayı ağzından çıkarıyor: ‘Suriye’nin kuzeyine saldırı, Türkiye, Suriye ve bütün bölgenin zararına olacaktır.’ Kendileri (İran) Rusya ve ABD, Suriye’nin içinde; terör örgütleriyle cirit atıyorlar. 910 kilometrelik sınır hattı boyunca Türkiye’yi taciz ediyorlar; bütün bunların yanında Türkiye’ye, sen sınırlarında güvenlik önlemleri alma diyorlar, diyebiliyorlar. ABD zaten terör örgütlerinin hamisi, onlara terör örgütü bile demiyor ama üzerimize salmasını biliyor! Böyle bir ortamda, Suriye’de, kısa ve hatta orta vadede diplomatik çözümden bahsedilmesi muhaldir. Türkiye’nin güvenliği için elinde kalan tek seçenek, askeri harekâttır. Zira bölgedekilerin ve bölgeye burnunu sokan herkesin anlayacağı dil budur!",https://www.hurriyet.com.tr/yazarlar/fuat-bol/yumusak-atin-ciftesi-pek-olur-42107590
Fuat Bol,Bunlardan ne köy olur ne kasaba,"Temmuz 30, 2022 06:29","Zira bilmezler ki devlet ve milletlerinin olmadığı yerde, kendileri de çıkarları da yoktur. Yalnızca Sayın Erdoğan ve AK Parti’nin serencamına bakalım ve küçük dilimizi yutalım. AK Parti’yi temelde kuran dörtlü sacayağına ve kurucu olup sonradan milletvekili olan yığınla insana bakın. Bunlardan Sayın Erdoğan dışındakilerin her biri ayrı telden çalıyor ve hemen hepsi, davamız dediği AK Parti’den ve liderimiz dediği Erdoğan’dan yollarını ayırdı. Hani AK Parti, yüzyılın davasıydı, bunlar da şaşmaz neferleriydi? Hani ölmek var, dönmek yoktu? Öyle deyip milletten oy almadılar mı? Liderliğin ne kadar zor olduğunu anlayın; insan ülkeyi mi idare etsin, dış dünyayı mı, bu tipleri mi? Evet, insanlar evlatlarını seçemez, arkadaşlarını seçebilir ama inanın malzeme budur. Sadece siyasette değil, hemen her yerde malzeme bu kalitededir; liderler bu malzemelerle işlerini yürütmek zorundadırlar. Mahut tipler, Erdoğan’ın şahsında icraatlarına ve dolayısıyla bizzat kendilerine hakaretin ve aşağılamanın binlercesini yapmaktan geri kalmıyorlar. Halbuki onların her birinin, Erdoğan’ın karşısında söğüt yaprağı gibi nasıl titrediklerini ve hazır ol vaziyetinde emre amade olup nasıl yaltaklandıklarının canlı şahidiyiz. Bu nadan takımı, 15-18 senede göremediklerini (hükümetin tüm icraatlarının içinde yer alarak), son iki üç senede görmüş olduklarını iddia ediyorlar. Ne görüp göremediklerini, bendeniz de vaktiyle içlerinde bulunmuş birisi olarak sizlere söyleyeyim: Bunların bir kısmı FETÖ’nün kullanışlı görüp parmağında oynattığı tipler, diğer bir kısmı da nefislerinin ve kinlerinin esiri olan gafiller ve dalalet içinde bulunanlardır. Onlar da CHP ile İYİ Parti’nin kayığına binerek yeniden FETÖ’ye ve FETÖ’yü kullanan malum güçlere hizmete amade hale geldiler. Diğer bir ifadeyle; bunlardan bir kısmı, sahiplerinin sesi olarak icra-i faaliyette bulunmaktadırlar. Bu yüzden davet edildikleri 6’lı masaya koşarak gitmişlerdir. Hepsinin ortak özelliği, kinlerinin dinleri olması ve iddia ettikleri davalarına ihanet etmeleridir. Şimdilerde bunların efelenmelerine, öyle atıp tutmalarına ve Sayın Erdoğan’ı akılları sıra kötülemelerine bakmayın. Dile kolay; on sekiz yıl boyunca ak dediklerine bugün kara diyenlerin sözlerine inanılır mı? Böylesi tiplerin kişilikleri, toplumda saygı görür mü? Başka partilere katılanları görüyoruz, sadece kullanılmak için varlar, daha da önemlisi oradakilerin gözlerinde yok hükmündeler. Karakterlere bakar mısınız: Bunları milletvekili, komisyon başkanı, bakan, genel başkan yardımcısı ve hatta başbakan yaptığı zaman, Sayın Erdoğan’dan daha öngörülü, daha büyük, daha güvenilir, daha demokrat bir lider yoktu. Bu karaktere yalnızca bir örnekle yetineceğim: Sakarya’da basit, sıradan bir kasaba avukatı iken dört dönem milletvekilliği, komisyon başkanlığı ve genel başkan yardımcılığı yaptırılan kişiye, artık bir dinlen dendiğinde, ufunetini kusuyor; başka bir partide yer aldığı gibi, Sayın Erdoğan’ı ‘diktatör’ ilan etmekten utanmıyor. Şayet o, gerçekten diktatör idiyse, onunla birlikte yirmi yıldır kılıç sallayan sizler neden sustunuz? Onun diktatörlüğü, diğer bir ifadeyle zulümleri (!) sizlerin vasıtasıyla (başbakan yardımcısı, bakan, komisyon başkanı vb.) millete ve cihana yansıtıldı; öyle mi? Zulme rıza zulümdür; üstelik sizler, rızadan da öte, bizzat zulmü işleyenlersiniz. Şimdi hangi yüzle milletin huzuruna çıkıyorsunuz? Bu millet sizi yirmi yıldır sırtında taşıdı, size katlandı ve en ufak bir ses çıkarmadı. Şimdi kalkmış, aynı millete başka bir istikamet çizmeye yelteniyorsunuz. Herkesi kör, âlemi sersem mi sanıyorsunuz?",https://www.hurriyet.com.tr/yazarlar/fuat-bol/bunlardan-ne-koy-olur-ne-kasaba-42109589
Fuat Bol,Büyük savaşa doğru,"Temmuz 20, 2022 06:29","20.yüzyılda iki büyük savaşı ağır bedeller ödeyerek atlatan yaşlı dünyamız, 21. yüzyılla birlikte yeni bir büyük (topyekûn) savaşın eşiğine geldi. Bunun işaretlerini gören ülkeler (Çin, Hindistan, Rusya vb.) gıda stoku yaparak önlem almaya çalışıyor ama nereye kadar? 3.büyük savaş ABD ve yandaşları ile Çin ve yandaşları arasında olacaktır. Bu yüzden ABD, AB ülkelerini ve bir kısım Pasifik ülkelerini (Japonya, G. Kore, Avustralya vb.) mahut savaşta yanında hizalanmaları için hazırlıyor. Önce Çin’in en güçlü müttefiki olabilecek Rusya’yı, kuvvetten düşürmek için Ukrayna’ya sardı. ABD, şimdi de istiyor ki Rusya-Ukrayna savaşı hiç bitmesin; hem kendi silah fabrikaları gününü gün etsin ve hem de Rusya gün geçtikte kudret ve kuvvetten düşerek erisin. Ve Ukrayna, Rusya için yeni Afganistan olsun. Malum 2. büyük savaşın suçlu ve mağlup ülkeleri olan Almanya ve Japonya kendilerine özgü silahlı kuvvetler oluşturamazlar. ABD, bu her iki ülkeyi de kendi güdümüne alıp silahlandırmak ve olası bir savaşta yanında olmalarını sağlamak istiyor. Almanya ve Japonya sittin senedir savunmaya para harcamıyor; bundan dolayıdır ki dünyanın sayılı zengin ve gelişmiş ülkeleri oldular. Onlar da elde ettikleri bu üstünlüğü, bağımsızlığın olmazsa olmazı olan silahlı kuvvetler oluşturmakta kullanmak istiyorlar. Bu durumu kaçınılmaz gören ABD, bu iki devleti de eski Türkiye’de yaptığı gibi kendi kontrolündeki ve güdümündeki bir yapıyla silahlandırmak ve böylece kendi ileri karakolu olarak kullanmak istiyor. Yine malum, ABD, ileri karakollarını manivela olarak kullanmak ister; yani çayın taşı ile çayın kuşunu vurmaktır asıl hedefi. Ukrayna ile Rusya’yı tuzağa düşürüp birbirleriyle savaştırdığı gibi, ileri karakolu konumundaki ülkeleri de savaştırıp avuçlarını ovuşturmak, ABD’nin birinci tercihidir. O ister ki kendisi için tehlike arz eden ülkeler birbirleriyle savaşsın ve yorgun düşsünler. Sonunda kendisi mindere çıkacağı zaman, muhataplarının kolları kanatları kırılmış olsun. Aynı oyunu 2. Dünya Savaşı’nın bitiminde oynadı; savaşan taraflar bitap düşünce ABD devreye girdi ve parsayı topladı. Muhtemel bir 3. Dünya Savaşı’nda nükleer silahlar kullanılacağından, böyle bir savaşın galibi de olmayacaktır. Zira ortada herhangi bir parsa kalmayacak ki toplayanı olabilsin. Dedik ya, eden kendine eder. Ne diyelim, Allah akıl fikir versin.",https://www.hurriyet.com.tr/yazarlar/fuat-bol/buyuk-savasa-dogru-42103731
Fuat Bol,Erdoğan’ı tanımak anlamak ve anlatmak,"Temmuz 25, 2022 06:29","Evet, bu durumun müthiş bir istisnası oldu ve MHP lideri Sayın Bahçeli: “Bu memleketin evladı, bir siyasi partinin sorumluluğunu taşıyan bir vatan evladı olarak sizlere diyorum. Bunu yanlış anlamayınız, yanlış yorumlamayınız. Ama dikkatinizi çekmek için söylüyorum; Sayın Recep Tayyip Erdoğan’ı tanıyınız! Sayın Recep Tayyip Erdoğan’ı anlayınız! Sayın Recep Tayyip Erdoğan’ı anlatınız!’ dedi. Bu sözleri, daha AK Parti’nin içinde bulunan ikbal sahipleri bile söylemedi; belki kendi aralarında söylemişlerdir ama böyle on binlerce kişinin huzurunda alenen hiç kimse söylemedi. Peki, nasıl oluyor da rakip bir partinin lideri bu şekildeki cümleleri sarf edebiliyor? Hiç düşündünüz mü? Bunun iki sebebi olabilir ve bu iki sebep de bugün tam manasıyla mevcuttur. Bunlardan birincisi, Türkiye’nin bugün içinde bulunduğu durum, her yanından kuşatılmışlığı ve dört bir yanının ateşle çevrili olmasıdır. Yani Türkiye’nin beka meselesidir; ‘Ya devlet başa ya kuzgun leşe!’ özdeyişiyle; Devlet’in (Bahçeli) başa geçmesi ve devletiyle ete-kemiğe bürünmesidir. Bu durumu diğer liderler görmüyorlar mı? Görmez olurlar mı? Ama onların kinleri dinleri olmuş, kalpleri mühürlenmiş ve açılmayan (kör) gözlerini hırs bürümüştür. İnsanda zerre kadar utanma, arlanma hissi olsa, Sayın Bahçeli’nin bu sözleri karşısında titrer ve erir. Başını iki elinin arasına alarak derin derin düşünür: “Rakip olacak bu adam, kendinden (canından) ve partisinden geçti, biz ise kör inadımızdan vazgeçemiyoruz. Yuf olsun bize!” der. Mesele Sayın Erdoğan değil ki; onun şahsında Türkiye’nin var olma, bir olma, bağımsız olma meselesidir. Her vatanseverin ortak paydası bu olmalıdır. Zira Sayın Erdoğan bugün var, yarın yoktur lakin bu vatan ebediyen var olmaya devam edecektir. İşte Sayın Bahçeli, vatanın, nasıl olup devam etmesi gerektiğini, büyük bir özveri ve vatanseverlikle haykırıyor. Ve bu cümleden olarak; Sayın Erdoğan’ı tanıyın, anlayın ve anlatın diye ikazda bulunuyor. O Erdoğan ki, gerçekten serdengeçti olup milleti ve vatanı için kefeni giyen ve tüm dünyaya karşı yeniden bağımsızlık savaşı başlatan ve bunu başaran insandır. Kefenle dolaşan insanın davası şahsi olmaz ki, onun davası aziz milleti ve kutsal vatanının gerçek bağımsızlığıdır. İşte ısrarlı tutumuyla, savaş halindeki ülkeleri bir araya getirip ikna etti ve gıda krizi ile boğuşan dünyaya nefes aldırdı. Bütün dünyanın gıpta ile bakıp tebrik ettiği Erdoğan’ı, içerideki muhalefet görmezden geliyor. Gelsinler bakalım; seçimlerde millet de onları görmezden gelirse şaşırmasınlar. Ektiğimizi biçiyoruz desinler. Sayın Bahçeli’nin her zaman vurguladığı gibi; söz konusu vatansa gerisi teferruattır.",https://www.hurriyet.com.tr/yazarlar/fuat-bol/erdogani-tanimak-anlamak-ve-anlatmak-42106406
Fuat Bol,Milletin azim ve kararı,"Temmuz 18, 2022 06:29","Malum envaiçeşit darbelerle malul, vesayet altında, her yanı postal kokan ‘çürük’ bir demokrasimiz vardı. Milletimiz bu alçakça darbelerin hiçbirisine layık değildi lakin dışarıdan malum kişiler (ABD ve Batılı ülke temsilcileri), içerideki hempalarıyla birlikte bu necip milleti her daim buna layık gördüler ve bunu alışkanlık haline getirdiler. (27 Mayıs, 71 Muhtırası, 80 Darbesi, 28 Şubat, e-Muhtıra, MİT Operasyonu, 17 ve 25 Aralık darbe girişimleri ve 15 Temmuz...) Yukarıdaki parantez içindeki darbe ve darbe girişimlerine bakar mısınız? 1950-2016 arası, 66 yıl içerisinde en az on darbe veya darbe girişimi! Ortalama her 5-6 yılda bir postal hâkimiyeti. Söyler misiniz; buna hangi dilde demokrasi denir, denebilir? Artık ne menem şeyse; bizde bunun adı demokrasiydi. Bizim halkımıza demokrasi diye bu layık görülmüştü. (Sözde güçlendirilmiş parlamenter sistem diyerek, postal vesayetinin özlemini çekenleri, aziz milletimizin ferasetine havale ediyoruz. Demokrasi adına bunlara yuf dememek için kendimizi zor tutuyoruz.) Malum darbeler hep orduya yaptırılıyordu; ordu da bu eylemi alışkanlık haline getirmiş ve tıpkı Ortadoğu ülkelerinde olduğu gibi sabah erken kalkan general darbe yapıyordu. Her darbede millet, otuz iki dişini sıkmış; öfke ve nefretle seyrediyor lakin Süleyman Demirel’in dediği gibi, ‘Başka bir ordumuz mu var ki mukabele edebileyim? Ordu, bizim ordumuz’ cümlesinden hareketle sabrediyordu. Şimdilerde olduğu gibi eski siyasilerin (liderler) de çoğu aymaz, vurdumduymaz ve hatta nankördü. Nankör idiler, zira bindikleri demokrasi dalını bizzat kendileri kesiyor veya kesenlere öncülük ediyorlardı. Nitekim N. Erbakan kendisine ve hükümetine karşı girişilmekte olan darbeye topyekûn siyasiler olarak karşı koyabilmek için tüm siyasi liderleri dolaştı; tek birisinden olsun olumlu karşılık görmedi. Hemen hepsi askerin yanında konuşlandı. Bu siyasi partilerin artıkları da bugün Erdoğan’ın kurmaya çalıştığı demokratik devletin karşısında hizalanmak ve yine mahut ülkelerin vesayetine girmek için adeta yırtınıyorlar. Daha önemlisi, onların hedefinde, Erdoğan’ın şahsında, Türkiye’nin kararlarını, kendilerine danışılmadan alması; yani Türkiye’nin tam bağımsızlığa doğru gitmesi bulunmaktadır. Unutulmasın ki darbelerin özünde milletle kavga vardır; zira darbe yapılan hükümetleri seçen bu millettir; onlar, bu milletin temsilcileridir. Mahut hükümetler alaşağı edilerek milletten intikam alınmak istenmektedir. (Onlara göre milletin suçu(!), kendi istedikleri partilere (vesayet seven) oy vermemesidir.) Onlar darbe yapmaktan bıkmadı ama milletin sabır taşı çatladı. 15 Temmuz 2016 günü millet, tıpkı 1950 yılında yapıp sandıkları patlattığı gibi, bu kez de kimseden emir almadan, kendiliğinden infilak etti (patladı) ve meydanlara döküldü. Silahsızdı lakin atom bombasını söndürecek imana, yüreğe ve kararlılığa sahipti. Nitekim çıplak ellerle, önüne çekilen çelikten dağları aşıp geçti. 1950’de söylenen ‘Yeter söz milletindir’ düsturunu o zaman sandıkta, bu kez de sokakta gösterdi ve demokrasiyi kuvveden fiile çıkardı. Böylece millet, seçtiği lideriyle el ele vererek hem liderini yedirmedi ve hem de demokrasiye sahip çıktı. Bununla birlikte, gerekli olanı yaparak, darbelerin önünü ebediyen keserek idari sistemi rayına oturttular. Köhnemiş vesayetin özlemiyle yanıp tutuşan dış ve iç odaklar beğenmiyorlar, kıskanıyorlar, hırslarından çatlıyor ve her daim ciğerlerindeki ufuneti kusuyorlar. Ne diyelim, şeytan azapta gerek!",https://www.hurriyet.com.tr/yazarlar/fuat-bol/milletin-azim-ve-karari-42102549
Fuat Bol,Türkiye’yi hazmedemeyenler,"Temmuz 23, 2022 06:29","Ülkemizin 100-150 senelik hayallerini gerçekleştirdi. Ülkemizin çehresi değişti; kasaba görünümlü büyük şehirlerimiz, gıptayla baktığımız ve acaba bir gün bizde de olabilir mi dediğimiz Avrupa şehirleriyle yarışır hale geldi. Artık bir numaralı havalimanı bizdedir, bunun yanında, Türkiye sathında tüm şehirlerimizde havayolu halkın yolu olmuştur. Hepsinden önemlisi, batıyı imar edip doğuyu ihmal etmedi, bugün batıda ne varsa doğuda da o var. Kırsal ve köy kavramıyla birlikte mahrumiyet bölgesi terimini ortadan kaldırdı; artık şehirde ne varsa, köyde (mahalle) fazlası var. Yurdun dört bir köşesini bırakın, başkent dediğimiz şu Ankara’nın 20 yıl önceki halini göz önüne getirin, tek kelime ile utanırsınız. Her taraf; dağlar, dereler, vadiler, tepeler gecekondu. Sokaklar çamur deryası, her evde yakılan linyit kömürünün isi ve dumanı adeta karabasan gibi Ankara’nın üzerine çökmüştü. İnsanlar hava yerine zehir soluyordu. Ülkemize gelen yabancı devlet insanları, baraka şeklindeki Esenboğa Havalimanı’ndan, gübre kokuları içinde arabalarına binip şehrin merkezine giderken yolun her iki tarafındaki manzara (dağ taş gecekondu) bir Afrika ülkesini andırıyordu. Şehrin merkezindeki bir iki ana cadde boyunca düzgün bir mimari lakin hemen arkalarındaki tüm sokaklar viraneyi andırıyordu. Teşekkür etmeyi bilmeyen bir kısım nadanın dediğine bakar mısınız? “Yapacak tabii, görevi onun; hem kendi parasıyla mı yapıyor; bizim verdiğimiz vergilerle yapıyor, asıl yapmasaydı suçlu olurdu!” Erdoğan’dan önce de bir sittin senelik demokrasi tarihimiz var; onlar neden yapmadı, ellerinden tutan mı vardı? Onların görevi değil miydi? Onların dönemlerinde vergi verilmiyor muydu? At binenin, kılıç kuşananın; yiğidin hakkını teslim etmek, insan olmanın gereği değil midir? Sayın Erdoğan’la sandıkta baş edemeyenler, yalan ve iftira yolunu tuttular. Ne demediler ki: Türkiye’yi İran, Malezya, Suudi Arabistan yapmak istiyor. Amerikancı, ABD politikalarının uygulayıcısı, İhvancı, DAEŞ’çi, Kürtçü, Şeriatçı vb... Sonuncudan (Şeriat) başlayalım: Hatırlayın; vaktiyle Menderes’e, Demirel’e, Özal’a Erbakan’a da aynı suçlamada bulunuldu. Bu suçlamayı yapanlar çok gülünç oluyorlar ama gelin görün ki cehaletlerinin bile farkında değiller. Şeriat doğrular demektir; bu anlamıyla herkesin şeriatçı (doğruları savunucu) olması gerekmez mi?. Meşru doğru, gayri meşru ise yanlış anlamında kullanılır. Şeriatın terim anlamı İslam Hukuku demektir. Malum bizim ülkemiz, eskiden idare edildiği sistemi bırakarak Avrupa hukuk sistemine geçti (İsviçre Medeni Kanunu, Fransa İdare Hukuku, Alman ve İtalyan Ceza ve Ticaret Hukukları vb.) Uğur Mumcu’nun yerinde işaret ettiği gibi; “Türkiye Cumhuriyeti vatandaşları, İslam Hukuku’na göre sadece gömülürler, bunun dışındaki tüm hukuk sistemlerini Batı’dan almışlardır.” Devletin yönetim şekli Cumhuriyet’tir. Bunu kimse değiştiremez. Şu halde, Türkiye’de şeriat (din), devlet düzeni olmaktan çıkıp bireysel bir inanç ve hayat tarzı olmuştur. Onu da benimseyen benimser, benimsemeyen benimsemez. Unutulmasın ki insanlar layık oldukları idare şekli ve idarecilerle idare edilirler. Demek ki bu toplum sistem olarak Cumhuriyet’i kendisine layık gördü ve ona layık oldu. Bugün Müslümanların ve her kesim insanın istediği şey, demokrasi oyunu değil, kâmil manada demokrasidir. Yani Cumhuriyet’in demokrasi ile taçlanmasıdır. Dinde zorlama yoktur; devletten beklenen her kesime eşit mesafede durması, kendisinin din dayatmaması ve her kesimin insanca yaşamasını temin etmesidir. Gerçek manada laiklik, tüm toplumun beklentisidir. İşte Sayın Erdoğan, ülkemiz halkı için maddede ve manada bu mücadeleyi vermektedir. Bir insan inanç hakkını savunuyor ve onu yaşıyorsa, ‘dinci’ olmayacağı gibi, kadın haklarını savununca da ‘feminist’ olmaz. Sözünde ve inancında samimi insan olur.",https://www.hurriyet.com.tr/yazarlar/fuat-bol/turkiyeyi-hazmedemeyenler-42105526
Fuat Bol,Kedi uzanamadığı ciğere murdar dermiş,"Temmuz 04, 2022 06:29","Malum AK Parti, konumlandığı yer itibarıyla, toplumun her kesimini içinde barındıran merkez sağdaki bir kitle partisidir. Ana muhalefette ise Cumhuriyetle yaşıt CHP var. CHP de, kuruluşundan itibaren tek başına 27 sene boyunca iktidarda kaldı. İktidarı kaptırdığından beri, bir daha tek başına iktidar yüzü görmedi. CHP’nin millet nezdinde umut olamamasının üç ana sebebi var; birincisi jakoben (tepeden inmeci) anlayışı yani millete tepeden bakması ve dayatması, ikincisi yalan ve iftira üzerine kurulu yıkıcı muhalefet anlayışı (her şeye karşı gelerek, inandırıcılığını yitirmesi), laikliği din düşmanlığı şeklinde anlaması ve dolayısıyla inanan kesimlerle arasının açık olması. Bundan da büyük kabahatleri ise tüm bu suçların hiçbirisini kabul etmemeleri ve kendilerini sütten çıkmış ak kaşık görmeleridir. Kemal Kılıçdaroğlu, nasıl olduysa son zamanlarda bunun farkına vardı ve partisi için, kendine göre bir helalleşme programı yaptı. Bunu da yaparken, o kadar gayri ciddi ve gayri samimi bir poz içine girdi ki, millet, bu helalleşmenin bir kandırmaca olduğunu fark etmekte gecikmedi. Bu cümleden olarak; başörtüsü konusunda bu millete en büyük zulmü CHP yapmasına karşın, Kılıçdaroğlu çıktı ve ‘Başörtüsü yasağını ben kaldırdım’ dedi. Halbuki başörtüsünü serbest bırakan kanunun iptali için Anayasa Mahkemesi’ne koşan CHP’lilerin arasında, CHP Grup Başkan Vekili olarak Kemal Kılıçdaroğlu’nun da imzası var. Helalleşmek için, öncelikle suçun kabul edilmesi lazım; yanlış yaptık denilmesi lazım. Özür dilenmesi lazım. Bu ise yasağı ben kaldırdım diyor; o halde neyin helalleşmesinden bahsediliyor? Bu durumda başörtülülerin mi kendisinden özür dileyip helallik istemesi lazım, anlamadık! Dış politikada Türkiye, Madrid’de büyük bir başarıya imza attı. CHP’nin değerlendirmesi ise ‘Hükümet (Tayyip Erdoğan) tükürdüğünü yaladı!’ şeklinde oldu. Milli bir heyecanı bile duyamayan, hissedemeyen ve paylaşamayan bir partiden başka ne beklenebilir ki? HDP’nin kayığına binen CHP; İYİ Parti’yi de kendine benzetti. O da, bu başarıyı görmezden geldi ve hükümetin taviz verdiğini söyledi. Ayol! Ne tavizi? Hükümet verdiği sözde duruyor; asıl tavizi veren karşı taraf yani İsveç ve Finlandiya. Türkiye, verilen sözlerin tutulup tutulmadığına bakacak ve kararını ona göre verecek. Üstelik bu kararı verecek merci TBMM’dir. Terör örgütleri (PKK, YPG, PYD, FETÖ, DHKP-C) şimdiye kadar hep NATO ülkelerinde palazlandırılıp üzerimize saldırtıldı, saldırtılıyor. Belli başlı AB ülkeleri, mahut terör örgütlerinin cirit attığı yegâne arenalardır. İlk defa NATO’nun resmi belgelerinde bunların terör örgütü oldukları yer almaktadır. Ve bu iki ülke (İsveç ve Finlandiya) bu örgüt mensuplarını Türkiye’ye iade edeceklerini, bu örgütlerin faaliyetlerine izin vermeyeceklerini ve bunlara yardımcı olmayacaklarını resmi belge ile taahhüt ettiler. Bu durum diğer NATO ülkeleri için de emsal teşkil eder. Kırk yıldır ilk defa elde edilen bu kazanım görmezden gelinmekle kalmıyor, üstelik eleştiriliyor. Bunun adına da muhalefet deniyor, öyle mi? Millet de zaten bunun için sizleri ebedi muhalefette tutuyor! Ne demişler; kedi uzanamayacağı ciğere murdar dermiş!",https://www.hurriyet.com.tr/yazarlar/fuat-bol/kedi-uzanamadigi-cigere-murdar-dermis-42095248
Fuat Bol,Böyle başkan olmaz olsun,"Temmuz 13, 2022 07:12","Hele de bir kan değişikliği olsun diyerek, CHP’den seçilen Ekrem İmamoğlu, İstanbul’un başına âdeta bir kâbus gibi çöktü. Adam, başkan seçilir seçilmez, kerameti kendinden menkul bilip havalara girdi; kibrinden, İstanbul’a tepeden baktı ve en sıkıntılı günlerinde İstanbulluyu terk etti ve dertleriyle baş başa bıraktı. Öyle ki, İstanbul’un felaketle yüz yüze geldiği tüm zamanlarda ‘Beyefendi’yi tatil beldelerinden İstanbul’a getiremedik. Rahatına bu denli düşkün bir insanın, en son yapabileceği işin belediye başkanlığı olması gerekir. Belediye başkanlığı öylesine sorumluluk gerektiren bir görev ki, değil afet zamanlarında, her şeyin normal olduğu rutin günlerde bile, başkanın 7/24 halkıyla iç içe, hemhal olması gerekir. Bizim ‘Beyefendi’miz ise, en lazım olduğu felaket anlarında sırra kadem basıyor; İstanbullu ölümle pençeleşirken, başkanını bulana aşk olsun! Sorumlu olduğu şehir, çeşitli zamanlarda felaketi yaşıyor, ‘Beyefendi’ uzaktan, durup seyrediyor. İnanın, ibretlik bir vaka ile karşı karşıyayız. Allah’tan, dur-durak bilmeksizin cepheden cepheye koşan İçişleri Bakanı’mız (Süleyman Soylu), her zaman Hızır gibi yetişiyor ve felaketle boğuşan vatandaşlarımızın yaralarına merhem oluyor. İşi gücü yabancı elçilerle (ABD ve İngiltere) gizli görüşmeler yapmak olan İmamoğlu, işin kolayını buldu; hizmet yerine algı oluşturan reklamlara ağırlık vererek, aklı sıra milletin gözüne şirin görüneceğini zannediyor. Halbuki büyük ümitlerle kendisini destekleyen ve üç buçuk sene sonrasında büyük hayal kırıklığına uğrayan İstanbullu: ‘Elim kırılsaydı da bu insana oy vermeseydim!’ noktasına geldi. İstanbul İstanbul olalı böylesine beceriksiz, vurdumduymaz ve ‘yabancı suflesiyle’ kibre kapılan, en dar gününde İstanbulluya sırtını dönen bir başkan görmedi. Oysa İstanbullu hizmete aşinaydı; merhum Topbaş döneminde, neredeyse her hafta bir açılış, her ay büyük bir tesisin emrine sunulmasına alışıktı. Merkezi idareyle el ele vererek; dünyada aynı anda en çok metro hattı yapılan bir şehirdi. İmamoğlu ise, aynı reklamı ziyadesiyle İstanbul’un dört bir yanına yazdırdı lakin değil yeni metro hattı yapmak, Topbaş’ın başlattığı hatların bile girişlerini molozlarla kapattı. Ama kendisinden önce yapımı tamamlanan Kurbağalıdere Islah çalışmasını kendi yapmış gibi sahiplendi ve sürekli reklamını yapmaktan geri durmadı. İmamoğlu gelinceye kadar saat gibi çalışan ve İstanbulluyu taşıyan İETT, ihmal edildi ve gerekli yenilenmeler yapılmadığı için; artık İstanbullular, her gün İETT otobüslerini iterek yürütmeye çalışıyor! İmamoğlu’nun Büyükelçi destekli kibrinin büyüklüğüne bakın ki; merkezi hükümetin aldığı bir karar için (Belli makamların Büyükelçilerle yapacağı görüşmelerin Dışişleri Bakanlığı Protokol Genel Müdürlüğü kanalı ile yapılması), ‘Bu hamlelerin, sadece merkezi idarenin toplum nezdindeki çürümüşlüğünü göstermek dışında anlamı yoktur’ diyerek ufunetini kustu. Böylesine sorumsuz ve felaketle boğuşan halkını umursamaz bir insan, bir de cumhurbaşkanlığı adaylığına soyunuyor iyi mi? Gel de, ayyaş Bekri Mustafa’nın Sultanahmet Camisi’ne imamlığını hatırlama! Bırakın Türkiye’yi, acaba İstanbul’u ve hatta önce başkanı olduğu Beylikdüzü’nü bir daha rüyasında olsun görebilir mi?",https://www.hurriyet.com.tr/yazarlar/fuat-bol/boyle-baskan-olmaz-olsun-42100183
Fuat Bol,Kepazeliğin daniskası,"Haziran 29, 2022 06:29","Sosyal medya denilen gayya çukuru da bu iş için bulunmaz Hint kumaşıdır. Sosyal medya mecrasında bire bin katılır, Galata Kulesi Gor Çukuru olarak gösterilir, olmamış şeyler olmuş gibi gösterilir, yalanın bini bir paradır. İnsan şeref ve haysiyetleri, namuslar payimal edilir (çiğnenir, ayaklar altına alınır), iftira ve çamur atma yarışı gırla gider vb... Bu yüzdendir ki bütün dikeyleri yatay hale getirecek ‘sur’ üflenmedikçe (Kıyamet kopmadıkça) , yalan söyleyen tarihin söyledikleri hep gerçek kabul edilecek ve İsrail’in kurucu Cumhurbaşkanı’nın dediği gibi bu millet, 200 sene daha ecdadına ve özellikle Sultan Abdülhamid’e sövmeye devam edecek. Bu durum karşısında; psikolojik savaşın en etkin ve önemli argümanı sosyal medya oldu. Çünkü orada ne verilirse, ne yazılıp çizilirse, hangi iddiada bulunulursa bulunulsun hemen hepsinin mebzul (bol) miktarda müşterisi var. Zira bir ömür boyu uyutulan nesiller, uykudan uyanmayı, bilinçlenme/gafletten uyanma zannediyorlar. Gaflet, dalalet ve hatta hıyanet içinde uyanıklık taslıyorlar. Biden’ın (ABD Başkanı) takımı (PKK, FETÖ ve onlarla müşterek hareket eden muhalefet); görüldüğü üzere, el ele vererek yangına körükle gittiler, gidiyorlar. Marmaris’te aynı anda üç ayrı noktada yangın çıktı. Bu durum tesadüfi olamaz, yakalanan kişinin üzerine derinlemesine gidilmeli ve arka plandakiler, mutlaka su yüzüne çıkarılmalıdır. Katil, maktulün cenazesinde, en önde olur misali; bunlar da koro halinde, ‘Nerede bu devlet?’ diye naralar atıp algı oluşturmaya çalıştılar. Canlı yayında tepelerinde helikopterler cirit atarken, bunlar, ‘Uçak ve helikopter niye yok?’ diye trajikomik hallerini sergilediler. Oysa devlet, başta Cumhurbaşkanı ve ilgili bakanları olmak üzere tüm imkânlarıyla oradaydı. Yangın söndürme ekipleri havadan ve karadan canhıraş bir şekilde olaya müdahale edip hemen hepsi insanüstü bir gayretle çalışmaktaydı. Yangınlardan medet uman, ne kadar çok yangın çıkarsa o kadar çok sevinen ve avuç ovuşturan ve bunu istismar malzemesi yapan PKK, FETÖ ve bunlarla el ele veren mahut muhalefet; inanın, o yangını çıkaran aşağılık mahluktan daha soysuz ve daha alçaktır. Aynı zihniyet, Batı Karadeniz illerimizde meydana gelen sel felaketlerinde de sevinip dört köşe oluyor. Akılları sıra, Sayın Erdoğan’ı ve hükümeti suçlayacak bir malzeme daha ele geçirmiş olacaklar. Doğal afetlerden medet uman bir muhalefetin kalite ve kalibresini varın siz hesap edin. Neyse ki sosyal medyaya çekidüzen verecek ve orasını, kendi pespaye dünyalarının arenası zanneden sorumsuz kişilere sorumluluklarını kanun yoluyla hatırlatacak yasa Meclis’in gündeminde. Öyle sütre gerisinde saklanıp küfretmek, iftira atmak, toplumu galeyana getirmek ve gereksiz yere infiale sebep olmak, kışkırtıcılık yapmak, insanların namus, şeref ve haysiyetleriyle oynamak cezasız kalmayacak. Bir kısım aklı evveller, bu yasa sansürü getiriyor diye karşı çıkıyor. Malum bu sosyal medya mecraları belli kişilerin elinde ve tasarrufundadır; onlar istedikleri gibi sansür uygulayabiliyor. Hatırlayın, ABD eski başkanına bile bu sansürü uyguladılar. Üç-beş kişinin uygulamaları sansür sayılmayacak, toplumun düzenini bozan ve suç teşkil eden beyanların yayınlanması önlenince sansür olacak. Oh ne âlâ memleket!",https://www.hurriyet.com.tr/yazarlar/fuat-bol/kepazeligin-daniskasi-42092373
Fuat Bol,Bu nasıl CHP,"Temmuz 06, 2022 06:29","CHP dün de, Irak ve Suriye Tezkerelerine hayır oyu vermişti. Bu ne menem ‘Kuva’cılık ki; Türkiye’miz için hayati öneme haiz Mavi Vatan (Türkiye Cumhuriyeti’nin Karadeniz, Akdeniz ve Ege’de ilan ettiği deniz yetki alanlarını), ‘karasuları, kıta sahanlığı ve münhasır ekonomik bölge’yi kapsayan doktrine karşı çıkıyor ve ülkemiz insanını, sahillerinden burnunu çıkaramayacak halle cezalandırıyor. Aynı şeyi Türkiye için Yunanistan istediğinde, biz bu durumun savaş sebebi olacağını söylüyoruz. CHP’nin, HDP aşkına savrulduğu yere bakar mısınız? Suriye ve Irak Tezkereleri ise, sınırlarımızın güvenliğini sağlamak ve terör örgütü mensuplarını inlerinde tesirsiz hale getirebilmek için başvurulan bir izindi. CHP buna da hayır diyerek; PKK ve türevleri, Irak ve Suriye sınırlarımız boyunca istedikleri melaneti işlesinler, oralardan ülkemize sızıp her türlü terör eylemini pervasızca sergilesinler mi demek istiyor? Türkiye’nin Irak’ta, Suriye’de ve Libya’da ne işi olduğunu, dost düşman cümle alem bilmesine rağmen, sadece CHP, ‘Suriye’de ne işimiz var?, Libya’da ne işimiz var?’ diyerek tecahül-i arifane (bildiği halde bilmezlikten gelmek) bir tavır sergiliyor. Bu yerlerde ne işimiz olduğunu çok iyi bilmelerine rağmen, sırf HDP’nin gönlünü yapabilmek, onlara şirin gözükebilmek için göz göre göre bindikleri dalı kesiyorlar. Erdoğan düşmanlığı akıllarını öylesine örttü ve gözlerini öylesine kör etti ki, şeytanla dans ettiklerini bile görmüyorlar. Bunu da büyük şeytanın (ABD Başkanı) emrine uyarak yapıyorlar. Büyük şeytan (Biden) onlara şunu dikte etti: ‘Biriniz ya da altınız birden, beş para etmezsiniz. Tüm varlığınızla HDP’ye muhtaçsınız, onsuz bir adım atabilmeniz mümkün değildir. Ona göre ayağınızı denk alın ve HDP’yi baş tacı yapın! Sakın onları üzmeyin; şayet üzer ve darıltırsanız, bu durum sizin de sonunuz olur!’ Bundan dolayıdır ki, başta CHP olmak üzere, mahut masada boy gösterenlerin altısı birden, iplerini HDP’ye teslim etti; etmek zorunda kaldılar. Körle yatan şaşı kalkar misali; 6’lı masanın müdavimleri tüm milli meselelerde ‘ecnebiler’ gibi düşünüyor ve onlar gibi hareket ediyorlar. Ege adaları, Kıbrıs, Akdeniz konularında Miçotakis’le aynı fikirdeler; Irak, Suriye, PKK ve türevleri konusunda da tıpkı Biden ve Putin gibi davranıyorlar. Öyle olmasaydı; ‘YPG bize mi saldıracak?’, ‘Sakın Afrin’e girmeyin!’ , ‘Yerel yönetimlerin özerklik şartını aynen kabul edeceğiz’, ‘Türkiye’de can ve mal güvenliği yok, sakın oraya gitmeyin’, ‘Türkiye, Karabağ savaşına silah, mühimmat ve emrindeki terör örgütlerini gönderiyor’, ‘Türkiye Madrid’de taviz verdi ve eli boş döndü’, ‘İktidara geldiğimizde FETÖ’cülerle dolu hapishaneleri boşaltacağız’ derler miydi? Bu durumu fırsat bilen HDP de, ilk iş olarak CHP’yi çığırından çıkardı; kendi yörüngesine soktu. Sittin senedir CHP’li olanlar da kendi partilerini tanıyamıyorlar ve ‘Bu nasıl CHP?’ diyorlar. CHP değil ki; CHHDP (Cumhuriyet Halk-Halkların Demokratik Partisi) Nasıl tanıyabilsinler ki?",https://www.hurriyet.com.tr/yazarlar/fuat-bol/bu-nasil-chp-42096451
Fuat Bol,Hac ve kurban -1-,"Temmuz 09, 2022 06:29","İnsanlar dünyaya belli bir süreliğine gönderilirler; diğer bir ifadeyle dünya yol, insanlar da o yolun yolcularıdırlar. İnsanın asıl konaklayacağı yer ise, sonsuz yaşayacağı ahirettir. Allahü Teâlâ dünyadaki konuklar arasından üç kesim insanı kendi misafiri olarak kabul etmiştir. Bunlar gaziler, hacılar ve umre yapanlardır. (Hadis-i şerif meali). Allahü Teâlâ kulu, dostu ve Peygamberi olan Hz. İbrahim aleyhisselama hitap ederken ‘Evimi, kendisini tavaf ve secde edenler için temizle’ buyurarak Kâbe ismindeki ‘Ev’i kendisine ait kılmış, sonrasında da o evin insanlar için yapılmış ilk ibadethane olduğunu bildirmiştir. İşte, Allahü Teâlâ’nın kendisine konuk olarak seçtiği üç sınıf insandan ikisi, ilk ibadethane olan Kâbe’yi ziyarete gidenlerdir. Her ev sahibi, konuklarına sahip olduğu şeylerin en iyilerinden ikram eder. Kul planında misafir, umduğunu değil, bulduğunu yer. Allahü Teâlâ’ya misafirler olanlar (hacılar ve umre yapanlar - Kâbe’yi ziyaret edenler) ise umduklarına değil, hayal edemedikleri nimetlere kavuşacaklar. Zira Rabbimizin hazineleri sonsuz ve vermekle eksilmiyor, üstelik ikram etmekten çok hoşlanıyor. Allahü Teâlâ Al-i İmran Suresi 96 ve 97. Ayet-i kerimelerde mealen: ‘İnsanlar için yapılmış ilk mescit, mübarek Mekke’dir. Orası insanlar için hidayet kaynağıdır. Orada apaçık ayetler ve İbrahim’in (aleyhisselam) makamı vardır. Oraya giren kimse güvendedir. İnsanların, evini ziyaret etmeleri Allahü Teâlâ’nın onların üzerindeki hakkıdır’ buyurmaktadır. Muhyiddin ibn Arabi’nin anlatımıyla; ‘...Bu sebeple Allahü Teâla, Kâbe’yi Arş’ın benzeri ve örneği yaptığı gibi, onu tavaf eden insanları da (ayette zikredildiği gibi) ‘Arş’ın etrafında dönerek O’nu öven’ meleklere’ benzetmiştir. (Zumer Suresi, 75. Ayet meali.) Başka bir ifadeyle melekler, Allahü Teala’nın övgüsünü dile getirir. Bizim tavaf esnasında Allahü Teala’yı övmemiz ise onların övmeleriyle karşılaştırılmayacak kadar üstündür. Hac, umre ve kurban ibadetleri hep Allahü Teâla’ya yakınlık, O’nun bağışlamasına mazhar olmak (kavuşmak) ve sevgisine layık olmak içindir. Zira Allahü Teâla; ‘Kimse bana farz kıldığım (emrettiğim) şeylerden daha sevimli bir şeyle yaklaşmamıştır’ buyuruyor. Binbir endişeyle uçurumun kenarında dolaşan ve düşmelerine ramak kalan kullarını kementle kendine çeken ve onları sonsuz nimetlere kavuşturan Rabbimizi ne kadar övsek ve O’na ne kadar şükretsek azdır. Sadece görme nimetine bedel olarak, bir ömrü secdede geçirsek bile onun karşılığını vermiş olmayız. Bundan dolayıdır ki Cennet, hiçbir ibadetin karşılığı değildir; tamamen Allahü Teala’nın lütfu, keremi ve ihsanıdır. İnsana bahşedilen sayısız hücrelerin her biri dile gelse, cenab-ı Hakk’ın vermiş olduğu nimetlerin binde birinin şükrünü eda etmiş olamaz. Yazının başında insanın muhtaç olarak yaratıldığını ifade etmiştik. İyi ki muhtacız, aciziz ve yakarış halindeyiz. Zira muhtaç olmasaydık azardık. İnsan her an ve her haliyle Allah’a muhtaçtır; bu bilinçte olup bu durumu içselleştirmelidir. Böylece insan, kul olduğunu anlar ve haddini ve kendini bilir; kendini bilen de Rabb’ini bilir. Aksi halde haddi aşar ve azgınlaşır ve böylece hem dünyalarını ve hem de ahiretlerini perişan ederler. Azgınlaşan ve Rabb’ini unutan günümüz insanlığının mutluluğu mumla araması bundan dolayıdır. Sevgili okuyucularımın Kurban Bayramlarını en kalbi dileklerimle kutluyor ve hayırlara vesile olmasını diliyorum.",https://www.hurriyet.com.tr/yazarlar/fuat-bol/hac-ve-kurban-1-42098347
Fuat Bol,Hac ve Kurban -2-,"Temmuz 11, 2022 06:29","İslamiyet’in kalan birinden maksat, imandır. Çünkü iman işin temelidir; o olmayınca hiçbir ibadetin kıymet-i harbiyesi olmaz, olamaz. Zira yine sevgili Peygamberimiz (aleyhisselam) buyuruyor ki: ‘Müminin niyeti amelinden efdaldir (üstündür).’ Kıyamet yaklaştıkça her bakımdan olumsuzluklar artmakta; melekten üstün olması istenilen insan, hakikatini unutarak, hayvandan da aşağı olabiliyor ve dünyayı kendisine yaşanamaz (zindan) kılıyor. Allahü Teâla, en üstün mahluk olarak yarattığı insan hakkında şöyle buyurur: ‘Göklerde ve yerdeki her şeyi size amade kıldı, sizin emrinize verdi.’ Başka bir ayet-i Kerime’de de: ‘ O, yerdeki her şeyi sizin için yarattı’ ve ‘Cinleri ve insanları sırf bana ibadet etsinler diye yarattım’ buyurur. İbadetten maksat; Allahü Teâla’yı tanımak, bilmek ve ‘O’na, ‘O’nun istediği şekilde kulluk etmek; ‘O’nun emirlerini üstün bilip hürmet etmek ve ‘O’nun mahlukatına karşı şefkat ve merhametli olmaktır. Cenab-ı Hak, Hz. Musa’ya (aleyhisselam) indirdiği Tevrat’ta şöyle buyurur: ‘ Seni kendim için, eşyayı da senin için yarattım. Benden dolayı yarattığım şeyi eşyaya kurban etme!’ Yani Allah’ı unutup eşyanın emrine girme; Allah’tan başka Rab edinme! İşte günümüz insanı ne çekiyorsa bu ilahi emre uymadığı için ve Allah’dan başka ‘rab’lar edindiği ve onların emrine girdiği için çekiyor. Zira Allah’ın emrine uyup ‘O’nun emirleri doğrultusunda koşsaydı; Allah da her şeyi onun peşinden koşturacaktı. O, Allah’ı unutup eşyanın peşinden koşunca, Allah da onu eşyanın peşinden koşturdu. Koş koşabildiğin kadar; sonu ölümle biten dünyada, tüm bu koşuşturmaların sonunda elde ne kalır ki? Kabirlere elleri boş gidildiğine göre; hiç kalır. Peki, hiç uğruna bir ömür ve çok daha önemlisi sonsuzluk (ahiret hayatı) feda edilir mi? Peşinden koştuğu eşya ise onun zararını ve huzursuzluğunu artırdı ve ona gerçeğini unutturdu. Doğruyla yanlışı birbirine karıştırdı; kim sevilir kim sevilmez bilmedi, bilemedi. Halbuki kendini ve Rabbini bilse; niçin yaratıldığının farkına varacak ve her iki âlemde de mutluluğa erişecektir. Nitekim Cenab-ı Hakk, kullarına karşı son derece merhametli ve affedicidir; kendisine bir karış yaklaşana bir kulaç yaklaşandır. Muhyiddin İbnü’l-Arabi Hazretlerinin açıkladığı bir sırla, bayram yazımızı sonlandıralım: ‘Allahü Teâlâ’nın kulları hakkında belirlediği cömertliğe bakar mısınız: İyilik on ile yedi yüz katıyla ödüllendirilecektir, günah ise benzeriyle. Günahın fiili, günah olduğuna inanmanın karşısında direnemez. Benim kullarım, her şeyi kuşatan rahmetimden nasıl ümit keser? Ben ise kullarımın zannına göreyim. Öyleyse benim hakkımda iyi zanda bulunsunlar!’ Bundan dolayı da buyurulmuş ki: ‘İman var, ne yok; iman yok, ne var?’",https://www.hurriyet.com.tr/yazarlar/fuat-bol/hac-ve-kurban-2-42099281
Fuat Bol,Şimdi onlar düşünsün,"Temmuz 02, 2022 06:29","Daha açık ifadesiyle sahada kazandıklarımızı bile masada kaybetmişiz. Mahut masa kurtlar sofrasıdır ve orada geçerli tek kural vardır: Büyük balık küçük balığı yutar. Haklı olmanız hiçbir şey ifade etmez zira yine orada, güçlülerin hukuku geçerlidir; hukukun üstünlüğü ise sadece laftadır. Yani gücünüz oranında hakkınız vardır. Kurtlar sofrasında yem olmamak için mutlaka güçlü olmak zorunluluğu vardır. Her bir kurt, gücü nispetinde pay kapar. Kaptıkları paylar da masada esamisi okunmayan kuzulardır. Dünya basını, Erdoğan’ın Madrid’den zaferle döndüğünü yazıyor. Malum önce NATO Genel Sekreteri, Türkiye, İsveç ve Finlandiya liderleri aralarında dörtlü zirve yapıldı. Tüm dünyanın gözü bu zirvedeydi. Bu zirvenin olumlu ya da olumsuz sonucu, akabinde toplanacak olan NATO zirvesini de aynı şekilde etkileyecekti. Neyse ki korkulan olmadı; NATO Genel Sekreterliği’nin hakemliğinde, Türkiye iddialarının ispatı olan dosyaları bir bir muhataplarının gözüne soktu ve tabiri caizse karşı tarafın gıkı çıkmadı, çıkamadı. Sadece dinleyici olarak kaldılar ve Türkiye’nin tüm isteklerine peki demekle yetindiler, yetinmek zorunda kaldılar. Türkiye masaya yalnızca haklı olarak oturmamıştı, haklı olmakla birlikte güçlüydü. İşte muhataplarını da susturan ve peki dedirten, Türkiye’nin bu gücüydü. Türkiye bu gücüyle ilk defa uluslararası arenada, FETÖ’yü ve PKK’nın türevleri olan YPG ve PYD’yi terör örgütü olarak yazdırıp tescil ettirdi. İçinde bulunulan konjonktürde, bu durum, Türkiye’nin dış politikası açısından adeta bir milattır. Zira Türkiye, onca çektiklerine, sıkıntılarına ve canhıraş mücadelelerine rağmen FETÖ’nün, PYD ve YPG’nin terör örgütleri olduğunu kabul ettirememişti. Bu durum, başta ABD olmak üzere NATO’nun diğer üye ülkeleri için de geçerli. Aksi halde; NATO’yu kendileri, çelişkiler yumağı haline sokup işlevsiz ve güvensiz bir pakt haline getirmiş olurlar. Kâğıt üzerinde bu sözleri verdiler; sözlerinde durup durmadıklarını bundan sonraki icraatları gösterecek. Türkiye, bu ülkelerde cirit atan malum terör örgütü mensuplarının iadesini bu ülkelerden defaatle istemişti. Tüm bu talepler karşılıksız kalmıştı. Bu talepler bir kez daha yinelendi; bu kez ‘İade edeceğiz’ dediler. Sözlerinde samimi olup olmadıklarını hep birlikte göreceğiz. Türkiye de tavrını ona göre belirleyecek. Türkiye her bakımdan güçlü oturduğu masadan, talepleri karşılanmış olarak kalktı. Artık top onlarda, şimdi onlar düşünsün! Türkiye’yi aldatmaya kalkarlarsa kendilerini aldatmış olurlar. Zira karşılarında eskiden olduğu gibi bir yanağına vurulduğunda diğerini uzatan Türkiye yok. Artık bir yanağına vurulduğunda misliyle karşılık veren, güçlü bir Türkiye var. Türkiye oyun oynamıyor, terör örgütlerine karşı 40 yıldır düşük yoğunluklu bir savaş yürütüyor. Dile kolay, Türkiye, terörle mücadelede 40 bin insanını yitirdi. Türkiye’nin gücünü sınamak isteyen Azerbaycan’a, Libya’ya, Irak’a ve Suriye’ye baksın! Ve bir daha düşünsün! Türkiye’nin ‘VETO’su, Demokles’in kılıcı gibi tepelerinde!",https://www.hurriyet.com.tr/yazarlar/fuat-bol/simdi-onlar-dusunsun-42094325
Fuat Bol,NATO Zirvesi,"Haziran 27, 2022 06:29","90’lı yılların başında, Sovyetlerin dağılmasından sonra, NATO, birçok üye ülkenin gözünde önemini yitirmişti. Zira iki kutuplu dünyanın karşı kutbunda yer alan Varşova Paktı yıkılıp gitmişti. ABD’nin önderliğinde tek kutuplu kalan dünyada NATO, adeta ABD’nin ‘özel kurumu’ olarak iş görmekteydi. Başta Fransa, Almanya ve İtalya olmak üzere birçok ülke bu durumdan rahatsızdı. Fransa Cumhurbaşkanı Macron daha da ileri giderek, ‘NATO’nun beyin ölümünün gerçekleştiğini’ söylemişti. Rusya-Ukrayna Savaşı’ndan sonra işler değişti; Rusya bu hamlesiyle dünyayı yeniden iki veya daha fazla kutuplu olmaya zorluyor. Bu durumdan son derece rahatsız olan ABD, NATO’yu adeta bir manivela olarak kullanıp Rusya’ya, Çin’e ve ayrıca hedefe koyduğu birçok ülkeye had bildirmek istiyor. Bu cümleden olarak, BM Güvenlik Konseyi’ndeki ülkelere Japonya’yı da eklemek istiyor. Çin’i Japonya ve Hindistan’la, Rusya’yı da İngiltere ve AB ülkeleriyle kuşatmak istiyor. ABD’ye göre NATO’nun sinir krizi konumundaki ülke, milli ve bağımsız politikalar güden Türkiye’dir. Terörle uslandırılmak istenen Türkiye, dost ve müttefiklerinin ikircikli davranışlarına rağmen terörü yendi ve uslu durmak şöyle dursun daha da hırçınlaştı. Türkiye durduk yerde hırçınlaşmadı; zira savaştığı terör örgütlerine silahları başta ABD olmak üzere diğer NATO ülkeleri veriyor. Türkiye’ye karşı güdülen bu hasmane tavır yetmiyor, ayrıca Türkiye’ye karşı silah ambargosu uygulayan da yine bu, dost ve müttefik bildiğimiz NATO ülkeleri. İşte bu denli yaklaşım içinde oldukları Türkiye’den şimdi de kalkmış; İsveç ve Finlandiya gibi terör örgütlerinin cirit attığı ülkelerin NATO’ya girişi için vize vermesini istiyorlar. Ayrıca ABD’nin kurduğu onca askeri üsle işgal ettiği Yunanistan’ı üzerimize kışkırtıyorlar. NATO, kurulduğu günden beri, hiçbir zaman Türkiye’yi eşit ortak olarak görmedi. Bırakın eşitliği, ortak olarak görmedi. Hep dış kapının dıştaki mandalı olarak gördü. NATO’nun külfetine katlan lakin nimetlerinden istifade etme demeye getirildi. ABD’nin, NATO ülkesi Türkiye’ye bakış açısı, NATO ülkesi olmayan Suudi Arabistan’a bakış açısıyla aynı. Almanya’ya ve Fransa’ya bile, ‘Biz olmasaydık, Rusça ve Fransızca konuşacaktınız’ diyen ABD, Türkiye’ye ne demez ki? Neler dediğini, yapıp ettikleriyle pekâlâ görüyoruz, bütün bunlara karşı da önlemlerimizi alıyoruz. Zira ne demiş atalarımız: ‘Hazır ol cenge, istiyorsan sulhu salah!’ ve ‘Su uyur, düşman uyumaz!’",https://www.hurriyet.com.tr/yazarlar/fuat-bol/nato-zirvesi-42091147
Fuat Bol,TÜSİAD bunu hep yapıyor,"Haziran 20, 2022 06:29","Malum bunların hepsi vesayet özlemi içinde kıvranmaktadır; ağababaları da dışarıda olup (ABD Başkanı Biden), Erdoğan’ı, darbe dışı yollarla düşürebilmek için, bu denli muhalefeti destekleyeceğini söylemişti. Kurt dumanlı havayı sever misali, mahut zevat da bir bir sökün ederek içlerindeki ufuneti kusmaya başladı. Bunların başında da sicili her daim bozuk olan TÜSİAD gelmektedir. Bunlar, paranın verdiği şımarıklıkla halka tepeden bakarlar. Düşünce yapıları itibarıyla, Batılı olmaktan ziyade Batıcıdırlar. Yerli ve milli konularda hep karşı tarafta konumlanırlar. Siyasette CHP’nin yapamadığını yapmak ister ve bunda da çoğu kez ellerindeki para gücüyle başarılı olurlar. Dün, Ecevit’i ve Erbakan’ı başbakanlıktan uzaklaştırmada başrolü TÜSİAD üstlenmişti. Kendilerinin benimsemediği iktidarları alaşağı edebilmek için darbe destekçisi olmayı maharet bilirler. Tayyip Erdoğan ve AK Parti iktidarlarıyla TÜSİAD’ın arası hiçbir zaman iyi olmadı. Erdoğan da bu durumu gizlemiyor ve açıktan dillendiriyor: ‘Ey TÜSİAD’ın başına gelen Beyefendi, dış politikada bize ders veremezsin. Önce haddini bil. Bunlar da akıllarını başlarına almadıkları sürece iktidarın kapılarından içeri giremezler. Biz İsveç’e Finlandiya’ya neden tavır alıyoruz? Sokaklarında terör örgütleri cirit atarken biz onlara kapılarımızı mı açacağız? Ey TÜSİAD! Siz onların yanında yer alabilirsiniz, biz şehitlerimizin kanını yerde bırakmayacağız... Siz aynı merkezden idare ediliyorsunuz. CHP oradan neyi sufle ediyorsa siz de aynı şekilde konuşuyorsunuz. Bu kapı yerli ve milli duruş sergileyenlere açıktır, sergilemeyene kapalıdır.’ Neymiş efendim; Hükümet, İsveç ve Finlandiya’nın NATO üyeliğine zorluk çıkarmamalıymış. TÜSİAD, böyle söyleyerek teröre, terör örgütlerine ve onların Avrupa ülkelerindeki Türkiye karşıtı eylemlerine sempati ile bakıp onların yanındayım mı demek istiyor? PKK’lı ve FETÖ’cü teröristler de NATO’ya girip bizimle dost ve müttefik olsunlar demeye getiriyorlar. Kırk yıldır teröre karşı en ağır bedelleri ödemiş olan Türkiye’nin eline tarihi bir fırsat geçti. Bu fırsatı kendi ellerimizle tepelim istiyorlar. 80’li yıllarda, darbe lideri olan Kenan Evren de aynı yanlışa düştü ve Yunanistan’ın NATO’ya girişine evet dedi. Böylece bir kırk yıl da, Yunanistan’ı ve onun bitmez tükenmez taleplerini başımıza bela ettik. Aynı şekilde; Fransa’nın da NATO’nun askeri kanadına girişine yeşil ışık yaktık. Fransa bugün, ikisi de NATO ülkesi olmalarına karşın, Yunanistan’la ikili savunma işbirliği anlaşması imzalıyor. Kime karşı? Elbette Türkiye’ye karşı. Geldiğimiz bu günde, ülkemizin başına yeni belalar açmanın manası var mı? Bu durumu İsveç ve Finlandiya ülkelerinin yetkilileri anladı ve önlemlerini almaya çalışıyorlar. Ama gelin görün ki, içimizdeki TÜSIAD ve muhalefet partileri anlayamadılar veya anlamak istemiyorlar. Muhalefet, 6’lı masa olarak ipi 7.’nin (HDP) eline verdikleri için ses çıkaramıyor. Milletimiz anlıyor ya; milletimiz de onlara ses çıkarmayacak! Gerisi vız gelir tırıs gider!",https://www.hurriyet.com.tr/yazarlar/fuat-bol/tusiad-bunu-hep-yapiyor-42087233
Fuat Bol,Bu ülke yolgeçen hanı mı,"Haziran 18, 2022 06:29","Attilâ İlhan bu ülkede yüzde 10 oranında hain olduğunu söylemişti, eksik söylemiş; o rakamın birkaç misli kadar da kullanışlı tip var bu ülkede. Kullanılmaya elverişli tipler de iki sınıf; birincileri, birileri adına çalışan tiplerdir. Bunlar kullanıcılar yönleriyle haindir; ikincileri ise serapa kullanılan, gafletten öte ahmak tiplerdir ve mebzul (bol) miktarda vardırlar. Özendiğimiz ve onlar gibi olmak için can attığımız Batılı ülkelerdeki polisin, kendi vatandaşlarına karşı davranışını görüyoruz. Onların uyguladığı şiddet demokrasi gereği oluyor, bizde ise, bazı siyasetçilerin ya da kimi gazetecilerin içeride olmasını demokrasinin olmayışına bağlıyoruz. Bu durum şuna benziyor; bu ülkede sağdaki (iktidarda ya da muhalefette fark etmiyor) bir partinin lehinde yazı yazıyorsanız yalaka ve yandaş oluyorsunuz, sözde soldaki partilerden birinin lehine yazı yazdığınızda da özgürlükçü, aydın, ilerici yazar oluyorsunuz. Kimse muhakeme ederken ve hüküm verirken şunu sormuyor; bu ülkede şu kadar siyasetçi, bu kadar gazeteci ve yazar var, bunların hepsi dışarıda ve işlerinin güçlerinin başındalar. Bu ülkede hiç kimse, siyasetçi veya gazeteci-yazar olduğundan dolayı içeride değil, suç işledikleri için içerideler. Hiçbir meslek sahibinin olmadığı gibi, siyasetçilerle gazetecilerin de suç işledikleri takdirde, içeri girmeme lüksü yok. Yine bu ülkede birileri hasbelkader milletvekili oldular ve dokunulmazlıkları var diye kendilerini layüsel (dokunulamaz) zannediyor. Halbuki hukuk önünde hiç kimse dokunulamaz değildir. Bu absürt düşünceyle yetinseler bir derece; bundan da vahimi, kendilerini dokunulmaz olduğunu ve kendilerinin ise herkese dokunabileceklerini ve hatta ısırıp yumruk atabileceklerini vehmediyorlar. İşte dünün HDP’li, bugünün ise HDP’nin yedeği olan bir partinin (DBP) milletvekili olan Saliha Aydeniz, PKK’yı desteklemek için katıldığı izinsiz gösteride bir polis memurunu yumrukladı. Bu milletvekili bozuntusu, bu iğrenç hareketi Amerika’da veya Almanya’da yapabilir mi? Yapmaya kalksa, bu soysuzluğun bedelini o anda canıyla ödettirmezler mi? Evet, bizde demokrasi, hürriyet, insan hakları yok ve diktatörlük var; var ki polisi ısırabiliyor ve yumruklayabiliyoruz. Dağın içimizdeki yansıması olan bu tipler milletvekili geçiniyor ve mazbatayı alabilmek için de Meclis kürsüsünde, bu ülkenin bağımsızlığı ve bölünmez bütünlüğü (!) için çalışacaklarına ‘yemin!’ ediyorlar. Düpedüz 84 milyonun aklıyla alay ediyorlar. TBMM derhal görevini yapmalı; bu tiplerin dokunulmazlıkları kaldırılıp milletvekillikleri düşürülmeli ve yargı önüne çıkarılmalılardır. Mahut tipler belli k, dağa çıkacaklarına yanlış yere, Meclis’e gelmişler. Nitekim bundan önceki bir diğeri de dağdaki sevgilisiyle poz vermiş ve ardından sırra kadem basmıştı. Bütün bu aşağılık hallerden daha korkuncu ise, muhalefet partilerinin dilsiz şeytan misali sessizliğe gömülmeleridir. Kör bir inatla Erdoğan düşmanlığı, bunlara varlıklarını inkâr ettiriyor ve kendi ayaklarına sıktırıyor. Bunlar daha muhalefetteyken böyle, Allah saklasın yarın iktidar olduklarında HDP bunları parmağında oynatmakla kalmayacak, her birisini kendilerine oyuncak yapıp kendileri dağın, dağ ABD’nin, ABD ise şeytanın oyuncağı olarak bu trajedi sahnelenecek. Bugünden tezi yok, neon gazıyla gökyüzüne ‘Ya devlet başa, ya kuzgun leşe!’ yazalım ve onu sürekli okuyup gereğini yapalım! Aksi halde yarın çok geç olur!",https://www.hurriyet.com.tr/yazarlar/fuat-bol/bu-ulke-yolgecen-hani-mi-42086358
Fuat Bol,ABD’ye güvenmenin sonu,"Haziran 15, 2022 06:29","Osmanlı, dünya sahnesinden çekildikten sonra, milletlerarası ilişkilerde ‘adalet’ sırra kadem bastı ve tabiri caizse Kaf Dağı’nın ardında saklandı. Ve bütün bir insanlık zalimlerin, emperyalistlerin, vicdan yerine cüzdan taşıyanların ve canilerin elinde kaldı. Bu son ‘Tufan’dan (Cihan İmparatorluğumuzun yıkılışı; malum birincisi Nuh Tufanı) sonra yerküresi üzerinde âdeta iki canlı türü kaldı; bunlardan birincisi sırtlanlar, diğeri ise ceylanlardır. Sırtlanlar, ceylanların canlarına, mallarına, namuslarına, dinlerine, dillerine ve sahip oldukları tüm değerlerine musallat. Sırtlanların kurdukları yeni dünya düzeninde(gerçekte kaos); emperyalist engereklerin her birinin ağzında irili ufaklı kurbağalar; bunlardan bir kısmının kanını bir lokmada, diğerlerininkini ise yavaş yavaş emmekteler. Tüm bu denli vahşetlere ve sömürü sistemine de; Batılı değerler, insan hakları, adalet, hukukun üstünlüğü ve demokrasi demekteler. Engereklerin başı elbette ve her hal ve şartta ABD’dir. Onunla dost olan, tokalaştığında kolunun yerinde olup olmadığına dikkat etmelidir. Onunla dost ve müttefik olan bizim gibi ülkelerin başkaca düşmana ihtiyaçları yoktur. ABD ile İngiltere’nin diğerlerinden farkı, düşman bellediklerini sözde sevgi göstererek ve hatta okşayarak imha edip tüketmeleridir. Bu durumun son örneğini Rusya Ukrayna Savaşı’nda görmekteyiz. Ukrayna’nın başına kullanışlı bir tip getirdiler, ona güvence (!) verdiler ve her iki tarafı birbirlerine kışkırttılar. Her iki ülkeyi de bataklığa soktular ve karşılarına geçip ölümlerini, yakılıp yıkılmalarını avuçlarını ovuşturarak seyrediyorlar. Dün, ‘Son Ukraynalı ölünceye kadar bu savaş sürecek ve bunun sonucunda, Moskova’da rejim değişecek ve Putin gidecek’ diyen ABD Başkanı Biden, bugün ‘ Barış için Ukrayna toprak vermeli’ ve ‘Zelenski beni dinlemedi’ diyerek yüzüstü bıraktı. ABD eski Dışişleri Bakanı Henri Kissinger ise, ‘Barış için Batı, Kırım’ın ilhakını tanımalıdır’ diyerek; ABD’nin ne olduğunu tüm çıplaklığı ile gözler önüne serdi. ABD ve Batı’nın bu denli kalleş hallerini ve sözde dost ve müttefiklerini, en olmayacak zamanda nasıl yüzüstü bıraktıklarını ve bırakacaklarını bizler, Kürt kardeşlerimizin bir kısmına anlatamadık. Anlatamadık ki mahut bir kısım Kürtler hâlâ ABD’nin kayığına biniyor ve ona güvenip teslim oluyor. ABD ve Batı’nın; Türkiye’yi zayıflatmak için Kürt kardeşlerimizi yem olarak kullandıklarını görmüyorlar, göremiyorlar. Oltaya takılan yemin görevi, avın zokayı yutmasıyla biter ve sonunda sıkılmış limon gibi bir kenara atılır. Şu son bir asır içinde bu kaçıncı aldanış? Kaçıncı yem oluş? Kaçıncı terk ediliş ve yüzüstü bırakılış? Sevgili Kürt kardeşlerimiz; yüzüstü bırakılan, masum halkına ölümlerden ölüm beğendirilen Ukrayna’ya bakıp ibret almalılar ve ABD ile dost ve müttefiklik deyince bir değil bin kez düşünmelidirler. ABD’nin Orta-Doğu’da pişirmeye çalıştığı aş, Yahudi ve Ermeni aşıdır; Kürtleri bu aşa tuz-biber olarak kullanıyorlar. Bütün bunları görüp de ABD’ye bel bağlamak, göz göre göre lades değil mi?",https://www.hurriyet.com.tr/yazarlar/fuat-bol/abdye-guvenmenin-sonu-42084300
Fuat Bol,Seçim hesapları,"Haziran 13, 2022 06:29","İşte bakın; adı sanı belli olmayan, Demokrat Parti diye suni bir oluşumun başkanlığını yapan kişi (Gültekin Uysal), aldığı yüzde 09 (binde dokuz) oyuna bakmadan, ahkâm kesebiliyor. Girdiği Millet İttifakı’na, (artık ne katkı verebilecekse) cumhurbaşkanı adayı dayatıyor ve bu cümleden olarak, belirlenecek adayın, ‘Yirmi yıllık AK Parti iktidarlarında sorumluluk üstlenmemiş olmak’ şartını ileri sürebiliyor. Bu şarta rağmen, aynı masada oturmaya devam eden Davutoğlu ile Babacan’ın bu sığıntı ve emre amade hallerine ne demeli? İçlerindeki Erdoğan kini ile hangi çukura düştüklerinin farkında bile değiller. Gültekin Uysal’a bunu, listesinden seçime gireceği İYİ Parti Genel Başkanı Meral Akşener söyletiyor. Çünkü bu cümlenin altında, yalnızca Ali Babacan’la Ahmet Davutoğlu’nun adaylığı çizilmiyor, Abdullah Gül de saf dışı bırakılıyor. Esamisi okunmayan küsurattan olan bu parti, bu şekilde dayatabiliyorsa asıl gücü elinde bulunduran ve anahtar rolü oynayan HDP neler dayatmaz? Malum önceki seçimlerde de Abdullah Gül’ü yine Meral Akşener kabul etmemişti. Aynı Akşener’in partisinden bir kişi çıkıp; ‘Kılıçdaroğlu’nun Aleviliğini ileri sürüp en güçlü adayı saf dışı bırakmak için şeytani yollara tevessül edebiliyor. Yeni kanunla, partilerin milletvekili çıkarabilmeleri için, ya yüzde 7’lik barajı aşmaları ya da barajı aşan başka bir partinin listelerinden seçime girmeleri gerekiyor. Başka bir partinin listesinden seçime girmek, her iki parti için de sıkıntılı bir durum. Bir genel başkan, sığıntı gibi, başka bir partinin listesinden seçime girerse kendini ve tüzel yapısını (partisini) zora sokar, seçmeni olabileceklere güvensizlik aşılar. Bundan dolayıdır ki Saadet Partisi Genel Başkanı Temel Karamollaoğlu 3. bir ittifakı dillendiriyor. Seçim hesaplarında, Millet İttifakı, sözde güçlendirilmiş (ne demekse) Parlamenter Sistem’e geçmek üzere işbirliği yapmış. Böyle söylüyorlar ve bunu iddia ediyorlar. Oysa tamamen boş konuşuyorlar, dedikleri şeyin olmasının pratikte imkânı yoktur. Boş bir hayal üzerinden milleti kandırıyorlar. Dikkat buyurunuz; farz-ı muhal onların dedikleri Parlamenter Sistem olsa, yüzde 35-38 dolayında oy alabilen parti tek başına iktidar olur. Bu da, yapılan tüm anketlerde AK Parti’den başkası değildir. Millet İttifakı, bu denli söylem ve iddialarıyla, gerçekte AK Parti’nin ekmeğine yağ sürüyor ve onu ilelebet iktidarda tutmak istiyor. Ama reel politik, gerçekler hiç de öyle değil; faraza Millet İttifakı’nın adayı cumhurbaşkanı olursa asla mevcut sistemden vazgeçmez, geçemez. Mevcut Başkanlık Sistemi’ni değiştirebilmek için 400 milletvekilinin oyuna ihtiyaç var; 360 milletvekilinin oyuyla da ancak halkoyuna başvurulabilir. 360 milletvekili çıkarmak bir mesele, öte yandan halkın ne diyeceği ayrı bir meseledir. Zira daha dün millet ak dediğine bugün kara der mi? Her şey onların istedikleri şekilde gitse bile, bu, seçim üstüne seçim demektir, bu da bu milletin taş üstüne taş koyamadan, en az beş yılını çalmak demektir. İşte Millet İttifakı denilen muhalefet grubu, olmayacak bu işe amin diyorlar. Niyetleri düzgün ve bu millete hizmet amaçlı olsa mevcut sistemle süratle iş yapıp hizmet üretirler ama dedik ya, niyet bozuk! İddia ettikleri gibi, AK Parti kötü işler mi yaptı? Buyurun, siz düzeltin ve iyilerini yapın! Bu sistem (Başkanlık Sistemi) size, bu denli hizmet imkânını veriyor, neden topu taca atıyorsunuz? Bu niyetle, elbette akıbet de bozuk! Ne diyelim, kendi düşen ağlamaz!",https://www.hurriyet.com.tr/yazarlar/fuat-bol/secim-hesaplari-42082971
Fuat Bol,Gençlik nereye?,"Haziran 22, 2022 06:29","Geçenlerde lise çağındaki bir gencin mukaddes kitabımız olan Kuran-ı Kerim’e tekme attığı ve bununla övündüğü; yetmedi bu iğrenç görüntüleri sosyal medyada paylaştığı görüldü. Halbuki o kişinin büyük büyük büyük... Dedesi (Osman Bey), Kuran-ı Kerim’in bulunduğu odada uzanıp yatmadığı ve o mukaddes kitaba hürmet için sabaha kadar kıyamda (ayakta) durduğu (namaz kıldığı) için, Allahü teala da onun neslini ve milletini, kıyamda durduğu müddete kıyasla (her saatine bir asır - 6 saate 6 asır) altı yüz sene payidar kılmıştır. Biz Türkler olarak ceddimizden aldığımız ilim, irfan ve terbiye ile yeryüzünün en temiz, en saf ve en samimi Müslümanlarıyız. Bugün Harem-i Şerif’e ya da Medine’deki Mescid-i Nebevi’ye gidin, oralardaki Müslümanların Kuran-ı Kerim’e gerekli hürmeti göstermediklerini görürsünüz. Kimileri mukaddes kitabımızı belden aşağıda tutar, kimileri yere koyar, kimileri ise yastık yapıp başının altına kor, öylece uyur. Türk milletinin bu denli hürmetkârlığından dolayı da Allahü teala, bu necip milleti yeryüzünün varisi kıldı ve din olarak seçtiği İslamiyet’in bayraktarı yaptı. ‘İki günü eşit olan aldanmıştır, ziyan etmiştir’ diyen yani duraklamayı bile yasaklayan ve devamlı ileri gitmeyi emreden bir dini, ilerlemeye, kalkınmaya manidir diye bize yutturdular. Biz de bu zokayı yuttuğumuz günden beri (son iki asır) dine bigâne (kayıtsız) kaldık ve hatta dine düşmanlık ettik. Sistemli bir şekilde dinin ve din adamlarının üzerine gittik; onları kötüledik, tahkir ettik, aşağıladık. Büyücüleri, ırz düşmanlarını, gaspçıları, iğrenç ve vahşi tipleri din adamı olarak sunduk. (Eski Türk filmlerine bakın; ne demek istediğimizi görürsünüz!) İmamın keçisi çalındığında, ‘İmam keçi çaldı’ diye haber yaptık. Din eğitiminin yasak olduğu dönemde durum böyleydi. 1950 yılından itibaren kısmi din hürriyeti sağlandı lakin bu sefer de meydan boş bırakıldı ve din, çığırından çıkarıldı. Önüne gelen din yorumcusu olarak karşımıza çıktı. Her kafaya göre bir din üretildi; kimin kafası hangisine uyuyorsa ona inandı, uymuyorsa reddetti. Allahü tealanın Muhammed aleyhisselama indirdiği İslamiyet unutuldu veya ona itibar edilmez oldu. O din ki bizlere Ashab-ı kiram, tabiin ve onları takip eden kutlu nesiller vasıtasıyla gelmiştir. Böylece mezhepler oluşmuş ve hak olan kriterler, ölçüler, kıstaslar, Ehl-i sünnet ve ve-l cemaat adı altında toplanmıştır. Malum ilimler ikiye ayrılır; akli ilimler, nakli ilimler. Akli ilimler menşeinden günümüze gelinceye kadar gelişme kat eder; nakli ilimler ise, günümüzden menşeine (çıkış noktası) gidinceye kadar sıhhat ve doğruluk kazanır, billurlaşır. Kuran-ı Kerim bizzat Hz. Muhammed’e indirilmiş, o da mübarek hadisleriyle onu açıklamıştır. Ve asıl olan onun açıklamalarıdır. Zira Kuran-ı Kerim’i, nakil bilgilerini dikkate almadan kendi anlayışına göre açıklayan küfürdedir diye buyurulmuştur. Böylesi kişiler Allah’ın bildirdiği hakkı ve gerçeği örtmüş ve kendi kafalarına göre bir din uydurmuşlardır. İşte böylelerinin uydurdukları dine bakıp da insanlar deist ya da ateist oluyorlar. Şu halde yapılması gereken dinin hakikatinin (nakille geldiği gibi, arı ve tertemiz) olduğu gibi, ehil kişiler vasıtasıyla nesillere aktarılmasıdır. Bu mühim görevde hepimiz suçluyuz; ebeveynler, öğretmenler, hükümetler, Diyanet, ilahiyat fakülteleri ve cemaat adı altında faaliyet gösteren bir kısım oluşumlar. Kibir budalası bir kısım nasipsizler; gırtlaklarına kadar battıkları haramzede halleriyle, beyninin her zerresi bir güneş olan İmam-ı Azam’ı (Numan bin Sabit) beğenmezler; utanmadan ona dil uzatırlar. O İmam-ı Azam ki içtihatlarıyla cihanı aydınlattı, bunlarsa, zift dolu beyinleriyle yanmakta olan ve ışık saçan kandillere katran döktüler ve dökmeye devam ediyorlar. Binlerce İslam âlimini ve onların milyonlarca kitaplarını unutturup FETÖ’cülüğü din diye benimsettiler. Ardından da utanmadan, yeni nesiller deist ve ateist oluyor diye yakınıyorlar. Eserinizle övüneceğinize neden yakınıyorsunuz ki?",https://www.hurriyet.com.tr/yazarlar/fuat-bol/genclik-nereye-42088520
Fuat Bol,6’lı masa çatırdıyor,"Haziran 08, 2022 06:29","Özendikleri Batı’da, tek bir seçim kaybeden lider, mensubu olduğu partinin genel başkanlığından ayrılır; böylece şahsi ihtirası uğruna partisini riske etmez ve önünü açar. Ama bizde tam tersi oluyor; benlik ihtirası şelale oluyor, seçim kaybeden lider kazık çakıp partinin genel başkanlığı makamını işgale devam ediyor. Bir kere değil, on kere de seçim kaybetse aynı yolu izliyor, bu durumda da olan partiye oluyor. Zira mevcut genel başkanla partinin oyları bir milim artmıyor. Siyasi parti liderlerimizin ‘Demokrasi’ diye atıp tutmaları tamamen boş laftır (eski tabirle laf-ı güzaf) ve muhataplarını kandırmaya yönelik hezeyandan ibarettir. Zira zerre miktarınca demokrasiye saygıları olsa parti tüzüklerinde veya Siyasi Parti Yasası’nda gerekli değişikliği yapar ve seçim kaybeden lideri, genel başkanlık koltuğuna bir daha oturtmazlardı. Ana muhalefet partisinin koltuğa yapışan önceki liderini (Deniz Baykal) kaset marifetiyle, zor indirdiler ama ne yazık ki yeni geleni de aynı marifetle genel başkanlık koltuğuna bir oturttular, pir oturttular. Ana muhalefet başta olmak üzere, hemen tüm muhalefet partilerini kendi kayıklarına bindirip güdümlerine sokanlar baktılar ki iktidarı düşürebilmek mevcut muhalefet partilerinin hiçbirisiyle olamıyor, bu kez hepsini bir masa etrafında toplatmaya karar verdiler. 6 artı 1 şeklinde oluşturulan masanın ipini de hariçten mahut masayı güdümüne alan HDP’nin eline verdiler. HDP, malum dağdaki teröristlerin içimizdeki uzantısı. Anayasa ve kanunlara aykırı davranışları yüzünden, Cumhuriyet Başsavcılığı tarafından hakkında açılan dava Anayasa Mahkemesi’nde görülüyor. HDP, Türkiye’nin, iç ve dış hiçbir milli meselesinde diğer siyasi partilerle ortak karar almıyor, almadığı gibi mahut masanın bileşenlerinin bir kısmını da kendi safına çekti. Nitekim CHP de, İYİ Parti de, Türkiye’nin güvenliği için sınır dışına yapılacak harekâta evet demediler, diyemediler. Her iki partinin genel başkanı da hapisteki Selahattin Demirtaş için; biri salıverilmesini isterken, bir diğeri sabah kahvaltısına bekliyor! HDP, kendileri olmadan altılı masanın hiçbir şey yapamayacağını biliyor, bundan dolayı da masanın bileşenleri olan tüm muhalefet partilerini parmağında oynatıyor. Küsurat partilerini bir kenara koyun lakin ana muhalefet partisinin terörün güdümüne girmesini, HDP paralelinde söylemlerde bulunmasını anlamak mümkün değildir. Hırs ve Tayyip Erdoğan düşmanlığı, bu kadar mı akıllarını örttü? Tayyip Erdoğan gitsin de Türkiye kimlerin elinde kalırsa kalsın demeye getiriyorlar. Tayyip Erdoğan giderse Türkiye’nin kimin ya da kimlerin elinde kalacağı belli değil mi? Türkiye, başta ABD olmak üzeri Batı’nın uydusu yapılmak isteniyor; tıpkı dün olduğu gibi. Tayyip Erdoğan, uydu yapılan Türkiye’nin ayaklarındaki prangaları kırdığı için hedeftedir. Türkiye’nin tam bağımsızlığı için hedeftedir ve bunun için içeride (FETÖ, PKK) ve dışarıda (PKK, PYD, YPG ve tüm bunların ağababaları ile) savaş vermektedir. Türkiye’nin vermiş olduğu tam bağımsızlık savaşında, muhalefetin konumlandığı yere bakar mısınız? Demirtaş hapishaneden 6’lı masa mensuplarına gerekli ihtarı çekti ve ayaklarını denk almalarını vurguladı. Toplanıp toplanıp havanda su dövdüğünüz sürece, nasıl dövüleceğinizi görürsünüz demeye getirdi. Dağın uzantısından gelen bu ihtarla 6’lı masa sarsıldı; bu oluşumla 6’lı başkanlık modeli getirdikleri için cumhurbaşkanı adaylarını açıklayamıyorlar. Birbirlerine karşı o denli gayri samimiler ki kendi istemedikleri adayı, masadan başka birisinin çizmesini istiyorlar! Her bir aday çizildikçe, sıranın kendilerine gelmesini bekliyorlar. Adayın açıklanamaması, 6’lı masanın çatırtılarının işaretidir. Şimdilik hepsi de el-ense faslında; bakalım kafakola gelecekler kimler olacak?",https://www.hurriyet.com.tr/yazarlar/fuat-bol/6li-masa-catirdiyor-42079520
Fuat Bol,Dere geçerken at değiştirilmez,"Haziran 11, 2022 06:29","Savaşın olumsuz yansımalarından, özellikle gıda konusunda etkilenmeyen ülke yok gibi. Bunlardan bazılarını yakın bir gelecekte kıtlık ve açlık beklemektedir. Çok şükür, Türkiye o durumda değil; gıda yönüyle kendisine yeten ender ülkelerden birisidir. Lakin petrol ve enerji fiyatlarındaki anormal artışlar ister istemez her türlü mal ve hizmeti etkiliyor. Bütün bunların yanında bir de doyumsuz açgözlüler, fırsatçılar var. Hükümet tüm imkânlarını zorlayarak halkın yükünü hafifletmeye çalışıyor. Eğer zamanında, tüm bu kalkınma hamleleri yapılmamış olsaydı; enerjiden tarıma, sanayiden ulaşıma, savunmadan bayındırlığa vb. gerekli önlemler alınmamış olsaydı, bugün ülkemiz, vaktiyle Ecevit’in başbakanlık yaptığı ülke gibi 5 sente muhtaç hale gelirdi. Tıpkı o vakitlerde olduğu gibi, temel gıda maddelerinin yokluğu çekilir ve olan mallar da karaborsaya düşerdi. Milletimiz şunu görüyor: Sayın Erdoğan 20 yıllık iktidarında, bu ülkeye sınıf atlattı. Şehirler modernleşti, köyler şehirleşti. 81 vilayetin artık hiç birisi mahrumiyet bölgesi değil. Tüm dünya ülkelerini etkileyen bu olumsuz havadan, Türkiye’yi çekip çıkaracak ve rayına oturtacak kişi yine Erdoğan’dır. Zira Sayın Erdoğan bu durumun örneğini defalarca verdi. 2002 yılını hatırlayın; Sayın Erdoğan duvara toslayan ve sıfırı tüketen bir Türkiye teslim almıştı. Yüzde 80’ler dolayında aldığı enflasyon oranını birkaç yıl içinde 10’lu rakamlara indirdi. Daha sonraki yıllarda ise son 50 yılın tek haneli enflasyonunu milletimiz Sayın Erdoğan’ın döneminde gördü. O gün o kötü gidişe dur dediği gibi bugün de tüm dünyayı olumsuz etkileyen krize de dur diyecek veya teğet geçirecek kişi Erdoğan’dan başkası değildir. Türkiye, dosta güven-düşmana korku salan savunma sanayisinde dev adımlarla ilerliyor. Önümüzdeki beş yıllık dönem çok ama çok önemli; mevcut yatırımların tamamlanması ve Türkiye’nin kimseye muhtaç olmadan güvenliğini sağlayabilmesi için siyasi irade şarttır. Bu irade de ölümü göze alıp bu hizmetleri başlatan ve büyük bir kararlılıkla sürdüren Sayın Erdoğan’da var. Erdoğan’a rağmen iktidar arzulayanlar, ABD’nin borusunu öttürmek ve eski vesayet (parlamenter) sistemine dönmek istiyorlar. Türkiye’nin bir yüzyıl daha beklemeye ne sabrı ve ne de şansı vardır. Demir tavında dövülür ve dere geçilirken at değiştirilmez. Millet, aradığını Erdoğan’da bulmasa ve onun yaptıklarını beğenmese, 20 yıl boyunca yapılan tüm seçimlerde onu baş tacı yapar mıydı? Milletimiz kadirşinastır ve vefalıdır. Dün, paramızla İHA alamazken ve aldıklarımızı tamir ettiremezken bugün, İHA’ların, SİHA’ların, TİHA’ların daniskasını yapıyor ve onlarla terörü bitiriyor, savaş tarihini yeniden yazıyoruz. Bunları Erdoğan’ın damadı (Selçuk Bayraktar) yapıyor diye küçümseyenler, dudak bükenler; Karabağ’a (Azerbaycan), Libya’ya, Suriye ve Irak’taki teröre karşı verilen başarılı mücadelelere baksın ve utansın! Tabii utanacak yüz varsa! Utanacak yüz olmadığı içindir ki ABD ve Batı’nın ve terör artıklarının (FETÖ ve PKK) kılıcını kuşanarak Erdoğan’a karşı mücadele ediyorlar!",https://www.hurriyet.com.tr/yazarlar/fuat-bol/dere-gecerken-at-degistirilmez-42081996
Fuat Bol,İHA ve SİHA’lar birilerine neden batıyor,"Haziran 25, 2022 06:29","Zira mahut ülkeler, düşmanın yapamadıklarını Türkiye’ye yaptılar ve yapmaya devam ediyorlar. En lazım oldukları zamanda da, ülkemizi cascavlak ortada bıraktılar ve bırakacaklarını haykırıyorlar. Türkiye PKK ile 40 yıldır düşük yoğunluklu bir savaş yürütüyor; dost ve müttefiklerimizin nezdinde de PKK terör örgütüdür lakin PKK’yi besleyip silahla donatıp üzerimize salanlar da bunlardır. ABD utanmadan PKK’ya silahları parasız boca ederken, dostu ve müttefiki olan Türkiye’ye paramızla silah satmamaktadır. ABD ve AB ülkeleri, PKK ve PKK’nın versiyonları olan terör örgütleriyle savaşıyor diye, Türkiye’ye karşı silah ambargosu uygulamaktadırlar. Paramızla bize İHA vermeyi sürdürmediler ve verdikleri üç-beş İHA’yı da arızalanınca tamir etmeyip yüzüstü bıraktılar. Üstelik bu denli kepazeliği ilk kez sergilemediler. ABD ile dost ve müttefik olduğumuz günden beri (1945) bize hep tepeden baktılar, asla eşit iki ortak gibi görmediler. Kendileri hep buyurgan, biz ise ‘Peki’ diyen olduk; olmak zorunda bırakıldık. Her bağımsız ülkenin olmazsa olmazı, en önemli iki milli konusu vardır: Milli Savunma ve Milli Eğitim. Bu her iki konuda da İnönü, 1947 ve 1949 yıllarında ABD ile yaptığı anlaşmalarla bu ülkeyi harim-i ismetimize (ocak, korunulan yer, kutsal sayılan) soktu. Eline böyle bir fırsatı geçiren ABD ise, bu durumu tepe tepe kullandı; NATO ile ve FETÖ ile ülkemizin tüm kurum ve kuruluşlarının en ücra noktalarına kadar nüfuz etti. En lazım olduğu zamanda, verdiği silahları kullandırmadığı gibi, bizim de silah üretmemize mani oldu ve elinden gelse, hâlâ daha engel olmaya devam edecek. Biz de, böyle dost, düşman başına deyip yerli ve milli savunma sanayimizi kuvveden fiile çıkarmak için gecemizi gündüzümüze kattık. Dünyanın gıpta ile baktığı bir noktaya geldik. Dostluğun gereği, dostunun iyiliğini, gelişmesini, kalkınmasını istemektir; bizim dostlarımızın ne cins olduğuna bakın ki bizim gelişmemiz, kalkınmamız, teknolojinin son ürünü silahlar üretmemiz bunları çileden çıkarıyor. Güven duyacakları yerde korkuya kapılıyorlar, bu da cibilliyetlerini ortaya koyuyor; her halleriyle dost gözüküp gerçekte düşman olduklarını haykırıyorlar. Dışarıdakilerin bu denli tavırlarını anlamak bir dereceye kadar mümkün, ya içeridekilere ne oluyor? Bir kısım CHP’li ile bir kısım İYİ Partili, Erdoğan’ın damadının (Selçuk Bayraktar) geliştirip ürettiği İHA’lardan, SİHA’lardan rahatsızlar. Bunu da saklamayıp utanmadan dillendiriyorlar. Türkiye’nin ürettiği İHA’lar ve SİHA’lar, sahibinin sesi olan, dışarısının hempalarına (ayakdaş, yoldaş) batıyor ki içlerindeki ufuneti kusuyorlar. Şaşırdık mı; asla! Dün de, bunların ağa babaları (İnönü) dışarıdan aldığı telkinle, uçak fabrikalarımızı ve yerli silah fabrikalarımızı imha ederek; müttefiklerimizin(!) gönüllerini hoş etmişti. Bugün de; CHP’li Sezgin Tanrıkulu’nun dediklerini yaparsak (İHA ve SİHA’ların üretimini durdurup Selçuk Bayraktar’ı içeri atarsak) PKK’lı teröristlerin ve onları destekleyen ABD ve diğer bir kısım Avrupa ülkelerinin gönüllerini hoş etmiş oluruz! Böylece; Sezgin Tanrıkulu’nun zihniyetindeki CHP, İYİ Parti ve AK Parti’den ayrılan küsurat partileri, HDP ile rahatça koalisyon hükümeti kurar ve Türkiye’yi arzu ettikleri adrese teslim ederler. Yalnız tüm bu melanetleri işlerken bir şeyi unutmasalar iyi olur: Bu milletin her bir ferdi Selçuk Bayraktar’dır. Ve her bir vatandaşın elinde Bayraktar TB2 (Taarruzi İnsansız Hava Aracı) vardır. Bundan böyle düşmanla birlikte sizlerin de uykuları kaçsın! Ne demişler; şeytan azapta gerek!",https://www.hurriyet.com.tr/yazarlar/fuat-bol/iha-ve-sihalar-birilerine-neden-batiyor-42090360
Fuat Bol,Palikarya,"Haziran 06, 2022 06:29","Yunanistan kurulduğu günden beri, hiçbir gün kendi olamamış bir devletçik; sürekli birilerinin güdümünde olarak hayatını idame ettirmiştir. Sürekli vesayet altında olduğundan dolayı da hep birilerinin maşası olarak kullanılmıştır. Kullanışlı hale getirilmesi için de şımartılmıştır. Birinci Cihan Savaşı’nı biz kaybettik, İngiltere savaşın kazananı idi. İngiltere’nin önderliğinde Osmanlı toprakları, galipler tarafından paylaşıldı. İngiliz bununla yetinmedi, Cihan Savaşı’nın sona ermesinin akabinde hem Yunanistan’a ve hem de Türkiye’ye karşı yeni bir oyun tezgâhladı. Yunanları pohpohladı ve İstanbul ve İzmir gibi kadim şehirleri vadederek, onları İzmir’e çıkardı. Bu, gerçekte, ‘Tavşana kaç, tazıya tut’ oyunundan başka bir şey değildi. İngiliz’e kanan Yunan, Polatlı önlerine kadar geldi. Hayallerini süsleyen İstanbul ise, İngiliz işgalindeydi. İngiliz, Yunanı İzmir’e çıkardı lakin İzmir’deki işgal komutanlığını kendisi üstlendi. Savaşın sevk ve idaresini İngiliz kontrollü bir şekilde kendi elinde tuttu; Yunanı başıboş bırakmadı. Anayurdun dört bir tarafında ‘kurtuluş’ ve ‘yeniden doğuş’ hareketleri baş gösterdi. Tüm bu hareketler Mustafa Kemal Paşa’nın önderliğinde nizam ve intizama sokularak ‘Kurtuluş Savaşı’ başlatıldı. Türkün çelik iradesi karşısında tutunamayan düşman, Anadolu’ya çıktığı yerden (İzmir) denize döküldü. Yunanistan, neden sonra oyuna getirildiğini anlayacak ve İngiliz’e güvenip Türkiye’ye saldıran sorumlularını muhakeme edip kurşuna dizecekti. Bu kez Yunanistan’a aynı oyunu ABD ve Batı (özellikle Fransa) oynamaktadır. Yunanistan’a önce, sıfırı tükettirdiler; ülke iflas etti. Her şeyiyle biten Yunanistan, başta ABD olmak üzere Batı’nın kucağına oturtuldu. ABD ve Batı, Yunanistan’a karşılıksız para verdi ve son model silahları boca etti. Yunanistan aldığı bu silahlarla hukuksuz bir şekilde Ege adalarını donattı. ABD, durumdan vazife çıkararak, Yunanistan’ın 9 ayrı noktasında askeri üsler kurdu. Tüm bu üslerde konuşlanan silahların namluları Türkiye’ye çevrildi. Bütün bunlardan cüret alan Yunanistan, Türkiye’ye karşı havlamaya başladı. Yunan Başbakanı Miçotakis gittiği her ülkede Türkiye’yi şikâyet ediyor. O ülkeler de Yunanistan’a hak vererek sırtını sıvazlıyorlar. Yunanistan’ın Türkiye’ye saldırmasını istiyorlar. ABD ve Batı, Putin’i kışkırttı ve Ukrayna bataklığına soktu. Aynı ABD ve Batı şimdi de Miçotakis’i kışkırtıp Türkiye’ye saldırtmak istiyorlar. Yunanistan eskisinden ders almayıp yeni bir oyuna girerse bu kez denize dökülmekle kalmaz; o deniz üzerindeki tüm adalarının yanı sıra, mahut vesayet altındaki bağımsızlığını da kaybeder. Aynı yanlışı ABD ve Batı yapıp Türkiye’ye saldırırsa bu da 3. Dünya Savaşı’nın fitilini ateşler. O vakit de, ateşle oynamanın bedelini herkes öder!",https://www.hurriyet.com.tr/yazarlar/fuat-bol/palikarya-42078135
Fuat Bol,Liderden beklenen,"Mayıs 30, 2022 06:29","Liderliğin olmazsa olmaz şartı, geniş kitlelerin güvenini kazanmaktır. Bunun da temelinde doğru sözlü ve dürüst olmak yatar. Dolayısıyla yalancıdan asla lider olmaz, olamaz. Yalan, her kötülüğün başı ve inançsızlığın temelidir. Yalancılık, insanoğluna arız olabilecek en önemli hastalık olup tüm hastalıkların başıdır. Yani bir insan yalancılık hastalığına tutulmuşsa bütün hastalıklara tutulmuş demektir. Yalancılık hastalığından tedavi edilmediği müddetçe, hiçbir hastalıktan kurtulma ümidi yoktur. Bir insan yalancıysa çekiver kuyruğunu gitsin! Yalanın en bol söylendiği yer, maalesef siyaset dünyasıdır. Üstelik bu dünyada (siyaset) yalanların daniskasının yanında iftiralar da gırla gitmektedir. Böyle bir dünyada bol miktarda başkan, genel başkan bulunabilir lakin milyonları istemeyerek (kerhen) değil, sevdalanırcasına peşinden koşturan lider bulabilmek neredeyse imkânsızdır. Ve bu sevda tek taraflı olmayıp karşılıklıdır. Malum siyasetçilerin iki konumu vardır, birincisi iktidar diğeri ise muhalefettir. Her iki kesimin de sorumlulukları vardır ama sırtında yumurta küfesi taşıyan iktidarların sorumlulukları çok daha fazladır. Zira direksiyonda olanlar onlardır; toplum ve ülke onlara emanettir. Sorumluluğu az diye, muhalefet, ülke meselelerine seyirci kalamaz; iktidarı gözetleme ve denetleme yönünde sorumluluk taşır ve her atılan adımda, olay ve hadiseleri tenkit süzgecinden geçirerek, iktidara yol gösterir. Ama gelin görün ki bizdeki muhalefet anlayışı tamamen algı üzerine kurulmuştur. İrili ve ufaklısıyla muhalefet, planlı, programlı, tutarlı bir tarz sergileyemediğinden yalanı ve hatta iftira atmayı maharet bilir. Tek düşünceleri çamur at, tutmazsa da izi kalır anlayışıdır. İnsanın beyanı ve üslubu kişiliğini yansıtır. Ve kişi, karşısındakini kendisi gibi görür. Diğer bir deyişle muhatabının aynasında kendini görür. ‘Erdoğan kaçacak’ yalanı dün de söylendi; canına kastedildiği zamanda kaçmayan bilakis darbecilerin karşısına dikilen bir insan için böyle bir bühtanda bulunmak (kara çalmak) acizliğin, şeref ve haysiyet cellatlığı yapmanın dik alası değil midir ? Üstelik bu iftirayı atan, darbe gecesi, tankların arasından sıvışıp kaçan ve Erdoğan’ın nasıl öldürüleceğini, güvenli bir meskende televizyon ekranı karşısında kahvesini yudumlayarak bekleyen biri; iyi mi? Malum kişinin bu hali seçmenine soruldu, yarıya yakını kendi genel başkanlarına inanmadıklarını söyledi. Kendi parti tabanı bile ona inanmıyor ve güvenmiyorsa daha neyin mücadelesi yapılıyor? Bir diğer yalanın kuyruklusuna bakın ki paranın Amerika’ya gönderildiğini dolayısıyla Erdoğan’ın da aynı ülkeye kaçacağını söylüyor. Oysaki sokaktaki çocuklar bile biliyor ki Erdoğan, ABD’nin hedefindeki kişidir. Erdoğan’ın attığı ‘yerli ve milli’ her adım, ABD yöneticilerini çılgına çevirmektedir. Zira dünya üzerinde ABD’nin yürütmekte olduğu emperyal politikalara karşı gelen ve dediğini yapan çok az ülkeden birisi Türkiye ve onun başındaki Erdoğan’dır. Kendisini ‘düşman’ belleyen bir ülkeye kaçacağını söyleyebilmek için mantık sefaletinde yüzmek gerekir. Düşünebiliyor musunuz, bu denli insan tipleri, utanmadan sıkılmadan bir de cumhurbaşkanlığı adaylığına talip. İnanın, Bekri Mustafa’nın Sultanahmet Camisi’ne imamlığı, bunun yanında çok masum kalır.",https://www.hurriyet.com.tr/yazarlar/fuat-bol/liderden-beklenen-42072881
Fuat Bol,Muhalefetin adayı ya da renksiz cumhurbaşkanı,"Mayıs 21, 2022 06:29","Belli ki havanda su dövüp dağılıyorlar. Zira belirleyecekleri adayı, geceleyin mezarlıktan geçerken ıslık çalarak arıyorlar! Aklı evvel altı benzemez artı 1’in ilk icraatı cumhurbaşkanlığı seçimlerini kendi elleriyle aleyhlerine çevirmek oldu. Seçime girmeden seçimi kaybetmenin formülünü arayıp buldular ve onun üzerinde gergef dokuyorlar. Eh, ne diyelim; kendi düşen ağlamaz! Yahu daha işin başında, yetkisiz, renksiz-kokusuz, sorumsuz ve tek icraatı yetkilerini devretmek üzere kullanacak, ‘şahsiyetsiz’ bir kişiyi bu millet seçer mi zannediyorsunuz? Millet, kendisine en çok hizmet edecek icraatçı cumhurbaşkanını seçmek için sandığa gider; birilerinin oyuncağı olarak ve oyun oynamak için gitmez. Muhalefet zaman tünelinde kalmış; Türkiye’nin nereye geldiğinden, hangi kanun ve Anayasa ile idare edildiğinden habersiz gibi davranıyor. Daha da vahimi ise milleti de kendileri gibi zannediyorlar. Millet, cumhurbaşkanını kendisi seçiyor; milletçe yetki verilen cumhurbaşkanından istenen yegâne şey icraattır, halka ve ülkeye en güzel şekilde hizmet etmektir. Muhalefetin seçtirmek istediği cumhurbaşkanı ise icraat değil, konu mankenliği yapacak. Millet, sittin senedir o denli cumhurbaşkanlarını çok gördü ve onlardan kurtulmak için akla karayı seçti; tam aradığını bulmuşken kaybetmek ister mi? Bunlar, yine belli ki halkı da tanımıyorlar. Halkımız, değil cumhurbaşkanı adayında, mahallesindeki muhtarında bile onca özellik arıyor. Arıyor ki onun vasıtasıyla, köyüne veya mahallesine hizmet gelebilsin, köyü ya da mahallesi en güzel şekilde temsil edilsin, tanıtılsın. Millet, kendisine hizmet için cumhurbaşkanı ararken bizim muhalefet partileri, hizmet yapmayacak, sadece idare-i maslahatçılık yapacak kukla bir aday arayışında. Anayasa’ya göre, seçilen cumhurbaşkanı, hükümetin yani icranın başı konumunda. Bunlar ise, aday gösterdikleri kişiden, daha işin başında, hükümetin başından yetkilerini kullanmamak üzere taahhütname alacaklar. Yani yetkilerini hizmete dönük değil, hizmet yapmamak üzere kullandıracaklar. Seçim vaadi olarak da ‘Ey ahali! Beni seçerseniz, size hizmet yerine, tüm yetkilerimi eski vesayet sistemine dönmek için kullanacağım. Hükümetsiz, siz kendinizi idare edin. Yatırım yok, plan-proje olmadığı gibi, benden önce başlanılan yatırımlar da durdurulacak!’ diyecekler. Her şey onların istediği şekilde gitse bile, bu iş için hem halkın evet demesi ve hem de en az 5-6 yıllık bir süre gereklidir. 5/6 yıl taş üstüne taş konmayacak, mevcut tüm yatırımlar durdurulacak ve ülke, tıpkı darbe olmuş gibi 30-40 yıl geriye götürülecek. Oysa bu millet, mahut vesayet sistemiyle, kendisine patinaj yaptırıldığını bildiğinden başkanlık sistemine geçti. Ve şimdi, o sistemle ülkesinin nereden nereye getirildiğini görüyor. Görünen köy kılavuz istemez; halkın seçtiği Cumhurbaşkanı, gecesini gündüzüne katarak hizmet üstüne hizmet üretiyor. Hafta geçmiyor ki dev bir tesis hizmete açılmış olmasın. Millet, gördüğü günden geriye gitmek, o netameli günlere gere dönmek ister mi? Ne demişler: ‘Eskiye rağbet olsaydı, bit pazarına nur yağardı!’",https://www.hurriyet.com.tr/yazarlar/fuat-bol/muhalefetin-adayi-ya-da-renksiz-cumhurbaskani-42067261
Fuat Bol,Muhalefet neden susuyor?,"Mayıs 23, 2022 06:29","Bunun da ana sebebi, 27 yıl tek başına iktidarda kalan ve ondan sonra da bir daha, darbesiz iktidar yüzü görmeyen ve bir türlü muhalefeti kabullenip gereğini yapmayan CHP’nin, muhalefet etmeyi mütlif etmek (telef eden, öldüren, yok eden) şeklinde anlayıp uygulamasıdır. Zira ‘İktidar, dünyanın en güzel, en hayırlı işini de yapsa, bu muhalefet anlayışının ona, iyi ve güzel deme lüksü yok’muş. ‘Onu karalamakla ve yerin dibine sokmakla mükellef’ olduklarını kendileri itiraf ediyor. Bakınız milenyumun bu ilk çeyreğinde dünya yeniden kuruluyor. Milletlerarası münasebetler, hiç olmadığı kadar girift ve yoğun bir şekilde sürdürülüyor. 3. Dünya Savaşı’nın eşiğine gelen ülkeler, gecelerini gündüzlerine katıp harıl harıl çalışıyor; çeşitli önlemler alarak ülkelerini bu badireden kurtarabilmenin yollarını arıyorlar. Rusya’nın saldırganlığından korkan İskandinav ülkeleri NATO’ya girebilmek için başvuruda bulundular. Türkiye’mizin etrafı ateş çemberi; ülkemizin içeriden ve dışarıdan kuşatılması ve oyun dışına itilmesi için, dost ve müttefiklerimiz dahil bir kısım devletler ellerinden geleni artlarına koymuyorlar. Aynı dost ve müttefiklerimiz 40 yıldır, bizi terörle boğuşturuyorlar. Üstelik onlara her türlü desteği verip üzerimize salıyorlar; envaiçeşit terör örgütleri marifetiyle, ülkemize karşı vesayet savaşı yürütüyorlar. Çok şükür, başımızda aklıselim bir iktidar var; içeride ve dışarıda gerekli önlemleri alıyor, diklenmeden dik duruyor ve ülkemizin menfaatlerini savunuyor. Başımıza bela edilen terör örgütlerinin mensupları, müttefikimiz (!) olan ülkelerde cirit atıyor, oralarda yuvalanıyor, himaye edilip destek görüyor. Mehmetçiğimizi şehit eden silahlar bu ülkeler tarafından veriliyor, bunların arasında NATO’ya girmek için başvuran İsveç ve Danimarka ülkeleri de var. Türkiye bu ülkelerin, özellikle İsveç’in terör yatağı olduğunu, teröristleri desteklediğini söyleyerek NATO’ya girişlerini VETO edeceğini açıkladı. Yunanistan, ABD’ye giderek Türkiye’nin Mavi Vatan ilanını ağababasına şikâyet ediyor ve demek istiyor ki, Türkiye Ege ve Akdeniz sahillerinde yalnızca balık tutabilsin; asla daha ileri gidemesin. Bütün bu olaylar karşısında, muhalefetten bir şey duydunuz mu? En çok konuşulması gereken bu denli milli meselelerde muhalefet neden susuyor? Neden, yol göstererek iktidarın yanında durmuyor ve dışarıya karşı birlik olduğumuzu göstermiyor? Neden susuyor ve neden 6 artı 1’in ağzını bıçak açmıyor, biliyor musunuz? Milli menfaatlerimizi korumaya matuf açıklama yaparlarsa HDP’yi, dağdaki ve mahut ülkelerdeki terör örgütlerini ve onların dışarıdaki ağababalarını üzmekten ve ürkütmekten korkuyorlar. Milli menfaatlerimiz aleyhinde söz söylerlerse bu kez milleti kızdıracaklar ve bir çuval inciri berbat edecekler. Kendilerini öylesine bir çıkmazda konumladılar ki, aşağı tükürseler sakal, yukarı tükürseler bıyık! İşte muhalefet, sittin senedir bunun için umut olamıyor, iktidara alternatif olamıyor. En iyi halleriyle bile merkebin kuyruğu gibi ne uzuyor ne kısalıyorlar!",https://www.hurriyet.com.tr/yazarlar/fuat-bol/muhalefet-neden-susuyor-42068247
Fuat Bol,Bir gece ansızın...,"Haziran 04, 2022 06:29","İçeride FETÖ ve PKK’yı örgütleyip üzerimize salan kim ya da kimler? Elbette başta ABD olmak üzere, NATO’daki Batılı müttefiklerimiz(!). Dışarıdaki PKK’yı ve onun Suriye’deki uzantıları olan PYD, YPG ve SDG’yi binlerce TIR dolusu silahla donatıp üzerimize salan da aynı ülkeler. Türkiye başından beri söylüyor: Suriye ve Irak’taki iç istikrarsızlıklar ve hatta savaşlar, Türkiye’nin sınır güvenliğini tehdit ediyor. Bu tehditleri ortadan kaldırmak (bertaraf etmek) için, sınırımızdan derinliğine 30 kilometrelik alanı, terör örgütlerinden arındırmamız lazım. Bu amaçla birkaç harekât düzenlendi, sınırlarımızın güvenliği kısmen sağlandı lakin tam manasıyla sağlanamadı. Bunun için yeni bir sınır ötesi harekâta ihtiyaç var. Dikkat edilirse, Türkiye, bu alanlarda yalnızca terör örgütleriyle değil, onların arkalarındaki ağababaları olan ABD, Rusya ve Batılı ülkelerle de örtülü bir savaş veriyor. Bu demde Türkiye çok iyi bir fırsat yakaladı; hem ABD ve yandaşı olan Batılı (NATO) ülkeler ve hem de Rusya Türkiye’nin gözünün içine bakıyor. Rusya, çekildiği Ukrayna savaşı yüzünden bataklığa saplanmış durumda; ABD ve diğer NATO ülkeleri de İsveç ve Finlandiya’nın ittifaka dâhil edilmesi için Türkiye’den ‘Olur’ bekliyor. Türkiye, aynı delikten bir kere sokuldu; Kenan Evren’e darbe yaptırılıp Yunanistan’ın NATO’ya girişine yeşil ışık yaktırıldı. NATO’ya dahil ettiğimiz Yunanistan, o gün bugün başımıza beladır. Kendi belası yetmezmiş gibi bir de Kıbrıs’ı püsküllü bela olarak başımıza sardı. Bütün bu kepazelikler, Kenan Evren’in askeri yönetiminde yapıldı (yaptırıldı). Üstelik en ufak bir karşılık almadan. ‘Ankara’da bizim çocukların başardığı iş’ bu idi; bugün bile bunun sıkıntılarını çekmekteyiz. Hâlâ birileri, Kıbrıs’ı ve Ege adalarını, Tayyip Erdoğan’ın Yunanistan’a peşkeş çektiğini utanmadan ileri sürebiliyorlar. Kendi pisliklerini temizlemeye çalışanlara teşekkür edecekleri yerde, iftira atmayı maharet biliyorlar. Türkiye, kendi sınırlarını emniyete alabilmek ve vaki olabilecek her türlü terör tehditlerine karşı, Irak sınırında yaptığı gibi, Suriye sınırını da güvence altına almak zorundadır.. Şu halde, bu harekât kaçınılmazdır. Bu harekât aynı zamanda içerideki ve dışarıdaki Türkiye düşmanlarını da ortaya çıkaracaktır. Biz biliyoruz ama onlar, milletin gözünde bir kez daha tescillenecek! Bakalım CHP ve İYİ Parti yine HDP’nin kayığına binip bu harekâta da karşı çıkacaklar mı? ABD ve Rusya verdikleri sözlerde dursalardı, 30 kilometrelik güvenlik alanı çoktan temin edilmiş olacaktı. Ama her iki ülke de sözlerinde durmadılar ve terör örgütlerinin, sınırlarımızın hemen dibinde konuşlanmalarına göz yumdular. Akılları sıra gözdağı verip Türkiye’yi istedikleri hizaya getirecekler. El mi yaman bey mi yaman, göreceğiz!",https://www.hurriyet.com.tr/yazarlar/fuat-bol/bir-gece-ansizin-42077086
Fuat Bol,Etme bulma dünyası,"Mayıs 25, 2022 06:29","Er ya da geç, eden mutlaka karşılığını bulur. Bu durumun tipik örneğini, her daim toplumun önünde bulunan siyasetçilerde açık bir şekilde görüyoruz. Deniz Baykal, CHP Genel Başkanı iken, vergi memurluğu ve Tuncelili olmaktan başka hiçbir özelliği olmayan Kemal Kılıçdaroğlu’nu önce milletvekili yaptı, sonra da Grup Başkan Vekilliği’ne kadar çıkardı. Kılıçdaroğlu tüm bu görevlere, Baykal’ın tensipleriyle, uygun görmesiyle geldi. Yine bizim kültürümüzde çok önemli bir ikaz var, şöyle ki: ‘İyilik ettiklerinizin (şayet iyiliğe layık değillerse) zararından, şerrinden sakınınız!’ Deniz Baykal’a, FETÖ malum kaset komplosunu kurdu, görüntülerin bir kısmının yayınlanması üzerine Baykal, derhal genel başkanlık görevinden istifa etti. Kılıçdaroğlu önce aday olmayacağım dedi, ertesi gün, birilerinin destek ve teşvikiyle adaylığını ilan etti. Seçildikten sonra yaptığı ilk icraat, kendisini destekleyip genel başkanlık koltuğuna oturtanları harcamak oldu. Daha da vahimi ise, ne Kılıçdaroğlu ve ne de başında bulunduğu CHP, kurumsal olarak, kaset komplocularının peşine düştü. Yakalanıp adliyeye sevk edilen kişilerin mahkemelerini bile takip etmediler. Velinimetleri olan eski genel başkanlarını cascavlak ortada bıraktılar. Sizin anlayacağınız, vefasızlıkta ve ihanette Brütüs’ü bile geçtiler. Aynı Kılıçdaroğlu bu kez, CHP Genel Başkanı sıfatıyla, Beylikdüzü ilçesinde en ufak bir icraatı bulunmayan silik ve son derece başarısız bir belediye başkanının elinden tuttu ve getirdi, İstanbul Büyükşehir Belediye Başkanı adayı yaptı. Bu kişi, adı sanı duyulmayan, ANAP kökenli ve müteahhit meslekli Ekrem İmamoğlu’ndan başkası değildi. AK Parti’nin yanlış seçim stratejisi ve bunun yanında üst üste yaptığı hatalar sonucu, İstanbul merkezde (Büyükşehir) seçimi CHP kazandı. Dikkat ediniz, CHP adayı kazandı demiyorum, CHP kazandı diyorum. Zira aday olarak gösterilen İmamoğlu’nun esamesi bile bilinmiyordu. Ama kendisine ve dışarıdaki destekçilerine (başta ABD Başkanı Biden) sorarsanız, İmamoğlu kişiliğiyle Erdoğan’ı yenen tek siyaset insanıdır. Bundan dolayıdır ki kendisini pohpohlayanlar, dışarısının da gazıyla daha da ileri giderek onu cumhurbaşkanı yapmak istemekteler. O da nasılsa haybeden, İstanbul gibi bir metropole başkan oldum, aynı metotla niçin cumhurbaşkanı olmayayım diyerek yanıp tutuşmaya başladı. Doğrusu biz de İstanbul’a en ufak bir katkısı olmayan bu kişinin Türkiye’ye ne verebileceğini çok merak ediyoruz. Onun başkanlığında İstanbul çok şeyler kaybetti, muhal farz onun cumhurbaşkanlığında Türkiye’nin neler kaybedeceğini düşünmek bile istemiyoruz. Cumhurbaşkanlığı makamı adaylığına yakışanı, elbette ki ana muhalefet partisi genel başkanı Kılıçdaroğlu’dur. Kemal Kılıçdaroğlu da onca yalpalamadan sonra (E. İhsanoğlu, A. Gül, M. İnce) gerçeği gördü ve ‘Önümden çekilin!’ diyerek meydan okudu ve adaylığına vurgu yaptı. Dün, kendisinin Baykal’a söylediği ‘Aday değilim’ lafını, bugün İmamoğlu aynı ifadeyle ona söylüyor ve ilave ediyor: ‘Konuşmak için Genel Başkan’dan izin almama gerek yok!’ Dün de aynı gereksinimi Kılıçdaroğlu duymamış ve kendisini o makamlara taşıyan Genel Başkan Baykal’dan izin almadan ‘Adayım’ demişti! İmamoğlu da adaylık konusunda şimdilik geveliyor ama yarın, ‘Adayım’ derse kimse şaşırmasın! Eskilerin kitap gibi sözleriyle başladık, yine onların sözleriyle bitirelim: Men dakka dukka. Yani çalma kapımı, çalarlar kapını!",https://www.hurriyet.com.tr/yazarlar/fuat-bol/etme-bulma-dunyasi-42069559
Fuat Bol,Ardahan ve Saffet Kaya,"Mayıs 28, 2022 06:29","270 bin hektar mera ve çayırıyla Ardahan, Hollanda’yı andırıyor. Hollanda’da tarım ve hayvancılığa yapılan yatırımın yüzde 1’i Ardahan’a yapılmış olsa ülkemizin et ve et ürünleri gereksinimi karşılanır. Hayvan 3-4 ay merada otlayabiliyor. Ağır ve uzun kış şartları yüzünden hayvanın, 8-9 ay içeride bakılması zorunluluğu var. Bunun için de yem gerekli. Yem fiyatları çok pahalı olduğundan, çiftçi, hayvanını, randımanlı hale getiremeden elinden çıkarıyor. Çıkarmak zorunda kalıyor. Yem fabrikasının ara ürünlerinin yetiştirilebilmesi için de sulu tarıma ihtiyaç var. Su var, un var, şeker var lakin helva yapacak irade, teşvik ve hepsinden önemlisi bütün bunları organize edecek kararlı bir birliktelik ve bu birliği sevk ve idare edecek bir otorite (Birlik, Kooperatif vb.) yok. ‘Saldım çayıra’ metoduyla; 400 bin büyükbaş, 120 bin küçükbaş hayvan sahipliğiyle Ardahan ilimiz, kişi başına en fazla hayvan düşen ilimiz. 15 bin hayvan tesisinin bulunduğu ilimizin en büyük sorunlarından birisi de diğer illerimizdeki gibi çoban yokluğu ve bu işi gören binlerce Afganın sosyal ve siyasal durumu. Uçsuz bucaksız meralarda otlatılan hayvanlar, ucuza batıya yollanıyor, oralarda kesilip işleniyor ve çeşitli markalar halinde piyasaya sürülüyor. Hayvanın cefasını Ardahanlı çekerken, sefasını diğer iller sürüyor. Ardahan ve Ardahanlı bu yalnızlıktan, bu sahipsizlikten, bu başıboşluktan derhal kurtarılmalı, devlet ve özel sektör işbirlikleriyle Ardahan’ımız, ‘Küçük Hollanda’ haline getirilmelidir. Kadim dostum, Ardahan eski Milletvekili Saffet Kaya Bey ve ailesi, Anadolu’muzun eşsiz misafirperverliğini göstererek, bizleri Kars Havalimanı’nda karşıladılar. Hep birlikte Ardahan’a doğru yola koyulduk. Ardahan ili sınırlarına vardığımızda bizi, kilometrelerce araç kuyruklarının olduğu maşeri kalabalıklar ve adım başı kesilen kurbanlar karşıladı. Çok sevilen ve ısrarla arzu edilen bir milletvekilinin, yöre halkı tarafından hasret ve muhabbetle bağırlarına basıldığına tanık oldum. Ve; ‘İşte seven, sevilen ve arzu edilen milletvekili böyle olmalı!’ dedim. 23. Dönem’de, Saffet Kaya ile Meclis’te beraber çalıştık. Her zaman pozitif enerji veren, çabuk iletişim kuran, güleç ve babacan tavırlı gerçek bir dosttur Saffet Kaya. Ardahan’da halkın arasındaki tavırları ve kendisine olan teveccühleri görünceye kadar, doğrusu onu yeterince tanıyamamış olduğumu anladım. Etnik kökeni, siyasi görüşü, meşrebi ve mezhebi ne olursa olsun tüm Ardahanlı hemşerileri onu bağırlarına basıyor, o da her birisine aynı sevecen tavrıyla karşılık veriyor. Herkese ama herkese aynı şekilde güler yüz ve tatlı dille mukabele ediyor, hal hatır soruyor, dertlerini ve taleplerini dinliyor; her birine yardımcı olmak için adeta çırpınıyor. Bazı insanlar doğuştan meziyet ve meslek sahibidirler. Sayın Saffet Kaya da öyle, doğuştan milletvekilidir. Öyle bildiğimiz anlamda, halka tepeden bakan, halkın dert ve değerlerini paylaşmayan ve onlara çözüm aramayan diğer milletvekilleri gibi değil. Saffet Kaya, gerçek bir gönül insanı, Ardahan ve Ardahanlı sevdalısı. Nitekim Ardahan’da taş üstüne ne taş konmuşsa hepsinde Saffet Kaya’nın imzası, gayretleri ve talepleri var. Ardahanlı da bunu bildiğinden, bu iş Saffet Kaya’sız olmaz diyor ve onu yeniden seçebilmek için zorluyor; bir an bile yalnız bırakmıyor, baskı üstüne baskı kuruyor. Onun da hayır deme lüksü yok, mecburen evet diyor. Bu durumu yakından gözlemleyen tüm parti liderleri, Saffet Kaya’nın kapısını aşındırıyor. Ama onun gönlünün nerede olduğunu ben çok iyi biliyorum. Zira kendisi, gönül insanlığının yanında aynı oranda hizmet insanıdır. Onun için milletvekilliği demek halka hizmet etmek ve halkın gönlünde olmaktır. Onu da ancak iktidar partisinde gerçekleştirebilir.",https://www.hurriyet.com.tr/yazarlar/fuat-bol/ardahan-ve-saffet-kaya-42071827
Fuat Bol,Mazlumların gözü Türkiye’de,"Haziran 01, 2022 06:29","Ve maalesef, bu durumun adı tersinden konuyor ve o şekilde okunması dayatılıyor. Neymiş efendim; bu hal medeniyetmiş, özgürlükmüş, ulusların kardeşliğiymiş, adaletmiş ve hatta eşitlikmiş. Yutturulmaya çalışılan bu değerlerin ne menem şey olduklarını, bütün bir insanlık, acıyı ve vahşeti yaşayarak görüyor. Bunların yüzünden insanlığın büyük bir yekûnu aç biilaç, kan ve gözyaşıyla yoğrulup ölümle pençeleşiyor. Dahası, güçsüz ve mazlum milletlerin ellerindeki, avuçlarındaki dünya nimetleri, kendilerine çok görülüyor ve zorla, dayatmayla ve gerektiğinde savaşın bin bir çeşidiyle ellerinden alınıyor. Bakınız; Rusya ile Ukrayna’yı savaşa kışkırttılar, yetmedi, şimdi de aynı ateşe benzin döküyorlar. Bunu yaparlarken de sureti haktan gözüküyor ve utanmadan, mazlumun yanında olduklarını söylüyorlar. ABD, Suriye’de yetiştirdiği YPG-PYD militanlarını, Ukrayna saflarında Rusya’ya karşı savaştırıyor. Rusya da Çeçen militanlarını Ukrayna’ya karşı savaştırıyor. Dikkat ediniz; emperyalist güçler hiçbir zaman ellerini taşın altına koymazlar, çayın taşı ile çayın kuşunu vururlar. Kullanışlı YPG ve PYD militanlarına sormak lazım; Ukrayna’da ne işiniz var? Hani siz, bizdeki Kılıçdaroğlu’nun demesine göre, kendi vatanınızın bağımsızlığı için savaşıyordunuz? Yoksa sizin vatanınızın sınırları Dinyester Irmağı’ndan başlıyor da bizim mi haberimiz yok? Ah! Şu kullanışlılık! Ne demişler: Sen eşek olduktan sonra semer vuran çok olur! Batı uygarlığının öve öve bitiremediği İskandinav ülkelerini de görüyoruz. Adam, eline Kuran-ı Kerim alarak çıkmış ülke ülke dolaşıp kutsal kitabımızı yakıyor ve herkes seyrediyor. Bu sözde uygar rejim ne diyor biliyor musunuz? Hürriyet var, biz buna bir şey yapamayız. Aynı uygar (!) anlayışla PKK, YPG, PYD’ye kucak açıyorlar, her şekilde onları destekleyip üzerimize salıyorlar ve utanmadan da NATO’ya girip müttefikimiz olmaları için de bizden himmet bekliyorlar. Kuran-ı Kerim’e yapılan soysuzca provokasyon karşısında Müslümanlar infiale kapılıyor, polis Müslümanları engellemeye kalkıyor. Aynı polis, Kuran-ı Kerim’i yakan adamı koruma altına alıp o iğrenç cinayetin işlenmesine göz yumuyor. Dünya üzerindeki bütün bu envai çeşit cinayetlerin sebebi, mazlumların sahipsiz olması, zalimlerin yaptıklarının yanlarına kâr kalmasıdır. Dün Osmanlı güçlüydü ve dünyanın her tarafındaki mazlumların hamisi, kollayıp gözeteni idi. Osmanlının güçlü olduğu dönemlerde, zalimler istedikleri gibi at oynatamıyorlardı. Osmanlıdan sonra meydan çakallara, sırtlanlara ve yaban köpeklerine kaldı. Sultan Abdülhamit döneminde, Fransa’da böyle bir densizlik yapılmıştı. Sevgili Peygamberimizin (aleyhisselem) aleyhinde, onu küçük düşüren ve onunla alay eden bir piyes sahnelenmek istenmişti. Sultan Abdülhamit Han, bunun savaş sebebi olacağını ihtar ederek Fransa kralına bildirdi ve piyes oynatılmadı. Hani Batı medeniyetinde (!) kutsallara saygı vardı? Hani hiç kimse inancından dolayı kınanmayacak, aşağılanmayacak ve horlanmayacaktı? Sen, elindeki köpeği bana havlatacak ve hatta daha da ileri gidip benim kutsalımı parçalamasına ve yakmasına göz yumacaksın ve buna ‘hürriyet’ diyeceksin. Eşek hürriyetinin adı, meğer sizde uygarlıkmış da bizim haberimiz yokmuş. Türkiye, o ceddin torunları ise, ona layık olmalı ve süratle güçlenmelidir. Zira dünyadaki tüm mazlumların gözü, dün olduğu gibi bugün de Türkiye’dedir.",https://www.hurriyet.com.tr/yazarlar/fuat-bol/mazlumlarin-gozu-turkiyede-42074714
Fuat Bol,Demokrasi bayramı -2-,"Mayıs 16, 2022 06:29","Kargaları güldüren, şeytanları çatlatan şu hezeyanlara bakar mısınız? Menderes, üniversite öğrencilerini Et ve Balık Kurumu’nda kıyma makinelerinden geçiriyor, asfalt malzemesi olarak kullanıp gömüyordu! DP Hükümet yöneticileri on iki ton altınla yurtdışına kaçarlarken yakalanmışlardı! Aynı hükümet 1953 yılında çıkarmış olduğu bir kanunla, meslekte 25 yılını doldurmuş hâkimlere emekli olma hakkı verdiğinden, yargı bağımsızlığını ihlal etmiş oluyordu! 6-7 Eylül olaylarını Menderes hükümeti çıkarmış oluyordu. (Gezi olaylarını Erdoğan hükümetinin çıkardığını iddia etmek gibi...) Menderes, örtülü ödeneği (Tamamen başbakanın tasarrufunda) kanunsuz harcamış; kara cüppeli ve kapkara vicdanlı heyetin onca ısrarlarına rağmen Fransızlara karşı bağımsızlık savaşı veren Cezayir mücahitlerine para gönderdiğini söylemedi. O milli sırla, şerefle şehadeti tattı. Cumhurbaşkanı, köpek davasından, başbakan bebek davasından sözde yargılanıp hüküm giydi! Aynı cellat heyeti, Bitlis Milletvekili Selahattin İnan’a: ‘Sen şeyhsin, bu durumunu kullanarak vekil olmuşsun. DP grubunun çıkarmış oldukları hukuksuz bir kanun oylamasında, şahsınız her ne kadar yurtdışında bulunmuş olsa da, bu kanuna evet diyeceğiniz anlaşıldığından, mahkûmiyetinize...’ deyip karar verdi. Yalnızca insanların değil, hukukun da ar damarını çatlatan bu karar karşısında Selahattin İnan: ‘Bana yakıştırdığınız bu ne menem şeyhlik ki şeyh olmanın suçunu bana atfediyor; burada olmadığım halde, mahut kanuna evet diyeceğimin kerametini sizler gösteriyorsunuz’ diyerek bu kepaze heyet hariç, salondakileri güldürdü. Sadece sözde mahkemenin sözde başsavcısı Egesel’in bir hareketini ve sözde sorgusunu buraya yazarsak mahut heyetin ne denli denaet (alçaklık) kumkuması olduğunu anlarsınız. Başbakanlık ofisinin içindeki bir kasada sözde bir kadın külotu bulunmuş (oysa, kendileri oraya koymuştu), bunu eline alıp sal- layarak; ‘Bu nedir?, Kime aittir?, Orada ne aramaktadır?’ diyerek hesap sormaya kalktı. Bu hareketiyle malum savcı, kendi cibilliyetsizliğini tescil etmiş oldu. Bu ülkede, milyonların seçtiği bir başbakan ve arkadaşları, böylesine çukur bir heyetin sözde yargılaması sonucunda idama mahkûm edilmiş ve bu cinayet hükmü infaz edilmiştir. 1960 İhtilali’yle halktan intikam alınmıştır. Sen, nasıl bizim dediğimiz partiyi değil de başka bir partiyi seçip iktidara taşırsın, diye halk cezalandırılmıştır. Halk her seferinde sözünde durmuş ve hep CHP’nin karşısındaki partileri iktidara taşımıştır. Vesayet de buna karşılık vermiş ve her on yılda bir darbe yaparak, halkı ve seçtiklerini cezalandırmıştır. Ta ki 2002 yılına gelinceye kadar, bu denli köşe kapmaca oyunu süregelmiştir. Erdoğan ve hükümetleri ilk defa bu oyuna son vermiş ve halkın emanetine sahip çıkmıştır. Ölümü göze alarak halkın hakkını savunmuş ve demokrasiyi yerli yerine oturtmaya çalışmıştır. Şimdi sıra darbe Anayasası’ndan kurtulmaya geldi. Asıl mesele vesayetin kovulmasıydı; bu başarıldı, iş (demokrasi) rayına girdi. Bundan sonrası, onarım ve demokrasiyi daha da geliştirmektir. Nereden nereye geldiğimize bakınca, umutlanmamak için bir sebep olmadığını düşünüyoruz. Eskiden olduğu gibi bu kez ilk düğme yanlış iliklenmedi, artık her atılan adım ileriye ve güzele doğru gidecek. Zira olması gerektiği şekliyle, top millette!",https://www.hurriyet.com.tr/yazarlar/fuat-bol/demokrasi-bayrami-2-42063157
Fuat Bol,Bürokrasi diktatörlüğü,"Mayıs 18, 2022 06:29","Önceleri; mahut bürokrasi, halife (Peygamber vekili) de olan padişahları katlederek had bildiriyordu! Daha sonraları ise, padişahların yetkilerini kısarak ve hal’ederek (zorla tahtından indirmek) had bildirdi! Zira Tanzimat’la birlikte, ‘Gâvura gâvur denmeyecek ve padişahlara hadleri bildirilecekti!’ Sultan Abdülaziz’i katlettiler, Sultan Abdülhamid’i hal‘ettiler. Artık yeni gelen sultanlar, yetkisiz ve adeta kuklaydı. Tüm yetkiler, zorba bürokratlardaydı, onlar da bunu tepe tepe kullandılar. Yaptıkları zulümle, ‘diktatör’ dedikleri Sultan Abdülhamid Han devrini mumla arattılar. 4 milyon kilometre kare dolayındaki vatan toprağını Haymana Ovası’na sıkıştırıp paramparça ettiler. Her metrekaresi şehit kanıyla yoğrulmuş vatan toprakları, tek kurşun atılmadan düşmana teslim edildi. Osmanlının son döneminde iktidara gelip vatanı parçalayıp milleti perişan eden İttihat ve Terakki Partisi ve onların oluşturduğu memurin zümresi (asker ve sivil bürokrat) ile Cumhuriyet dönemindeki tek parti (CHP), özellikle İnönü’nün başbakanlığı ve cumhurbaşkanlığı dönemlerinde oluşturulan ceberut bürokrasi, kelimenin tam anlamıyla Ali kıran baş kesen olarak hükmünü icra etmiştir. Millete tepeden bakılır, horlanıp aşağılanır, itilip kakılır ve onun değerleriyle alay edilirdi. Halkın seçtiği ve kendisine yaptığı hizmetler karşısında sevgiyle bağlandığı Menderes, Özal ve Erdoğan, mahut bürokrasinin ve onların ağa-babalarının gözünde hep diktatördür, karşı devrimcidir. Bunu kendileri de (eski bir Genel Kurmay Başkanı) itiraf ettiler ve dediler ki: ‘Menderes’in asılmasının sebebi ezanı Arapça okutmuş olmasıdır!’ Halbuki Menderes, ezanı Arapça okutmak için dayatmamıştır; ‘Okunabilir’ demiştir ve bu şekilde diyenlerin arasında CHP’li vekiller de vardır. Zira çıkarılan kanunda, şu şekilde ‘Okunur, okunmalıdır’ diye bir zorlama hükmü yoktur; dileyen istediği şekilde okuyabilir. İşte Menderes’in bu şekildeki demokratik tavrını sindiremeyenler, darbe yaparak ondan ve onu seçenlerden intikam almış ve hadleri bildirilmiştir! Tüm renkleriyle kendilerinden olan ve tıpatıp kendileri gibi düşünen Süleyman Demirel bile bunlara yaranamamış; başbakan ve cumhurbaşkanı olmasına karşın, bunların gözünde ‘Çoban Sülü’ olmaktan kurtulamamıştır. Bürokratik zihniyet kendilerini aydın, halkı ise zifiri karanlıkta kalmış kara cahiller yığını olarak görmüş ve kendilerinin oyu ile halktan birisinin vereceği oyu eşit kabul etmemiştir. Bu yüzden halkın seçtikleri, hangi makamda olurlarsa olsunlar, bunların gözlerinde değersizdirler. Halbuki kara cahil dedikleri halktaki basiret, bunların profesörlerinde bile yoktur. Bakınız¸ CHP İl Başkanı’nın hakkında Yüksek Mahkeme’nin onadığı karar bile bunların gözünde siyasi bir karar oluyor. Yine bunlara göre bu karar, millet adına değil, saray adına verilmiş oluyor. Kararın siyasi olmasının nedeni, ilgili kişinin siyasetçi olmasından mı kaynaklanıyor, yoksa siyasetçilerin, siyasetçi olmayanlara nazaran suç işleme özgürlükleri mi var? Bu hatun kişinin, Erdoğan’ın annesine küfrederken ve ağza alınmaz hakaretleri yaparken, siyasi kişiliği yüzünden, suç olan ve mahkûmiyet gerektiren bu eylemleri görmezden mi gelinmeliydi? Hani kanun önünde herkes eşitti? Malum zihniyetin ‘eşitliği’ bir tık üstte mi oluyor? Halka tepeden baktıkça, halk da bunlara sandığın dibini gösteriyor! Sandıktan değil ama yandaşları olan darbeciler marifetiyle, her seferinde kuyulardan çıkarıldılar. Artık cumhurbaşkanını da halk, bizzat kendi elleriyle belirliyor. Kimse boşuna darbe beklemesin! Yapılacak tek şey; bütün bunlardan ibret alıp halkın yüksek katına çıkmanın yollarını arayıp bulmak ve onunla bütünleşmektir. Zira siz yukarıdan baktıkça, asıl, millet sizi yok sayıyor ve sandığa gömüyor! Baksanıza, sittin senedir, ne uzuyor ne de kısalıyorsunuz; neden acaba? Bir düşünün bakalım!",https://www.hurriyet.com.tr/yazarlar/fuat-bol/burokrasi-diktatorlugu-42064701
Fuat Bol,Çukur siyaseti,"Mayıs 11, 2022 06:29","Evet, önceki siyasetçiler de birbirleriyle kavgalıydı lakin onların kavgaları şahıs temelli değildi. Her birisi, ama hayır ama şer birer dava adamıydı ve davalarının kavgalarını veriyorlardı. Beğenirsiniz beğenmezsiniz eski siyasetçiler, dünya görüşleri ne olursa olsun, hemen hepsinin bir kimliği (sağda veya solda), karizması vardı. Memleketlerinde birçok bakımdan öne çıkmış ve kendilerine gıpta ile bakılan kişilerdi. Her birinin ağırlığı vardı, birbirleriyle olan münakaşaları bile belirli bir seviyede olurdu. Şahsi saygınlıkları, siyasetlerine de yansımıştı. Esas itibarıyla, Türk siyasetini çığırından çıkaran şey darbeler olmuştur. Her bir darbede, siyaset örselenmiş, siyasetçiler aşağılanmış, itibarsızlaştırılmış ve toplumun gözünden düşürülmüştür. Bu yüzden, günümüzde çok kişiden ‘Siyasetten nefret ederim’ diye duyarsınız. Memleket ve millet sevdalısı ışıltılı beyinler, bundan dolayı siyasete soğuk bakmış ve meydan yeri malum tiplere kalmıştır. Her on yılda bir normal siyasetin önü kesilince ve üstüne üstlük vatan ve millet sevdalısı siyasetçiler, istiskal edilip görevden el çektirilince ve kendilerine darağaçları ve zindanlar reva görülünce; siyaset olanca mehabetini (görkemlilik) ve cazibesini yitirmiş ve kendi içinden, tek kelime ile ifade edelim, adeta kadük (değerini yitirmiş) olmuştur. Özetle söylenecek olursa, en kıymetli hizmet mekanizmasını tu-kaka ederek en değersiz hale getirmişiz. Kifayetsiz muhterisler yüzünden günümüz siyaseti öyle bir hal aldı ki artık yalanın, iftiranın, hakaretin, şantajın, tehdidin ve hatta en galiz küfrün bini bir para! Adam bir iftira atıyor, yalan üstüne yalan söylüyor, küfrediyor ve bunu sosyal medya denilen olguyla, anında dünyanın dört bir yanına yayıyor. Muhatabı onun doğrusunu yineleyinceye ve kendini savununcaya kadar, yalan yedi kez dünyanın etrafına dönmüş oluyor. İletişimdeki baş döndürücü hız, bu denli aşağılık tiplerin sönmeyen mumu oldu! Mahut kişilerin ölçüsü yoktur, pervası da yoktur; yalanını yüzüne vursan ve hatta yüzüne tükürsen yağmur yağıyor sanır! En ufak bir hicap (utanma) duymaz, yüzü kızarmaz. Zira günümüz siyasi yalancılarının büyük çoğunluğu, sahiplerinin sesleri olup dışarıdaki ağababalarının emrinde iş görürler. Ne kadar çok para verirsen, o kadar büyük yalan söyler ve o kadar büyük iftira atarlar. Yalan makinesi gibi çalışan bir siyasetçinin hızına hiçbir doğru siyasetçi yetişip cevap veremez. Bu durumun tipik örneği, batı ile doğunun sentezinde ortaya çıkar; zalim batı, yalan propaganda ile algı oluşturur; mazlum doğu ise, kısık sesi ile derdini kimselere duyuramaz. Dolayısıyla ‘Batı, yalanların üzerinde yaşar; Doğu, hakikatin üzerinde uyur’ diye boşuna dememişler. Günümüz siyasetinde de öyle. Yalancı bin bir çeşit dalavereliyle algı oluştururken, doğru siyasetçiler de gerçeklerin üzerinde uyumayı yeğliyorlar. Ne demişler; namuslular da namussuzlar kadar cüretkâr, cesur olmazlarsa yandı gülüm keten helva! Terörde, çukur eylemlerinden sonra siyasette de çukur seviyesizliğiyle tanıştık. Kim mi bunlar? İnanın benden çok daha iyi sizler biliyorsunuz; üstelik siyasette olduğu kadar bizim medya sektöründe de varlar! Zaten, emme-basma tulumba şeklinde birlikte çalışıyorlar! Bu denli pespayelerin adını verip yazımı kirletmeye niyetim yok! Şu kadarını söyleyeyim, bu tipler ufak bir menfaat için ülkelerini satmaya hazırdır. Ve maalesef bu tiplerin bolluğu bizim coğrafyamızın kaderidir. Vah benim memleketim!",https://www.hurriyet.com.tr/yazarlar/fuat-bol/cukur-siyaseti-42059953
Fuat Bol,Erken öten horoz,"Mayıs 09, 2022 06:29","O, seçimi en yakın rakibine karşı sekiz yüz bin oy farkla kazandığını zannediyor ama kazın ayağı öyle değil. İstanbul seçimleri tamamen AK Parti’nin peş peşe yapmış olduğu hatalar zinciri yüzünden kaybedildi. Bütün bunlara rağmen seçim başa baş sonuçlandı ama yine AK Parti’nin hatalı girişimleri sonucu mahut hezimet kaçınılmaz oldu. AK Parti, İstanbul’a yaptığı ve İstanbul’un tarihinde yapılamamış devasa yatırımları (hizmetleri) anlatamadı, kaybetti; CHP ise tamamen yalan-yanlış algılar ve hayal vaatler üzerinden götürdüğü seçimi kazandı. Bir kere; Binali Yıldırım’ın Ekrem İmamoğlu’yla televizyon ekranlarına çıkması çok yanlıştı. Üstelik rakip sahada ve İmamoğlu’na önceden soruları vermiş olan bir gazetecinin moderatörlüğünde çıkmak, yenilgiye davetiye çıkarmaktı. Sonuçta, Binali Yıldırım doğruları ve onca devasa hizmetleri dillendiremedi, Ekrem İmamoğlu ise tamamen hayal satarak oluşturduğu algılarla rakibini yendi. İnsanlar şu veya bu şekilde çeşitli makamlara gelebilirler, mühim olan gelinen o makamın hakkını verebilmektir, layıkıyla o makama oturmaktır. Zira makamın şerefi, orada bulunanladır. Peki, İmamoğlu getirildiği makamın hakkını verebilmiş midir? Sloganlarla, yalanların propagandasıyla evet lakin doğrularla ve hizmetle asla! İmamoğlu İstanbul’u, belediye hizmetleri açısından bir milim ilerisine taşıyamadığı gibi, şehri teslim aldığı halinden fersah fersah geri götürmüştür. Hani her şey çok daha güzel olacaktı? Ama algıya, reklama, İstanbul sokaklarındaki ilanlara bakarsanız; İstanbul’u aynı anda, on hatta metro çalışmasının yapıldığı dünyanın yegâne metropolü olarak görürsünüz. Gerçekte ise AK Parti’nin başlattığı Metro inşaatlarını durdurup girişlerini kapatması yetmezmiş gibi; metruk inşaatların çevresini afişleriyle donatıp gelen geçene çalışılıyormuş izlenimini veriyorlar. Ekrem İmamoğlu’yla İstanbul’da yaşayanların geldiği nokta şudur: ‘Keşke ellerim kırılsaydı da bu adama oy vermeseydim!’ Hem kel-hem fodul! Üstelik en ufak bir hizmet olmamasına karşın akla hayale gelmez hizmetlerin İstanbullunun ayaklarının altına serildiği, güllük-gülistanlık bir İstanbul’un reklamı gırla gidiyor! Bu özelliğiyle İmamoğlu, Hitler’in propaganda bakanı Goebbels’e bin fark atar. Turpun büyüğü ise heybede! Tüm bu yalan-dolan ve algıları gerçekmiş gibi satarak, bu olduysa o niye olmasın diyerek, cumhurbaşkanlığı hevesine kapıldı. Bu cümleden olarak, bayramı bahane edip yurt gezisine çıktı. Mevcut Cumhurbaşkanı’nın memleketi olan Rize’yi, kendine sıçrama taşı yapmak istedi ama havasını aldı. Zira Rizelinin gözüne girmek için Karadenizli olmak yetmez. Çok daha başka şeyler de gerekir, başta da dürüstlük... Belli ki seçim zaferi sarhoşu İmamoğlu ile ABD Başkanı Biden aynı kaptan su içiyor. İkisi de İstanbul’da Erdoğan’ı İmamoğlu ile yendiklerini zannediyor. Ve böylece, Türkiye’de de yeneceklerini vehmediyorlar. Yalnız İmamoğlu’nun unuttuğu bir şey var; ABD, eskiden lafla peynir gemilerini yürütüyordu, oysa şimdi devir değişti, Türkiye yelkenleri şişirdi; kimselere muhtaç olmadan deryalarda yol alıyor. İmamoğlu’nda birazcık akıl varsa Joe’nin kayığına değil, o gittiği Karadeniz’deki Temel’in takasına biner. Zira biri okyanus ötesine (Pensilvanya), diğeri İstanbul’a (Ankara-Türkiye) çıkar!",https://www.hurriyet.com.tr/yazarlar/fuat-bol/erken-oten-horoz-42058671
Fuat Bol,Nice bayramlara,"Mayıs 02, 2022 06:29","Bu kısa sürede on beş ayrı yerdeki savaş ya da çatışma sonucu yüz binlerce insan öldü, milyonlarca insan da mülteci durumuna düştü. 1991 Körfez Savaşı, 1991-2021 Afganistan Savaşı, 1992-95 arası Bosna Savaşı, 1994-2009 Rusya-Çeçenistan Savaşı, 1998 Kosova Savaşı, 2003-2011 Irak Savaşı, 2004 İsrail Lübnan Savaşı, 2008 Abhazya Savaşı, 2009 Gazze Savaşı, 2011... Suriye İçsavaşı, 2011-2020 Libya İçsavaşı, 2013 Kanlı Mısır Darbesi, 2021 Azerbaycan-Ermenistan Savaşı, 2014 Donbas Savaşı, 2022 Rusya-Ukrayna Savaşı... Bunların hepsi, Türkiye’mizin etrafındaki ateş çemberini gösteriyor. Peki, Türkiye’miz bu uğursuz saldırıların dışında mı tutuldu? Bilakis tam göbeğinde yer aldı; üst üste yapılan kanlı-kansız darbe girişimleriyle Türkiye’miz de paramparça edilmek istendi. Bugün kalkmış birileri, Rusya’nın savaş suçu işlediğini ve başta Putin olmak üzere, savaşta etkin rol oynayanların cezalandırılmalarını istiyor. İsteyenlerin başında da ABD ve İngiltere geliyor. Ayol! Bölgemizdeki hemen tüm savaşların, ya teşvik edeni ya da bizzat yapanı sizsiniz. Yüz binlerce insanın ölümünden siz sorumlusunuz. Milyonlarca mülteciyi evlerinden, barklarından-yurtlarından siz ettiniz. Bunlar savaş suçundan da öte, insanlık suçu değil midir? Bunların hepsinin üstüne yattınız, bize de unutturmaya çalışıyorsunuz. Suçlu olmanıza rağmen kimse size hesap sormuyor, soramıyor. Çünkü siz güçlüsünüz; BMGK beş daimi üyesinin VETO hakkı var. Bütün ülkeler, bu beş ülkeden birini suçlu görse bile, bu ülkenin VETO etmesiyle suç, rafa kalkıyor. Dolayısıyla Birleşmiş Milletler Güvenlik Konseyi’nin gerçek adı; suçluları temize çıkarma konseyi olmalıdır. Zira işlevi, gerçek fonksiyonu bundan ibarettir. Bakınız; sizin yüzünüzden, bütün bir İslam alemi, on yıllardır ağız tadıyla bir bayram kutlayamıyor. Bayramlarımız sevinçle geçeceğine hep buruk, kahır ve endişe içinde geçiyor. Yukarıda sayılan bölgemizdeki savaşlara dikkat ediyor musunuz; Rusya-Ukrayna Savaşı’nın dışındaki tüm savaşlar Müslüman ülkelere yöneliktir. Hedefte hep İslam devletleri ve Müslümanlar var, Müslümanların yeraltı ve yerüstü zenginlikleri var. Gözyaşı döken, kanları akan ve mülteci durumuna düşürülen hep Müslümanlardır. Müslüman mültecilerin botları Akdeniz’de batırılırken, Ukraynalı mültecilere kapılar açılıyor. Elbette açılması lazımdır. Ama uygulanan bu çifte standart insanlığın yüzkarasıdır. Sayın Erdoğan’ın sürekli işaret ettiği gibi; dünyanın beşten büyük olduğu gerçeği kuvveden fiile çıkmadığı müddetçe, daha çok gözyaşı akar, masum kanı dökülür ve mültecilere yeni milyonlar eklenir. ABD ile İngiltere, emperyalizm adına ateşle oynadığı görmeli; aksi halde olası bir nükleer savaşta kendileri de aynı ateşin alevi olmaktan kurtulamayacaktır. Elbette Allah-ü Teala’dan ümit kesilmez; onların hesapları varsa Allah’ın da bir hesabı vardır; dolayısıyla eden kendine eder. Birileri bu denli karanlık ve korkunç niyetleriyle ateşe, iyi niyetli ve iman sahibi mazlumlar ise ebedi mutluluğa erişecektir. Sevgili okuyucularımın Ramazan Bayramı’nı en kalbi duygularımla kutlar, hayırlara vesile olmasını dilerim. Nice bayramlara...",https://www.hurriyet.com.tr/yazarlar/fuat-bol/nice-bayramlara-42054988
Fuat Bol,14 Mayıs Demokrasi Bayramı -1-,"Mayıs 14, 2022 06:29","Yine toplum olarak, hem taçlı demokrasiyi (Meşrutiyet) ve hem de Cumhuriyet döneminde, 1950 yılına kadar tek partili sistemi yaşadık. Cumhuriyet’le birlikte Meclis’in duvarına; ‘Hâkimiyet (egemenlik) kayıtsız şartsız milletindir’ diye yazdık ama bu durumu, gerçek manasıyla bir türlü kuvveden fiile çıkaramadık. Bu durumun özeti şudur: Sistemimize ‘halkın kendini idaresi’ dememize karşın; halk için değil, halka rağmen iş yapmayı marifet bildik. Bunun da tek bir sebebi var, o da halka olan güvensizliktir. Birilerinin kendilerini seçkin ve üstün görmeleri ve halka tepeden bakmalarıdır; halkı cahil ve ne istediğini bilemez addetmeleridir. Halkın değerlerini hiçe saymalarıdır. Oysaki demokrasinin olmazsa olmaz iki ana ekseni vardır; birincisi, halkın idaresi (seçimle iktidarların belirlenmesi), ikincisi de muhalefet parti ya da partilerinin olmasıdır. Cumhuriyet’in ilanından 1945 yılına değin iki kez, birden çok parti kurulma girişimi oldu. İkisine de müsaade edilmedi. Kâzım Karabekir Paşa’nın kurduğu partinin (Terakkiperver Cumhuriyet Fırkası, 1924) kapatılma gerekçesi neydi, biliyor musunuz? Partinin tüzüğünde, ‘halkın dini değerlerine saygılı olunacağı’ yazılmasıydı. Halkın dini değerlerine saygılı olunması, rejim için tehlike görüldü ve bu parti kapatıldı. İkinci denemeyi bizzat Atatürk yaptı; hem de en güvendiği insanları ve kız kardeşini de dahil ederek Serbest Cumhuriyet Fırkasını kurdurdu, 1930. Zaten danışıklı kurulan bu partinin de yaşamasına müsaade edilmedi. Bunun de kapatılma sebebi, halkın büyük teveccühü, bu partiye gösterilen büyük rağbet ve yönelimdi. 2. Büyük Savaş’ın galipleri (Başta ABD) dünyayı taksim ederlerken, Türkiye ve Yunanistan ABD’nin tarafında kaldı. ABD, İnönü’ye çok partili hayatı dayattı, o da istemeyerek de olsa, kabul etmek zorunda kaldı. Neden istemeyerek biliyor musunuz; çünkü halka güveni yoktu. Zira halka neler çektirdiğini en iyi kendisi biliyordu. Halkın serbest seçimle kendisini seçmeyeceğini bildiğinden, hinlik yaparak bir kanun çıkardı ve ‘Açık oy gizli tasnif’ diyerek, hak etmediği halde bir dönem daha iktidarda kaldı. 14 Mayıs 1950’ye gelindiğinde ise, mahut kanun iptal edilmişti ve böylece ilk defa serbest ve hür seçimler yapılabilecekti. Demokrat Parti, ‘Yeter Söz Milletindir!’ diyerek seçimlere katıldı ve 416 milletvekili çıkararak iktidar oldu. Yalnızca 69 milletvekili çıkarabilen CHP ise, 27 yıllık iktidarını sonlandırmak zorunda kaldı. 14 Mayıs 1950 seçimleriyle ilk defa milletin dediği oldu, milletin seçtikleri iktidar oldu. Böylece millete rağmen iktidarlar devri bitti ve millet için iktidarlar devri başladı. O gün bugün de ülkemizde, şaibesiz serbest ve hür seçimler yapılabilmektedir. Dolayısıyla bu kutlu gün resmi bayram olarak ilan edilmelidir. Bütün bu gayretlere rağmen, o gün bugündür içimize çöreklenen ABD, bu durumun da kolayını buldu, milleti ve milletin seçtiklerini etkisiz kılmak için vesayet rejimini devreye soktu. Bu kez de davul milletin seçtiklerinin boynunda olmasına karşın, tokmak her daim vesayet odaklarının elinde oldu. Dolayısıyla işbaşına gelen hiçbir iktidar, muktedir olamadı. Milletin verdiği emanete sahip çıkmak ve onun özlem ve beklentilerine cevap vermek isteyen, yani azıcık muktedir olmak isteyen seçilmişlerin başlarına gelmeyen kalmadı. Millet adına yapılan siyasi mücadelede ilk şehitler; milletin iktidarını alaşağı edenler tarafından işlenen cinayetler marifetiyle 1960 ihtilalinden sonra verildi. Başbakan Menderes ve iki bakan arkadaşı, düzmece bir mahkeme ile idam edildi. Kana doymayan demokrasi cellatları her on yılda bir darbe yaparak, zaten vesayetle hastalıklı olan demokrasimize tüy diktiler. Gelip geçen tüm siyaset ve devlet insanlarımız bu durumun farkındaydı lakin bunlardan hiçbirisi risk alıp milletin emanetine sahip çıkmadı, çıkamadı. Her birisi ‘hükümetçilik’ oynayıp gittiler. Birazcık halka dönük icraat yapmak isteyenler ise derhal iktidardan uzaklaştırıldılar. Not: Bu konuya pazartesi günkü makaleyle devam edeceğiz. F.B.",https://www.hurriyet.com.tr/yazarlar/fuat-bol/14-mayis-demokrasi-bayrami-1-42062166
Fuat Bol,Gerçek bayram,"Mayıs 04, 2022 06:29","Ahir zamanda, gerçek bayramların hayal olacağı zaten bildirilmişti. Bizler de böyle bir beklenti içinde olmadığımızdan, doğrusu, sükûtu hayale uğramadık. Zira biliyorduk ki: ‘Haşa zulmetmez kuluna Hüdası; herkesin çektiği kendi cezası!’ dır. Şu halde; insanoğluna ikram olarak sunulan bayram ziyafetini bizler kendi ellerimizle zehirledik, zehirliyoruz. Halbuki bu dünya nimetleri, herkese fazlasıyla yeter lakin içimizdeki açgözlüler, doyumsuzlar, başkalarının haklarını gaspederek dünyayı yaşanamaz kılıyorlar. Malum; insan, dış görünüşüyle insan lakin hırs ve arzularıyla canavardan da tehlikeli ve aşağılık bir yaratık olabiliyor. Ve maalesef dünyamız, ahir zaman diliminde, bu denli canavarlara teslim olmuş durumdadır. İnsanoğlu her keşfettiği yeni şeyle zararını artırmıştır. Bunun da sebebi, tüm bu yenilik ve buluşları hükmü altına alacağına, onların emrine (hükmü altına) girmesidir. Diğer bir ifadeyle, yaratılış gerçeğini, hakikatini, neye memur olduğunu unutmasıdır. Allahü teala Hz. Musa aleyhisselama indirdiği Tevrat’ta şöyle buyurur: ‘Ey Âdemoğlu! Seni kendim için, eşyayı (her şeyi) senin için yarattım. Benden dolayı (Benim için) yarattığım şeyi (kendini) eşyaya kurban etme!’ İletişim araçları baş döndürücü hızla gelişti ve tüm yerküresini büyük bir köy haline getirdik diye sevinmiştik. Yeni buluşlarımızla ses duvarını aştık, uzayı parselleyip yatırımlar yapıyoruz. Teknolojinin esaretinde ecel terleri döken insanoğluna dünya dar geliyor, yeni dünyalar arıyor. Bu basit dünyayı yaşanamaz kılan, hükmü altına alıp mutlu olamayan ve hatta cinnet geçiren insan, bilmediği meçhuller diyarında ve daha komplike dünyalarda aradığı huzuru ve mutluluğu bulabilecek mi? Kendi gerçeği peşini bırakmayacağına göre, kaçması kurtuluş olmayacak, olamayacak. Dikkat edin; hemen her yerde, herkesin elinde bir oyuncak ve hemen herkes yaşadığı dünyadan soyutlanmış, sanal âlemlere yelken açmış durumda. Yanında top patlasa haberi olmayacak, olsa da içinde bulunduğu sanal âlemin bir yansıması olduğunu zannedecek. Eskiler insanı, konuşan hayvan diye tarif ederdi; yeni insan tipinde o da yok. Ya ne var? Sınırsız sayıda bataklık ve Gayya çukuru var. Seç seç beğen ve debelenip dur! Makineleşen insan, yaşadığının farkında değil ki yediğinin lezzetini tadabilsin, yapıp ettiklerinin hazzını duyabilsin. Dünyaya sınav için gönderilen insan, öylesine fesat çıkarıp kanlar döktü ki dünyayı kendine dar edip yaşanamaz hale getirdi. Şimdi de kaçacak yer arıyor! Suyu hayat bildi, Tufan’dan kurtulmak için Nuh aleyhisselamın gemisine bindi. Suyu (parayı) geminin altına (cebine) koyup yüzdüreceğine geminin içine (kalbine) koydu ve gemiyi batırıp helak oldu. Akıl-ruh ve sinir hastalıkları hemen herkesin, ortak derdi oldu. Kumar illetinden ocaklar sönüyor, intiharlar artıyor. Çoğu insan, işi gücü bırakmış psikologların-psikiyatrların kapılarını aşındırıyor. Sahi, ne demişti Nâzım: ‘trrrrum, trrrrum, trrrrum! Trak tiki tak! Makinalaşmak istiyorum!... Mutlak buna bir çare bulacağım... Ve ben ancak bahtiyar olacağım...’ İnsanoğlu makineleşmenin doruğuna erişti; peki, bahtiyar olabildi mi? Hani çaresini bulacaktı? Neden olamadı derseniz; yukarıdaki yazıyı lütfen bir kez daha okuyun!",https://www.hurriyet.com.tr/yazarlar/fuat-bol/gercek-bayram-42056065
Fuat Bol,Akşener neyin peşinde?,"Mayıs 07, 2022 06:29","İç ve dış vesayet odakları, en az Erbakan kadar, Erbakan’ı başbakanlığa taşıyan DYP lideri Tansu Çiller’e de kızıyordu ve onu neredeyse bir kaşık suda boğacaklardı. Nitekim aynı Erbakan’la Mesut Yılmaz anlaşmak üzereyken, vesayet odaklarının tehditleri yüzünden hükümet kurmaktan imtina etmiştir (geri durmuştur). O günkü vesayetin Milli Güvenlik Kurulu toplantılarını hatırlayın; az sayıda seçilmişler, çok sayıda atanmışların (asker ve sivil bürokrat) yanında adeta hesap verir konumda diziliyorlardı. Çoğu lüzumsuz ve manasız sorular karşısında Başbakan Erbakan’ın nasıl kan ter içinde bırakıldığı hâlâ hafızalarda tazeliğini korumaktadır. Erbakan’a ve kabinesine o denli hakaretleri yapanların bir kısmı, şu anda kodeste (hapis) gün sayıyor. Benzer hakaretlerden İçişleri Bakanı Meral Akşener de hanım kişiliğine bakılmaksızın nasibini almış ve mahut kişilerin iğrenç küfürlerine muhatap kılınmıştı. Meral Akşener’i daha sonra AK Parti’nin kurucuları arasında görmemizle kaybetmemiz bir oldu. Partinin tanıtım çalışmalarına katıldığı bir seyahatte otobüsten indi. İniş o iniş! Verdiği milliyetçi imajıyla MHP’de aradığını buldu ve orada Meclis Başkan Vekilliği’ne kadar yükseldi. Dışarıdan MHP dizayn edilmek istenince partide durup direnmedi, bilakis dizayn edicilerin ekmeğine yağ sürerek ayrıldı ve yeni bir parti kurdu. 15 Temmuz’daki aşağılık FETÖ darbe girişiminden önce; daha sonra darbeyle dillendirilecek olan ‘Yurtta sulh’ sözünü diline pelesenk etti ve daha enteresanı, çok yakında başbakan olacağını (!) ilan etti. Bu denli şifreli sözler hâlâ esrarını korumaktadır. Kurduğu İYİ Parti’yi milliyetçi temele oturttu lakin zamanla milliyetçi kadroları ya saf dışı bıraktı ya da pasifize etti. Milliyetçilerin en hassas oldukları konuda; İYİ Partili bir milletvekilinin (Lütfü Türkkan) şehit yakınına ettiği küfrü duymazdan gelmesi, sineye çekmesi ve milletvekiline gerekli cezayı vermemesi, hakkındaki soru işaretlerini arttırdı. Son olarak Sultan 2. Abdülhamit Han için sarf ettiği galiz ifadeler, gerçek yüzünü ve neye oynadığını tüm çıplaklığıyla gözler önüne serdi. Meğer Meral Akşener İttihatçıymış da kimsenin haberi yokmuş. Yıllarca saman altından su yürüterek, sağ gösterip sol vurmayı politika ve maharet bilmiş. Kılıçdaroğlu’nun cumhurbaşkanlığı adaylığı konusundaki ısrarını gördü; onun bu makama seçilemeyeceğini bildiğinden, Kılıçdaroğlu tarafından temelleri sarsılan ve çığırından çıkarılan CHP’nin tabanına talip oldu. Meral Akşener, oluşturduğu bu dumanlı hava içerisinde ana muhalefete oynuyor. Demek ki başbakan olmakta ısrarlı; darbeyle olamayınca, belli ki bu yolu deneyecek. Halbuki Meral Akşener’i ve partisini kuvveden fiile çıkaran; ona 20 CHP’li vekili ödünç veren ve seçimlere girmesine sebep olan Kılıçdaroğlu idi. Bu saatten sonra Kılıçdaroğlu, ‘Besle kargayı, oysun gözünü!’ deyip hayıflanacak mı, yoksa ‘Emir yüksek yerden geldi!’ deyip sineye mi çekecek, hep birlikte göreceğiz. Bize göre; Sayın Akşener Dimyat’a pirince giderken evdeki bulgurdan da olabilir. Zira deprem, CHP’nin yönetim kadrolarında oldu; partinin tabanı kemik olma hüviyetini her daim koruduğu gibi bundan sonra da koruyacaktır. CHP’li taban kerhen de olsa Kılıçdaroğlu’na oy verse bile, bir Meral Akşener’e asla oy vermez. Denemesi bedava; 2023 seçimlerinden sonra, bu fakir için, dediydi dersiniz!",https://www.hurriyet.com.tr/yazarlar/fuat-bol/aksener-neyin-pesinde-42057665
Fuat Bol,Ermeni aşı kaynatılıyor,"Nisan 30, 2022 06:29","Son iki senedir Başkan Biden, ‘soykırım’ kelimesini kullanıyor, bir de baktık ki boşuna heyecanlanmışız. Zira daha önce de dünyadaki birçok ülke aynı telden saz çalmış ve çaldıklarıyla kalmışlardı. Kendileri çalıp kendileri oynamışlardı. ABD’ninki de aynı hesap, kendisi çalıp kendisi oynayacak, zira yerdeki köpeklerin havlamaları gökteki yıldızlara zarar veremez. Asırlar boyu içimizde yaşamış Ermeni vatandaşlarımıza, bizler, ‘Tebaa-i sadıka’ demiş ve bağrımıza basmışız. Özellikle Osmanlı’nın son iki asrında Ermeni vatandaşlar, en üst düzey devlet memurluklarına getirilmiştir. Osmanlı’nın maliyesi, hariciyesi, imar ve iskân işleri ve hatta sarayın hekimliği Ermenilere emanet edilmiştir. Böylesine güvene layık bir unsur, nasıl oldu da ‘tebaa-i sadıka’dan ‘hain-i devlet’ oldu? İşte tehcir denilen olayın can alıcı noktası budur. Bu sorunun cevabı bulunmadan ‘Ermeni sorunu’na doğru bir tespit yapılamaz ve doğru bir teşhis konamaz. Bakıyoruz da bu konuya olan hemen tüm yaklaşımlar, can alıcı bu sorunun cevabı araştırılmadan, ezbere veriliyor. Kimin siyasetine ne uygun geliyorsa, o şekilde yorumlayıp cevabı bastırıyor. Evet, doğuda yerleşik Kürt halkına karşı Ermeniler çok acımasız ve hatta vahşet boyutlarında kıtaller yaptı. Rusya’nın ve Batılı devletlerin tıpkı PKK’yı kurup üzerimize saldıkları gibi, o gün de Hınçak ve Taşnak Ermeni terör örgütlerini kurdular. Bunlar da Ermenilerin yoğun bulunduğu vilayetlerde, mahut azınlığı ayaklandırdılar. Osmanlı Devleti 9 ayrı cephede 7 düvele ve onların uşaklarına karşı savaşırken Ermeniler, anılan çetelerin teşvikiyle, bulundukları mıntıkada sivil ahaliye karşı katliama giriştiler. Ermenilerin katliamlarıyla yüz binlerce Müslüman katledildi. Ermenilerin, Müslüman ahaliye yaptığı zulmün örneğine, insanlık tarihi çok az şahit olmuştur. O günkü hükümet, sadece bu bölgedeki Ermeni ahaliyi tehcire (imparatorluğun daha sakin, huzurlu ve verimli yerlerine mecburi iskâna) tabi tuttu. Bu durum her iki tarafın can güvenliği için elzem görüldü. İşte bu tehcir esnasında, aile bireyleri öldürülmüş kişiler, intikam amacıyla bir kısım Ermeni’yi öldürdü. Yaşananların isimlendirilmesi mukatele yani karşılıklı birbirini öldürmedir ve asla soykırım değildir. Ayrıca mukateleyi icra eden Müslümanlardan tespit edilenler yargılanmış ve idam dahil çeşitli cezalara çarptırılmışlardır. Bunların hepsi tarihi konular, bunların tüm belgeleri arşivlerdedir. Türkiye olarak arşivlerimizi açıyoruz, onlara da (kim varsa) gelin arşivlerinizi açın, hep beraber inceleyelim ve sonucu ilan edelim diyoruz. Buna yanaşmıyorlar; tarihi gerçeklere değil, politikacılara söz hakkı tanıyorlar, onlar da kendi meşreplerine göre karar veriyorlar. Tüm bu kararlar yok hükmündedir ve asla Türkiye’yi bağlamaz. PKK, gerçekte Ermeni davası için kurulmuştur; büyükelçilerimize karşı girişilen ASALA eylemlerinden sonra bu örgüt tahkim edilmiştir. PKK’nın kaynattığı aş, Ermeni aşıdır; zavallı bir kısım Kürtler, bilerek ya da bilmeyerek de bu aşa tuz biber olmaktadır. Ermeni asıllı HDP Diyarbakır Milletvekili Garo Paylan, bilinçli olarak baklayı ağzından çıkardı ve TBMM Başkanlığı’na o aşağılık önergeyi vermek istedi. Önerge, TBMM Başkanlığı tarafından suratına çarpıldı ama bu yetmez; bu hadsize haddi bildirilmeli, dokunulmazlığı kaldırılarak milletvekilliği düşürülmeli ve Türk adaleti önüne çıkarılarak hesap vermelidir.",https://www.hurriyet.com.tr/yazarlar/fuat-bol/ermeni-asi-kaynatiliyor-42053937
Fuat Bol,Manevi açlık ve buhran,"Nisan 16, 2022 06:29","İnsan, doğuştan muhtaç yaratılmıştır, hem de yaratılmışların en muhtacıdır. Ve üstelik bu ihtiyaçlarının bir kısmını (hayati olanları) karşılayamadığı takdirde ölür. Bunun için de çalışmak zorundadır. Hazırda bulsa dahi, bunları tüketirken bile belli bir gayreti sarf etmesi gerekir. İnsan ruh ve maddeden yaratılmıştır; yaratılışında ruh asıldır (sınırsızdır), ete kemiğe bürünen maddesi ise dünya şartlarına göre dizayn edilmiştir. Yani sınırlı ve ölümlüdür. Dolayısıyla insanın manası (ruhu) maddesinden daha baskındır, zira asıl cevher olan ruhtur ve ölümsüzdür. İnsanın manevi latifesi olan kalp de tıpkı beden gibi gıdayla (manevi) yaşar, gıdasız kalınca da ölür. Yaratılışı itibarıyla, insanın eşref-i mahluk olması (en üstün yaratılan), ihtiyaçlarının çok fazla olmasındandır. En üstün, en yetkin ve en yoksun! (İslam büyükleri; ‘Biz Rabb’imizi zıtları bir arada yaratmakta bulduk’ diye boşuna dememişler.) Elbette her şey, zıddıyla kaimdir ve üstelik tüm zıtlıklar birbirine muhtaçtır. Şair ne güzel ifade etmiş: ‘Zıtlar arası ahenk, af ve günah yarışta; Bütün zıtlar kavgada, bütün zıtlar barışta...’ (N. Fazıl) Yeri gelmişken şu menkıbeyi yazmakta fayda var: Sümbül Sinan Efendi bir gün, öğrencilerine sorar: Cenab-ı Hak bu kâinatın idaresini size vermiş olsaydı ne yapardınız? Onlar da düşünüp farklı farklı görüşlerini dillendirdiler. ‘Bütün kötülükleri yok ederdim’; ‘Tüm asileri cezalandırırdım’; ‘Tüm hastalıkları ortadan kaldırırdım’... vb. Öğrencilerinden biri, başını önüne eğmiş, yalnızca susup oturuyordu. Bu durum, Sinan Efendi’nin dikkatini çekti, direkt olarak ona sordu: ‘Evladım! Ya sen ne yapardın?’ Yüzü kızaran genç, büyük bir mahcubiyet içinde: ‘Efendim; bu kâinatın idaresinde bir noksanlık mı var ki, ben farklı bir şey yapabileyim? Kâinattaki bu ilahi düzen kusursuz bir şekilde işlerken ben, aciz, sınırlı aklımla, şunu, şöyle yaparım diyebilir miyim? Ne haddime!’ dedi. Çok memnun kalan Hoca, talebesi Musa Muslihiddin’e; ismini unutturacak olan ve onun, ‘Merkez Efendi’ ismiyle anılıp hürmet görmesine ve asırlarca hayırla yâd edilmesine işaret eden şu tespiti yapar: ‘İŞTE ŞİMDİ İŞ, MERKEZİNİ BULDU! İnsan, yaratılışı itibarıyla küçük kâinattır, tüm evrenin özetidir, hülasasıdır. İki kanatlı kuş olan insanın mutlu olabilmesi, maddesiyle olduğu kadar, manasını (kalbini, ruhunu) da doyurmasıyla, tatmin etmesiyle mümkündür. Oysa günümüz insanına baktığımızda, maddesiyle alabildiğine doyup oburlaşan (obez), manasıyla ise büsbütün aç kalan tek kanatlı bir kuşu görürüz. Ne yapsak, ne etsek, bu kuşu uçuramayız; onu mutlu edemeyiz. Böylesi insan, dünyanın bütününe sahip olsa da manen ölü candır. Ölü canlar dünyasında herkes, birbirinin hakkına musallattır. Daha iri olanlar, küçük olanları yutar. Ve altta kalanın canı çıkar. Manevi olarak tok olabilmenin yegâne ilacı ise kendisini yaratanı hatırlaması ve onu yâd etmesidir. Zira kalpler ancak Yaradan’ın hatırlanması ve anılmasıyla huzura kavuşur. Üç günlük dünya hayatı için; dünyaları imar ve keşfeden, koşup didinen, çabalayan; sonra da tüm yaptıklarını bir çırpıda tüketen, yakıp yıkan, tarumar eden insan; sonu olmayan gerçek hayat için ne yaptı? Cennetini veya cehennemini oraya götürürken sırtına yüklendiği yüküne dönüp baktı mı? ‘...Ben neyim ve bu hal neyin nesi? Yetiş yetiş ey sonsuz varlık muhasebesi!’ diyebildi mi?",https://www.hurriyet.com.tr/yazarlar/fuat-bol/manevi-aclik-ve-buhran-42044587
Fuat Bol,Demokrasiden ne anlıyorlar,"Nisan 20, 2022 06:29","Bunun yegâne sebebi ise, halka olan güvensizliktir. Hem ‘Egemenlik kayıtsız şartsız milletindir’ diyoruz ve hem de milleti sürekli aşağılıyoruz. İsminde halk kelimesi olmasına rağmen CHP, demokrasinin başlangıcından beri asla halkçı, halktan yana, halkın değerlerinden yana ve halkın sandıktaki (demokrasi) tercihinden yana olmamıştır ve halen daha bu durumunu sürdürmektedir. Çünkü daha işin başından beri bunların niyetleri bozuktur. Bakınız; demokrasiyi İsmet İnönü’ye mal ederler ama alakası yoktur. ABD, Türkiye’yi kendi hegemonyasına sokmak için çok partili hayata (demokrasi) geçmeyi İnönü’ye dayatmıştır. O da zoraki buna evet demiştir, demek zorunda kalmıştır. Niyetinin bozukluğu şuradan belli ki daha işin başında, 1946 seçimlerine (!) çıkardığı şu antidemokratik kanunla gitmiştir: AÇIK OY, GİZLİ TASNİF! Kendisine dayatılan demokrasiyi kendi lehine çevirmek için, (aleni-gösterilerek verilen oyları kendi partisine verdirip ölümü göze alıp da verilmeyen oyları da gizli sayıp kendi partisi hesabına yazdırarak) bu yola başvurmuş ve demokrasi adına millete adeta deli gömleği giydirmiştir. İşte öve öve bitiremedikleri İnönü’nün demokrasi anlayışı bu şekildedir. Bundan dolayıdır ki aşağıladıkları bu necip millet, demokrasiyi aslanın ağzından değil karnından söküp almıştır. İlk defa 1950 seçimleriyle, ‘gizli oy, açık tasnif’le demokratik seçimler yapılabilmiş ve o seçimler dahil bugüne kadar CHP, bir daha tek başına iktidar yüzü görmemiştir. Görüyorsunuz, daha demokrasinin başlangıcında ilk düğme yanlış iliklenmiştir. ABD’nin bize, sözde demokrasi dayatmasının tek bir sebebi vardı, o da bizi vesayeti altına alması içindi. Yoksa bizi çok sevdiğinden ya da bizim kara kaşımız, kara gözümüz için değildi. ABD vesayeti, sarmaşığın, ağacın her tarafını sarıp kuşatması gibidir. Zamanla öyle bir hal alır ki ağaç, sarmaşığın içinde kaybolur ve sarmaşık ağacın yerini alır. ABD, FETÖ ile attığı son adımla, ülkemizi tümüyle kuşatacak ve hükmü altına alacaktı. Allah onları şaşırttı da darbeyi erken saate almak zorunda kaldılar. Darbenin başladığı saatte dışarıda olan millete de yine Allah öyle bir cesaret verdi ki onları çıplak elleriyle tankların üzerine yürüttü. Merhum Menderes’in milletin karnını doyurması, değerlerine sahip çıkması ve onlara hürmet etmesi (imam hatip okullarını ve Yüksek İslam enstitülerini açması, ezanı asli lisanıyla okutması vb.), içerideki ve dışarıdaki vesayet odaklarını kudurtmuş ve onlara 27 Mayıs Darbesi’ni yaptırmıştır. Darbeyi takiben vesayet anayasası yapılmış ve getirilen darbe hükümetleriyle onlarca antidemokratik yasa (Meclis’in ve hükümetin elini kolunu bağlayan vesayet yasaları) yürürlüğe sokulmuştur. Sayın Erdoğan 20 yıllık iktidarlığı boyunca hep vesayetle savaşmış ve tabiri caizse vuruşa vuruşa bugünlere gelebilmiştir. Demokrasi halkın idaresi ise, bu denli idareyi Sayın Erdoğan ve AK Parti kadroları sağlamıştır. Ondan öncekiler, vesayet odaklarının idaresi idi. Ama gelin görün ki vesayet odaklarının çanına ot tıkayan, onları darbe yapamaz hale getiren, halkın önünü açan, halkın özlem ve beklentilerine cevap veren, cumhurbaşkanını doğrudan halka seçtiren, halkın değerlerine sahip çıkan ve onlara saygı gösteren Sayın Erdoğan ‘diktatör’ addediliyor; vesayetin emrine amade olan diğerleri ise demokrat diye meydan yerinde dolaşıyor! 2023 seçimleri gerçek demokratlarla vesayet özlemiyle yanıp tutuşanlar arasında olacaktır.",https://www.hurriyet.com.tr/yazarlar/fuat-bol/demokrasiden-ne-anliyorlar-42046997
Fuat Bol,Adaylar belli,"Nisan 18, 2022 06:29","Toplumumuzun demokrasiye susamışlığının delili, önüne sandık konduğu günden bu güne önceki 27 yıllık tek parti iktidarına (CHP) son verip ona bir daha tek başına iktidar yüzü göstermemesidir! Süleyman Demirel, Cumhurbaşkanlığı makamı için: ‘O makam hiçbir faninin elinin tersiyle itebileceği bir yer değildir’ deyip kesintili de olsa 30 sene müddetle yürüttüğü Parti Genel Başkanlığı’ndan istifa edip Cumhurbaşkanı seçilmişti. Burada bir hatıramı anlatmak durumundayım. Zira Demirel’in sözünün istisnasını görmüş ve yaşamış birisiyim. Cumhurbaşkanlığı makamını elinin tersiyle iten bir faniyi bendeniz gördüğümde, doğrusu çok hayret etmiştim. 2007’de, 367 garabetinin yaşandığı günlerdi. Herkes gibi ben de, bir gazeteci ve bir vatandaş olarak, Meclis’te çoğunluğu elinde bulunduran partinin Genel Başkanı olan Recep Tayyip Erdoğan’ın cumhurbaşkanı adayı olacağını düşünüyordum. Baş başa kaldığımızda gazeteci olarak değil, aynı sıraları paylaşmış okul arkadaşı olarak kendisine sordum: ‘Aday sizsiniz değil mi?’ dedim. ‘Hayır, ben aday olmayacağım ama bunu en yakınlarım bile bilmiyor, sen de kimseye söyleme’ dedi. O an, dünyalık en üstün makamı elinin tersiyle iten, gerçek bir dava insanı duruyordu karşımda. Dünyayı elinin tersiyle itti ama gördüğümüz gibi, dünya da onun peşinden koştu ve daha sonra cumhurbaşkanı oldu. Hem de eskisi gibi sembolik değil, gerçek manada yetkili ve sorumlu devlet başkanı oldu. Erdoğan’ın siyasi rakipleri, çeşitli nedenlerle bir araya geldi; daha doğrusu getirildi. Başta ABD Başkanı olmak üzere dışarısının aleni teşvik ve telkinleriyle oluşturulan bu birlikteliğin (Millet İttifakı) tek hedefi var: Erdoğan’ı indirmek. Ama aynı ABD, kendi seçimlerine Rusya karıştı diye yeri göğü inletmişti! Söz konusu Türkiye seçimleri ve Erdoğan olunca burnunu sokmakta bir sakınca görmüyor. ABD Başkanı, bu pervasız gücü bizdeki muhalefetin aymazlığından ve hatta teslimiyetinden alıyor. Farzedelim ki Erdoğan’ı indirdiler, ondan sonra ne yapacaklarını kendileri bile bilmiyor. Vaktiyle İttihatçılar, Sultan Abdülhamid Han’a da böyle yaptılar. Üstelik onlar, padişahı indirmekle kalmadılar, Bab-ı Ali’yi de (hükümet) basarak, askeri darbeyle yönetime el koydular. (23 Ocak 1913) Bu maceracı grup da Batı’nın teşvik ve telkinleriyle hareket ediyordu. Öyle ki Almanya’dan trenle gönderilen yüklerin üzerinde, Devlet-i Ali Osmani-Devlet-i Aliyye yerine ‘Enverland’ yazıyordu. İşte Almanya’nın gözdesi o Enver Paşa ve şürekâsı (ortakları) sadece on yıl içinde, cihan imparatorluğumuzu paramparça ettirdiler. Dört milyon kilometrekare vatan toprağı elden çıktığı gibi, Anadolu’muz da işgal edilmişti. Dışarısının iç siyasetimizi dizayn etmesine göz yumulmasının, yabancılara bel bağlamanın sonucu budur. Bakıyoruz, Erdoğan karşıtı bileşenler de günümüzdeki Batılı devletlerin büyükelçiliklerinin kapılarını aşındırıyorlar. ABD Başkanı Biden, Erdoğan’ı indirmek için muhalefeti destekleyeceklerini söylemişti ve onun İstanbul’dan uzaklaştırıldığını ifade etmişti. Şu halde; Erdoğan’a rakip olarak Ekrem İmamoğlu’ndan başkaları niye gelin güvey oluyorlar ki? Ayrıca, Kemal Kılıçdaroğlu’nun CHP Genel Başkanlığı’ndan ayrılması için aklını peynir ekmekle yemesi lazım! O, koltuğa Japon pardon Pensilvanya yapıştırıcısıyla mıhlanmış, bir daha kalkar mı? Bulduğu derebeyliği, sonu meçhul bir maceraya feda edecek kadar saf olmasa gerektir. Bizden söylemesi; pabuççu muştası gibi çalışan ve mahut bileşenlerle toplantı üstüne toplantı düzenleyen yabancı ülkelerin büyükelçilerinin yırtınmalarını görmüyor musunuz? Demek ki Sayın Erdoğan, 2023 seçimlerinde yalnızca içerideki rakipleriyle değil, dost ve müttefiki (!) olduğumuz devletlerle de yarışacak. El mi yaman bey mi, göreceğiz!",https://www.hurriyet.com.tr/yazarlar/fuat-bol/adaylar-belli-42045553
Fuat Bol,Putin de Zelenski de bu sese kulak vermeli,"Nisan 23, 2022 06:29","Mahut medeniyetin sahibi iddiasındaki Batı ise, olaylara dürbünün tersinden bakıyor ve ‘Bana dokunmayan yılan bin yaşasın!’ edasıyla gününü gün ediyordu. Onlara göre, nasılsa Müslümanlar insan sayılmazlardı; ‘hayvancıkların’ ölmesi ve hatta telef edilmeleri gerekirdi. Bu yüzden Batı, ne Afganistan’dan ne Bosna’dan ne Irak’tan ne Suriye’den ne Yemen’den ne Türkistan’dan ne Arakan’dan ve ne de Filistin’den ibret aldı. Avrupa kıtası, 2. Büyük Savaş’tan sonra ilk defa Bosna savaşına sahne oldu; orada da hedef Müslümanlar olduğu için (Oysa Boşnaklar da mavi gözlü ve sarı saçlı idi!) ya seyirci kaldılar ya da yangına körükle gittiler. Göklere yükselen mazlum ahlarının kendilerini de yakacağını hiç düşünmediler, hesaba katmadılar. Bu dünya böyle gelmiş böyle gider zannettiler. İşte hiç beklenmedik bir anda alev topu, yine Avrupa’nın ortasına düştü. Üstelik bu kez iki ırkdaş ve dindaş arasında kıyasıya bir savaş başladı. Bu savaşı, Batı’nın doymak bilmeyen (ekmeğe, kana ve gözyaşına) emperyalistleri çıkardı. Bu anlamsız savaşı ABD ile İngiltere, göz göre göre kışkırttı. Putin de Zelenski de oyuna getirildi. Zelenski’nin, oyuna mı getirildiği yoksa Batı’nın kendisine verdiği rolü mü oynadığı tam belli değildir. Şimdilik Batı, bir tiyatrocunun içinden savaş kahramanı (!) çıkardı. Yarın tarihlerin ne yazacağını, bugünden kimse bilmiyor. Savaş, savaşan iki tarafı bitirdiği gibi, Avrupa’yı ve hatta dünyaya da bitirmeye aday gözüküyor. Dünya, 1929 krizinden daha büyük bir krizle karşı karşıyadır. Bu savaş, asla Rusya ile Ukrayna’nın savaşı değildir. Her iki ülke de küresel savaşın piyonudur. Asıl savaş ABD ve İngiltere (Batı) ile Çin arasında yaşanmaktadır. Bu örtülü savaşta, Rusya ile Ukrayna çerez yapılmak istenmektedir. Rusya’nın (a) planı tutmadı. Buna göre, savaş en fazla bir hafta sürecekti. Bu zaman sarfında, Zelenski ülkesini terk edecek ve Rusya yanlısı yönetim işbaşına getirilecekti. Rusya da doğu Ukrayna’nın işgaliyle yetinecekti. (Donbas bölgesi) Rus yanlısı yeni Ukrayna yönetimi de NATO’ya üye olmayı aklından çıkaracaktı. Bu plan tutmayınca, Rusya (b) planını yürürlüğe soktu. Buna göre Rusya Kiev’e girmeyecek; kuşatılan ülke çevreden bombalanarak, merkezi hükümet itaate zorlanacak. Batı (ABD ve İngiltere) aynı sinsilikle savaşı körüklüyor. Sözde Ukrayna’ya silah, mühimmat ve para yardımında bulunuyorlar. ‘Sen, kendinden on misli büyüklükteki Rusya ile savaş; biz seni destekleyeceğiz’ kışkırtmasıyla; tavşana kaç, tazıya tut diyorlar. Sadece Türkiye, her iki tarafa dostça ve basiretle yaklaşıyor ve onları, savaşın galibi olmaz diyerek barışa davet ediyor. Putin de Zelenski de; kara gün dostu Erdoğan’ın sözüne kulak vermeli ve her iki ülke aleyhinde olan bu anlamsız savaşa son vermelidirler. Her iki ülke de, biri dizlerine kadar bir diğeri boğazına kadar bataklığa saplandı. Bu günden tezi yok, zararın neresinden dönülürse kârdır. İyi ki karşılıksız, gerçek dost eli uzatan ve her iki tarafı da aklıselime davet eden Türkiye ve onun başındaki Erdoğan var. Türkiye’nin, bu dost ve aklıselim çağrısına bir an önce olumlu yaklaşılmalı. Zira yarın çok ama çok geç olabilir!",https://www.hurriyet.com.tr/yazarlar/fuat-bol/putin-de-zelenski-de-bu-sese-kulak-vermeli-42049287
Fuat Bol,Meselenin aslı,"Nisan 25, 2022 06:29","Malum dünyanın son parselasyonu, 2. Büyük Savaş’tan sonra yapılmıştı ve biz Türkiye olarak, kerhen (zoraki) demokrasiye geçmiş ve ABD hinterlandında yerimizi almıştık. O zamanki moda deyimiyle ‘Küçük Amerika’ olacaktık! Sonradan öğrendik ki ABD, karşısında hür ve bağımsız bir devlet istemiyor; kendinin tüm direktiflerine harfiyen uyacak ve asla karşı gelmeyecek ‘uydu’ bir sözde devlet istiyor. Kurdun kocadığını görüp onu kendilerine maskara etmek istediler. Lakin burada unuttukları ve hesaba katmadıkları bir şey vardı; bu asil milletin damarlarında mevcut olan, ‘devlet-i ebed müddet’ algısı ve hür yaşama azim ve kararlılığı. Türkiye’yi de, sınırlarını cetvelle belirledikleri ve başlarına kendi uşaklarını geçirdikleri Ortadoğu’daki kabile devletçikleri gibi, tarihi olmayan, köksüz ve hudayinabit bir devlet zannettiler. Halbuki daha dün, Türkün üzengisini öpmek için yarış halindeydiler; bu denli sığıntı hallerini ne çabuk unuttular! İşin daha da vahimi ise, bizim unutmamızdı, bize unutturulmasıydı. Hem de öylesine unuttuk ki bey olduğumuz kapıya uşak yapılmak istendik. Bu hali bizim sindirmemiz istendi. Birinci Büyük Savaş’tan beri, üzerimizde bunun için tepiniyorlar. Asıl mesele Sevr’i yeniden hortlatmaktır. Dışarısının da içerideki uşaklarının da asıl hedefi budur. Vaktiyle ne demiştik; Doğuda Ermeni aşı pişer, Kürtler de o aşa tuz-biber yapılır. Bakınız Ermeni asıllı bir HDP milletvekili, TBMM Başkanlığına ‘1915 olaylarının Ermeni soykırımı’ olduğunun kabulü için kanun teklifi veriyor. Bu iğrenç, iğrenç olduğu kadar küstahça teklifi verebiliyor. Düne kadar yabancı ülkelerin parlamentolarında, böylesi bir teklif verildiğinde yeri göğü inletiyor, mahut ülkeleri şiddetle protesto ediyorduk. Şimdi de aynı pespaye teklifi kendi parlamentomuzda gördük. Kandil’in yansıması olan HDP’nin, gerçekte neye hizmet etmek amacıyla kurulduğunu gördünüz mü? Bu sözde milletvekillerine bizler vergilerimizle maaş veriyor ve eller üstünde tutuyoruz. Şeytan, peri yanaklarını gösterip naz ediyor; hak ve hakikat ise susuyor ve sadece seyretmekle kalıyor. Yok artık! Bu kadarı da çok fazla! Burası yolgeçen hanı değildir ve biz bu devleti sokakta bulmadık. Ya devlet başa ya kuzgun leşe! Ne demişti Ziya Paşa? ‘Nush (nasihat-öğüt) ile uslanmayanı etmeli tekdir; tekdir ile uslanmayanın hakkı kötektir!’ Dikkat ediyor musunuz; bu alçakça münasebetsizliği tam da Ermenistan’la ilişkileri yoluna koymak üzere olduğumuz bir zamanda sergiliyor. Sahibinin sesi bu denli iğrenç provokasyona, ortakları olan altılı masanın ve özellikle de Kılıçdaroğlu ile Akşener’in ne diyeceğini merak ediyoruz. Bize göre; yedinci ayak olan masanın altı çöktü; altılı ortak, desteksiz olarak havada kaldı. Hayır deyip kırık bacaklı olarak yedili masaya devam ederlerse bilmelidirler ki kendilerinin de o kırık bacaktan farkları yoktur. Hemen hepsi aynı davaya hizmet etmektedirler.",https://www.hurriyet.com.tr/yazarlar/fuat-bol/meselenin-asli-42050386
Fuat Bol,Her geceyi Kadir bilmeli,"Nisan 27, 2022 06:29","Kuran-ı Kerim’in şaşmaz ifadesiyle insan, cahil ve zalim yaratılmıştır. Bu durumun niceliğini, İbn-i Arabi hazretleri, Fütuhat-ı Mekkiyye’sinde şöyle izah eder: “Zalimdir çünkü emaneti (sorumluluk alma teklifi) yüklenen insan, emaneti yüklenirken Allahü Teala’nın kendisi hakkındaki bilgisinden habersiz olduğu bir şeyi yüklenmiştir. Cahildir çünkü emanetin değerini ve onu üstlenip de emanete hıyanet edenlerin karşılaşacakları kınanmadan habersizdir.” Malum; emanet (ilahi yükümlülük), insandan önce diğer mahluklara teklif edildi, korkularından hiçbirisi bu yükü yüklenmedi. Nitekim Kuran-ı Kerim’de mealen: ‘ Eğer biz, bu Kuran’ı bir dağa indirseydik elbette sen onu, Allah korkusundan başını eğerek, parça parça olmuş görürdün...’ buyuruluyor. İnsanı, en iyi Yaradan’ı, onu yoktan var edeni bilir. Aldığı bu yükümlülük altında ezilmemesi, bilakis arınıp yükselmesi için onu sınava tabi tutmuş ve rahmetinin işareti olarak da sınav sorularının cevaplarını birlikte vermiştir. İşte insanoğluna gönderilen 124 binden ziyade Peygamber ve semavi kitaplar hep bu rahmet deryasının örnekleridir. Rehberi, Allah’ın elçisi olandan daha doğru ve daha emin kim olabilir? İkinci bin yılın yenileyicisi İmam-ı Rabbani Hz. ‘İnsanın yaratılmasından maksat, Allahü Teala’ya karşı gönlü kırık, boynu bükük olmak ve yalvarmak içindir’ buyurur. Bu da ibadetle (namaz, oruç, hac, zekât, zikir, amel-i salih-iyilikler vb.) yani kul olma (hiçlik) bilincine erişmekle mümkündür. Allahü Teala kullarını ve onları affetmeyi çok sevdiği için onlara bağışlama vesileleri yaratmıştır. Bunların başında da bin aydan (bir insan ömründen çok) daha hayırlı Kadir Gecesi gelmektedir. Bu geceyi ayakta (ibadetle) geçirecekleri affedeceğini müjdelemiştir. Nasıl mı? Bakınız, İbn-i Arabi Hazretleri, kendisine verilen bu ilahi sırrı nasıl açıklıyor? “Kullarıma kendileri için belirlediğim cömertliğimi göster. İyilik, on ile yedi yüz katıyla ödüllendirilecektir, günah ise benzeriyle. Günahın fiili, günah olduğuna inanmanın karşısında direnemez (iman, azap ateşini söndürür; bundan dolayıdır ki cehennem, Sırat’tan geçen mümine: ‘Çabuk geç, iman nurun ateşimi söndürüyor’ diyecektir). Benim kullarım rahmetimden nasıl ümit keser! Rahmetim her şeyi kuşatmıştır. Ben ise, kullarımın zannına göreyim. Öyleyse benim hakkımda iyi zanda bulunsunlar.” Allahü Teala, Hz. Musa aleyhisselama indirdiği Tevrat’ta şöyle buyurur: ‘Ey Ademoğlu! Seni kendim için, eşyayı da senin için yarattım. Benden dolayı yarattığım şeyi (kendini) eşyaya kurban etme!’ Bu bilinçteki insan, her geceyi Kadir, her gördüğü kişiyi Hızır bilir ve ona göre davranır. İslam büyükleri buyuruyor ki: ‘Günahımıza bir, ibadetimize bin tövbe etmeliyiz.’ Zira Cenab-ı Hak, ibadet edip de burnu havada olmaktansa günah işleyip boynu bükük ve yakaran kul olmamızı daha çok beğenir. Her derdin şifası vardır; bedeni hastalıkların tedavisi için doktora gitmek, ilaç kullanmak ve şifayı Allah’tan beklemek lazım. Manevi hastalıkların (kalp hastalıkları) şifası da Allahü Teala’yı zikretmektir; yani namaz kılmak, ibadet yapmak ve Allah’ı hatırlamaktır. Bunun için de Kadir Gecesi çok büyük bir fırsattır. Sevgili okuyucularımın Kadir Gecelerini tebrik eder, bu mübarek gece hürmetine bağışlanmamızı dilerim.",https://www.hurriyet.com.tr/yazarlar/fuat-bol/her-geceyi-kadir-bilmeli-42051727
Fuat Bol,Bu pahalılık değil,"Nisan 13, 2022 06:29","Seçim sathına girdiğimiz bu dönemde, kahrolası birileri milletimizin ekmeğiyle oynuyor. Hem de şu mübarek ramazan gününde. Akılları sıra, milleti canından bezdirip Erdoğan’ı iktidardan düşürecekler. Halbuki Erdoğan’ın yirmi yıllık icraatları ortada; on sekiz yıl bir şey olmadı da son iki yılda bu olanlar neyin nesidir? Milletimiz Türkiye’deki kalkınmayı yaşayarak gördü, içine düşürüldüğü bu sıkıntıdan da yine Erdoğan sayesinde kurtulacağını çok iyi biliyor. Evet, bütün dünya bir pandemi sürecinden geçti, geçiyor. Hemen akabinde Rusya-Ukrayna Savaşı çıktı, petrol ve enerji ürünlerinde korkunç artışlar oldu. Hükümet, bunlardaki artışın kısm-ı azamisini sineye çekerek halkına az kısmını yansıtıyor. Ama Türkiye’miz bir tarım ülkesi, temel gıda maddelerindeki bu akıl almaz artışlar, ekonomik kurallarla izah edilemiyor. Malum birileri de bu yangına körükle gidiyor. Bunların başında da her zaman olduğu gibi bizdeki sorumsuz muhalefet geliyor. Milleti, hükümetin aleyhine kışkırtmak için yalan üstüne yalan söylüyorlar. Kılıçdaroğlu, son iki ay içinde Türkiye’den Katar’a iki buçuk milyon küçükbaş hayvan ihraç edildiğini söylüyor ki baştan aşağıya yalan! Pahalılık karşısında esnafımızın çoğunluğu da bir tuhaf oldu, zam yaptıkça seviniyorlar ve neredeyse zil çalıp oynayacaklar. Belli ki bir yerlerden düğmeye basılıyor ve içerideki çoğu FETÖ’cü olan esnaf da koro halinde bu emre uyuyor. Yerinde bir liralık limon, tezgâhta 8-10 lira, yerinde üç liralık domates rafta 30-40 lira. Semt pazarlarında rakamlar onlarla ifade ediliyor; köy biberi 50 lira, kıl biber 80 lira. Hükümetin gıdada düşürdüğü yüzde 10’luk KDV indirimi tüketiciye yansımadığı gibi, vurgun üstüne vurgun yapan satıcıya yaradı! Market çalışanları işi gücü bırakmış, akşama kadar etiket üzerine etiket yapıştırmakla meşgul. Market zinciri sahiplerinin aralarında anlaşıp milleti nasıl kazıkladıklarını gördük ve maalesef hâlâ daha da görmeye devam ediyoruz. Topu topu beş-on kişi olan bu zevat çağrılıp nasıl hizaya sokulmaz, anlamak mümkün değil. Denetimler ve cezalar yetersiz. Milletin ekmeğiyle oynayanlar, analarından doğduklarına pişman edilmedikten sonra, bu haramzedelerle baş edebilmek mümkün değildir. Devlet olgusu, dışı kadife kaplı çelik şeklinde tarif edilir. Yani namuslu ve dürüst vatandaşına karşı şefkat, merhamet ve saygılı olacak; bunun yanında haddini aşana haddini bildirecek, zorbalık yapana karşı zor kullanılarak hizaya getirilecek, ekmekle oynayana dünyası dar edilecektir. Aksi halde kaos olur...  Ayaklar baş, başlar ayak olur.",https://www.hurriyet.com.tr/yazarlar/fuat-bol/bu-pahalilik-degil-42042248
Fuat Bol,İbretlik muhalefet,"Nisan 06, 2022 06:29","Hale bakın ki kaybettiği tek bir seçimden sonra istifa etmesi gerekirken o, koltuğunu korumuş ve hatta git gide daha da sağlamlaştırmıştır. Başında bulunduğu ana muhalefet partisinin, seçim kazanmak diye bir derdi olmadığı için de yüzde 28-29’larda aldığı partisinin oylarını yüzde 24-25’e indirmekte bir sakınca görmemiştir. İşin tuhafı, partinin oylarının düşmesine ve üst üste onca seçim kaybetmesine rağmen partililer de herhangi bir sakınca görmüyorlar ki bu durumun hesabı kendisinden sorulmuyor. Bu durum biraz da bizdeki siyasi partiler yasasından kaynaklanıyor. Genel başkan, partisini istediği gibi dizayn edebiliyor ve partideki yetkili tüm kişileri kurşun asker haline getirebiliyor. Bu da genel başkanı tek adam, tek otorite ve hatta diktatör ve despot yapabiliyor. Cumhurbaşkanı Sayın Erdoğan’ı, Başkanlık Sistemi’ndeki yetkilerinden dolayı ‘tek adam’lıkla suçlayan muhalefet liderleri, gerçekte kendi partilerinde tek adamlığın şaheser örnekleridir. İYİ Parti Genel Başkanı’nın, partinin ikinci ve üçüncü şahıslarını bir çırpıda nasıl saf dışı ettiği ortadadır. Bakınız Sayın Erdoğan, yürüttüğü akılcı ve barışçıl politikalar yüzünden tüm dünyanın dikkatini çekiyor, bir hafta içinde 40’a yakın ülkenin liderleriyle görüşüyor ve daha önemlisi savaşmakta olan ülke heyetlerini İstanbul’da bir araya getiriyor ve bu durum, bizzat mahut ülke temsilcileri tarafından ayakta alkışlanıyor. Ankara, dünya liderlerinin danışma mercii haline geliyor, biri gitmeden diğeri geliyor. Biden’ın destekleyip bir araya getirdiği bizdeki ’28 Şubat muhalefeti’ ise ne ile uğraşıyor dersiniz? Cumhurbaşkanı Erdoğan’ın geceleri yediği ve yenmesini tavsiye ettiği bir kâse manda yoğurduğunu dillerine doluyorlar. Şu ufuksuzluğa, şu kifayetsizliğe, şu sığlığa, şu basiretsizliğe, şu tükenmişliğe bakar mısınız? Cumhurbaşkanı’na 20-25 liralık yemeği (250 gram yoğurt, 3-4 adet hurma, bir kaşık bal, bir kaşık yulaf) çok görüyorlar ve partilerinin grup toplantılarında dile getirip siyaset yaptıklarını sanıyorlar. Siyaset yaptıklarını sanırlarken, yandaşı oldukları CHP liderinin konakladığı, geceliği 100 bin lira olan otelden bahsetmezler ve methiyeler düzdükleri İBB Başkanı İmamoğlu’nun 4 kişilik yemek bedeli olan 48 bin lirayı da görmezden gelirler. İYİ Parti Genel Başkanı Meral Akşener bu absürt yaklaşımıyla yetinmeyip dış güçlerin dayatmalarını da sıralamaktan geri kalmıyor: Neymiş efendim, ‘S-400’lerden bir an önce kurtulmalıymışız, Kanal İstanbul projesinden vazgeçmeliymişiz ve Akkuyu Nükleer Santrali’ni derhal millileştirmeliymişiz.’ Vesayet döneminde kalmış bu zihniyet ya ABD’den korkuyor ya da ABD’ye ram oluyor, boyun eğip teslim oluyor. Aynı kişi, daha önce de S-400’lerin Beştepe’yi (onlara göre Saray) korumak amaçlı alındığını söylemişti. Akılları bir kâse yoğurtla sınırlı kalan bir muhalefet, Türkiye’nin en büyük ayıbı ve açmazıdır. Bunların 6’sı değil 60’ı bir araya gelse bir baltaya sap olamazlar. Ülkenin Cumhurbaşkanı’na bir kâse yoğurdu fazla gören bu zihniyetin, halka neyi reva görebileceğini düşünebiliyor musunuz? Ne yani, bunlar sözgelimi iktidara gelse tıpkı CHP’nin tek başına iktidarda olduğu yıllarda yaptığı gibi ekmeği halka karneyle mi vermeyi düşünüyorlar? Manda yoğurdu yiyenleri zengin addedip onlar için ‘varlık vergisi’ çıkarmayı ve bu parayı ödemeyenleri de Aşkale’ye sürgüne göndermeyi mi düşünüyorlar? Doğrusu, demokrasi adına ülkemizdeki muhalefet eksikliğine üzülmüyor değiliz. İnanın, bu denli yüzkarası halleri ise evvelemirde iktidar karşıtlarını kahrediyor. Bizden söylemesi!",https://www.hurriyet.com.tr/yazarlar/fuat-bol/ibretlik-muhalefet-42037482
Fuat Bol,"Zekâ, akıl ve lider","Mart 26, 2022 06:29","Akıl anlayıcı bir kuvvettir, iyiyi kötüden, faydalıyı zararlıdan ayırır. Akıl, insan türünün bireylerinde farklı yaratılmıştır. En yüksek akıl ile en aşağı akıl arasında binlerce derece vardır. O halde; bu benim aklıma uymadı lafına gerçek gözüyle bakmamak lazım. Öyle ya, ya aklın yanılıyorsa? Zekâ ise, sebep ve sonuç arasındaki ilişkileri bulmak, benzeyiş ve ayrılıkları anlamaktır. İsviçreli Claparede zekâya, ‘Yeni şekil ve hallere zihnin en iyi şekilde uymasıdır’ der. Diğer bir deyişle zekâ, muhitimize (ortam) uymamızı sağlar. Zekâ düşünebilme kuvvetidir ama düşüncelerin doğru olabilmesi için akıl lazımdır. Dolayısıyla her zeki insanı, akıllı sanmamalıdır. Bir aslanın zekâsı, insan zekâsı kadar kuvvetli olsaydı bu aslan diğer aslanlardan on bin kat daha korkunç olurdu. Nitekim Napolyon çok zeki idi ve üstün zekâsı sayesinde büyük başarılara ve zaferlere imza atmıştı. Aynı Napolyon akılsızlığı yüzünden de nice felaketlere uğramıştı. Şu halde lider seçerken, aklı ön planda tutmalıyız. Hem akıllı ve hem de zeki lider bulabilirsek bu, aliyyülâlâ olur. Ama bu ikisini bir arada taşıyan lider çok azdır. Zira zeki kişiler, akıllı kişilerden daha acul (aceleci) davranır ve öne geçmesini becerirler. Bu yüzden çoğu liderler zeki lakin akılları kıt kişilerdir (Sözümüz meclisten dışarı!). Akıllı insan erdem sahibidir, dürüsttür ve asla yalan söylemez. Zekiler ise pragmatisttir, hep kendi faydasını düşünür ve bu uğurda veremeyeceği taviz yoktur. İşine geldiğinde, yalanı bol keseden harcar ama er ya da geç yalanlarına teslim olur. Yalanlarına teslim olmaması için, yalanlarının zekâsından az olması gerekir. Yalanları zekâsından çoksa yalanının ortaya çıkıp rezil olması an meselesidir. Rezil hallerini de yanardöner olmakla örtmeye çalışırlar, başını kuma gömen devekuşu misali. Liderlerde aranması gereken en önemli vasıf, kişilik (şahsiyet) sahibi olmasıdır. Bu da insani değerlerin toplamından ibarettir. Yani lider, insan gibi insan olmalıdır. Sözünün eri olmayandan, vaadinden cayandan, yalan söz söyleyenden, emanete hıyanet edenden, yanardöner insandan olsa olsa münafık olur; bu tipler hem kendilerini ve hem de sorumluluklarını aldıkları kitleleri kandırırlar. Evet, yalancının mumu yatsıya kadar yanar lakin yatsıya kadarki zamanda olanlar olur. Bir de bakarsınız ki yalancı lider olmuş, bundan böyle size pirincin taşını ayıklamak kalır. Cahil cesur olur; aynı cahil bir de zeki ise, aslan kesilir ve ondan korkulur. Zira ya başkasının ya da kendinin başını yer! Yalan bütün kötülüklerin kaynağı ve inançsızlığın da temelidir; bundan dolayıdır ki yalancı olan, her kötülüğü yapabilir. Siz siz olun, yalancıları, yanardöner insanları asla başınıza geçirmeyin. Sonra ‘Eyvah’ para etmez. Yalancı ve yanardönerin zararı, kendisinden çok temsil ettiği kitleyedir. Sorumluluğu arttıkça ve temsil ettiği kitle kalabalıklaştıkça, yalancının vereceği zarar da o nispette artar. Toplumların, şeytani zekâdan ziyade rahmani (selim akıl) akla, ihtiyacı vardır. Putin de Zelenski de son derece zeki tipler lakin her ikisinin de zekâları, akıllarının önünde gidiyor. Her iki lider de halklarını perişan ettiler; şayet akıllarını başlarına devşirmezseler, bu perişanlığı tüm dünyaya yayacaklar.",https://www.hurriyet.com.tr/yazarlar/fuat-bol/zeka-akil-ve-lider-42030182
Fuat Bol,"Oruç, niyet, sabır, cihat","Nisan 02, 2022 06:29","Ramazan, yanmak demektir; ramazan ayına saygı gösterenlerin günahları yanar, yok olur. Günah ve kötülüklerden arınan insan bağışlanır ve böylece Cenab-ı Hakk’a yakın olur. Bütün ibadetler kula ait iken; Allahü teala orucun kendisine ait olduğunu bildirmiş ve “Onun (orucun) karşılığını ancak ben veririm” buyurmuştur. Onun ne vereceğini ise, insan aklı anlamaktan acizdir. Nitekim sevgili Peygamberimiz (aleyhisselam) da orucun misilsiz, benzersiz olduğunu ifade etmiş ve ‘Kim faziletine inanarak ve karşılığını Allahü tealadan bekleyerek ramazan orucunu tutarsa, geçmiş günahları bağışlanır’ buyurmuştur. (Buhari) Bütün ibadetlerde olduğu gibi, oruçta da niyet çok önemlidir. Kul, niçin oruç tuttuğunun bilincinde olmalıdır. Ancak ve ancak Allah için olmalı ve karşılığı da yalnız O’ndan beklenmelidir. Hadis-i şerifte; ameller, niyete göre iyi veya kötü olur buyuruldu. Bunun manası, hayırlı iş yapana niyetine göre sevap verilir. Kötü iş yapanların, günah işleyenlerin niyetine bakılmaz. “Efendim ben bunu iyi niyetle yaptım” demesine bakılmaz; mademki günahtır, cezasını çeker. Zira iyi niyetle günah işlenmez. Yeri gelmişken, niyetin önemini İbn-i Arabi’nin Fütuhat-ı Mekkiyye adlı eserinden aktaralım: “Zengin bir insan türlü iyilikler yapar ve malını Allah’ın rızası uğruna harcar. Yoksul kişi ise; bu zengininki kadar malı olmasını ve onun yaptığını yapabilmeyi temenni eder. Bu iki insan ecir, sevap ve ödülde eşittir. Hatta yoksul, daha çok ecir alır. Zengine ihlaslı olup olmadığı ve malının hesabı sorulur; bu yorucu ve meşakkatli işten sonra ödüle ulaşır. Temenni eden fakir ise, yorulmadan, hesaba çekilmeden; yalnızca bu iyi niyetiyle nimete kavuşur.” Oruç bir yönüyle cihattır; insanoğlunun en büyük düşmanı kendi nefsidir. Onunla yapılan cihat, düşmana karşı göğüs göğüse yapılan cihattan daha faziletli ve daha büyüktür (cihad-ı ekber). Müslim’de bildirilen bir hadis-i şerifte; cennette “Reyyan” denilen kapıdan yalnızca oruç tutanların girebileceği ve başkalarının o kapıdan giremeyecekleri bildirilmiştir. ‘Reyyan’, kanmak, doymak demektir. Benzersiz bir ibadetle (oruç) kemale ermiş ve arif olmuşlardır. Bu üstün halleriyle Rab’leri bunlardan, bunlar da Rab’lerinden razı, hoşnut olmuşlardır. Ramazan ayının diğer bir üstünlüğü, içinde Kadir Gecesi’ni barındırmasındandır. Ki, bu mübarek gece; Kuran-ı Kerim’in ifadesiyle bin aydan daha hayırlıdır. Kıyamete kadar insanlığın kurtuluş reçetesi olan Kuran-ı Kerim, bu kutlu gecede inmeye başlamıştır. Müslim ve Nesai, Ebu Hureyre (r.a)’den nakledilen bir hadis-i şerifte Hz. Peygamber (aleyhisselam) şöyle buyurmuştur: “Kim Kadir Gecesi’ni ayakta geçirirse (ibadet ve taatla); kim iman ederek ve Allahü tealadan umarak o geceye ulaşırsa; onun geçmiş ve gelecek günahları bağışlanır; onun günahı, mahcup olamayacak şekilde örtülür...”. Şu halde bizler de mübarek Ramazan ayını fırsat bilelim ve onun feyiz, bereket ve şefaatine nail olabilmek için; onda her gördüğümüzü Hızır, onun her gecesini Kadir bilerek ibadete yönelelim. Ramazan ayı, kulluk şuuruna ermenin şahika noktasıdır. İnsanoğlu, oruçlu iken acizliğini anlar ve kulluk bilincine ulaşır. Yumuşar, incelir, merhametle dolup taşar ve aç ve açıkta kalanın halinden anlar. Darda olanların hizmetine koşar ve onlara yardımda yarışır. Bu halini, yalnızca ramazanda değil, hayatı boyunca sürdürür. Ramazandaki güzel sabrın bir diğer özelliği de asla kalp kırmamaktır. Kendisine kötü söz söylense ve hatta sövülse bile “Ben oruçluyum!” deyip karşılık vermemektir. Kalbimiz kırılsa bile, biz kalp kırmayalım. Zira bilmeliyiz ki kalp Beytullah’tır yani Allahü tealanın evidir. Rabbimiz; “Ben yerlere göklere sığmam ama mümin kulumun kalbine sığarım” buyuruyor. Hatta kâfirin kalbi bile kırılmaz; onun kalbi kırılmaması için “Sen kâfirsin” bile demeyeceğiz. Sevgili okuyucularımın Ramazan-ı Şeriflerini kutluyor, hayırlara vesile olmasını diliyorum.",https://www.hurriyet.com.tr/yazarlar/fuat-bol/oruc-niyet-sabir-cihat-42034679
Fuat Bol,Dünya seyrediyor,"Nisan 09, 2022 06:29","İnsanoğlu, çığırından çıktığı, hedefini şaştığı zaman canavarların en korkuncu oluyor, hele de günümüz silahlarıyla! Ölümün binbir çeşidini kusan tüm bu ölüm makineleri, insan neslini yok etmek, inşa ve imar ettiği beldeleri yerle bir etmek için kullanılıyor. İnsanın, her şeyden önce insani değerlere sahip olması lazım; insani değerlerle bezenmeyen insan, değil hayvan, ondan da aşağı olabiliyor. Haksız yere bir mazlumu öldüren, bütün insanlığı öldürmüş gibidir. Cesetleri sahillere vuran Suriyeli Aylan bebeklerin, hunharca katledilen Ukraynalı yavruların vebalini, günümüz insanı nasıl verecektir? Kahrolası insanlık, Suriye’de, Afganistan’da, Ukrayna’da tüm bu vahşetleri sadece seyretmekle yetiniyor ve bol bol konuşmaktan başka bir şey yapmıyor. Dünyanın neresinde olursa olsun, zulme sebep olan, gücü yettiği halde zulme mani olmayan, zulmün ortadan kalkması için gayret sarf etmeyen, zulme rıza gösteren; kısaca günümüz insanı gibi sadece seyretmekle yetinen, o zulmü işlemiş gibidir. Şu körelmiş vicdanlara bakar mısınız? Kırk milyonluk bir ülke halkı bebek, çocuk, kadın, yaşlı, genç demeden, yem olarak ateşe sürülüyor ve onların karşısına geçip cayır cayır yanmaları seyrediliyor. Neymiş efendim, emperyalist devletlerin geleceğe dönük stratejileri bunu gerektiriyormuş! Geleceğiniz de stratejileriniz de yerin dibine batsın! Her iki dünya savaşında olduğu gibi, üçüncü dünya savaşının da arifesinde medeniyetinizi (aslında vahşetinizi) yine mazlum kanı, feryat figan ve gözyaşı üzerine kuruyorsunuz. Zulümle abad (bayındır-mamur) olunsaydı, Firavunlar, Nemrutlar, Şeddatlar, Hülâgûlar, Kisralar, Ebu Cehiller vb. hayırla yâd edilirlerdi. Oysa şeytana pabucunu ters giydiren tüm bu zevat, lanetle ve kahırla anılıyor. Günümüz zalimlerinin tarihte emsali yoktur. Gelip gelmiş onca zalimler, günümüzdekilerin ellerine su dökemez. Zira onların yaptıklarının tümü, bugünün bir tanesinin yaptıkları yanında devede kulak kalır. Bunların nasıl anılacağını varın siz hesap edin! Şeytanların şahı olan İblis bile bunların şerrinden kaçıyor! İşlediği malum suçla, lanete uğradığını ve kovulduğunu gören İblis, masum bebeklere bu denli zulümleri reva gören bu zalimlerin neye uğrayacağını ve nasıl bir ceza ile cezalandırılacaklarını düşünerek dehşete kapılıyor ve onların zararından emin olmak için, semtlerine bile uğramıyor! Kendine ve tüm insanlığa zulmeden günümüz insanı, geliştirdiği envaiçeşit silahlarla, bütün bir insanlığı yok etmek ve arz küresini insansız ve her yanı yakılmış, yıkılmış, virane olarak Allah’a teslim etmek için birbiriyle yarışıyor. Kimi teşvik ediyor, kimi fitili ateşliyor, kimi yangına körükle gidiyor, kimileri cayır cayır yanarken kimileri de seyrediyor. Yangının çıkardığı dumanlar tüm dünyayı sardı; aynı gaflet ve hatta ihanet böyle devam ederse, dumanların yerini bu kez alevler kaplayacak. Son pişmanlık ise asla para etmeyecek ve bütün bir insanlık, yaptıklarının bedelini en ağır şekilde ödeyecektir.",https://www.hurriyet.com.tr/yazarlar/fuat-bol/dunya-seyrediyor-42039864
Fuat Bol,İstikrar,"Mart 30, 2022 07:22","Bizde dünyada olmayan, ters bir durum var: Oralarda halkın yönetimine talip olanlar, aydınlar, mürekkep yalamışlar halkın önündedirler ve gerçekten öncüdürler. Bizde ise, mahut tipler hep halkın gerisinde olmuştur; halktaki basireti, ileri ve doğru görüşlülüğü gösterememektedirler. Halkımız, ülkemiz parti mezarlığına dönmesin, önüne gelen parti, sadece tabela işlevi gören parti, kurmasın yönetimde istikrar sağlanabilsin diye Başkanlık Sistemi’ne geçti. Koalisyonlardan ve daha da vahimi olan darbe yönetimlerinden bu halk, neler çektiğini çok iyi biliyor ve unutmuyor. O karanlık günleri bir daha görmemek için, Başkanlık Sistemi’ne ‘Evet’ dendi. Başkanlık Sistemi’nde, başkanın yüzde 50 artı 1’le seçilebilmesinden dolayı; binde bir oy alabilen siyasi partiler bile kıymete bindi. Bu durumu bilen aklı evvel kim varsa parti kurdu; şu an itibarıyla 122 siyasi partimiz mevcut. Bu kadar çok horozlu bir köyde sabah olur mu? Allah’tan bunların tamamına yakını horoz değil; sadece tabela partisi konumundadır ama mahut artı 1’den dolayı horozluk taslamaktadırlar. Onları da tabelaya bakmaya mahkûm eden, milletimizin sağduyulu davranışı olacaktır. Zira bu necip millet, onlardan çok daha ileri görüşlü olup istikrarsızlığa meydan vermemektedir. Cumhur İttifakı’nın partileri Seçim Kanunu Teklifini Meclis’e sundu; Teklif Komisyon’dan geçti, Meclis Genel Kurulu’nda görüşülecek. Teklifte seçim barajı yüzde 10’dan yüzde 7’ye düşürülüyor. Kanun Teklifi, istikrarı sağlayabilmek için, küsurat partilerine bir mani, engel getiriyor. Yani, kendi partilerinden milletvekili seçilebilmeleri için, yüzde 7 barajını aşmış olmaları gerekiyor. Öyle başka partinin kuyruğuna takılıp artık oylarla milletvekili seçilemeyecek. Ya da barajı aşan bir partinin listesinden seçime girmiş olmaları gerekiyor. Başka bir siyasi partinin listesinde bulunmak hem bulunan parti ve hem de bulunulan parti için bir handikap. Zira lider olarak, kendisine ve partisine güvenmeyene, millet nasıl güvenip de oy verecektir? Seçim Kanunu Teklifi’nin Meclis’e sunulması ile birlikte, erken seçim tartışmaları da son buldu. Bu demektir ki seçimler zamanında yani 2023 Haziran’ında yapılacaktır. Böylece, iki de bir kehanette bulunup erken seçim tarihlerini dillerine dolayan muhalefet partileri nal toplamış oldu. Teklifin getirdiği bir düzenleme de; siyasi partilerin Hazine’den yardım alabilmeleri için ya yüzde 7 barajını geçmiş olmaları ya da asgariden yüzde 3 oranında oy almaları gerekiyor. Başkanlık modelini en güzel şekilde ABD uygulamaktadır ki orada yalnızca iki parti yarışmaktadır. Bu kadar çok partiyle seçime girilen bizde ise, yönetimde istikrarı milletimiz sağlıyor. Oylarını dağıtmayıp birbirine yakın gördüğü partilerin en büyüğünde karar kılıyor. Deva Partisi, Gelecek Partisi, Saadet Partisi, Demokrat Parti gibi küsurat partileri şaşkınlık içinde, zira kendi başlarına seçime girseler seçilemeyecekler, başka partilerin listelerinden girecek olsalar kendilerini inkâr etmiş olacaklar. Ayrıca hem kendi partilerini ve hem de listelerine dahil oldukları partilerin içlerini karıştıracaklar. Ne diyelim, kendi düşen ağlamaz!",https://www.hurriyet.com.tr/yazarlar/fuat-bol/istikrar-42032393
Fuat Bol,Erdoğan neden hedefte,"Nisan 11, 2022 06:29","Vaktiyle CHP’nin tek parti zihniyeti ile oluşturduğu dikta rejimi, ülkede bürokratik oligarşiyi iyiden iyiye yerleştirdi. Bu durum, Osmanlı’nın son dönemlerinde, özellikle İttihat ve Terakki döneminde idarenin halka baskısı ve dayatması ‘zorba yönetim’ şeklinde uygulanmıştı. 1946’dan itibaren çok partili, 1950’den itibaren de ‘kısmi-vesayete tabi’ demokrasiye geçmemize rağmen idarede hep bürokrasinin borusu ötmüş, tek başlarına hükümet kuran iktidarlar bile asla muktedir olmamış, olamamıştır. Diğer bir deyişle, vesayetle malul demokrasi dönemimizde, asker ve sivil bürokrasi hancı, şu veya bu şekilde gelen tüm hükümetler ise yolcu olarak görülmüştür. Özellikle 2. Dünya Savaşı’ndan sonraki yeni dünya düzeninde Türkiye, yaptığı anlaşmalarla hem maddede ve hem de manada ABD’nin güdümüne sokulmuştur. Buna bir de Türkiye’nin NATO’ya girişi eklenince ABD, devletin kılcallarına değin nüfuz etti. (FETÖ) Bundan böyle, Türkiye için vesayetin ağababası ABD olmuştur. Artık Türkiye için, ABD ne derse o olacaktır. Türkiye’nin ABD’ye karşı ‘Hayır’ diyebilmesi asla söz konusu değildir. Menderes, Demirel, Ecevit, Erbakan başbakanlıkları dönemlerinde ABD’nin ihanetlerini gördüklerinde, sadece bir veya iki konuda ABD’ye rağmen iş yapmaya giriştiklerinde başlarına gelmeyen kalmadı. Kimine darağacı boylatıldı, kimine iktidar yerine ateşten gömlek giydirildi, kimi iktidardan uzaklaştırıldı, kimine ise partisi kapatılıp siyaset yasağı getirildi. ABD, içimizde tüm bu denli melanetleri işlerken hep askeri ve sivil bürokrasi ile ortak hareket etti. Yani gerçek muktedirlerle (kendisinin ‘lider’ bellediği kişilerle) iş tuttu. (Darbelerde ABD’li yetkililerin ‘Bizim çocuklar başardı!’ diye tanımladığı malum kişiler) Aynı kesimlerle el ele vererek, on yılda bir darbe yaparak, milletin seçtikleri ve millet cezalandırıldı ve topyekûn bir millet istenilen hizaya çekildi. Tüm bu uğursuzluklar sergilenirken, biz millet olarak parlamenter demokrasiyle idare edildiğimizi zannettik. Halbuki demokrasi adına, bize ‘hükümetçilik’ oynatılıyordu. ABD, Batı FETÖ ve PKK’yı başımıza bela etti, içeriden ve dışarıdan bütünüyle kuşatıldık. Uslu uslu oturmazsan ve her istenileni harfiyen yerine getirmezsen kırk satır mı kırk katır mı denilerek, ölümlerden ölüm beğenmemiz istendi. İşte Sayın Erdoğan, böyle bir gidişe ‘Dur!’ dedi. Böyle gelmiş ama böyle gitmez diyerek, devletimizin hür ve var olma mücadelesini başlattı. Bunu yaparken serden geçip kefenini giydi. Tek dayanağı Rabbi ve inançla ardına düşen milletiydi. Böyle bir milli lider, elbette ABD’nin ve onun dünyadaki yardakçılarının hedeflerinde olacaktır. Bu yüzden, Türkiye’ye karşı ellerinden geleni artlarına koymuyorlar. Bu durumu bir dereceye kadar anlamamız mümkündür zira Türkiye’nin, özellikle savunma sanayiinde geldiği nokta, onların gözlerini korkutuyor. Peki, içimizdekilere ne oluyor dersiniz? Onlar neden ABD’nin dümen suyuna gidiyorlar? Hem de ‘muhalefet’ adı altında, hepsi el ele vererek Erdoğan’ı ‘İstemezük’ diyorlar. Bunlar iki husus için bir araya getirildi: Erdoğan gitsin ve vesayet sistemine yeniden dönülsün. Halbuki atı alan Üsküdar’ı çoktan geçti!",https://www.hurriyet.com.tr/yazarlar/fuat-bol/erdogan-neden-hedefte-42040798
Fuat Bol,Garantör ülke Türkiye,"Nisan 04, 2022 06:29","Kim ya da kimler emperyalist, kim ya da kimler gerçek ya da sahte demokrat, kim ya da kimler savaş yanlısı ve kışkırtıcısı, kim ya da kimler gerçek ya da sahte barış yanlısı, kim ya da kimler desinler peşinde, kim ya da kimler samimi ve içten davranış sergiliyor; hemen herkesin rengi belli oldu. Bir kez daha görüldü ki dün olduğu gibi bugün de herkes aynı yerinde duruyor. Dünün emperyalistleri, bugün de emperyalist. Hemen hepsinin niyeti, biz bu savaştan nasıl kârlı çıkarız, bu durumu nasıl fırsata çeviririz anlayışında birleşiyor. Kısaca; koyun (mazlum ve savunmasız halklar) can derdinde, kasaplar (emperyalistler) et (silah vb. satışı) derdinde. Bunların alayının medenilikleri de, demokratlıkları da, insan haklarına ve hukuka saygıları da sadece laftadır. Kendi menfaatleri söz konusu olduğunda, gözleri bu değerlerden hiçbirini görmez. ABD’nin eski dışişleri bakanlarından Madeleine Albright, anne olmasına rağmen: ‘Biz Irak’ta 500 bin çocuk öldürdük ama değdi!’ diyebiliyor. Bunların medeniyet anlayışını (!) bu sözden daha iyi ne ifade edebilir? İşte İsrail! Mülteci durumuna düşmüş, kimsesiz çocuklardan yalnızca Yahudi olanlarını alabileceklerini söylüyor. Medeniyetin (!) öncüsü Avrupa ülkelerinin de sarı saçlı, mavi gözlüleri buyur edip zenci olan mültecileri trenlerden nasıl attıklarını gördünüz. Savaştan önce, çıkmaması için haykıran, çıktıktan sonra da barış için çırpınan tek samimi ülke var; o da Türkiye’dir. Türkiye her iki ülkeye de hem komşu ve hem de dosttur. Böyle bir durum karşısında, her ikisine de eşit mesafede durup arabuluculuk yapmakta ve bu uğurda elinden geleni esirgememektedir. Bu durumu her iki ülke lideri de biliyor ve Türkiye’ye güveniyor. Barış görüşmelerinin Türkiye’nin arabuluculuğunda yapılmasını salık verdiler. Büyük bir ihtimalle, liderler arasındaki barış görüşmeleri de Türkiye’de olacak ve onlara Sayın Erdoğan eşlik edecek. Türkiye’nin bu durumu, yalnızca izlediği samimi ve güven veren politikalardan kaynaklanmıyor; bölgesel ve hatta küresel güç olmasından da kaynaklanıyor. Dürüst ve samimi de olsa zayıf bir ülkenin sözüne kimse itibar etmez. Muhataplarınıza ancak gücünüz kadar güven telkin edebilir ve söz dinletebilirsiniz. Düne kadar kaale alınmayan, davet edilmeyen, sözü dinlenmeyen, hesaba katılmayan Türkiye, bugün itibarıyla dünya liderlerinin kapısını aşındırdığı ve dünya siyasetinde belirleyici rol oynayan, küresel bir ülke konumundadır. Kim ne derse desin; bu konuma Sayın Erdoğan’ın liderliğinde eriştik. Erişilen güce bakın ki, bölgemizdeki ülkeler yarınlarından emin olabilmek için Türkiye’nin garantörlüğünü istiyor. İşte Türkiye’nin bu geldiği nokta; dışarıda ve onların uzantısı olan içerideki kimilerini rahatsız ediyor. Ne kadar hayret edilse azdır ki, bizdeki muhalefet de Türkiye’nin bu gücünden rahatsız; Suriye’de, Libya’da, Doğu Akdeniz’de, Kafkaslarda ne işimiz var diyebiliyor. Erdoğan düşmanlığı, muhalefetin gözlerini bu denli kör etti ve onları dostu düşmanı tanıyamaz hale getirdi. Daha da vahimi ise Erdoğan düşmanlığı bizdeki muhalefetin topunu birden Biden’in kayığına bindirdi. Bindirildikleri o alametle, hızla kıyamete doğru gidiyorlar! Tutabilene aşk olsun!",https://www.hurriyet.com.tr/yazarlar/fuat-bol/garantor-ulke-turkiye-42035767
Fuat Bol,FETÖ anlaşılmadan hiçbir şey anlaşılmaz,"Mart 28, 2022 06:29","Önce Türkiye’deki cemaat olgusuna bakalım. Bunlar nedir? Kuruluşları itibarıyla neden yeraltında gelişip büyüdüler? Gayeleri nedir; ne yapmak istemektedirler? FETÖ de diğer yapılanmalar gibi bir cemaat oluşumu mudur? Bu millet her şeyden önce Müslümandır; asırlar boyu İslamiyet’le yoğrulmuş ve ‘Türklük bedenimiz, İslamiyet ruhumuz’ demiştir. Türkler bununla da yetinmemiş; Allahü Teâlâ’nın son dini İslamiyet’i insanlara tebliğ edebilmek için öncü olmuş, bu kutsal işin bayraktarlığını üstlenmiştir. Sosyolojik bu gerçekler ortada dururken, 1924 yılında okullarda okutulmakta olan Siyer-i Nebi (Sevgili Peygamberimizin hayatı) dersi, müfredattan kaldırıldı. Daha sonra din dersleri de kaldırıldı. Dini tedrisat yapan okullar ve hatta İlahiyat Fakülteleri kapatıldı. Kuran-ı Kerim’in öğretilmesi yasaklandı, okutan hocalar takip edilip ya hapsedildi ya asıldı. Böyle bir durumda bu millet ne yapabilirdi? Din öğretimi, ister istemez yerin altına indi ve bu kez büsbütün devlet kontrolünden çıktı. İnsanımız artık, o yerin altındakilerin insafına kaldı. Buralardaki iyi niyetleri suistimal edenler de olabilir; dini, dini değerleri kendi şahsi çıkarları için kullanan da olabilir. Bunlar var diye, hepsini birden, toptan kötüleyemezsiniz. Zira o durum, dindarlar açısından bir zorunluluktu; başka çareleri yoktu. FETÖ’nün dışındaki hiçbir cemaatin devletle, devleti ele geçirmeyle bir işi olmamıştır. Zaten yönünü Allah’a ve ahirete samimiyetle dönen kişinin devletle ne işi olabilir ki? Lakin FETÖ öyle değil, hatta FETÖ cemaat görünümlü uluslararası bir casusluk teşkilatıdır. Din, onun kalkanıdır, maskesidir. Ve asla milli değildir; CIA yönetiminde uluslararası bir gizli teşkilat ağıdır. Bu yapının merkez üssü, dinamosu Türkiye’dir. Devletin her kademesini ele geçirmek için kadrolar yetiştirmiş ve bunu büyük bir gizlilik içinde yarım asır boyunca sürdürmüştür. Bunca yıl, bu denli gizliliği, onlarca kurum ve kuruluşta nasıl temin etti derseniz; bu sorunun cevabını bulduğumuz an, FETÖ’yü ve bizdeki ‘Vesayet Sistemi’ni anlayabiliriz. O vakitler idare edildiğimiz vesayet sisteminde, tüm kurum ve kuruluşlarımız ABD’ye (CIA) endeksliydi. FETÖ, CIA’nin içimizdeki manivelasıydı. CIA, FETÖ’yü kullandı ve devletin kılcallarına kadar nüfuz ettirdi. Türkiye’ye, ABD’nin Ortadoğu’daki ileri karakolu ve hatta 51. eyaleti gözüyle bakılıyordu. ABD istiyor darbe yapıyoruz, ABD istiyor bakan veya başbakan indirip bindiriyoruz, ABD istiyor kanunlar çıkarıyoruz, ABD istiyor F. Gülen’i verip Öcalan’ı teslim alıyoruz. ABD bizi öldürüyor; suret-i haktan gözükmek için MİT’in ve Özel Harp Dairesi’nin maaşlarını ödeyerek ölünün yüzüne pudra sürüyor! FETÖ, içimizde sistemli ve çok gizli bir şekilde, her kademede yetiştirilmiş bir kadro hareketidir. Böyle bir durumda gelip geçen tüm iktidarlara (gerçekte muktedir olmayan), bu FETÖ’cüleri devlet kadrolarına atamaktan başka bir şey kalmıyor. İşte Cumhurbaşkanı’na, seçmesi için 5 albay öneriliyor, hepsi de FETÖ’cü; bunlardan birisini seçti diye Cumhurbaşkanı suçlanabilir mi? Askeriyenin, yargının, Emniyet’in ve hatta bakanlıkların personel daireleri ve memurların gizli dosyaları bunların elinde. Bir başbakan veya bakan, kişiler hakkında hangi daireye başvurup da sağlıklı bilgi alabilirdi ki? Zira kurum ve kuruluşların istihbarat servisleri de bunların elinde ve yönetiminde. İşte Sayın Erdoğan, bu vesayet sistemini darmadağın etti, tüm kurum ve kuruluşları millileştirdi. Bunun için hedefte! Bunu, neden, birileri hâlâ anlamamakta ısrar ediyor?",https://www.hurriyet.com.tr/yazarlar/fuat-bol/feto-anlasilmadan-hicbir-sey-anlasilmaz-42031055
Fuat Bol,Türkiye barış köprüsü,"Mart 12, 2022 06:29","Salgın (pandemi) denilen illet yüzünden, dünyadaki tüm dengeler temellerinden sarsıldı. Herkes, kendi can ve mal derdine düştü. İnsanlar ve ülkeler kendilerinden daha muhtacına bakıp ibret alacaklarına, zayıf ve güçsüz olanın elindekini de alıp onu ölüme terk etmekte en ufak bir sakınca görmediler. Zira altta kalanın canı çıksın zulmünün adı, 21. asır medeniyeti (!) idi. Batı emperyalizmi (başta ABD ve İngiltere), Doğu emperyalizmine (Rusya ve Çin) çok kötü oyun oynadı. Çin ve Rusya’nın gelişip dünya üzerindeki nüfuz sahalarını genişletmeleri, ABD ile İngiltere’nin ödünü kopardı. Mahut korku, kendilerine,bu kahpe oyunu oynattı. Ne yapıp edip Rusya ile Çin’in önünü kesmek istediler. Önce, eski Sovyet uydusu olan ülkeleri NATO’ya ve AB’ye aldılar. Sinir uçlarıyla oynanan Rusya, ne dediyse, kimseye derdini anlatamadı. Daha doğrusu hiç kimse anlamak istemedi. Kâğıttan kaplan olduğunu unutan Batı, Moskova’nın kapısı konumundaki Kiev’e (Ukrayna) kapı araladı. Batı’nın piyonu olan Ukrayna Devlet Başkanı Vladimir Zelenski, kendisine aralanan bu kapıdan bodoslama dalmak istedi. Halbuki Batı, oyun peşindeydi ve asla samimi değildi. AB’ye ve NATO’ya alır gibi yapıp kapıyı yüzüne kapattılar. Zelenski bu durumu anladığında (!), Ukrayna için iş işten geçmiş ve ülkeleri çoktan işgal edilmişti. Rusya, oyuna getirildiğini bile bile Ukrayna’ya askeri müdahalede bulundu, bulunmak zorunda kaldı. Zira güvenlik açısından, ülkesini, Batı’nın insafına (insafsızlığına) bırakamazdı. Batı, muhataplarına oynattığı bu kanlı oyunu seyretmekle yetindi. Tek yapabildikleri şey, Rusya’ya görülmedik yaptırımlar uygulamak, onu dünya ticaret sisteminin dışına itmek ve Rus mallarına ambargo koymak oldu. Batı’nın Rusya’ya bu denli yaklaşımı, ister istemez yeni ve başka dünyaların (ortaklıkların, birlikteliklerin) kurulmasını gerektirir. Zira Rusya’yı dünyadan soyutlayıp uzaya gönderemeyeceklerine göre, o da bu dünyanın nimetlerinden faydalanacak, başkalarının da kendi nimetlerinden faydalanmasını bir şekilde sağlayacaktır. Nitekim Batı’nın birçok ülkesi onun doğalgazıyla ısınıyor ve fabrikalarını döndürüyor. Bu durumda iki şey öne çıkıyor: Birincisi, Avrupa ülkeleri, ABD’ye ve NATO’ya güvenip bel bağlayamaz. Bundan dolayı da kendi ulusal savunma sistemlerini kurmaları gerekir. Bu duruma tipik örnek Almanya’dır; şimdiye dek savunmasını ABD’ye havale eden ülke, savunma bütçesini birden 100 milyar Euro’ya çıkardı. İkincisi ise; tüm bu hengâme içerisinde, her iki ülkeye de eşit mesafede duran ve samimi olarak barış ve huzuru isteyen yegâne ülke Türkiye’dir. Üstelik Türkiye, bir NATO ülkesi olmasına rağmen bu denli özverili çabaları sergilemekte ve savaşmakta olan her iki ülkenin dışişleri bakanlarını Antalya’da bir araya getirebilmektedir. Bu da elbette Sayın Erdoğan ile Sayın Putin’in görüşmeleri neticesinde vuku bulmuştur. Bu da demektir ki, Rus lider, sözüne, duruşuna ve samimiyetine inanacağı tek lider olarak Sayın Erdoğan’ı görmektedir. Yarınki Putin-Zelenski görüşmesinin de, Türkiye’nin arabuluculuğuyla olabileceğinden kimsenin şüphesi olmasın. Zira Türkiye, her iki ülke için olduğu kadar, bölgesinde de barışın, umudun ve istikrarın güvencesidir. Yeter ki art niyetsiz olarak diğer ülke liderleri de aynı samimiyeti gösterebilsin.",https://www.hurriyet.com.tr/yazarlar/fuat-bol/turkiye-baris-koprusu-42020993
Fuat Bol,Türkiye parlayan yıldız,"Mart 14, 2022 06:29","Mahut ‘ucube-darbe’ hükümetlerinin kurulmasında milletimizin en ufak bir kusuru ve kabahati yoktur. Sandığın yansımasını şirazesinden çıkaran hep dış güçler (ABD ve İngiltere) olmuştur. İçimizdeki bir kısım sözde aydın, solcu, ilerici, Atatürkçü, devrimci kurum ve kuruluşlar ve bunların ileri gelenleri, darbe severler olarak; yönetimdeki iktidarları (kendilerinden olmayan merkez sağ iktidarları) alaşağı etmeyi her zaman marifet bilmiştir. Bakınız 12 Mart Muhtırası’nın üzerinden 41 yıl geçti; bu uğursuz (meşum) günleri unutmamalı ve yeni nesillere aktarmayı borç bilmeliyiz. Zira dünü bilmeyenin ve dünden ibret almayanın yarınları olmaz; olsa da böyle olur! 1965 ve 1969 seçimlerini büyük bir başarıyla kazanan Süleyman Demirel (AP), tek başına iktidarını sürdürürken, ülkede yüzde 5 enflasyon vardı ve yüzde 7 kalkınma sağlanmıştı. Erdoğan’ın bugün yürütmekte olduğu ‘denge’ politikasını, o gün Süleyman Demirel yapmak istemiş, Sovyetler Birliği ile bir dizi anlaşmalar imzalamış ve bunların çoğunu hayata geçirmişti. (İzmir Aliağa Rafinerisi, İskenderun Demir Çelik, Seydişehir Alüminyum Tesisleri, Arpaçay Barajı vb.) Demirel’in bu denli denge politikası, ABD ve onun içimizdeki sözde aydın hempaları (omuzdaş) tarafından, Türkiye’nin eksen kayması şeklinde yorumlandı. Malum onların eksen dediği şey ABD’nin kucağına oturmaktı! Yukarıda olmasına rağmen, ‘Suyumu bulandırıyorsun’ diyen ABD Başkanı, özel adamını Süleyman Demirel’e gönderdi ve Türkiye’de haşhaş ekimine son verilmesini talep etti. Halbuki Türkiye’deki haşhaş ilaç sanayisinde (başta ABD’de) kullanılmaktaydı ve ABD ile Batı’ya giden uyuşturucuyla bir ilgisi yoktu. Demirel, bu haksız ve hukuksuz talebi kabul etmedi. ABD talimat verdi, içerideki yandaşları harekete geçti. Tehlike anında, ABD’nin Türkiye’deki muhatapları askerlerdi ve askerlerden olan cumhurbaşkanlarıydı. Zira lider olarak onları görüyordu; onlara verdiği talimatlarla Türkiye’yi dizayn ediyordu. 12 Mart 1971’de Meclis’te askerin muhtırası okundu. Çankaya’da bulunan asker kökenli Cumhurbaşkanı Sunay, Başbakan’ın telefonuna çıkmadı. Demirel, güvensizlik oyuyla hükümetten düşürüldü. CHP’den istifa ettirilen Nihat Erim’e hükümet kurduruldu. Erim, ayağının tozuyla gittiği ABD’de haşhaş ekimi yasağına ‘Baş üstüne’ dedi ve Türkiye’deki tüm yatırımları durdurdu. Böylece Türkiye, istenilen eksene oturtulmuş oldu. Bugün de Türkiye denge politikası güdüyor; bir farkla ki, Sayın Erdoğan bu kez pergelin sivri ucunu Ankara’ya sağlam sabitledi (savunma sanayiini geliştirerek, ayağı yere sağlam basıyor). Bu yüzden, pergelin diğer ucuyla bütün dünyayı rahatlıkla dolaşabiliyor. Kendilerini yukarıda sanıp suyumu bulandırıyorsun diyen onca ülkeler, ellerinden geleni artlarına koymadılar ve Sayın Erdoğan’ın kalemini onlarca kez kırmaya yeltendiler. Süleyman Demirel, kendisine yapılan onca kahpelikleri bildiğinden, ABD’nin suyuna gidilmesi gerektiğini söyler ve ‘Lazım olduğunda Washington’un telefonlarını çevirir, uzun uzun çaldırır ve açılmadığını görürsünüz’ diye ikaz ederdi. Pergelin ucu, Ankara merkezli sağlam bastığından, bunların hemen hepsi avuçlarını yaladı. Bakınız, Türkiye nereden nereye geldi; dün başbakanın telefonuna, kendi cumhurbaşkanı çıkmıyordu. O da şapkasını alıp gitmekten başka çare bulamıyordu. Bugünse bölgesel ve hatta küresel siyasetin nabzı Türkiye’de atıyor. Rusya ve Ukrayna barış için Türkiye’nin arabuluculuğuna evet diyor ayrıca Ukrayna, Türkiye’nin garantörlüğünü talep ediyor. Türkiye güçlü olmasa ve güven vermese bu noktalara gelebilir miydi?",https://www.hurriyet.com.tr/yazarlar/fuat-bol/turkiye-parlayan-yildiz-42021982
Fuat Bol,Kurt dumanlı havayı sever,"Mart 19, 2022 06:29","Eskiden, iletişim araçları ve özellikle sosyal medya gelişmemiş olup bugünkü gibi yaygın değildi. O vakitler, zulüm erbabı olan bu emperyalistler, saman altından su yürütebiliyor ve işledikleri bu cinayetlerden, sömürdükleri ülkelerin halkları haberdar olamıyordu. Artık mızrak çuvala sığmıyor; kim ne cinayet işlerse, anında ortalığa dökülüyor ve dünya kamuoyundan gereken tepkiyi görüyor. Ama bunlarda utanmanın zerresi olmadığı için yüzlerine tükürseniz en ufak şekilde de olsa, aldırış etmezler. Görüyorsunuz; göz göre göre Ukrayna’yı ateşe attılar. Hem de aynı ırk, aynı din, aynı mezhep sahibi olan Ruslarla savaşa soktular. Ukrayna’nın, Rusya’nın arka bahçesi değil, kapısının önü olduğunu bilerek, onu, Rusya’dan koparıp NATO’ya ve AB’ye alacaklarını söylediler. Bu halin yalanı bile Rusya’yı ürkütmeye yetti. Zira Sovyetler döneminde Ukrayna bölgesi, Rusya’nın kalbinin attığı yerdi. Nükleer dahil tüm endüstri kuruluşları Ukrayna’daydı ve burası Rusya’nın ikinci tahıl anbarıydı, bu yüzden Ukrayna, Rusya için vazgeçilemezdi. Ayrıca Ukrayna’nın müstakil konumu da dünya için yeni bir nükleer tehlikeydi! Tek başına bırakılıp kendilerine rakip yapılamazdı. Bu yüzden, Batı Ukrayna’daki demokratik seçimle seçilenleri alaşağı etti ve Soros-ABD yanlısı Vladimir Zelenski’yi işbaşına getirdi. Zelenski de Batı-ABD kendisine ne üflediyse öyle çalmaya başladı; bilerek ya da bilmeyerek Batı’nın oyununa geldi. Anladığında, iş işten çoktan geçmişti. Çilesini çekmeden, algılarla getirtilen makamlar, insanı devlet adamı yapmaz; yapmıyor. Eskiler, ‘İerefül mekân bil mekin’ demişler, yani makamlar, onlara oturanlarla şeref kazanır. Yoksa şerefsiz bir insana makamın şeref vermesi düşünülemez. Zelenski, Batı’nın oyuncağı olmayıp gerçek bir devlet adamı olsaydı, Rusya ile savaşa girmezdi. Daha açık ifadeyle Rusya’yı savaşa zorlamazdı. Zira Batı’nın ne denli kaypak olduğunu bilirdi. Halbuki önünde onca örnekler vardı: Batı, Rusya’ya karşı Suriye’de, Libya’da ve hatta Kırım’ı işgalinde ne yapmıştı? Duran saatin günde iki kez doğruyu göstermesi misali, o bunak haliyle bile Biden, gerçeği saklamadan olduğu gibi açıkladı. ‘Bizim yapabileceğimiz yalnızca iki seçenek var; birisi yaptırım, diğeri üçüncü dünya savaşıdır.’ Zelenski, Batı’nın, kendisi için üçüncü dünya savaşına evet diyeceğini düşünecek kadar saf değildir. O halde savaş öncesi ve esnasında sergilediği bunca afra ve tafralarına ‘tiyatro’dan –ki, bu işi çok iyi becerir- başka ne denilebilir? Batı, tüm ikiyüzlülüğüyle silah satışı yapıp ardından ve timsah gözyaşları dökmek derdinde. İki taraftan da ölenler ya da perişan olan onca insan yığınları Batı’nın çok mu umurunda? Batı’nın en ufak bir samimiyeti olsaydı, bunu, Rusya’nın Kırım’ı işgalinde gösterirdi. Nitekim bugünkü ağır yaptırımlar o vakit gösterilebilseydi, Rusya Ukrayna’yı işgale yeltenemezdi. Batı da Rusya da sözüm ona ‘dengeli’ bir hesap içinde; olan zavallı Ukrayna halkına oldu ve oluyor. Unutulmasın ki onların ne çeşit iğrenç hesapları varsa –ki, var- hesapları çok çabuk gören cenab-ı Hakk’ın da bir hesabı var. Görelim Mevla’m neyler? Neylerse güzel eyler.",https://www.hurriyet.com.tr/yazarlar/fuat-bol/kurt-dumanli-havayi-sever-42025441
Fuat Bol,Barışın ekseni Türkiye,"Mart 23, 2022 06:29","Tarihiyle Türkiye olmak demek; tarihin derinliklerinden süzüle süzüle, değişim ve gelişim sağlayarak, çeşitli kavimlerle ortak medeniyetler kuran ve bu kurduğu medeniyetin temelini; ‘Tüm mazlumların hamisi, koruyup, kollayıp gözetleyicisi’ olmak demektir. Batı’da, hangi ırktan ve meşrepten olursa olsun, Müslüman’a boşuna ‘Türk’ demiyorlar. Aynı Batı, ‘Başımızda kardinal külahı görmektense, Müslüman (Müslüman-Türk) sarığı görmeyi tercih ederiz’ diye boşuna söylememiştir. Zira bizim ceddimiz Osman Gazi: ‘Bizim davamız, kuru bir kavga ve cihangirlik davası değildir; huzur, barış, güven ve esenliktir’ diyerek yönümüzü çizmiş, hedefimizi belirlemiştir. Bundan dolayıdır ki dün olduğu gibi, bugün de barışın ekseni ve mazlumların koruyup, kollayıp gözeteniyiz. Bakınız; aynı ırk ve aynı din mensubu olan Rusya ile Ukrayna kavga ediyor; bunları ayırmak ve barıştırmak için, içten ve samimi olarak tek bir ülke uğraşıyor, o da Türkiye’dir. Dahası, kavgaya tutuşan bu kardeşler, güvence olarak, Türkiye’nin garantörlüğünü istiyorlar. Manasını tümüyle yitiren insanoğlunun, çağdaş uygarlık (!) adına dünyayı şekillendirirken kurguladığı sistemin adı ve sanı; ‘Altta kalanın canı çıksın’ yüz karalığıdır. Batı’nın adı ‘uygarlıktır’; gerçekte ise vahşetin ta kendisidir. Bu durumu, Batı’nın gittiği her yerde görmeniz mümkündür. Girdikleri ülkelerin maddi ve manevi tüm yapılarını altüst ederler. Dillerini, dinlerini değiştirirler. Girdikleri andan itibaren, mahut ülkelerin yeraltı ve yerüstü zenginliklerini, sahiplerinin ellerinden zorla alır, kendi ülkelerine taşırlar. Sonuçta o ülkeleri terk etmek zorunda kalsalar bile, geride bıraktıklarının hayatları on yıllar boyu mankurt-köleler olarak devam eder. Türklerin tarihinde utanılacak bir tek sayfa göremezsiniz. Zira Türkler her gittikleri yerden bir şeyler almak yerine, o yerlere her şeylerini vermek için çırpınmışlardır. Hiç kimsenin dinine, diline, ırzına, canına, aklına dokunmamıştır. Sahip oldukları her türlü zenginliği kendilerine bırakmış ve hatta daha fazlasını merkezden o yerlere taşımıştır. Türkiye, coğrafyasıyla Türkiye’dir. Bu coğrafyanın, bir maddi bir de manevi sınırları vardır. Rusya’nın sınırlarını, küçük bir çocuğa soran Putin, aldığı cevabı, kendince şu şekilde doğrular: ‘Rusya’nın sınırı yoktur. Rusya’nın sınırları hiçbir yerde bitmez!’ Görüyorsunuz, davası, kuru bir kavga ve cihangirlikten ibaret olan Putin ve onun gibilere dünyayı verseniz doymuyorlar; doymazlar. Leşe talip olan yırtıcı hayvan bile karnı doyunca çekip gidiyor. Ama emperyalistler, ‘Daha!’, ‘Daha!’ diyerek; ‘Belhüm edal’ yani hayvandan da aşağı olduklarını sergiliyorlar. Asıl Türkiye’nin manevi sınırı yoktur; zira onun davası barış, huzur, güven ve esenliktir. Nitekim Türkiye, imkânları ölçüsünde, mazlumlara yardım eden, dünyanın bir numaralı ülkesidir. Türkiye, kültürüyle Türkiye’dir. Türk kültürü cihan şümul olup hiç kimsenin tekelinde değildir. Bu sırra erenler, sonsuzluğa kucak açmış ve ötelere, sonsuz ötelere talip olmuştur. Onlar istemeseler de Allahü teala nurunu tamamlayacak ve hak yerini bulacaktır.  21. asır, mazlumlarının hamisi Türk asrı olacaktır.",https://www.hurriyet.com.tr/yazarlar/fuat-bol/barisin-ekseni-turkiye-42027800
Fuat Bol,Kıymet bilmek,"Mart 21, 2022 06:29","İyi de bu Tayyip Erdoğan 20 yıldır iktidardadır. Yaptıkları ise, Cumhuriyet tarihi boyunca yapılanları 5’e, 10’a katlıyor. Ondan önce gelenler, iktidar değiller miydi ki, neden bir şey yapmadılar? İnsan olmanın gereği: Türkiye’de kim olursa olsun, taş üstüne taş koyanın kıymetini bilmek ve hakkını teslim etmektir. Ne demişler: “Marifet iltifata tabidir.” İltifatı (beğenmek) bir kenara koyun; hiç değilse Sezar’ın hakkını Sezar’a verin! Allah’ın bildiğini kuldan niye saklıyorsunuz? Ayrıca o kullar, o denli sayısız hizmetleri görmüyorlar mı onlardan faydalanmıyorlar mı? Görüp faydalandıklarını seçim sandıkları söylüyor! Tarihi bir eser olan muhteşem 1915 Çanakkale Köprüsü’nün açılışını gördünüz; ana muhalefet partisi başta olmak üzere, muhalefet parti liderlerinden hiç kimse yoktu. (Sayın Bahçeli Cumhur İttifakı’nda olduğu için muhalefet sayılmaz.) Sorarım size: Kılıçdaroğlu, davet edildiği o törene katılsaydı ve hatta iktidarı tebrik edici bir konuşma yapsaydı ne kaybederdi? Hiçbir şey kaybetmeyeceği gibi çok şey kazanırdı. Çünkü onun bu yapıcı hareketi, bölünmüş haldeki milleti derleyip toparlar ve birbirine kenetlerdi. Bu da, ona sayısız puan kazandırırdı. Lakin yapıcı muhalefet bunların semtlerine bile uğramamış; varsa yoksa çamur at, tutmasa da izi kalır bataklığında debelenmek. Bu bataklıkta aynı köhne anlayışla sittin senedir debeleniyorsunuz, elinize ne geçti? Oylarınız bir milim arttı mı? Artmadığına göre, neden aynı yanlışta ısrar ediyorsunuz? Dünyanın öbür ucundan Kore’nin başbakanı geliyor; bizim aklı evveller, Ankara’dan İstanbul’dan gelemiyorlar. Hani 18 Mart Çanakkale bizim milli günümüzdü? Milli günde bile bir araya gelemiyorsak ne vakit gelebileceğiz? Muhalefete düşen partililerin, belli ki kimyası bozuluyor. Erbakan’ın oğlu bile muhalefet şaşkınlığıyla ne diyeceğini bilmiyor. Televizyon ekranlarında arz-ı endam edip enfeksiyon hastalıkları uzmanıymış gibi ahkam kesiyor ve aşı olunmamasını salık veriyor. Bütün dünya bir yana, bizim Fatih Erbakan bir yana! Bununla yetinse iyi, bir de çıkmış 1915 Çanakkale Köprüsü’ne dil uzatıyor ve geçiş garanti paralarıyla birkaç müteahhidin zengin yapıldığını söylüyor. İnsafın kurusun! Sen de mi Brütüs? Sağdaki ve soldaki muhalefetin mantığına bakar mısınız: Neymiş efendim, bu köprüden geçmeyenler buraya boşuna para ödeyecekler. Avrasya Tüneli’nden de hiç geçmeyenler var, Marmaray’a da hiç binmeyenler ve hatta hiç görmeyenler, duymayanlar var. Bunların vergileri de buralara gidiyor. Bu nasıl bir mantıktır? Ne yani, yüklenici firmalar bu yerleri babalarının hayrına mı yapmalıydı? Bu köprülerin geçiş ücretlerini fahiş bulanlara, benim Karadenizli hemşehrim Dursun Abi’nin dediği gibi: ‘Erdoğan öyle köprüler yapmadı. Bunları yapılmamış farzedin, üstelik sizin eski yollarınızı da genişletip çift gidişli-gelişli yaptı o yollardan gidip gelin. Size karışan yok, siz de geçenlere karışmayın!’ At binenin, kılıç kuşananın; bu köprülerin geçiş ücreti gelirleri de çok yakında Türkiye’ye ait olacak. O güne kadar da,kimsenin bunları sırtlanıp götürme ihtimali yok. Kıymet bilmiyorsunuz, bari nankör olmayın!",https://www.hurriyet.com.tr/yazarlar/fuat-bol/kiymet-bilmek-42026440
Fuat Bol,Şahsiyetli politika,"Mart 16, 2022 06:29","Politika da çığrından çıkarılan mesleklerin başında geliyor. Şu halde; burada dikkat edilmesi gereken, çığırından çıkaran yani özne (fail) olan insandır. Politikacı, yalancılığı ve halkı kandırmayı âdet edinirse politika, yalancı mesleği şeklinde algılanır. Hâlbuki toplumları idare sanatı zor olduğu kadar, övülmüş ve kutsaldır. Nitekim Sevgili Peygamberimiz (aleyhisselam) ‘Bir gün adaletle hükmetmek, altmış yıl ibadetten üstündür’ buyurmuştur. Bizim toplumumuz, son iki yüz senedir zaten kaht-ı ricali (yetişmiş insan yoksunluğu) yaşıyordu. Biz bununla da yetinmeyerek, bin bir emekle yetiştirdiğimiz insanımızı da kendi ellerimizle pırasa gibi doğradık. Darbelere bakıldığında ne demek istediğimiz çok daha iyi anlaşılır. Zira her darbede, sağda ve solda ne kadar ışıltılı beyin varsa hemen hepsi köreltilmiş, itilmiş, kakılmış ve ademe (yokluğa) mahkûm edilmiştir. Darbeler, ilk cinayetlerini Meclis’e karşı işliyor; halkın seçtiklerini siyasetin dışına itiyor, kimilerini darağaçlarında sallandırıyor, kimilerini hapislerde çürütüyor, kimilerine de siyaset yapmayı yasaklıyor. Böyle bir durumda kim, hangi akla hizmet ederek siyasete heves edebilir? Süleyman Demirel, başbakanlık koltuğunda otururken, ‘Merhum Adnan Menderes’in darağacında asılı hali gözlerimin önünden gitmezdi’ derdi. Bu ruh haliyle, bu insanlar nasıl hizmet üretebilecek? Bütün bunlara rağmen hizmet aşkıyla yanan bu insanlar, icraatlarını nasıl yapabildiklerini anlatırken, ‘selden kütük kaparcasına’ diyerek tarif ederlerdi. Darbe belaları yetmezmiş gibi, üstüne üstlük bir de bu ülkenin sittin (altmış) senesini çalan FETÖ’nün püsküllü belası, üç nesil boyunca tüm ışıltılı beyinleri bizden kopardı, kendi ülkesine ve kardeşlerine düşman etti. Yerli olsun, yabancı olsun tüm insanlar, şahsiyete meftundur (tutkun). Düşmanın bile şahsiyetlisi, şereflisi makbuldür. Nitekim 40 yıl boyunca Rusya’ya kan kusturan Şeyh Şamil’e üstün şahsiyetinden dolayı düşmanı kılıcını geri vermiş ve kendisine iltifat etmiştir. Ab-ı hayat, zulümatta (balta girmemiş ormanlar) bulunur derler. O misal, günümüzdeki vatan ve millet aşkıyla yanan, şahsiyetli, sözünün ve işinin eri politikacılar çok çok az olsa da yok değil. Onları kendi halkları görüp değerlendirdiği gibi, yabancılar da görüyor ve haklarını teslim ediyorlar. Şahsiyet (onur) karakter meselesidir; o, her tarafı oynayan bedenlere yakışmayan, ağır bir elbisedir. Dürüstlük, doğru sözlülük, bu halin mihenk taşıdır, bir kişi yalan söylüyorsa çekiver kuyruğunu gitsin! Zira onun başlangıç düğmesi yanlış iliklenmiştir; bundan sonra ağzıyla kuş tutsa tüm yaptıkları mundar (murdar) olup beş para etmezler. Bundan dolayıdır ki Anka Kuşu (efsanevi iyicil kuş) misali, çok ama çok ender yetişen şahsiyetli, siyaset ve devlet adamlarımızı iyi tanıyalım ve onların kıymetlerini bilelim. Bizim toplumumuza arız olan diğer bir hastalık da değerlerimizin kıymetini sağlıklarında bilememektir, yaşadıkları esnada haklarını teslim etmemektir. Öldükten sonra kıymetlerini anlıyor, arkasından ağlıyor, ah vah ediyoruz lakin bunlar bir işe yaramıyor. Derdimize yandığımızla kalıyoruz. Gidene bir şey olmuyor, olan bize oluyor!",https://www.hurriyet.com.tr/yazarlar/fuat-bol/sahsiyetli-politika-42023316
Fuat Bol,ABD ve Rusya dünyaya huzur vermeyecek,"Mart 09, 2022 06:29","Aklı sıra veremi gösterip sıtmaya razı edecekti lakin onun sıtma dediğinin, sonradan kanser olduğu anlaşılacak ve tedavisi mümkün olmayacaktı. Sovyetlerin dağılmasından sonra ise, kendini tek kutuplu kalan dünyanın yegâne hâkimi gördü ve tek başına tüm dünyaya nizamat (gerçekte nizamsızlık-kaos) vermeye kalkıştı. Sudan bahanelerle Irak’ı ve Afganistan’ı işgal etti. Her iki işgalde de rezil-rüsva oldu ve ardına bakamadan çekilmek zorunda kaldı. Rusya’nın başındaki Putin de alışılagelen liderlere benzemiyor. Putin, devletini için için dönüştürmek ve eski (Sovyetler) nüfuz alanlarını yeniden ele geçirmek için yoğun çaba sarf ediyor. Öyle görünüyor ki, KGB kökenli olan Putin, 21. asır Rusya’sının ‘Çar’ı olarak anılmak istemektedir. Nitekim gelmiş ve geçmiş hiçbir Rus çarının başaramadığını Putin gerçekleştirmiş ve böylece Rusya, tarihinde ilk defa Akdeniz’e (Suriye) inmiştir. Rusya ile Ukrayna arasındaki savaş, gerçekte ABD-Batı ve Rusya arasındaki zımni (üstü örtülü) bir anlaşmanın ve dünyayı yeniden taksim etmenin bir göstergesidir. Zira Rusya, dağılan imparatorluğunu derlemek-toparlamak ve eski Sovyet topraklarında kurulan devletler üzerinde hegemonyasını sürdürmek istemektedir. Bundan dolayı da ABD-Batı ile iyi polis-kötü polis oyunu oynamakta ve tavşana kaç tazıya tut demektedirler. Dikkat edilirse, ABD, Rusya’nın; Rusya da ABD’nin yaptıklarına hep seyirci kalmaktadır. Ya da sade suya tirit kabilinden kınamayla geçiştirmektedirler. Keza BM de kınamayla yetindi! ABD (Batı) ise, Rusya’ya Girit’ten kuzeye doğru çizilecek bir hattın doğusunu bırakmış gözükmektedir. Ve böylece dünya, yeniden iki kutuplu ve hatta Çin’le birlikte üç kutuplu oluşumlara gebedir. Bu kutuplaşmada, en büyük tehdide maruz kalacak ülkeler, Türkiye ve Orta-Asya Türk Cumhuriyetleridir. Trump döneminde ABD, kendi kabuğuna çekileceğini, bundan böyle savaşı, anlamsız şekillerde dünyanın çeşitli ülkelerine asker göndererek yapmak yerine, ekonomik kalkınmayla vereceğini vaadetmişti. Trump, bu cümleden olarak Irak’tan, Suriye’den ve Afganistan’dan çıkacaklarını duyurmuştu. Lakin seçimi kaybetti; yerine getirilen Biden (ABD derin devleti), Trump’ın tam tersi bir politikayla, ABD’ye yeniden şahinlik rolü biçti. Batı’nın, özellikle ABD ve İngiltere’nin, Rusya ile Ukrayna’yı birbirlerine karşı kışkırtması ve bunun sonucu olarak, onları kanlı bir savaşa sürüklemesi, bölgesel ve hatta küresel dengeleri de yerinden oynattı. Böylece tüm dünyayı cambaza baktırarak gerekli taksimi yapıp malı götürecekler. ABD, bununla da yetinmeyerek; ağırlığını Yunanistan tarafına koydu ve ülkenin her tarafına üsler kurup asker yığdı. Böylece hem Rusya’yı  hem de dost ve müttefiki olduğu bir ülkeyi, Türkiye’yi kuşatmış oldu. Bu durumda; Türkiye, kendisiyle savaşmakta olan terör örgütlerini destekleyen, kendisine ekonomik savaş açan ve hepsinden önemlisi, iç işlerine karışmayı görev bilen bir ABD ile Orta-Asya Türk Cumhuriyetlerini, nüfuz sahasında görüp onları kendi hegemonyasına almak isteyen bir Rusya ile karşı karşıya kalmaktadır. Her iki hal de Türkiye için zor bir durum. Bundan dolayı da Türkiye, muhataplarının kayıkçı kavgasına aldanmamalı ve her iki emperyal güce karşı eşit mesafede durmalıdır.",https://www.hurriyet.com.tr/yazarlar/fuat-bol/abd-ve-rusya-dunyaya-huzur-vermeyecek-42018623
Fuat Bol,Bu yüze tükürün,"Mart 07, 2022 06:29","Ama yolculukta ve alışveriş gibi, sıkıntılara sabretmeyi ve menfaati ilgilendiren konularda, insanın foyası ortaya çıkar. Bundan dolayıdır ki menfaatleri konusunda denenmeden, insanlar hakkında iyidir ya da kötüdür denemez, denmemelidir. Dün olduğu gibi bugün de savaşlar, içlerinde insanoğlunun yaşayabileceği en büyük zorlukları, sıkıntıları, meşakkatleri ve daha da ötesi ölümcül tehlikeleri taşıdığı için turnusol kâğıdı misali, insanoğlunun içyüzünü tüm gerçekleriyle ortaya döker. Batı’yı, Batı’nın değerlerini; insan hakları, demokrasi ve hukukun üstünlüğüne yaklaşımını, barış zamanında kâğıt üzerinde yazılı şekliyle değil, savaş zamanında birey ve toplum ilişkilerine, davranışlarına bakıp değerlendirmek ve ona göre karar vermek lazım. Yani Ziya Paşa’nın dediği gibi: ‘Ayinesi iştir kişinin lafa bakılmaz...’ Malum Batı, Greko-Latin medeniyetiyiz diye övünür ve kendilerine toz kondurmaz. Sözde bu mahut medeniyet üç sütun üzerinde yükselir: Yunan aklı, Roma nizamı ve Hıristiyanlık ahlak ve duyarlılığı (hassasiyet). Bu üç unsur bir potada eriyerek, bugünkü Batı medeniyetini (!) oluşturmuştur. Bu medeniyetin ne olduğunu, niceliğini ve niteliğini, günümüz savaşları (sebepleri ve nasıl icra edildikleri) ve onların yansımaları bütün çıplaklığı ile gözler önüne sermektedir. Sahile vuran Suriyeli Aylan bebeği ve onun gibi yüzlercesini görmeyen, gözlerine sokulsa da dönüp bakmayan; Suriyeli mültecilerin botlarını delip onlara, Akdeniz’in dibini boylatan, sınırlarına dayanan insan yığınlarına her türlü işkenceyi reva gören ve ülkelerine kabul etmeyen bir Yunan aklıyla (delirmiş ve vahşileşmiş) karşı karşıyayız. Aynı sözde medeniyet, yayınladığı, İnsan Hakları Evrensel Beyannamesi’nde insanların: ‘Irk, renk, cinsiyet, dil, din, siyasal ya da başka türden kanaat, ulusal veya toplumsal köken, mülkiyet, doğuş veya başka türden statü gibi herhangi bir ayrım gözetilmeksizin, bu Bildirge’de belirtilen bütün hak ve özgürlüklere sahip’ oldukları vurgulanmaktadır. Bunlardan sadece ‘baskı altında olanların başka ülkelere sığınma hakkı’na baktığımızda bile Batı medeniyetinin, çifte standart yaklaşımlarıyla, yüz karalığıyla, en iğrenç tutum ve davranışlarıyla karşılaşmaktayız. Trenlere binmekte olan Ukraynalı mültecilerin sarı saçlı ve mavi gözlü olanları tercih edilip esmer renkli olanların tekmelenerek aşağı atıldıklarını, televizyonlardan tüm dünya izledi. Esmersen değil sığınma hakkın, yaşama hakkın bile yok! Orada kal ve bombalar altında can ver! Sözde Batı medeniyetinin faşistlikleri bunlarla da sınırlı değil; savaşla uzaktan ve yakından hiçbir ilgileri bulunmayan, yaşayan ve ölmüş olan sanat, edebiyat, spor ve kültür insanlarının bile üzerlerini çizip yasaklıyor ve ademe (yokluk-ölüm) mahkûm ediyorlar. Batı medeniyeti (!) Adolf Hitler’i hortlatan bu kafayla nereye gidebileceğini zannediyor? Medeni Batı’nın gerekçesine bakar mısınız? Rusya’nın Ukrayna’yı işgal etmesinden dolayı, ölü veya diri bütün Ruslar tu-kaka. Aynı işgal fiilinin daniskasını Batı (ABD) Irak’ta işledi, bir buçuk milyon insan katledildi. İnsanlık adına tüm bu cinayetler işlenirken, aynı Batı (AB), ABD’yi ve Amerikalıları tu-kaka etmediği gibi, onlarla aynı safta savaştı ve bu suça ortak olmayı maharet bildi Şair (M. Akif) bunları yüz sene öncesinden dillendirdi lakin anlayan ve ibret alan kim? ‘Tükürün Ehl-i Salib’in o hayasız yüzüne! Tükürün onların asla güvenilmez sözüne! Medeniyet denilen maskara mahluku görün: Tükürün maskeli vicdanına asrın, tükürün!",https://www.hurriyet.com.tr/yazarlar/fuat-bol/bu-yuze-tukurun-42017314
Fuat Bol,Ayı oynuyor dünya bakıyor!,"Şubat 23, 2022 06:29","Bütün bunlar yetmiyormuş gibi, Ukrayna’yı Rusya’nın önüne sürerek kışkırtmalarına devam ettiler. Akılları sıra Rus ayısını oynatıp seyredecekler! Tıpkı Irak’ta yaptıkları gibi. Malum Saddam’ı Kuveyt’i işgal konusunda kışkırttılar ve akabinde kendileri Irak’ı işgal ettiler. Belli ki Putin’i hiç tanımamışlar. KGB kökenli Putin, Rusya’da ‘Çar’lığa soyunmuştur. Göreve geldiği günden beri adımlarını ona göre atmaktadır. Başta ABD ve Batı’nın aymazlığından istifade ederek Rusya’yı sıcak denizlere indirmiş ve Akdeniz’de konuşlandırmıştır. İsrail’in kayığına binen ABD, Suriye’de hâlâ Büyük İsrail’in emellerine hizmet etmektedir. Bu yüzden Türkiye ile papaz olmakta ve çok önemli bir müttefikini karşısına almaktadır. ABD dün de aynı aymazlık bataklığında çırpınırken Rusya Kırım’ı işgal etmişti. Protesto etmekten başka ne yapılabildi? Rusya aynı oyunu yine sahneliyor ve asıl oyuncunun ayı olduğunu tüm dünyaya gösteriyor. ABD ve Batı, ava giderken avlandı. Dikkat ediniz, Rusya kışın tam ortasında düğmeye bastı. Rus gazıyla ısınan ve büyük ölçekte Rus petrolüyle ekonomi çarklarını döndüren Avrupa’nın kıpırdayacak hali yoktur. Asıl Rus ayısı, Avrupa’nın çaresiz halini görüp oynamakta ve bunların sefil hallerini seyretmektedir. Daha şimdiden NATO ülkesi olan Hırvatistan (Almanya’nın arka bahçesi), Rusya ile savaş halinde asker göndermeyeceğini açıkladı. NATO’daki bu çatlak Hırvatistan’la sınırlı kalmaz. Rusya bunu bildiği için Batı’ya rest çekebiliyor; fütursuzca hareket edebiliyor. Rusya, şimdilik Ukrayna’nın iki özerk bölgesinin (Donetsk ve Luhanks) bağımsızlığını tanıdığını ilan etti ve Rus barış gücünün bölgeye intikal edeceğini duyurdu. Mahut bölgelerin halkları da Rus ağırlıklı olup Rusya’nın himayesini istiyor. Nitekim bölgeden ayrılan 70 bin dolayında sivil yerleşimci Ukrayna’ya değil, Rusya’ya sığındı. Bu arada Batı durumu kınarken, Rusya’ya destek çıkan İran da NATO’yu kışkırtıcılıkla suçladı. ABD, Rusya ile bir savaşı göze alamaz; her zaman yaptığı gibi bu kez de Ukrayna halkını vekâlet savaşı için kullanacak. ABD Rusya’yı ekonomik yönden çökertmeye çalışacak lakin bunu yaparken Batı’da İngiltere’den başka yandaş bulamayacak. Zira Rusya, Avrupa’yı kış ortasında apansız yakaladı. İki arada bir derede kalan Avrupa, şaşkınlık içinde kınamaktan başka bir şey yapamaz. Dileriz olay bu kadarla kalır ve daha fazla büyümez.",https://www.hurriyet.com.tr/yazarlar/fuat-bol/ayi-oynuyor-dunya-bakiyor-42009349
Fuat Bol,Yeni bir dünya,"Şubat 26, 2022 06:29","Zira dünya, 2. Büyük Savaş’tan sonra ABD ve Rusya’nın hegemonyasında kurulmuştu ki oluşturulan bu düzen (gerçekte düzensizlik-kaos), insafsızlığın, sömürgeciliğin ve zulmün her çeşidinin daniskasıydı. Bunlardan birincisi olan komünizm zulmüne dünya ancak 70 yıl dayanabildi. Berlin Duvarı ile koca Sovyet İmparatorluğu yıkılıp paramparça oldu. Tek dişi kalmış ABD canavarı, köpeksiz bulduğu koca dünyada yalnız başına at koşturuyor ve önüne gelene, zulmün envaiçeşidini tattırıyordu. Dünyanın birinci ve ikinci taksimlerini, savaşlardan galip çıkan zalim ve emperyalist devletlerin liderleri yapmıştı. Her ikisi de kurt taksimi idi. Her iki taksimde de aslan payını kendilerine ayıran bu emperyalistlerin gözleri bir türlü doymadı. Bütün dünya ülkeleri çalıştı, didindi, üretti, bunlara verdi lakin ne yaptılarsa bunları doyuramadılar. Şimdi de bir üçüncü paylaşımın arifesindeyiz; bu paylaşımda da mütegallibenin (zorba-galip ve üstün güçlerin) aralarında anlaşmadığını söyleyemeyiz. Bütün dünyanın gözleri önünde iyi polis-kötü polisi oynarlar ama sonunda al gülüm ver gülüm yaparak, malı götürürler. Kurt taksimi esnasında, zorbalar kavgaya tutuşur gibi yaparlar. Yutacakları ülkeleri de bu esnada piyon olarak kullanırlar. Kendileri filler gibi tepişir görünür lakin o arada nice çimenler (ülkeler) ezilir ve yutulur. Bu denli sömürgecilik, dünyaya İngilizlerin armağanıdır! Buna İngiliz siyaseti diyorlar; kurbağayı sever, okşar ve bacağını öper gibi yapar, öptüğü yerden yavaş yavaş emer, kurbağa, kanının çekildiğinin ve öldürüldüğünün farkında bile varmaz. Herkesin gözleri önünde cereyan eden Suriye laboratuvarı var. Burada ABD ile Rusya’nın nasıl ortaklaşa hareket ettikleri görülmüyor mu? Ukrayna devlet görevlileri, Gürcistan felaketinden ibret almıyorsa, sözün bittiği yerdeyiz. Körü körüne Batı’ya ve ABD’ye bel bağladığını, ülkesi ve milleti harap olduktan sonra anladı, ama... Ukrayna’nın ‘Yalnız bırakıldık’ sözüne kulak veren ülke var mı? Nerede ona cesaret veren ülkeler? Aynı senaryo, bu kez Ukrayna’da sahneleniyor: Tavşana kaç, tazıya tut! ABD ile İngiltere, Rusya’yı kışkırtmak için ellerinden geleni artlarına koymadılar; Rusya saldırınca da ‘çaresizlik!’ içinde kınamaktan ve sade suya tirit yaptırımları ilan etmekten başka bir şey yap(a)madılar. Şu anda dünya üzerinde en kıdemli iki lider var ve bunların her ikisi de alışılagelmiş liderlere benzemiyor. Erdoğan ile Putin. Bunların her ikisinin de yürüttükleri yerli ve milli politikalar karşısında tüm dünya liderleri parmak ısırmak zorunda kalıyor. ABD ve İngiltere akılları sıra Putin’i (Rusya) kuşatıp sıkıştıracak ve kıpırdayamaz hale getireceklerdi. Oyun içinde oyun kurup bildiklerini okuyacaklardı. Putin böyle bir fırsatı kaçırır mı; derhal durumdan vazife çıkararak Ukrayna’ya saldırdı. ABD Başkanı Biden, bir buçuk ay boyunca anlatamadığı derdini Rusya’nın fiili saldırısından sonra ağır yaptırımlar olarak sıraladı: ABD’deki Rus malvarlıkları dondurulacak, Rusya’nın dolar, Euro, Pound ve Yen’le ticaret yapmasına müsaade edilmeyecek, belli başlı Rus bankaları kara listeye alınacak, vb. Oysa atı alan Üsküdar’ı geçti; bundan böyle hiçbir eski Varşova Paktı ülkesi NATO’ya giremez! Dünya artık eski düzen (düzensizlik) olarak ABD’nin hegemonyasında devam edemez. Ukrayna devleti, bundan böyle savaşamaz hale gelecek ve Ukrayna liderliği, tıpkı Belarus gibi Moskova’ya bağlı olacak. Putin, ülkesine karşı yapılmakta olan onca hukuksuzluğa, kendine (Rus’a) özgü hukuksuzlukla cevap verdi. Dedik ya, dünya yeniden kuruluyor, kurulmak zorunda; bu daha başlangıç! Yarın sabahın en erken öten çil horozu, bakalım bize nasıl bir dünya gösterecek...",https://www.hurriyet.com.tr/yazarlar/fuat-bol/yeni-bir-dunya-42011586
Fuat Bol,Riyakârlığın böylesi!,"Şubat 21, 2022 06:29","Demokrasilerde, gelişler ve gidişler hep milli irade tarafından olması gerekirken, bizdeki vesayetle hastalıklı demokraside, iktidara çıkarılma ve iktidardan uzaklaştırma, millet yerine askeri ve sivil bürokrasi tarafından yapılmıştır. Dış vesayetin içimizdeki uzantısı olan mahut bürokrasi, demokrasiyi rafa kaldırma kepazeliğini işlerken; ‘demokrasiyi rayına oturtmak için’ bu eylemi yapıyoruz derler. ‘Demokrasiyi (halkın iradesini), daha iyi yaşatmak için öldürüyoruz’ şeklindeki rezil beyanlarına milletin de inanmasını isterler. Millet ise her seferinde, vesayetin isteğinin aksi yönünde oy verir ve kendi gönlündekileri iktidara taşır. Vesayet odakları da, ‘Bizim çıkarttığımız vesayet anayasalarıyla iktidara gelenler nasılsa muktedir olamayacaktır (hancı biziz, onlar yolcudur)’ diyerek, teselli bulurlar. Sayın Erdoğan, dış ve iç vesayetin tüm bu oyunlarını bozdu; demokrasiyi asıl sahibine, yani milli iradeye (milletin ta kendisine) teslim etti ve vesayet odaklarının çanına ot tıkadı. Eski çamların bardak olduğunu gören vesayetin ağababası olan ABD, bu kez değişik şeytani yöntemlere başvurdu. Bir yandan Türkiye ekonomisini çökertmeye çalışırken, diğer yönden küsurat şeklinde oluşturduğu, birbirine benzemez muhalefet partilerini konsolide etmeye başladı. Onlar da, KK’nın yönlendirmesiyle, sözde altılı olarak toplandılar ve ortak kararlar alarak, müşterek hareket edeceklerini kamuoyuna duyurdular. Belli ki tek hedefleri var: Erdoğan’ı alaşağı etmek. Ondan sonrasını kendileri de bilmiyor. Zira yanardöner kişilerle değil mezara, pazara kadar bile gidilmez. Nitekim bunlardan A. Davutoğlu: ‘Davam olan bu kutlu yol (Ak Parti) ve liderim Sayın Erdoğan aleyhinde en ufak bir sözümü işitirseniz yüzüme tükürün!’, ‘Benim ömrüm CHP ile mücadeleyle geçti!’ demiş ve şimdi o tükürdüklerini yalamaya siyaset diyor ve onu da CHP ile paralel yürüteceğini söylüyor. Burada, Türk siyasetinin kırk yılına mührünü vuran S. Demirel’in sözlerini hatırlamakta fayda var: ‘Sol bir sathı maildir (eğik düzlem), kaymaya başlarsanız, nerede duracağınız belli olmaz!’ ve ‘Memleket meseleleri bir parkta oturularak halledilebilseydi, büyük bir park yaptırır ve hep beraber içinde otururduk!’ Şimdi vatandaş, A. Davutoğlu’nun hangi sözüne inanıp da ona güvenecek ve oy verecek? Eski söylediklerine inanırsa değil ona oy vermek, kendi tabiriyle yüzüne tükürmesi, daha açık ifadesiyle yanından kovması gerekmiyor mu? Dediği gibi, bütün ömrü CHP ile mücadeleyle geçmişse onu CHP’nin yanında hizalayan nedir; onun CHP’yi iktidara taşıma gayretleri, 60 yıllık ömrünü ve bizzat kendisini inkâr değil midir? Erdoğan, onu sıfırdan yani siyasette esamisi okunmazken aldı, danışman, dışişleri bakanı, parti genel başkanı ve hatta başbakan yaptı. O da kendisine karşı yapılan tüm iyiliklere karşılık olarak, ufunetini kusuyor. Demek ki, bunların hiçbirisine layık değilmiş, zira nimetin kadrini bilmeyene nankör denir. Bununkine nankörlükten de öte; davasına (partisine) ve velinimetine (liderine) ihanet denmez mi? Seneler senesi bunlara güvenip oy veren ve başa geçiren bu necip millet, otuz iki dişini sıkmış, bunların hallerini şaşkınlıkla ve ibretle izliyor. Ve içinden şöyle mırıldanıyor: Allah kimseyi bu hallere düşürmesin! Öyle ya; bir ömür boyu CHP’nin gerçek yüzünü anlatacak ve onu millete öcü olarak göstereceksin; şimdi de kalkıp onun kayığına binip, utanmadan aynı milletin kapısına gelip CHP için veya onun belirlediği aday için oy isteyeceksin! İnanın böylesi bir yüz, köseleden daha kalındır!",https://www.hurriyet.com.tr/yazarlar/fuat-bol/riyakarligin-boylesi-42007986
Fuat Bol,Ayı kapanı: Ukrayna,"Mart 05, 2022 06:29","Aklı başında bir insan ve koca bir ülkenin sorumluluğunu taşıyan bir kişi bu kadar mı kör, sağır ve idraksiz olur? Daha dün, kendi ülkesi Afganistan’ı işgal etmemiş miydi? Oradan nasıl çıktığını (çıkarıldığını) ne çabuk unuttu! Kendisi bir hata yaptı diyelim, bedelini de çok ağır ödedi; aynı aymazlığı ABD, hem Irak’ta ve hem de Afganistan’da gösterdi. Her iki yerde de ne denli rezil ve rüsva olduğunu görmedi mi? Yaptıklarından ibret almadıysa da, gördüklerinden de mi ders çıkarmadı? Zavallı Putin, çarlığa, Sovyet İmparatorluğu’na soyundu; halbuki Çarlık yüz yıl öncesinden, Sovyetler de otuz yıl öncesinden tarihe karıştı. Sele giden değirmenin gürültüsünü arayan Putin’e ne kadar acınsa azdır. Ondaki bu histerik (kişilik bozukluğu, aşırı duygusallık ve aşırı ilgi görme ve dikkati üzerine çekme isteği) hali fark eden düşmanları, kendisine tuzak kurdu. Ve onu tıpkı iri cüsseli bir orkinos balığı gibi avladı. Malum orkinos balıkları çok güçlüdür, bundan dolayı da profesyonel avcılar tarafından avlanabilirler. Orkinos, zokayı yuttuktan sonra serbest bırakılar; hemen çekilmeye kalkışılırsa, tekneyi devirebilir. Balık, zokayı yutmasını müteakip kaçmaya başlar. Takımın kopmaması için olta, balığın hızına göre gergin tutularak denize bırakılır. Zorlanmayla birlikte tekne sürüklenir. Orkinos duraklamaya başlayınca olta bırakılmayıp balığın mukavemeti teknenin ağırlığına bırakılır. Bir süre sonra balık yorulur, korkusu geçip uysallaşır. Bundan sonra hurma halatı yavaşça tekneye doğru çekilir. Bu haliyle bile tehlikeli olacağından balıkçının elinde keskin bir bıçağın olması gerekir. Putin, dünyanın gözleri önünde, elini kolunu sallayarak Kırım’ı işgal etti. Yetmedi Akdeniz’e inip Suriye’de konuşlandı. Bu da yetmedi Afrika’da Libya’ya daldı. Halbuki daha tüm bu işlerin başında zokayı yutmuştu; bunca zamandır korkusunun geçmesi beklendi. İpi koyuverilen orkinos gibi, bir o yana bir bu yana saldırdı. Putin yanlışın en büyüğünü Ukrayna’yı işgale yeltenmekle yaptı. Oysa Ukrayna, öyle yenilir yutulur bir yem değildi. Gözünü kan bürüyen Putin, bodoslamasına Ukrayna’ya daldı; üstelik doğuda bağımsızlık ilan eden bölgelerle yetinmeyip Ukrayna’yı tümüyle işgale kalkıştı. Sonuçta ayı kapana kısılmıştı; başta İngiltere ve ABD olmak üzere Batı, kan kaybından bayılmasını bekliyor. Bunun için de Rusya’yı dünyadan tecrit eden tüm yaptırımları yürürlüğe soktular. Bundan böyle Putin’i, aç kalacak Rus halkı devirecek. Putin, Dimyat’a pirince giderken evdeki bulgurdan olacak. Bu arada olan, orkinos avında yem olarak kullanılan zavallı Ukrayna halkına olacak. Böylece ABD, bir taşla iki kuş vurmuş olacak. Rusya-Çin ortaklığından, Rus tehdidini bertaraf edecek ve akabinde tek başına ve hatta belki de Rusya ile birlikte Çin’e yönelecek. Zalimler, yeryüzünde eğeye benzetilir; zulmünü icra ederken (eğelerken) eğenin kendi dişleri de aşınır. Ona da başka bir zalim musallat olur! İngiltere ve ABD boşuna sevinmesin, onları da törpüleyecek eğelerin gelmesi yakındır.",https://www.hurriyet.com.tr/yazarlar/fuat-bol/ayi-kapani-ukrayna-42016321
Fuat Bol,Vicdanlar bu kadar mı körelir?,"Şubat 19, 2022 06:29","Tüm dünyada, üretimde ve tedarik zincirlerinde müthiş daralma var. Bu durum ister istemez mal ve hizmetleri ve bunların bedellerini etkiliyor. En sağlam ekonomiler bile enflasyonla tanıştı. Zira dünyada elektrik ve doğalgaz fiyatları 8-10 katına, petrol ürünleri 3-4 katına çıktı. Bu denli olumsuz şartlardan etkilenen ülkelerden biri de ister istemez Türkiye’dir. Zira Türkiye kalkınmakta olan bir ülkedir ve bunun için gerekli enerjiyi çoğunlukla dışarıdan ithal etmektedir. Hükümet, tüm bu olumsuz şartları en az düzeyde halka yansıtabilmek için gerekli önlemleri aldı ve almaya devam ediyor. Unutmayalım ki Türkiye daha düne kadar Bulgaristan’dan elektrik ithal ediyordu. Bu durum, zamanın başbakanı Süleyman Demirel’e ‘Türkiye’nin bir demir perde ülkesinden elektrik almasını nasıl değerlendiriyorsunuz? diye sorulduğunda, şu manidar cevabı verdirmişti: ‘Elektriğin komünisti olmaz!’ Her gün sekiz saat boyunca elektriği kesilen bir ülkenin başbakanı başka ne diyebilirdi ki? Sayın Erdoğan iktidarda olmasaydı ve elektrik üretiminde, ulaştırmada ve sağlıktaki bu denli devasa altyapılar yapılmamış olsaydı, Türkiye’nin hali nice olurdu? Hiç düşündünüz mü? Günün yirmi dört saatinde yiğidi öldürüyoruz da, bari hakkını teslim edelim? Yirmi yıl öncesinde Türkiye neredeydi, bugün nereye geldi? Türkiye, dünya üzerinde COVID-19 aşısını bulan 9 ülkeden birisidir. Türkiye’nin ürettiği aşı sayesinde dünyadaki fakir ülkelerin halkları bu nimete kavuşacak. Çünkü Türkiye, veren elin alan elden üstün olduğunu bilen ender ülkelerdendir. Ekonomileri güçlü Batılı medeni (!) ülkeler birbirlerinin maskelerini çalarken, Türkiye, sahip olduğu ekonomiyle dünyanın en fazla yardım yapan ülkesi oldu. Türk aşısı çıktı, sözde Türk Tabipler Birliği ve mahut muhalefet öveceğine, övüneceklerine ya sus pus olmayı ya da karalamayı seçtiler. Daha doğrusu, her zaman olduğu gibi içlerindeki ufuneti kustular. Türk otomobili ABD’de görücüye çıkıyor, tık yok. Türkiye helikopter üretip yabancı ülkelere satıyor, görmezden geliyorlar. Türk İHA’ları, SİHA’ları için dünya ülkeleri sipariş kuyruğuna girdi, kimseden ses seda yok, herkes lal kesildi. Türkiye milli muharip uçağını yapıyor; denizaltısını, görünmez fırkateynlerini, tankını, tüfeğini, topunu, füzesini, en mükemmel radar sistemlerini vb. kendisi üretiyor. Türk Savunma Sanayisi şahlanmış, tüm dünyada dostlar gıpta ile, düşmanlar hasetle izliyor. Türkiye’yi bilen yabancılar, ülkemizi tanıyamıyorlar, gördüklerine inanamıyorlar. Yirmi yılda bu denli başarılara nasıl imza atabildiniz diye hayret ediyorlar. Sadece şu Ankara’ya insafla baksalar, bakabilseler her şeyi görecekler, lakin bu, bakar gibi bakmakla olmaz! Zira insafsızın gözüne merteği soksan da görmez! Ankara gibi nice şehirlerimiz mega köyden, mega kentlere dönüştürüldü. Esenboğa’da kümes gibi bir havaalanı vardı. Yabancı devlet başkanları orada iner ve her iki tarafı da gecekondularla dolu izbe yollardan geçerek şehrin içine gelirlerdi. İlk intibaları, Türkiye’nin bir kabile devleti olduğu şeklindeydi. Zira merkezdeki anacaddelerin hemen arkaları baştan başa gecekondularla doluydu. Sayın Erdoğan, kanallarda, çamurda, bataklıkta, toz toprakta debelenen, kirli havada boğulan, çöpleri toplanmayan, suları akmayan, elektrikleri yanmayan, hastalarına bakılmayan, hastalarının ilaçları bulunmayan, devlet dairelerinin kapılarında itilip kakılan, değerleriyle alay edilen, başörtülü kızlarına cüzzamlı muamelesi yapılıp dışlanan ve onların eğitim hakları ellerinden alınan ve bunlar gibi daha nice yüz karası halleri bertaraf edip Türk insanını layık olduğu yere çıkarmadı mı? Bütün bunları ve daha nicelerini bütün dünya gördü; lakin bizdeki kör, sağır, sorumsuz ve vicdansız, münkir, kindar ve inatçı muhalefet görmezden geliyor. Gözü ve gönül gözü açık milletimiz ise tüm bu hizmetlerinin yanında, muhalefetin acıklı ve bir o kadar ibretlik halini de görüyor. Görüyor ki 20 yıldır Sayın Erdoğan’ı tek başına iktidarda tutuyor ve tutmaya devam ediyor. Muhalefete de derdine yanmak kalıyor!",https://www.hurriyet.com.tr/yazarlar/fuat-bol/vicdanlar-bu-kadar-mi-korelir-42006909
Fuat Bol,İngiliz oyunu!,"Şubat 28, 2022 06:29","ABD’yi önüne katıp Ukrayna’yı Rus silahlarına karşı koyabilecek silahlarla donattılar. Yetmedi, bu silahların eğitimlerini Ukraynalı askerlere verdiler. Ardından da: ‘Yürü! Biz, AB-ABD-NATO olarak yanındayız!’ dediler. Rusya’ya da, NATO’ya aldığımız birkaç eski Varşova Paktı ülkeleriyle yetinmeyeceğiz, hepsini alacağız diyerek onu da kışkırttılar. Kelimenin tam anlamıyla, tavşana kaç tazıya tut diyerek; sonuçta her ikisini de bitmiş ve tükenmiş bir halde, kendi yönlendirmelerine alacaklarını hesap ettiler. Zira 2. Büyük Savaş’tan sonra da hep böyle pis oynadılar ve kazandılar. Lakin ilk defa gözlerini karartıp ‘ayı’yı oyunlarına dâhil ettiler. Önceki aşağılık oyunlarının ve sözde başarılarının sarhoşluğuyla ateşle oynadıklarını fark etmediler. İngiltere ve ABD akılları sıra, gözlerine kestirdikleri maşaları vasıtasıyla vekâlet savaşlarıyla işin içinden sıyrılabileceklerini zannediyor. Belli ki Türkiye’nin güneyinde destekledikleri Kürt ayrılıkçılarla Putin’i karıştırdılar. ‘Ayı’nın severken bile muhatabını öldürdüğünü unuttular. Üstelik bu ‘ayı’ dünyanın 2. büyük nükleer gücü. Dolayısıyla dünyanın bu en pis oyuncuları ilk kez tüm dünyayı yakabilecek bir ateşle oynuyorlar. Mahut pis oyuncuların hedefinde yalnız Rusya yok, bir o kadar önem addedip düşmanca tavır sergilemekten çekinmedikleri Türkiye var. İngiltere ile ABD’nin kendisine ne denli dost ve müttefik olduklarını en iyi Türkiye bilir! Bundan dolayıdır ki Türkiye yoğurdu üfleyerek yemek zorundadır. Onlar, Türkiye’yi hâlâ ‘Enverland’ Enver Paşa’nın güdümündeki ‘Hasta adam’ ülkesi zannediyorlar. Odessa’yı, bir kez daha mürettebatlarına giydirilen Türk askeri üniformalarıyla ve göndere çekilen Türk bayraklı gemilerle bombalar ve böylece Türkiye’yi de ateşe atarız diye hesap ediyorlar! Ondan sonra da; PKK, YPG, PYD, FETÖ ile yapamadığımızı yapar ve Türkiye’yi paramparça ederiz diye düşünüyorlar. Türkiye’nin aynı delikten ikinci kez sokulabileceğini vehmediyorlar. Türk’e kefen biçenin ölümünün korkunç olacağını düşünemiyorlar. İyi de Türkiye’de iktidarda, kendilerinin de dört gözle bekledikleri Jön Türkler’in (İttihat Terakki) maceraperest sergerdeleri (kötü elebaşları) yok ki. Sayın Erdoğan gibi milletine ve devletine sevdalı, bir o kadar da cesur, temkinli, emin, akil ve gayretli bir lider var. Dolayısıyla Türkiye, her iki tarafa da büyük bir dikkat ve özenle yaklaşıyor ve bu anlamsız savaşın bir an önce bitmesi için bütün gayretini sarf ediyor. Şimdilik olan, zavallı Ukrayna halkına oluyor. Masum halka yapılan bu zulüm, kendi dindaşları ve hatta kendi dindaş ve milletleri tarafından yapılıyor. İşte batının ve Rus’un insanlıktan, insani değerlerden anladığı budur. Ve bunun adı, yine kendilerine göre medeniyettir, hukuktur, insan haklarıdır. Dua edelim de bu ateşten çıkan kıvılcımlar sınırlı kalsın ve etrafa sıçramasın. Allah saklasın, bir sıçrarsa değil bölge, tüm dünya bir anda alev topuna döner. Yine malum o 3. Büyük Savaş’ın galibi olmaz, olmayacaktır. İnsanlık, büyük kıyametten önce kendi kıyametini koparacak ve milyarlarca insan birbirini yiyip bitirecek; tüm dünya enkaz yığını haline gelecektir. Biten ve tükenen insanlık, bütün bunlardan sonra yapabileceği savaşta silah olarak ok, yay ve balta kullanabilecektir.",https://www.hurriyet.com.tr/yazarlar/fuat-bol/ingiliz-oyunu-42012559
Fuat Bol,Avrupa çaresiz,"Mart 02, 2022 06:29","Avrupa ülkeleri, savaşların enerji kaynaklarına sahip olmaktan çıktığını gördü ve o günkü enerji kaynakları olan çelik ve kömür üzerine bir birlik kurdu. Şimdiki AB’nin temelleri böyle atıldı. Gittikçe safları sıkılaştırdılar; gümrük birliği ve bilahare ortak para kullanımında anlaştılar. Avrupa devletlerinin büyük kısmı güvenliklerini NATO’ya havale etti. Bunlardan yalnızca ikisi (İngiltere ve Fransa) nükleer güce sahip ülke konumundadır. Diğer bir kısmı (Doğu Avrupa ülkeleri) Sovyetlerin hegemonyasında, Varşova Paktı’na dahil edildiler. 1990’da Sovyetlerin dağılmasından sonra, bir kısım eski Varşova Paktı ülkeleri NATO’ya alındı ve diğerlerinin de alınması için çalışmalar yürütülüyordu. Bunların başında da Ukrayna geliyordu. Kimileri, Varşova Paktı çöktü ve dağıldı, NATO’ya ne gerek var demesine rağmen NATO, daha da genişlemesini sürdürdü. Malum NATO’da altın hisse ve en büyük güç ABD’nin elindedir. Gücüne güvenen, diğer bir deyişle ortaklarının güçsüzlüğünü bilen ABD, NATO’yu kendi hegemonyası istikametinde adeta manivela olarak kullanmaktadır. Mesela ABD, Türkiye’yi NATO’nun güneydoğu kanadının ileri karakolu olarak görmekte olup NATO’nun her türlü külfetine muhatap kılmasının yanında; en lazım olduğu zamanda nimetlerinden yoksun bırakıyor. Üstelik bununla da yetinmeyip terör örgütlerinin saldırılarına hedef olan Türkiye’nin yanında yer alması gerekirken, mahut örgütlerin yanında hizalanmakta ve Türkiye’ye karşı düşmanca tavır sergilemektedir. Güç zehirlenmesine kapılan ABD, bu yüzden Almanya’ya, ‘Biz olmasaydık Rusça konuşuyor olacaktınız’; Fransa’ya da, ‘Bizim sayemizde Almanca konuşmaktan kurtuldunuz’ diyerek pervasızca davranabiliyor. AB ülkelerinin en büyük hatası, Türkiye’yi birliğe dahil etmemeleri, Türkiye ile birlikte AB güvenlik sistemini kurmamaları ve bu önemli işi NATO’ya (ABD) havale etmeleridir. Bunu bilen ABD de, AB ülkeleriyle kedi fareyle oynar gibi oynuyor. NATO’nun ülke sayısı 19’dan 30’a çıktı. Yeni üye ülkelerle Rusya, çepeçevre kuşatılmak istendi. Rusya, kendisine oynanan büyük oyunu göremedi ve yapılanları tehdit olarak algıladı, Ukrayna’ya saldırdı. Malum 2014’te de Ukrayna’nın güneydeki Kırım bölgesini işgal etmişti. Yeni harekâtla Rusya, Ukrayna’nın Karadeniz’le kıyıdaşlığını kesmek istemektedir. İki arada bir derede kalan AB ülkeleri, ne yapacaklarını bilmez haldeler. Bilseler de bu durumun gereğini yapabilecek kuvvet ve kudretten yoksundurlar. Bundan dolayı da ABD’nin ağzının içine bakmaktadırlar. Zira birçoğu Rusya’nın doğalgazı ile ısınmakta, fabrikalarını Rusya’nın doğalgazı ile çalıştırmaktadır. Ayraca Rusya, Avrupa’ya günde 5 milyon varil petrol (bunun 2 milyon varili rafine) ihraç etmektedir. Putin’in insafına(!) kalmış, dağınık bir AB, birliği toparlayacak tecrübeli ve karizmatik liderlerden de yoksundur. Nitekim başında Merkel olsaydı, Almanya bu günkü çaresiz durumlara düşmez, kararlarını ABD’nin isteği doğrultusunda değil, kendi verebilirdi. Emperyalist ülkelerin hepsi oyun içinde; kimileri de oyun içinde oyunlar peşinde olup akılları sıra dengeyi ve düzeni bu şekilde sağlayacaklar. Dedik ya, ABD çok pis oynuyor ve bu pis oyunuyla Putin’i yeni bir bataklığa soktu. Nasıl mı? Cevabı, cumartesi günkü makalemizde.",https://www.hurriyet.com.tr/yazarlar/fuat-bol/avrupa-caresiz-42013990
Fuat Bol,Kinleri dinleri olunca!,"Şubat 16, 2022 06:29","Bunlar 6+1 ama 1’i özenle masanın dışında tutuyorlar. Kendilerinden utanmaları yok lakin milletten utandıkları ve çekindikleri ortada. Zira bunların altısının toplamı hiçbir şey ifade etmiyor. Masaya davet etmeye çekindikleri HDP’ye muhtaçlar. Onsuz bir adım atamazlar. HDP de eline geçirdiği bu tarihi fırsatı kaçırmıyor ve anahtar rolünü oynuyor. Anahtar konumundaki HDP olmadan bu altılının bir baltaya sap olamayacakları ortada. Vaktiyle Erbakan’ın partisi de hem anahtar konumundaydı ve hem de partisinin amblemi anahtardı. Erbakan da eline geçirdiği bu fırsatı çok iyi değerlendirir, ‘kadayıfın altının kızarmasını’ bekler ve rakip partilere kök söktürürdü. O vakitler Türkiye halkının siyasi yapısı yüzde 65 sağ, yüzde 35 sol oylar olarak sandığa yansırdı. Vesayet, o zamanki sağa, yani Süleyman Demirel’e söz geçiremeyince sağı bölmekten başka çare bulamadı ve General Muhsin Batur’u İsviçre’ye yolladı. Batur, İsviçre’de bulunan N. Erbakan’a güvence vererek Türkiye’ye getirtti ve ona parti kurdurttular. Kurdurulan parti, sağı (Adalet Partisi) bölecek, bunun yanında bölen parti ise hiçbir zaman meşru addedilmeyecekti. Nitekim öyle de oldu. Sağ bölünüp parçalandı. Uzun yıllar boyunca siyasi istikrar sağlanamadığı gibi Erbakan’ın kurduğu tüm partiler de kapanmaktan kurtulamadı. Bütün bunlara rağmen Erbakan’ın hırsı ve azmi, onu koalisyonla da olsa Başbakanlık koltuğuna oturttu. Aynı vesayet odakları, ona bu kez Başbakanlığı zehir ettiler ve meşum 28 Şubat darbesiyle alaşağı ettiler. Yuvarlak masaya oturan ‘altılı ganyan’ ekibinden beşine dikkat edin; hepsi sözde sağdan, sağı bölmek için görevlendirilmiş cins tipler. Hepsi de görünürde solun emrinde. Solu iktidar yapmak için çırpınıyorlar. Bu yetmemiş gibi, bir de açıklamalarını 28 Şubat günü duyuracaklar. Bu da, 28 Şubat generallerinin içeride olmasını içine sığdıramayan Karamollaoğlu’na kapak olur! İşe bakın ki ne Kılıçdaroğlu’nun CHP’si gerçek sol ve ne de etrafındaki küsurat partileri gerçek sağ parti. Erdoğan düşmanlığının yapay olarak bir araya getirdiği ve her an infilak etmeye hazır bir saatli bomba görünümündeler. Her an patlamaya hazır bomba, içlerinde taşıdıkları, üst üste yenilmiş olmanın öfkesi ile diğerlerinin kin ve intikam duygularıdır. Hırsla, kinle, öfkeyle, intikamla çıkılan yolun sonu elbette ki hüsrandır. 70 senelik sözde demokrasi hayatımızın 30 yıla yakını koalisyon ve partiler üstü (ne demekse) hükümetlerle, yani siyasi istikrarsızlıkla, kaosla geçti. Ki onlar ikili, üçlü, bilemediniz en fazla dört partili ortaklık ya da darbe yönetimleriydi. Ortalama ömrü 18 aylık yamalı bohça hükümetlerle ülkede taş üstüne taş konamadı. Bu millete, demokrasi diyerek yarım asır boyunca deli gömleği giydirildi. Davul başbakanların boynuna asılarak, tokmak vesayet erbabının eline verildi. Millete de pösteki saydırıldı. Neden sonra gerçek demokrasiye ve siyasi istikrara kavuşan halk, elindeki Cumhurbaşkanı’nı seçme yetkisini kaptırır mı sanıyorsunuz? İktidara giden yol, okyanus ötesi telkinlerle kurulan yuvarlak masa toplantılarından ve kapalı kapıların ardındaki karanlık odaklardan geçmiyor, milletten geçiyor. Hani Kılıçdaroğlu; CHP iktidarında Ali Babacan’ı Yüksek Divan’a gönderip yargılatacaktı? Hani Ahmet Davutoğlu gelmiş geçmiş en kötü dışişleri bakanıydı? Hani Türkiye’yi Suriye bataklığına sokan Davutoğlu’ydu? Hani Davutoğlu’na göre, Kılıçdaroğlu tedaviye muhtaç kirli ve seviyesiz adamdı? Hani Kılıçdaroğlu önce tıbbi bir muayeneden sonra da ahlaki bir dersten geçirilmeliydi? Davutoğlu stratejik derinlikte boğulurken kurtuluşu ‘Mazhar Osman’lığa soyunmakta mı buldu? ‘Patolojik vaka’ dediği adamla aynı masada buluştuğuna göre...",https://www.hurriyet.com.tr/yazarlar/fuat-bol/kinleri-dinleri-olunca-42004731
Fuat Bol,Bu kadar güzellik beklemiyorduk!,"Ocak 29, 2022 06:29","Oysa İstanbullular 25 yıldan beri süregelen AK Parti iktidarlarında hizmet görmeye alışmışlardı, bu yüzden bu çeşit laflara karınları toktu. Başta İstanbul Büyükşehir Belediyesi olmak üzere, diğer ilçe belediyelerinde gösterilen üstün hizmet anlayışı, AK Parti’ye merkezi idarenin yolunu açmıştı. Yerel yönetimler halkla birebir temas yerleri olduğu için, burada yapılacak olumlu ya da olumsuz icraatlar, birebir sandığa yansır. Bundan dolayıdır ki CHP Genel Başkanı K. Kılıçdaroğlu, İstanbul ve Ankara Belediye başkanlarının görevlerinden şu veya bu sebeple ayrılmamalarını ve görevlerini layıkıyla yapmalarını ısrarla istemektedir. Belli ki Ekrem İmamoğlu, başka hesapların içine girerek genel başkanını dinlemiyor, dinlemeyecek. Ve yine belli ki birileri, onunla, Erdoğan’ı İstanbul’da yendiği gibi Türkiye’de de yenmek ve kendisini Cumhurbaşkanı yapmak istiyor. İmamoğlu da bu havaya, daha işin en başından beri girmiş durumda. İçeriden ve dışarıdan pohpohlayanları var. İP Genel Başkanı onu, Fatih Sultan Mehmed’e benzetiyor ve yüzünde ‘Rabbi yessir’ olduğunu iddia ediyor! ABD Başkanı Biden da Erdoğan’ın İstanbul yenilgisiyle umutlandığını belirtip muhalefeti destekleyeceğini ilan etti. İç ve dış desteklerle şişinen Ekrem İmamoğlu da ister istemez cin olmadan adam çarpmaya kalktı! Zira o da biliyordu ki Sayın Erdoğan da aynı süreçten geçip ülkeye hem Başbakan ve hem de Cumhurbaşkanı olmuştu. Bir farkla ki, Sayın Erdoğan, millete hizmette örneği olmayan bir başarıya imza atarak o makamlara yükseldi. Sayın İmamoğlu ise hizmette kusur üstüne kusur işleyerek ve İstanbul’da taş üstüne bir tek taş koymayarak o makama hevesleniyor. Tek güvencesi ise besleme basınla algı oluşturmak, doğrusu, bundaki başarısını kimse inkâr edemez. Sayın Erdoğan İstanbul’u, kirli havası, kokan Haliç’i, susuz ve her sokağı çöp dağlarıyla dolu, virane bir mega köy olarak aldı, dünyanın en modern şehirlerinden biri haline getirip teslim etti. Sayın İmamoğlu’nun döneminde İstanbul, bir sel ve bir de kar felaketi yaşadı, her ikisinde de sınıfta kaldı. Birincisinde, yani İstanbul’u sel götürdüğünde kendisi Erzurum’da kayak sefasındaydı. Bu seferki kar felaketinde İstanbul’daydı ama görev başında olmak yerine İngiltere sefiriyle balık keyfi çatıyordu. Halbuki bir hafta öncesinden meteoroloji İstanbul için turuncu alarm veriyor, şiddetli kar yağacağını ifade ediyor ve gerekli önlemlerin alınmasını ısrarla dillendiriyordu. Böyle bir durumda yapılacak ilk iş, kaçınılmaz olan afetin boyutlarını asgariye indirmek için gerekli önlemleri ÖNCEDEN almaktır. Biz İstanbullular olarak, ÖNCEDEN hiçbir önlemin alınmadığını gördük. Sonuçta 20 milyonluk, şehir felaketi yaşayarak afete teslim oldu. On binlerce insan, kar ve tipinin altında, saatlerce yaya yürüyerek evlerine ulaşmaya çalıştı. Perişan haldeki insanlar donmamak için benzin istasyonlarına, araçlarına ya da etraftaki otellere ve camilere sığındı. Kar küreme ve tuzlama araçları neden sonra ortaya çıktı, onların da ya lastikleri kış lastiği değildi ya da şoförleri sarhoş olup yeni kazalara sebep oluyordu. Aracın sağlamı ise, İmamoğlu’nun balık sefası sürdüğü lokantanın önünde bekletiliyor ve neden sonra başkanın aracına eskortluk ediyordu. Ekrem İmamoğlu, felaket sonrası yaptığı açıklamada, yemekte olmasını pişkince savunuyor ve bunda ne var diyor, utanmadan bu şekilde dillendirebiliyor. Daha ne olmalıydı Sayın Başkan?! On binlerce insan, beri tarafta donmamak için çırpınırken, diğer tarafta sen balık keyfi çatamazsın. Bak İçişleri ve Ulaştırma bakanları Ankara’dan gelip, kar ve tipi altında halkıyla birlikte sekiz saat yaya yürüyerek yardımcı olamaya çalıştılar. Sen İstanbul’un sorumlusu olarak öncesinden önlemleri almadığın gibi felaket esnasında da görevinin başında değildin. Sen, İstanbulludan ‘Her şey daha güzel olacak’ diye oy aldın. Ama bütün Türkiye gördü ki sen her şeyi daha berbat ettin! ‘Ayinesi iştir kişinin lafa bakılmaz’; bundan böyle ağzınla kuş tutsan, İstanbulludan havanı alırsın! Hava atan havasını alır diye boşuna dememişler!",https://www.hurriyet.com.tr/yazarlar/fuat-bol/bu-kadar-guzellik-beklemiyorduk-41992682
Fuat Bol,ABD çok pis oynuyor!,"Şubat 07, 2022 06:29","Türkiye, 2. Büyük Savaş’a girmedi lakin 1. Büyük Savaş’taki yenilgisi onu, önce İngiltere’nin ve ardından ABD’nin kapsama alanına soktu. Onlar da ellerine geçirdikleri bu tarihi fırsatlarla, Osmanlı’yı ve ardından Türkiye’yi maddede ve manada pırasa gibi doğradılar. Ruslar, Türkiye’den Kars’ı, Ardahan’ı, Artvin’i isteyip Boğazlar’dan hak iddia edince, ABD ve NATO, Türkiye’nin kurtuluş simidi olarak görüldü. NATO’ya girdiği ilk günden itibaren, Kuzey Atlantik Paktı’nın külfetini yüklendi ve bu ilk iş olarak; Anadolu çocuklarını gemilere bindirip savaşmak için dünyanın öbür ucuna (Kore) gönderdi. Denize düşüp yılana sarıldığını, yılanın bıkmadan, usanmadan sürekli sokmasından anlayacak lakin ona karşı koymayı aklının ucundan bile geçiremeyecektir. Zira yapılan ikili anlaşmalarla eli kolu bağlı, savaş yorgunu ve çaresiz bir haldedir. 1990’da Sovyetler’in dağılmasından sonra, ABD, rakipsiz süper güç olarak, tek başına dünyanın jandarması oldu; artık ‘Ali kıran baş kesen’di. Oluşturduğu vahşi kapitalizm sistemiyle tüm dünya ülkelerini sömürüyor, bu sömürü düzenini sürdürmek için de kimsenin gözünün yaşına bakmadan tüm kahpelikleri pervasızca sergiliyordu. ABD Başkanı, Almanya’ya: ‘Biz olmasaydık şimdi Rusça konuşuyor olacaktınız!’, Fransa’ya: ‘Biz olmasaydık şimdi Almanca konuşuyor olacaktınız!’, Suudi Arabistan’a: ‘Bizim desteğimizle o koltuklarda oturuyorsunuz. ABD’nin desteği olmasa iki hafta zor dayanırsınız; tacınız tahtınız başınıza yıkılır!’, Türkiye’ye: ‘ABD’nin sana biçtiği rolün dışına çıkma; aksi halde ekonominizi mahvederim!’ diyor. Cumhurbaşkanı Erdoğan, alışagelinen siyasetçilerin aksine, dik durup ABD’nin Türkiye’ye biçtiği rolün dışına çıkınca da, son gelen Başkan: ‘Tayyip Erdoğan’ı indirmek için muhalefetle işbirliği yapıp onları destekleyeceğini’ söylüyor. Şu şımarık, had bilmez, buyurgan ve kepaze tavrı görüyor musunuz? ‘Güçlüyüm haklıyım, haklılığımı gücümden alıyorum, ne istersem onu yaparım; herkesten hesap sorarım ve asla kimseye hesap vermem’ diyor. Hepsinden önemlisi, dünyanın düzenini ben kurarım ve herkes bu düzene uymak zorundadır diyor. Gerçekte ise tüm yapıp ettikleri, düzensizliğin, kaosun, baskı ve zulmün ta kendisi. ABD’nin bir diğer özelliği de kurulduğu günden beri, İsrail’in Siyonist politikalarına angaje olmasıdır. Öyle ki, ABD ile İsrail yumurta ile tavuk misali olmuşlardır; adeta birbirlerini tamamlayıcı parçalar halindedirler (mütemmim cüz). El ele veren ve ruh ikizi olan bu gücün tek hedefi var; o da yeryüzünde fesat çıkarmak, dünyayı yaşanamaz hale sokmak. ABD’nin bu denli pis oyunundan daha çok şaşılacak şey ise; tüm bu kirli emellerini gerçekleştirmek istediği ülkelerde yandaş bulması ve onlarla ortak hareket edebilmesidir. Bu cümleden olarak; Çin’i, Rusya’yı ve Türkiye’yi çevreleyip kuşatmak istemektedir. Rusya’yı kuşatması yetmedi, bir de kışkırtıyor; istiyor ki Ukrayna’yı işgal etsin ve böylece AB’yi ve NATO’yu karşısında bulsun! Bilmiyor ki ne AB ve ne de NATO ülkelerinin büyük çoğunluğu ABD’nin yanında yer almayacaktır. ABD, kışkırtmasıyla kalacak ve aklı başında hiçbir ülke lideri, onun pis oyunlarına artık alet olmayacaktır. Türkiye’yi dışarıdan kuşatmakla oynadığı pis oyununa, içeriden de FETÖ, PKK ve onlara arka çıkan bir kısım muhalefetle birlikte hareket ederek devam ediyor. Geçen asrın başlarında da, ABD’nin rolünü İngiltere, içimizdeki muhalefetle ortaklaşa oynuyordu. Onlar başardılar, Sultan 2. Abdülhamid Han’ı alaşağı ettiler. On seneye kalmadan, Cihan İmparatorluğu elimizden çıktı. ABD, Türkiye’de Sevr’i horlatıp ülkemizi paramparça etmek istiyor da bizdeki bu aymaz, gafil ve akıllarını hırslarıyla örten, kinim dinimdir diyen muhalefet, kimlerin değirmenine su taşıdığının farkında mı? Anlayan beri gelsin!",https://www.hurriyet.com.tr/yazarlar/fuat-bol/abd-cok-pis-oynuyor-41998414
Fuat Bol,3. Dünya Savaşı,"Şubat 02, 2022 06:29","O insanlık ki, siber teknolojiyi keşfedinceye kadar yokuş tırmandı, bu keşifle birlikte uçuşa geçti. Lakin bu uçuştaki rotasının ne olduğunu (düz mü, eğri mi, yukarıya mı, uçuruma mı?) kendi de bilmiyor. Pandeminin meydana getirdiği derin sarsıntılar bile insanoğlunun akılını başına devşirmesine yetmedi. Oysa insanoğlu yeni keşifleriyle kendini öve öve bitiremiyor, bir dokunuşla yerin altını üstüne getirebiliyor. Aynı insan, eskiden sevgiyle bakıyor ve gönüllere dokunuyordu. Zira o vakitler dokunduğu insandı, insani duygulardı. Şimdi ise, duyguları körelmiş olarak yalnızca makineye dokunuyor ve olan biteni şuursuzca seyrediyor. İnsanoğlu, dünyanın en mükemmel bilgisayarının, taş kafa, geri zekâlı, angut birisinin tırnağı kesilince duyabileceği hissin trilyonda birini duymadığını, duyamayacağını bir bilebilse, bir anlayabilse! O vakit bilinçsizce emrine girdiği oyuncağı elinden fırlatıp atacak, kendine gelip onu ve onun gibi her şeyi hükmü altına alabilecek ama nerdee... Bakınız; Rusya Dışişleri Bakanlığı yetkilisi Andrey Krutskih, siber alandaki savaşta şimdiden küresel bir çatışmanın patlak verdiğini belirterek, Moskova’nın riskleri azaltmak için ABD ile çalışmayı umduğunu ifade etti. Krutskih, siber saldırıların kamuoyundan gizlenen ve yeni bir dünya savaşı çıkaracak kadar sık ve şiddetli hale geldiğini söyleyerek sözlerine şöyle devam etti: “... Bir savaş yaşanıyor ve çok yoğun bir şekilde yaşanıyor. Bu, gizliymiş gibi davransak da, aslında tam kapasite siber savaş yaşanıyor. Medya, bunun zaten 3. Dünya Savaşı olduğunu söylemekte haklı. Sadece hasarın boyutunu, sonunda kimin kaybedeceğini ve dünyanın konfigürasyonunun ne olacağını bilmiyoruz. Malum; daha önce de, ABD menşeili güvenlik firması Fire Eye, Amerikalıların gelecekte daha da kötü siber saldırılarla karşı karşıya kalacağı konusunda uyarmıştı. Firmanın CEO’su Kevin Mandia, ‘İnsanlar bağımlı oldukları şeyi bile bilmiyorlar. Bilgisayar çalışmadığı için, birden tedarik zinciri bozulmaya başlayabilir!” uyarısında bulundu. İnsanın elinden, bağımlı olduğu dokunmatik aletini (akıllı telefon, bilgisayar vb.) üç-beş saatliğine alın, sudan çıkmış balığa döndüğünü görürsünüz. İnsanoğlunun elde ettiği maddi kazanımlar, bu kazanımların renkli, şaşalı ve büyülü dünyası ona, manasını, hakikatini ve Yaradan’ını unutturdu. Bu yüzden, medenileşeceğine, daha da vahşileşti ve altta kalanın canı çıksın demeye başladı. Dün, Peygamberlerin ektiği sevgi tohumları toplumları esenliğe kavuştururken; bugün, zalimlerin ektiği nefret tohumları toplumları birbirinin ekmeğine musallat ve birbirlerine diş bileyen vahşi sürüler haline getirdi. NOT: Bugün mübarek üç ayların başlangıcı (Hicri, 1 Receb). Ayrıca, Receb ayının ilk cuma gecesi ise, ‘Regaib kandilidir’. Malum her cuma gecesi kıymetlidir; bu iki kıymetli gece böylece bir araya geliyor ve çok daha kıymetli oluyor. Allahü teâlâ kullarını çok sevdiği ve onlara çok acıdığı için böyle kıymetli zamanlar yaratmıştır ki, bu zamanlarda yapılan dua ve tövbeleri kabul edeceğini bildirmiştir. Bu denli manevi ganimet günlerini fırsat bilelim; dua ve tövbeden gafil olmayalım, sevgili okuyucularım.",https://www.hurriyet.com.tr/yazarlar/fuat-bol/3-dunya-savasi-41995036
Fuat Bol,Halkçılık lafla olmaz!,"Şubat 05, 2022 06:29","Kendilerini elit (seçkin) görüp halkı küçümseyen ve onların değer yargılarıyla alay edenler halkçı olabilir mi? Yurdun sadece 5-10 şehrinde havaalanı yapıp yalnızca seçkinleri (zenginleri) uçuranlar mı halkçıdır yoksa havaalanlarını ülkenin dört bir tarafına yayıp havayolunu halkın yolu yapanlar mı halkçıdır? Aynı müfredatı ve hatta daha fazlasını okuyan meslek okulu mensuplarını ötekileştirip, puanlarını kırıp üniversitelere sokmayanlar mı halkçıdır, adaleti uygulayıp herkesi aldıkları eşit puanlara göre üniversitelere yerleştirenler mi halkçıdır? Başörtülü kızlarımıza eğitimi çok gören ve onları üniversite kapılarından kovanlar mı halkçıdır, onların en temel insan ve eğitim haklarını verip üniversitelere yerleştirenler mi halkçıdır? İşgal güçlerinin bile yapmadığını, yapamadığı şeyi yapıp; ülkenin yerleşim yerlerini, kamu alanı ve dışı diye ayıran ve başörtülülere devlet dairelerini yasaklayanlar mı halkçıdır, tüm devlet dairelerini bütün vatandaşlarına, ayrım yapmaksızın açanlar mı halkçıdır? Halkını hastane ve eczane kuyruklarında süründüren, hasbelkader yatabilenleri de hastanelerde rehin alanlar mı halkçıdır, teknolojinin en son ürünleri cihazlarla donatıp kurduğu hastaneleri yurdun dört bir yanına yayıp halkının hizmetine sunanlar mı halkçıdır? “AK Parti’ye oy veren hâkime hâkim demem, öğretmene öğretmen demem, polise polis demem, çitçiye çiftçi demem, işçiye işçi demem, sanatçıya sanatçı demem” zırvasını edip insanımızı ötekileştirenler mi halkçıdır, benim memurum, benim öğretmenim, benim işçim, benim çiftçim deyip onları baş tacı edenler mi halkçıdır? IMF’nin güdümüne girip borç ve emir alan ve ülkesinin halkını köleleştirenler mi halkçıdır, IMF’nin borcunu kesip kapı dışarı eden ve faiz lobisiyle dişe diş mücadele edenler mi halkçıdır? Halkının savunmasını dış güçlere havale edip sırtüstü yatanlar mı halkçıdır, savunma gereçlerini A’dan Z’ye kadar, günün ihtiyaçlarına cevap verecek şekilde üreten ve ürettikleriyle Türk’ün gücünü tüm dünyaya gösterenler mi halkçıdır? PKK’nın Suriye versiyonu YPG ve PYD hakkında; kendi ülkeleri için çalışan ulusal güçler, bunlar bize mi saldıracaklar diyenler mi halkçıdır, ABD’nin güdümündeki bu örgütlerin, hemen sınırımızın dibinde kurmayı düşündükleri devleti başlarına geçiren ve sınırlarımızı güvence altına alanlar mı halkçıdır? Suriye’de ne işimiz var deyip, sınırlarımızı eleğe çevirip terör örgütlerine amade kılmak isteyenler mi halkçıdır, terörü ininde vurup tesirsiz hale getiren ve sınırlarımızı bir uçtan diğer uca teröristlere kapatanlar mı halkçıdır? El diyarına gidip de Türkiye’de can ve mal güvenliği yoktur, sakın oraya gitmeyin diyenler mi halkçıdır, ülkemize bir turist daha getirebilmek için gecesini gündüzüne katan ve dünya kazan kendileri kepçe olarak çalmadık kapı bırakmayanlar mı halkçıdır? Üst üste on seçime girip hepsinde hezimete uğradığı halde hâlâ aynı koltuğa yapışanlar mı halkçıdır, yirmi yıl boyunca girdiği her seçimden oylarını artırarak çıkan ve hâlâ ümit olmaya devam eden mi halkçıdır? Fakir fukara edebiyatı yapıp geceliği yüz bin lira olan otellerin kral dairelerinde kalanlar mı halkçıdır, ramazanlarda her gün iftarını gecekondu muhitlerinde fakir fukaraların evinde yapıp onlarla birlikte Allah ne verdiyse yetinen ve şükredenler mi halkçıdır? Kar fırtınasında, İstanbullular yollarda perişan olup 10-12 saatte evlerine ulaşamazken, ‘Her şey daha güzel olacak’ diye İstanbul’un sorumluluğunu üstlendiği halde, aynı saatlerde İngiltere Sefiriyle boğazda balık sefası sürenler mi halkçıdır, aynı gece Ankara’dan gelip, İstanbul halkıyla birlikte 10-12 saat yaya yürüyüp halkın imdadına koşanlar mı halkçıdır? Sanık da sizin, karar da sevgili okuyucularım.",https://www.hurriyet.com.tr/yazarlar/fuat-bol/halkcilik-lafla-olmaz-41997332
Fuat Bol,Demokrasi oyunundan gerçek demokrasiye!,"Ocak 31, 2022 06:29","Daha açık ifadesiyle; atanmışları (sivil ve askeri bürokrasi) seçilmişlerin emrine vermektir. Seçilmişleri amir, atanmışları memur kılmaktır. Daha işin başlangıcından beri, bize demokrasicilik oynatmalarının temelinde millete güvensizlik yatmaktadır. Millete tepeden bakan, onu horlayan, onu insan yerine koymayan bir zihniyet; demokrasimizi geliştirmedi. Geliştirmek isteyenlere mani oldu. Kendilerini dev aynasında; milleti ise sinek kadar görüp; ‘Bizim oylarımızla, cahil-cühelanın oyu bir olur mu?’, ‘Cahil, askerde okuma-yazma öğrettiğimiz baldırı çıplaklar ne ki, bunların seçtikleri ne olsun?’ diyerek milli iradeyi istiskal ettiler. Lafa gelince, milli iradenin üstünde güç yok, tatbikatta ise milli irade kimsenin umurunda değildi. Düşünebiliyor musunuz; Cumhurbaşkanı Celal Bayar’ı, Cumhurbaşkanlığı Muhafız Alayı Komutanı tutukladı. O komutanın, Anayasa’da ve kanunlarda belirtilen görevi; cumhurbaşkanını, ölümü pahasına korumaktır. Aynı asker ise Anayasa’yı ihlal ederek, cinayetlerin en büyüğünü işliyor. Meclis’i kapatıyor, seçilen milletvekillerini suçlu addedip içeri alıyor, Başbakan ve Bakanlara (Hükümet) katil muamelesi yapıyor, Anayasa’yı rafa kaldırıyor, milli iradeyi yok sayıyor, demokratik tüm hürriyetleri kısıtlıyor. Ve dönüp utanmadan diyor ki: “Bu yaptığımın adı ‘Anayasa ve Hürriyet Bayramı’dır.” Halka da diyor ki: ‘Gelin hep beraber kutlayalım!’ Delinin zoruna bak! Biliyorum, gülüyorsunuz ama gülmeyin zira bu absürt bayram(!) 1980 darbesine kadar kutlanageldi. Üstelik bunu da kaldıran yine başka bir askeri idare idi. Demokrasinin belkemiği olan halkın kendisi ise tüm bu olup bitenleri sadece seyrediyordu. Her on yılda bir yapılan darbelerle milli irade askıya alındı ve darbe ürünü olan anayasalarla toplum hizaya getirildi. Vesayetin ve onun kanlı eli olan darbelerin adı, ‘Demokrasiyi rayına oturtmak!’ oldu! Hiçbir demokratik ülkede, bundan bahsedilemez lakin işbu rivayet bizde moda olmuştu! Vesayetle hastalıklı (illetli) sivil idareye bile tahammül edemediler ve on yıl dolmadan, sabah erken kalkan asker darbe yaptı. Dünyanın bütün demokratik ülkelerinde, Genelkurmay Başkanlığı ile Kara, Deniz ve Hava Kuvvetleri Komutanlıkları, Milli Savunma Bakanlıklarına bağlıdır. Bizde öyle miydi? Peki, biz mi demokratik ülkeydik yoksa onlar mı? Üstüne üstlük bir de; darbeleri kurumsal hale getiren, TSK İç Hizmet Kanunu’nun 35. maddesi; adeta Demokles’in kılıcı gibi TBMM’nin üstünde asılı duruyordu. Asla demokrat olamayan, kuzu postuna bürünen bir kısım kurt siyasetçi de (İ. İnönü, Abdullah Gül vb.) bu maddeye atıfla: ‘Şartlar gerçekleşirse darbe kaçınılmaz olur!’ diyerek cibiliyetlerini belli ediyordu. Bütün bu antidemokratik kepazeliklere Sayın Erdoğan ve Sayın Bahçeli son verdi ve sivil-asker her kurumu yerli yerine yerleştirerek, hepsinden önemlisi darbe heveslilerinin çanına ot tıkayarak, ülkeye demokrasiyi getirdiler. Bir de, utanmadan kalkıp bu şahsiyetlere ve özellikle de Sayın Erdoğan’a ‘Diktatör’ diyorlar. Millete diyemediklerini, milletin seçtiğine diyerek, akılları sıra milletten intikam alıyorlar! Kedi uzanamadığı ciğere mundar dermiş.",https://www.hurriyet.com.tr/yazarlar/fuat-bol/demokrasi-oyunundan-gercek-demokrasiye-41993666
Fuat Bol,Çarşı pazara dikkat!,"Şubat 12, 2022 06:29","ABD’de bile son 40 yılın en yüksek enflasyonu (hayat pahalılığı) yaşanmaktadır. Enerji fiyatları AB ülkelerinde altı misline çıktı. Petrol fiyatları yüzde 100 artarak yüz dolara yaklaştı. Tüm bu fiyat artışlarının da nerede duracağı belli değildir. Bu denli olumsuz durum, bizim gibi enerjisi dışa bağımlı ülkeleri ziyadesiyle etkiliyor. Nitekim Türkiye’de de enflasyon yüzde 50 dolayındadır. Bu da demektir ki Türkiye’deki dar ve sabit gelirliler, özellikle emekliler ve asgari ücretle geçinenler çok zor durumdadır. Bunlar bir de İstanbul gibi büyük şehirlerde yaşıyorlarsa durumları gerçekten vahimdir. Zira aldıkları ücretler kirayı, elektrik, doğalgaz, aidat, su, telefon gibi zaruri giderlerini ancak karşılamaktadır. İç piyasadaki darlığın ve pahalılığın (olmayan veya az olan mal çok pahalıdır) en önemli sebeplerinden biri de, hesapsız-kitapsız yapılan ihracattır. Dışarıya 5 liraya satabildiği bir malı, içeride neden bir liraya satsın ki? Dışarıya sattığından, içeriye mal kalmıyor, kalan da ister istemez çok pahalı oluyor. Bundan dolayıdır ki bir kısım emtiada ithalatta olduğu gibi ihracatta da kota konmalıdır. Hem de hammaddeden ara mamule ve mamule kadar tüm emtia gözden geçirilmelidir. Dünya her an çıkabilecek bir savaş tehlikesiyle karşı karşıyadır. Bu savaş, çok daha büyük bir savaşın fitilini ateşleyebilir. Belli başlı ülkeler, kapılarındaki bu tehlikeyi (ki kapısında böyle bir tehlike olmayan ülke yoktur) göz önünde bulundurarak savaş tedariki yapıyor. Biz ise tam tersini yapıyoruz yani ihracatta rekor üzerine rekor kırıyoruz. Önümüzdeki sene seçimler var; Süleyman Demirel’in her daim söylemiş olduğu gibi sandığa giden yol mutfaktan geçer. Milletin cebi delikse, onun gözü, onca yapılan devasa hizmetlerden hiçbirisini görmez. Görür de, bana ne bunlardan der ve karnını işaret eder! Türkiye’miz, dünyayı saran tüm bu olumsuzların yanında, bir de özel olarak belli başlı ülkeler tarafından, ekonomisi batırılmak üzere hedefe konmuştur. Zira dövizdeki dalgalanmanın köpüğü giderilmiş, ancak kılçığı, tehdit oluşturmaya devam etmektedir. Diğer çok önemli bir husus da, piyasalardaki bu yangına körükle giden ve ne kadar çok zam yapılırsa sevinip ellerini bir o kadar ovuşturan FETÖ’cülerdir. Maalesef hâlâ piyasanın çoğunluğunu kripto FETÖ’cüler ellerinde tutuyor. Milletimiz liderine, hükümetine ve Cumhur İttifakı’na güveniyor ve inanıyor. Bu durumu, yapılan sağlıklı anketler de gösteriyor. Yani millet diyor ki şu veya bu şekilde bir badirenin içindeyiz, şimdiye kadarki tüm badirelerde olduğu gibi bundan bizi çıkaracak Recep Tayyip Erdoğan’dır ve ekibidir. Zira milletimiz çok iyi biliyor ki Erdoğan, gecelik faizleri yüzde 7.500’lerden, enflasyonu yüzde 86’lardan ve kredi faizlerini yüzde 60’lardan alarak tek hanelere indirmeyi başaran kişidir. Yani zorluklara alışan ve zorlukları yenendir. Onun kaderinde, hep yokuş tırmanmak var, zorluklarla, engellerle çarpışarak yürümek var. Bakınız, muhalefet Erdoğan’ın adaylığını bile tartışmaya açtı. Yine bir 367 garabeti peşindeler. Sandıkta yenemeyeceklerini anladılar, kumpasla, katakulliyle onu saf dışı bırakmak istiyorlar. CHP, diğer muhalefet partilerini de kendine benzetti, halk olmadan halkçılık (demos olmadan demokrasi) peşindeler. Vesayet dönemi (halka rağmen dönemleri) bitti, artık herkes iktidara gelmenin yegâne yolunun halktan geçtiğini öğrenmek zorundadır.",https://www.hurriyet.com.tr/yazarlar/fuat-bol/carsi-pazara-dikkat-42002271
Fuat Bol,Parayı veren düdüğü çalar,"Şubat 09, 2022 06:29","İnsanı dehşete düşüren diğer bir tespiti de şöyledir: ‘Türkiye’nin bir hain kontenjanı var; bu, nüfusun yüzde onudur.’ Şimdi sorarım size sevgili okuyucularım; bu kadar çok haini olan başka bir ülke gösterebilir misiniz? Elbette ki hayır. Peki, bu durumun nereden kaynaklandığını biliyor musunuz? Dün olduğu gibi, bugün de tüm emperyalist ülkelerin gözleri bizim topraklarımızdadır. Birinci ve İkinci Büyük Savaşların galipleri, bu toprakları paylaşamadıkları için bize bıraktılar. Bıraktılar derken, tamamen terk etmediler; terk etti gözüküp içimizden devşirdikleri insanlarla, oluşturdukları vesayet sistemiyle devlet ve millet hayatımızın en ücra köşelerine kadar nüfuz ettiler. Attilâ İlhan’ın, ‘Nüfusun yüzde onu’ dediği kesim, toplumun kimi kanaat önderleri ve sözde kimi aydınlardır. Yalnızca FETÖ’nün her kesimden devşirdiklerine bakın, ne demek istediğimizi anlarsınız. Toplumumuza arız olan bu hastalık, bugünün meselesi de değildir, dünden, ta Osmanlı’nın gününden tevarüs ettiğimiz (adeta bize miras kalan) bir illettir. Zira İngiliz’den daha İngiliz, Alman’dan daha Alman, Rus’tan daha Rus, Fransız’dan daha Fransız paşalarımız yakın tarihimizin kirli şahsiyetleridir. Rus yanlısı Mahmut Nedim Paşaya, ‘Nedimof’ isminin verilmesi, paşanın dışının bizden, içinin ve kalbinin Rus’tan yana olduğunu göstermez mi? Merhum Hasan Celal Güzel’den dinlemiştim; ANAP Genel Başkanlığı için Mesut Yılmaz’la yarışırken, büyük bir ülkenin büyükelçiliğinden iki kişi, iki bavul dolusu dolarla ziyaretine gelirler. Her türlü yardıma hazır olduklarını söylerler. Onlar, herkesi kendileri gibi gördüklerinden (onların ilahları paradır), hemen herkesin belirli bir fiyatı olduğuna inanırlar. Hasan Bey onları defeder, tabiatıyla seçimi de kaybeder ve genel başkan seçilemez. Hasan Bey, yerli ve milli olduğundan, o paraları almadı; alsaydı, belki genel başkan ve hatta başbakan olacaktı ama o süreçlerde davul kendi boynunda, tokmak başkalarının elinde olacaktı. Parayı veren düdüğü çalacaktı. Onların düdükle beraber, insanımızı, insanlarımızın ışıltılı beyinlerini nasıl çaldıklarını (devşirdiklerini) ve kendi kirli emelleri istikametinde nasıl kullandıklarını hep gördük ve görmeye devam ediyoruz. Burada vurgulanan paradan kasıt, yalnızca alışverişte kullanılan değişim aracı değildir. Makamdır, maldır, şöhrettir, kasettir (şantaj) ve hepsinden önemlisi, kitlesel devşirme aracı olarak kullandıkları sözde dindir. Attila İlhan’ın belirttiği, toplumun yüzde onluk kesiminden olmamak için, daha açık ifadesiyle yukarıda sayılan nefsin arzularına yenik düşmemek için, paha biçilmez olmanız lazımdır. Onlar, insanları alınıp satılan mal (meta) olarak görürler; dolayısıyla onlara göre her malın bir fiyatı vardır. Şu halde; liderlerde arayacağımız özellik, onların alınıp satılamayan ‘vakıf malı’ olmalarıdır. Hem vakfedilmiş olacaklar ve hem de kendilerini millet ve devletlerine vakfetmiş, dava insanları olacaklar. Sözümüz meclisten dışarı da bu yabancı ülkelerin büyükelçi ve konsoloslarının, ısrarla bazı kapıları aşındırmasına ne demeli? Açıklasalar da bilsek ve olur olmaz düşüncelerden kurtulsak olmaz mı?",https://www.hurriyet.com.tr/yazarlar/fuat-bol/parayi-veren-dudugu-calar-41999920
Fuat Bol,Tavşana kaç tazıya tut!,"Şubat 14, 2022 06:29","Sahibinin sesi malum medyayı da bu denli psikolojik savaşın ileri karakolu olarak kullanıyorlar. ABD, Rusya’ya sınır bir kısım NATO ülkelerine 3 bin, 2 bin kişilik askeri birlikler göndererek ve akşam sabah savaş çığırtkanlığı yapıp Rusya’nın işgale kalkışacağını dillendirerek kışkırtmaya devam ediyor. İstiyorlar ki, Putin bir çılgınlık yapıp kendisini ateşin ortasına atsın! ABD aynı oyunu Saddam’a da oynamış, Irak’ı Kuveyt’e saldırtmıştı. Sonrasında da Batılı müttefikleriyle beraber Saddam’ın karşısına dikilmiş ve Irak’ı, kendileri işgal etmişti. Birinci Büyük Savaş’ta da Almanya, aynı taktikle Türkiye’yi savaşa sokmuştu. İngiliz donanmasının önünden kaçan iki Alman zırhlısı (Goben ve Breslav), boğazlardan geçip Karadeniz’e açılmıştı. İngiltere bu gemileri Enver’den istedi. Enver de (Enver Paşa Enverland diye Padişah’tan habersiz ülkeyi yönetiyordu), Alman yanlısı olarak; zırhlılara Türk bayrağı çektirdi ve Alman mürettebatına Osmanlı üniformalarını giydirerek, başlarına fes geçirdi. İngiltere’ye de bu gemiler (Midilli ve Yavuz S.S.) Osmanlı’nın malı dedi. 29 Ekim 1914 sabahı, Almanya’nın kışkırtması ile Türk zırhlıları (!), başta Odessa olmak üzere Rus limanlarını topa tuttu. Bu akılsız hareket sonucunda Osmanlı, Almanya’nın safında Birinci Büyük Savaş’a girecek ve sonu hüsranla bitecekti. Allah’tan Putin, Enver gibi ahmak değil; zeki bir insan, dolayısıyla ABD ile İngiltere’nin oyununa gelmiyor. Gelirse hem Rusya ve hem de Avrupa için felaket olur. Diğer bölge ülkeleri gibi Türkiye de bu felaketten nasibini alır. Batı’nın taktiği, dün olduğu gibi bugün de aynı; tavşana kaç, tazıya tut. ABD derin devleti, başındaki bunağı, tehlikeli sularda yüzdürüyor. ABD, düne kadar NATO’ya güveniyor ve onu adeta bir manivela gibi kullanıyordu. Ne NATO eski NATO’dur, ne de Rusya eski Sovyetler Birliği’dir. Avrupa’nın enerji damarları Rusya’nın elindedir. Bunun farkında olan Fransa, Almanya, İtalya, Macaristan gibi bir kısım NATO ülkeleri, şimdiden yan çizmekte ve ABD’ye adeta aklını başına topla demektedirler. Allah saklasın! Olası bir savaş NATO’yu paramparça edeceği gibi, savaşı bölgesel olmaktan da çıkarır ve tüm dünyayı topyekûn bir çatışmaya sürükler. Böyle bir savaşın galibi olmayacağını herkes bilmektedir. Şu halde, adımlar buna göre, teenni ile atılmalı ve aklıselimle hareket edilmelidir. Her zamanki gibi, ABD yine çok pis oynuyor. Bu kez, pis oyunlarıyla baş başa kalacak zira karşısında Saddam misali tek bir lider dahi bulamayacaktır.",https://www.hurriyet.com.tr/yazarlar/fuat-bol/tavsana-kac-taziya-tut-42003366
Fuat Bol,Hz. Âdem (a.s.),"Ocak 24, 2022 06:29","Ne acı bir gerçektir ki, en ziyade kendi dinimizin ve kendi dinimizce kutsal olanların cahiliyiz. Yönümüzü Batı’ya döndüğümüzden olacak; tüm dini gerçeklikleri de Batı’dan, Batı kaynaklarından öğreniyoruz. Oysa Batı’nın ve Doğu’nun tüm dinlerinden bozulmamış (tahrif edilmemiş) tek din vardır, o da İslamiyet’tir. Hz. Âdem aleyhisselamı da Batılı, bozuk ve yanlış olan kaynaklardan, özellikle İsrailiyattan öğrenip ahkâm kesiyoruz. Bu cümleden olarak; sözde, Hz. Âdem ile Havva Annemizi ve melekleri çıplak heykeller şeklinde teşhir ediyorlar. Hz. Âdem ile Havva Annemizin günah işlediklerini ve onların nesillerini de (biz insanları) günah çocukları olarak ilan ediyorlar. Halbuki İslam inancına göre peygamberler günah işlemezler; zira günah işlemekten korunmuşturlar. Bu yüzden onlarda ‘İsmet: Günahsız’ sıfatı vardır. Diğer sıfatları (özellikleri) ise: 1-Sıdk, doğruluk sıfatıdır. 2- Emanet, güvenilir. 3- Fetanet, bulunduğu toplumun en akıllısı olmak. 4- Tebliğ, Allahü tealadan aldığı vahyi, eksiksiz olarak insanlara sunmak. 5- Adalet, hiçbir peygamber asla haksızlık ve zulüm yapmamıştır. 6- Emn-ül azl, peygamberlik görevleri kendilerinden alınmaz. Hz. Âdem ile Havva Annemizin hem dünya ve hem de Cennet hayatları vardır. Asla cahil değildi; meleklerin bile bilmediklerinin kendisine öğretildiği Kuran-ı Kerim’de bildirilmektedir. Cennette, Havva Annemiz ile birlikte, unutarak yedikleri yasak meyve yüzünden Cennet’ten çıkarılıp dünyaya indirilmişlerdir. Bunun nice hikmetleri vardır. Oğullarına ve torunlarına peygamberlikle görevlendirildi; Cebrail aleyhisselam, 12 defa gelmiş ve kendisine 10 suhuf (forma: kitap) verilmiştir. Bunlarda; iman edilecek hususlar, çeşitli diller ve lügatler, her gün bir vakit namaz kılmak, oruç tutmak, gusül boy abdesti almak, tıp, ilaçlar, hesap, geometri, fizik, kimya öğretildi. İlk insanlar, bazı tarihçilerin zannettiği gibi ilimsiz, fensiz, görgüsüz, çıplak ve vahşi kimseler değildi. Bugün bile Asya, Afrika çöllerinde, Amerika ormanlarında, Tunç devri dedikleri zamandakilere benzeyen vahşiler yaşadığı gibi, ilk insanlarda da bilgisiz, basit yaşayanlar vardı. Hz. Âdem ve ona inananlar şehirlerde yaşarlardı. Okuma yazma bilirlerdi. Demircilik, dokumacılık, çiftçilik yaparlardı. Kabe’yi ilk inşa eden Hz. Âdem’dir. Günümüz insanının emekleyerek bulduğu bilgilerin kaynağı, yazının keşfi olarak bilinen M.Ö. 3500 yıllarına kadar inebilmektedir. Oysa Şanlıurfa’da daha yeni bulunan Göbeklitepe’deki tapınağın, 12 bin yıllık olduğu anlaşıldı. Müslümanlığın diğer tahrif edilmiş dinlerden bir farkı da, bütün peygamberlere inanmak ve saygı göstermektir. Onların her birinin, yukarıda saydığımız sıfatlarla bezenmiş olduklarına inanmaktır. Bütün peygamberler; yaşadıkları kavimlerin meşale tutucuları, yol göstericileri ve öncüleridir. Tebliğ ettikleri hak dinlerle, onların dünya ve ahiret saadetlerini temin etmişlerdir. Muhammed aleyhisselam ise tebliğ ettiği İslamiyet ile, kıyamete kadar gelecek bütün insanların, dünya ve ahiret kurtuluş umudu olmuştur. Diğer bütün peygamberler, sahip oldukları Fetanet (akıllı olmak) sıfatıyla yaşadıkları kavmin en akıllısı idiler. Muhammed aleyhisselam ise, ilk insandan son insana kadar, yaratılmış ve yaratılacak bütün insanların en akıllısı idi. Zira o, bütün alemlere rahmet olarak gönderilmiştir.",https://www.hurriyet.com.tr/yazarlar/fuat-bol/hz-adem-a-s-41988795
Fuat Bol,Din tartışılır mı?,"Ocak 22, 2022 06:29","Herhangi bir dine girmek veya mensup olunan dinden çıkmak için yapılabilecek tek şey, o dini enine boyuna irdelemek ve araştırmaktır. Karar verdikten sonra, ya o dinin mensubu (inananı) ya da münkiri (inanmayanı) olunur. Her iki halde de bulunanlar, birbirlerinin imanına ve imansızlığına karışamazlar, karışmamalıdırlar. Zira herkesin dini ya da o dine veya başka dinlere olan kayıtsızlığı kendinedir. Bu durum kendisinden başka kimseyi ilgilendirmez. Ama gelin görün ki son iki asırdan beri, bizim toplumumuzda bu tartışmalara şahit oluyoruz. Bunun da yegâne sebebi, tarafların birbirlerine olan tahammülsüzlükleri ve karşı tarafı zorla kendine benzetmek istemesidir. Asıl tartışmayı başlatanlar ise, inananlara ve inançlara tahammül göstermeyen, kendilerini dinden soyutlayanlar, yani inanmayanlar olmuştur. Zira bunlar, kendileri inanmadıkları gibi inananlara kendi hayat tarzlarını dayatmaktadır. Başı açık olanları kimse kapatmaya zorlamadı lakin başını örtmek isteyenlerin eğitim hakları bile ellerinden alındı. Bu kafa, kendine gerekçe olarak şu aşağılık formülü bulmuştur: ‘Din, terakkiye (ilerlemeye) manidir. Dindar bir kafa bilimsel düşünemez. Felsefi hiç düşünemez. Dolayısıyla yarınlarımızı emanet edeceğimiz nesillerimizi dinden azade (uzak) yetiştirmeliyiz. Başka türlü modernleşemeyiz ve kalkınamayız.’ Mahut kesim böyle düşünmekle kalmadı, bu hali inanan kesime zorla dayattı; bu denli bir etki-tepki sonucunda da, toplumda ikilik, ayrışma ve hatta çatışma başladı. O gün bugündür ne bu tartışma ve ne de çatışma bitmiş değildir. Halbuki Osmanlı’ya bakın; onca millet, onca inanç, onca renk, onca dil, hepsi bir arada yaşamış ve gül gibi geçinip gitmişlerdir. Orada ne aynı dinin mensupları kendi dinlerini, ne de ayrı din mensupları birbirlerinin dinlerini tartışmış ve birbirlerine karşı din dayatmışlardır. ‘İki günü müsavi (eşit) olan ziyan etmiştir (zarardadır)’ ve ‘Bilgi, müminin yitiğidir, onu nerede bulursa alır’, ‘Rütbelerin en yücesi ilim rütbesidir’ diyen bir din, ilerlemeye mi, gerilemeye mi manidir (engeldir)? Durmayı bile yasaklayan ve bilgiye koşmayı emreden bir dine gericilik isnadında bulunmak, güneşi zifiri karanlık göstermek ve kendi yüz karalığını haykırmaktan başka bir mana ifade etmez. Felsefi düşünceye gelince: İmam-ı Gazzâlî gibi ‘El-Münkız mine’d-Dalâl’ adlı eserinde, Yunan felsefi ekollerinin her birini, en ince ayrıntısına kadar irdeleyip hepsine ayrı ayrı reddiyeler yazan ve birer paçavra gibi yüzlerine çarpan bir deha ortada iken, Müslümanlar felsefi düşünemez denebilir mi? Batı’nın batıl zihniyeti beyinlerimizi öylesine şartlandırdı ki, terörist dendiğinde akıllara Müslüman ve İslamiyet gelmektedir. Müslümanlardan terörist olmaz mı, elbette olur ama bunun, ‘Haksız yere bir insanı öldürmek bütün bir insanlığı öldürmek gibidir’ diyen İslamiyet’le ne alakası olabilir? Batı’da birçok kilisenin onlarca papazlarının ufak çocuklara sarkıntılık ettiği haberleri sürekli ayyuka çıkıyor. Ne orada ve ne de bizde hiç kimse çıkıp da bu iğrenç eylemden dolayı toptan Hıristiyanları veya Hıristiyanlığı suçluyor mu? Ama bizde, imamın keçisi çalınsa, ‘İmam keçi çaldı!’ diye gazetelere manşet atılıyor! Demek ki körü körüne Batı’nın batılını (yanlışlarını ve ahlaksızlıklarını) taklit etmek, bizi bizden, sahip olduğumuz manevi değerlerden öylesine kopardı ve kişiliksiz hale getirdi ki kafası kesik tavuklar gibi ne yana uçacağımızı bilmiyoruz. ‘İnsan, ya üstünler üstünü ya da aşağılıkların en aşağılığı!’ diye boşuna denmemiş. Biraz kendimize, kendi değerlerimize baksak, Avrupa’nın ortaçağ karanlığını ışığıyla aydınlatanın, İslamiyet ve Müslüman âlimlerin yazdıkları ve tercüme ettikleri kitaplar olduğunu göreceğiz. Binlercesinden yalnızca birini, bir asra adını veren (dünyada başka bir örneği yok) Biruni’yi tanısak, tanıyabilsek, gerçeği göreceğiz ama ne mümkün! Sen, hakikati ceket astarının içinde unut, ondan sonra kalk, bilmediğine düşman ol ve bilmeden, onun hakkında ahkâm kes!",https://www.hurriyet.com.tr/yazarlar/fuat-bol/din-tartisilir-mi-41987604
Fuat Bol,Bilimsel kafa bu ise!,"Ocak 17, 2022 06:29","Tüm bu tartışmalara baktığımızda, insanın, ölmüşüz de ağlayanımız yok diyeceği geliyor. Bir olay, bu kadar mı saptırılıp çığırından çıkarılır? Olay ve kişi hakkında en ufak bir inceleme ve araştırma yapmadan, hemen herkes, durduğu yerden ahkâm kesiyor. Bunlardan en çarpıcıları ise kendilerini aydın ve bilime önem veren diye tanıtan; dine, dini değerlere ve dindarlara şaşı bakanlardır. Bunların büyük çoğunluğu din cahili olduğu için (elifi görseler mertek sanırlar) dine, dini değerlere ve dindarlara düşmandırlar. Zira insan bilmediğinin düşmanıdır. Bu kafaya göre, bu gencimizi intihara sürükleyen şey cemaat ve tabiatıyla bunlara göre cemaat denilince de akıllarına (!) tarikat geliyor ve suçluyu buluyorlar: Tarikatlar! Halbuki bu gencimiz, cemaat ve tarikat mensubu olmadığını söylüyor. Üstelik ateist olduğunu söylüyor. Şimdi birileri de kalkıp bu genci intihara sürükleyen şey, onun ateist olmasıdır diyebilir mi? Bu ne kadar gülünçse, onu cemaat ya da tarikat intihara sürükledi demek de aynı derecede tutarsız ve gülünçtür. O zaman, diğer ateistler veya mahut yurtlarda kalan diğer kişiler neden intihar etmiyor, diye sorarlar. Demek ki olay, öyle uzaktan bakıldığı gibi basit bir olay değildir, mutlaka derinlemesine incelenmesi ve irdelenmesi gerekir. Bir olaya, üstelik dürbünün tersinden bakıp toptancı yaklaşımda bulunmak, değil bilimselliğin zerresini barındırmak, aptallığın dik alasıdır. Bundan takriben bir asır önce (1925) Tekke ve Zaviyeler yani tarikatlar kapatıldı (677 sayılı kanun). Oysaki o tarikatlar, hakikatleri itibarıyla çığırından çıkmış olduklarından, kendi kendilerini çoktan kapatmışlardı. Diğer bir ifade ile mahut kanunla yapılan iş, zaten kapalı olan tekke ve zaviyelerin kapılarına birer kilit vurmaktan ibaretti. Yani müritlik devri yüz yıl öncesinde bitti, ondan sonra ve bugün kim tarikat ve şeyhlik iddiasında bulunuyorsa yalan söylüyordur. Günümüzün cemaat ve tarikatları, çoktan kaybolup giden değirmenlerin gürültüsünü aramak ve kendileri gibi başkalarını da kandırmaktan öte bir mana taşımamaktadırlar. İslam’ın aşk ve saffet devirlerinde elbette hak tarikatlar, onların şeyhleri (hakiki İslam âlimleri) vardı (Mevlana, İmam-ı Rabbani, Ahmet Yesevi, Mevlana Halid, Hacı Bektaş-ı Veli vb.) Günümüz mümini, kurtuluş rehberi olan bu ulu kişilere mürit olamayacağına göre, muhip (seven) olacaktır. Onları seven, kitaplarını okuyan ve hayatlarını onlara göre, İslamiyet’e göre tanzim edenin başkaca bir şeye ihtiyacı yoktur. Ne ad altında olursa olsun, tüm öğrenci yurtları devletin denetim ve gözetiminde olmalıdır. Yurtlarda idarecilik ve eğitmenlik yapacak kişiler de mutlaka pedagoji eğitiminden geçirilmelidir. Daha da önemlisi, yurt konusunda devletin attığı adımlar, dev adımlardır ama belli ki yeterli değildir. Çoğu gitti azı kaldı, az bir gayretle yurt işi tamamen halledilebilir ve çocuklarımız, başka yurt aramak zorunda kalmazlar. Yurt (barınma) ve eğitimin olduğu her yerde, devletin gözetim ve denetimi şarttır. Zira oralara, geleceğimiz olan yavrularımızı emanet ediyoruz. Toplumun geleceği kimselerin insafına veya insafsızlığına bırakılamaz.",https://www.hurriyet.com.tr/yazarlar/fuat-bol/bilimsel-kafa-bu-ise-41983525
Fuat Bol,El-cevap!,"Ocak 12, 2022 06:29","Sadece başlığa bakıp hüküm çıkaranlar oldu. Okuyucularımdan lehte-aleyhte epeyce e-mail aldım. Doğru anlayan ve hiç de layık olmadığım iltifatlarda bulunan sevgili okuyucularıma, kalbi muhabbetlerimle şükranlarımı sunarım. İmdi; bakınız bendeniz o yazıya şöyle bir girişle başlamışım: ‘Genlerinde tek parti sultası yatan, kendi yaşam ve inanç ya da inançsızlıklarını halka dayatan, halka tepeden bakan, halkı ve halkın değerlerini horlayan; kısaca halka rağmen iş yapan bir zihniyet asla demokrat olamaz.’ Burada kast edilen zihniyet; CHP’li yöneticiler mi yoksa içinde milyonlarca CHP’liyi de kapsayan halk mı? Caminin içinde bile İslami usullere riayet eden, sayısız CHP’li vatandaşımız var. Ayrıca; halkın kendisi, halka rağmen nasıl iş yapacak ki? Veya kendi yaşam biçimini halka nasıl dayatacak, dayatabilecek ki? Örneğin; okumak isteyen kız çocuklarımızın başlarını zorla açtıran halk mıydı? Onlara, kendi yaşam biçimlerini dayatan ve bu uğurda çıkarılan yasaları bile Anayasa Mahkemesi’ne taşıyıp iptal ettiren, CHP’ye oy veren halk mıydı yoksa CHP’yi TBMM’de temsil edenler miydi? Şu halde; demokrat olmayan, bir türlü olamayan zihniyet; CHP’yi idare edenlerden başkası olabilir mi? Üstelik bu ifademiz, CHP’yi idare edenlerin tümünü de kapsamaz. Nitekim bendeniz TBMM’de iken, CHP’li onlarca kişiyle arkadaşlığımız vardı. Bu cümleden yola çıkarak; yazımdaki şu ifademe dikkat buyurunuz: ‘...İşte laikliği din düşmanlığı şeklinde anlayan BİR KISIM CHP’liler, bu milletin bedeninden ruhunu ayırmaya çalışmış ve onu manasıyla ve tüm mukaddesatıyla ölüme terk etmiştir.’ 1- Laikliği din düşmanlığı şeklinde anlayan ve onu o şekilde halka dayatan halk mı yoksa CHP hükümetleri mi? 2- Bunu bu şekilde anlayan ve uygulayan tüm CHP hükümetleri de değil; BİR KISIM CHP’liler! 3- Dindarların başında Demokles’in kılıcı gibi duran ve Müslümanları pırasa gibi doğrayan mahut 163. maddeyi CHP çıkarmadı mı? İşbu madde, Müslümanları zulüm altında inletmiyor idiyse, neden kaldırıldı? 4- Bu kanunu çıkaranlar; yanlış anlayıp demokrat olmadıklarını söylediğimizi iddia ettikleri CHP’li halk mı yoksa CHP’nin Parlamento’daki milletvekilleri mi? Neresinden bakarsanız bakın; yazımızla ilgili tüm iddialar yersiz ve mesnetsizdir. Anlamak istemeyenlere bir sözümüz olamaz ama samimi olup anlamak isteyenlere bir kere daha hatırlatalım. CHP’nin tarihten, ta Osmanlı gününden ( İttihat ve Terakki) tevarüs ettiği faşizan bir damar; dün olduğu gibi bugün de CHP’nin içinde vardır ve bunlar asla demokrat olmazlar, olamazlar. Bakınız; demokrat olmayan CHP zihniyeti, ezanı, asli lisanından çıkarıp Türkçeleştirdi. Aynı CHP’nin içinden çıkan ve ayrı parti kuranlar da (DP) çıkardıkları kanunla serbest bıraktılar. İsteyen Türkçe isteyen Arapça okuyabilir. Biri dayattı, diğeri serbest bıraktı. Hangisi dayatan ve baskıcı, hangisi demokrat; siz karar verin! Diyanet, devletin resmi kurumu değil mi? Üstelik Cumhuriyet’in kurumlarından. Diyanetin asli görevleri arasında, Kuran-ı Kerim kursları açmak ve isteyenlere, mukaddes kitabımızın okunmasını ve İslamiyet’in temel esaslarını öğretmek de bulunmaktadır. Diyanetin Kuran kursu hocaları da İlahiyat Fakültesi mezunu ve hepsinin pedagojik eğitimleri var. Yani öğretmenlik yapabilirler. Bugün bile CHP’li Grup Başkan Vekili kalkmış, Diyanet’in Kuran-ı kerim kurslarındaki eğitimi Ortaçağ zihniyeti (Avrupa’nın zifiri karanlığı) ile bir tutuyor. Aynı CHP’nin içinde, başkaları da (hatta yine yönetim kadrosunda olanlar) arkadaşlarının bu yaklaşımını yanlış buluyor. İşte biz de o yanlışa işaret ettik; CHP’nin zorba, baskıcı, dayatmacı zihniyetinden bahsederken; içinde beslediği bu faşizan, İttihat Terakki damarını kast ediyoruz. Böyle değilse; Sayın Kılıçdaroğlu neyin helalleşmesi peşindedir; söyler misiniz? Bilmem anlatabildim mi?",https://www.hurriyet.com.tr/yazarlar/fuat-bol/el-cevap-41979909
Fuat Bol,Koynumuzda yılan beslemişiz!,"Ocak 10, 2022 06:29","2. Dünya Savaşı’nı kesin bir zaferle sona erdiren ABD ayısının yatağına bir girdik, pir girdik! Demokrasi ve maddi yardım vaadiyle, İsmet İnönü’yle kedi fare ile oynar gibi oynadılar. ABD’nin İnönü’ye dayatıp imzalattırdığı anlaşmalarla Türkiye, kelimenin tam anlamıyla ‘uydu’ devlet haline getirildi. Böylece; sözde demokrasinin (vesayetle hastalıklı) gelip geçen tüm iktidarları, ABD’ye bağımlı kalmış; ufak bir şekilde de olsa aykırı davranan iktidarlar alaşağı edilmiş; idam dahil, hemen her çeşit cezaya çarptırılıp hizaya sokulmuşlardır. Bu yüzden; Adnan Menderes ve arkadaşları darağacını boylamış, Süleyman Demirel altı kere gitmiş, yedi kere gelmiş, Bülent Ecevit’e (Türkiye’ye) ambargo konulmuş, Necmettin Erbakan’a dünya dar edilip iktidardan uzaklaştırılmış, Recep Tayyip Erdoğan’a da darbe üstüne darbe yapılarak iktidardan düşürülmeye çalışılmıştır. 1940’lı yıllarda iliklenen ilk düğme yanlış olduğundan (ABD’nin isteği doğrultusunda anlaşmalar imzalandığından), ondan sonra iliklenen tüm düğmeler hep yanlış olmuştur. ABD, Türkiye’nin yalnızca siyasetini teslim almadı; NATO ile askeriyesini, müfredatla Milli Eğitimini ve topyekûn ekonomisini güdümüne aldı. Türkiye’ye biçilen kefen: İç siyasette; laiklik, komünizm gibi hayali tehlikeler oluşturulup halkın üzerine gidilerek (Bu yüzden, devlet baskısı ve zulmünden nasibini almayan hiçbir kesim olmamıştır); dış siyasette, başta komşular olmak üzere dış dünyayla irtibat kesilecek; eğitimde müfredatı ABD Büyükelçisi’nin başkanlığında ABD’li uzmanlar belirleyecek; ekonomide ise Türkiye, toplu iğne yapmaktan mahrum bırakılacaktı. Türkiye, kendisine biçilen bu kefeni, ilk defa Turgut Özal’la yırtmış böylece dünya sahnesinde varlık gösterebilmiştir. Özal’dan önce, Türk girişimcisi için, sınırlarımızdan ötesi uzay gibiydi! Cebinde 1 dolar taşıyan, eroin taşıyan muamelesi görürdü. Şu gördüğünüz, 81 vilayetin sokaklarını dolduran lüks araçlardan bir tekini bile göremezdiniz. 1965 yılında iktidar olan Süleyman Demirel’in şu ibretlik sözleri her şeyi anlatıyor: “Elektrik düğmesine bastığınızda yanan lambada ben varım; musluğu açtığınızda akan suda ben varım. Ben bu ülkenin Başbakanı olarak valimi, Hakkâri’ye katırın kuyruğunda yolladım.” İşte her şeyi ile ABD’ye teslim olan Türkiye’nin durumu bu idi. Oysa bize, “Siz bir şey yapmayın, nerede ne gerekiyorsa biz yaparız” demişti Amerika. Bizim siyasetçiler de buna kanıp Türkiye’yi küçük Amerika yapma vadinde bulunuyorlardı. Gerçekten küçük Amerika olmuştuk ama bu, bizim anladığımız manada değildi. Askerimiz, polisimiz, adliye teşkilatımız, eğitim müesseselerimiz ve diğer tüm kurum ve kuruluşlarımız, içeriden ele geçirilmişti. Dışı FETÖ, içi CIA olan bu sinsi yapı, ülkemizi paramparça edip her bir parçayı ağa-babaları olan ABD’ye peşkeş çekeceklerdi. Sittin senedir koynumuzda beslediğimiz bu ejderhaya, ilk defa Recep Tayyip Erdoğan karşı koydu. Ejderha, üst üste, her yanımızdan ısırmak istedi, başaramadı. Altın vuruşu 15 Temmuz’du, onda da Erdoğan’a sahip çıkan milletin, azim ve karlılığı ile boyunun ölçüsünü aldı. Bu kez ekonomik kozunu deniyor; zira önceki Başkan: “...Benim belirlediğim sınırların dışına çıkarsa Türkiye ekonomisini mahvederim” demişti. Diğer bir ifadeyle bize, “Çizmeyi aşmayın, aşarsanız ezerim” diyor. Bu arada, köprülerin altından çok sular aktı ve Erdoğan Türkiye’si boş durmadı; yalnızca çizmeyi değil, onların boylarını da aştı. Artık kedi, fareyle oynamak istese de hevesi kursağında kalıyor. Minderde Koca Yusuf’la Yankee’nin (Yanki) güreşi var. Bahisçiler Yankee’ye oynadı lakin bir ve ikinci devreyi kaybettiler. Kıran kırana geçen müsabakanın son devresi yapılıyor. Görelim Mevla’m neyler; neylerse güzel eyler.",https://www.hurriyet.com.tr/yazarlar/fuat-bol/koynumuzda-yilan-beslemisiz-41978404
Fuat Bol,Tarih tekerrür ediyor!,"Ocak 26, 2022 06:29","Dünyanın çeşitli ülkelerindeki muhalefet partileri, iktidarlara karşı ürettikleri alternatif projelerle seçimlere girerler. Vaat ettikleri şeylerin ayakları yere basar, hayali konuşmazlar, seçmenin önüne plan ve projelerle çıkarlar. Bizdeki muhalefet partilerine bakın, hepsinin hedefinde, yalnızca Sayın Erdoğan’ın şahsı var, onu alaşağı etsinler de sonrasında ne olursa olsun, isterse memleket batsın! Hemen hepsinin tek derdi, Sayın Erdoğan; böyle bir muhalefet anlayışı olabilir mi? Yıkıcılık, inkârcılık, imha edicilik üzerine kurulu ve ‘Dinim kinimdir’ diyen bir siyaset anlayışı. Bu anlayış, yalnızca bugünün meselesi de değildir, dün de vardı ve onların da hedeflerinde sadece padişah vardı. Dünün Osmanlı Paşası (Sadrazam Keçecizade Fuat Paşa) da aynı teraneleri sayıklıyordu ve şöyle diyordu: ‘Bir devlette iki kuvvet olur. Biri yukarıdan aşağıya gelir (Padişah). Bizim memlekette yukarıdan aşağıya gelen kuvvet herkesi eziyor. Aşağıdan ise bir kuvvet hasıl etmeye imkân yoktur. Bunun için pabuççu muştası gibi yandan bir kuvvet kullanmaya muhtacız. O kuvvetler de sefaretlerdir. (elçilikler-yabancı ülkeler)’ Paşa’nın kastettiği muşta, kunduracıların, derileri inceltmek için kullandıkları demir tokmak. Vaktiyle Osmanlı paşalarının (sadrazam ve bakanları) da hedeflerindeki kişi, zamanın padişahı idi. Onu tahtından indirirlerse her şeyi halletmiş olacaklardı. Aynı paşalar güruhu, yabancı devletlerle iş tutarak, Sultan Abdülaziz’i katletti, Sultan Abdülhamit’i alaşağı etti. Arzularına nail oldular ama bu istekleri, koca bir imparatorluğun yıkılmasıyla sonuçlandı. Demek ki, o günkü yabancı devletlerin asıl hedefleri Osmanlı ülkesiydi lakin bizim ahmak paşalarımız bunu anlayamadı. Kullandıkları (aslında kullanıldıkları) muştalarla yıkılan, padişahtan öte ülkenin kendisiydi. Aradan 150 sene de geçse ibret almadığımız için, bugün benzer olayları yaşıyoruz. Ana muhalefet partisi lideri yabancı ülkelerin büyükelçilerine mektup yazarak; Kanal İstanbul’un engellenmesi için onlardan yardım istiyor. Zaten ABD Başkanı Biden da Sayın Erdoğan’dan kurtulmak için muhalefetle iş tutacağını açıklamış ve Türkiye ekonomisini mahvedeceğim demişti. Aynı muhalefet, dün de: ‘Türkiye yangın yeridir. Sakın oraya gitmeyin ve zinhar yatırım yapmayın!’ demişti. Diğer bir muhalefet partisi (İP) lideri ise, sürekli ABD’lilerle görüşmeyi alışkanlık haline getirdi. Ne görüştüklerini kendi partilileri bile bilmiyor! Malum daha düne kadar pabuççu muştalarının yankıları IMF, FETÖ, PKK-YPG-PYD gibi envaı çeşit sömürü vasıtaları ve terör örgütleri ile içimizdeydi. Sayın Erdoğan, IMF’yi kapı dışarı etti, terör örgütleriyle de kıyasıya savaşa tutuştu. Evet, Erdoğan halkın doğrudan seçtiği bir cumhurbaşkanı, arkasında milletin kahir ekseriyeti var. Muhalefetin arkasında ise, kendilerinden medet umdukları, pabuççu muştası misali yabancı ülkeler var. İmam-ı Şafi’ye sormuşlar: ‘Fitne zamanı hakkı tutanı nasıl anlarız?’ O da cevap vermiş: ‘Düşman oklarını takip ediniz, onlar sizi hak ehline götürür!’ ABD’nin, Fransa’nın, FETÖ’nün, PKK-YPG-PYD’nin, DEAŞ’ın hedefinde kim ya da kimler varsa hak ehli o veya onlardır. Allah aşkına söyler misiniz; Türkiye’deki demokrasinin kalitesi ABD’nin çok mu umurundadır? Eğer zerre kadar demokrasi dertleri olsaydı uşağı konumundaki Orta Doğu’daki devletçiklere demokrasi götürmezler miydi?. ABD’nin asıl derdi, Türkiye’yi eskisi gibi sömürmeye devam etmesidir. Sayın Erdoğan ve onun kararlı duruşu buna mani olmaktadır. Sayın Erdoğan’ın ABD’nin hedefinde olmasını anlayabiliriz; hatta aynı Erdoğan’ın, bizdeki muhalefet partilerinin de hedefinde olmasını anlayabiliriz. Bizim anlam veremediğimiz şey; Erdoğan’la mücadelede, bizdeki muhalefetin yabancıları işbirliğine çağırması ve onlarla iş tutmasıdır. Erdoğan, ülkesini savunduğu ve yabancılara peşkeş çekmediği için, yabancıların hedefinde. Bunlar, el ele verip Erdoğan’ı yıktıklarında, yıkım sırası Türkiye’ye gelecek. Yıkım ekibinin içimizdeki taşeronları, iktidara geleceklerini mi sanıyor? Gelseler bile muktedir olabileceklerini mi sanıyorlar? İttihat Terakki de öyle sanmıştı lakin lider kadroları, yıktıkları ülkelerini terk etmekle de düşmanın kurşunlarına hedef olmaktan kurtulamadı! Bizdeki muhalefet, ‘Benden sonrası tufan’ idraksizliğinden, yabancılarla işbirliği yapmaktan ve sadece Erdoğan’ın şahsına endeksli düşmanlık siyasetinden kurtulmalı. Kurtulmalı ki, millete dönük projeleri üretmeye fırsat bulsunlar ve böylece kendilerini iktidara alternatif olarak sunabilsinler.",https://www.hurriyet.com.tr/yazarlar/fuat-bol/tarih-tekerrur-ediyor-41990172
Fuat Bol,Bu ülke,"Ocak 15, 2022 06:29","Altı yüzyılı aşkın bir zamanda, bağrında onlarca milleti barındırmış ve bu süre zarfında ırk, dil, din ve renk gibi aidiyetleri bakımından, hiç kimse diğerine yan gözle bakmamıştır, bakamamıştır. Atalarımız bunu, bugün bile dünyanın bulamadığı ‘adil sistem’ sayesinde gerçekleştirmiştir. Tüm bu farklı topluluklar, sahip oldukları değerler ve becerileriyle maddede ve manada cihanşümul bir zenginliği oluşturuyordu. 1789’daki Fransız İhtilali ile birlikte, imparatorluklar dönüşüm sürecine girdi. Milliyetçilik kavramı öne çıkarak milli devletlerin önü açıldı. İmparatorlukların yıkılması mukadderdi artık, onlar da bir bir yıkılıp yerlerini, irili ufaklı onca milli devlete bıraktı. Milliyetçilikte endaze (ölçü) kaçırılınca, faşizm kaçınılmaz oldu. Kurulmuş olan ve kurulmakta olan hemen her milli devlet, faşizmden az ya da çok nasibini aldı. Almanya ve İtalya, faşizmin öncüleri olarak, en üstün ırk olduklarını iddia ederek kendilerinden olmayanlara akla hayale gelmedik zulümleri reva gördüler. Türkiye’de kurulan devletteki ‘İttihatçı kanadı’ boş durmadı ve milliyetçiliği ırka indirgedi; ‘En üstün ırk Türk’, ‘Bir Türk dünyaya bedeldir’, ‘Türk olmayı en büyük şeref ve şan sayarız’, ‘Saf Türk soyundan olmayanların bu memlekette tek hakları vardır; hizmetçi olma hakkı, köle olma hakkı. Dost ve düşman, hatta dağlar bu hakikati böyle bilsinler!’ diyerek, Mimar Sinan dahil on binlerce insanın mezarları açılarak kafatası ölçümleri yapıldı. Cumhuriyet Gazetesi, faşist Hitler’i öve öve bitiremiyordu. Üstün ırk taslayan yönetimler, kendi zorba yöneticilerinin dışında herkese, hangi ırk, din, dil, renk, mezhep ve meşrepte olursa olsun herkese zulmetti. Bu şekildeki yönetim tarzı, halkın büyük çoğunluğunu teşkil eden kitlelerle devletin (yönetim erkinin) arasını açtı. Tek anladıkları zorbalık olan bir kısım yöneticiler, devletle arası açılan kitleleri, şiddet kullanarak, silah zoruyla hizaya sokmaya çalıştı. İşin en vahim tarafı ise, tek tipçi bir anlayışla, kendinden olmayanları, kendisi gibi düşünmeyenleri, kendisinin dayattığı hayat tarzını benimsemeyenleri –ki bunlar saf Türk de olsa- dışladı. Devlet, kendini fildişi kulesine çekti ve halkıyla arasına kalın çizgiler çekti. Bir valiyi, bir kaymakamı, bir belediye başkanını ve hatta basit bir daire müdürünü halk, dürbünün tersinden görebilirdi. Onların makamlarına çıkmak, onlarla muhatap olabilmek hayal ötesiydi. Buyurgan ve halka rağmen iş gören, halka dayatan, halka tepeden bakan bir yönetim anlayışıyla kitleler sindirildi ve ‘öz yurdunda garip, öz vatanında parya’ muamelesine tabi tutuldu. Bu anlayıştaki devletin zulümlerinden nasibini almayan hiçbir etnik köken, dil, din, ırk, mezhep ve meşrep olmamıştır. İşte vaktiyle açılan bu derin yaraları, aportta bekleyen dış düşman, sürekli kaşıdı ve maalesef bazısını kangrene çevirmeyi başardı. Demokrasiyle birlikte (özellikle Menderes, Özal ve Erdoğan dönemlerinde), zamanla tüm bu engellemeler peyderpey kalktı. Tüm bu baskılara her kesim sabretti, yalnız dışarısının kaşımasıyla kangrene dönüşen bölücü hareket, demokratik mücadele yerine, düşmanların destek ve teşvikiyle terörü seçti. Bölücü hareket, Türkiye’ye dost gözüken dış mihrakların manivelasıydı. Bununla Türkiye’nin ayağına pranga vuruyor ve adeta meşguliyetle tedaviye tabi tutuluyor ve ilerlemesine ve kalkınmasına asla müsaade edilmiyordu. Gerçekte ise, kurulmak istenen ikinci bir İsrail Devleti ile Büyük Ermenistan devletleriydi. Kürtler ise, bu Ermeni ve İsrail aşına tuz- biber edilmek isteniyordu. Bu ülke, kendisine biçilen kefeni yırttı, doğruldu ve ayağa kalktı. Dün, Türkiye’nin en zayıf halinde başaramadıklarını, bugün yeniden denemeye kalkıyorlar. Türkiye, eski haşmetli günlerine dönecek diye ödleri kopuyor. Korkunun ecele faydası yok; ödleri kopsa da korktukları başlarına gelecek!",https://www.hurriyet.com.tr/yazarlar/fuat-bol/bu-ulke-41982386
Fuat Bol,Ekmekle oynayanlar!,"Ocak 19, 2022 06:29","Eskiden insanlar avlanacakları nesneleri tutarlardı (balık, kuş, hayvan vb.), bunun için de koşup yorulur ve neticede zinde kalırlardı. Darlık görüp sıkıntı da çekseler; tasasızdılar, kanaatkâr ve mutluydular. Arkadaşlıkları, dostlukları, yârenlikleri ve hepsinden önemlisi komşulukları vardı. Her biri, tarağın dişleri gibi olup birbirlerine yardım için yarışırlardı. Mahalle kültürü insanları birbirine bağlar, birinin sevinciyle herkes sevinir, hüznü ile herkes hüzünlenirdi. Bu denli paylaşımlar; sevinçleri çoğaltır, acıları asgariye indirirdi. Ailede, sokakta, kahvehanede, mahallede, okulda, işyerinde birlikte yaşama kültürü vardı. Ortak değerler etrafında insanlar; yekkalp, yekvücut olarak, tek hedefe, hayra, iyiliğe, güzelliğe koşarlardı. Manasını yitiren günümüz insanı ise, bırakın toplulukları, tek başına kalan insanın bile bilyesi dağıldı. Ailede, aynı apartmanda, sokakta, kahvehanede, mahallede, okulda ve işyerinde insanlar birbirlerine yabancı, kimse kimseyi tanımıyor, kimsenin sevinci ve derdi kimseyi ilgilendirmiyor. İnsanoğlu, modernleştim, bilişim çağını yakaladım ve zamana hükmedecek hale geldim dediği ve ava çıktığı günde; inter-net ağlarına girerek hapsoldu ve kendisi av oldu. Artık insan, elindeki akıllı(!) telefonu ve önündeki bilgisayarı ile öylesine yalnızlaştı ve gerçek hayattan soyutlandı ki sorsanız, kendisini bile tanıyamaz hale geldi. Sanal âlemin, zavallı, yapayalnız, duygusuz, düşüncesiz ve çaresiz insanı, rüzgârın önünde savrulan yaprak misalidir. Bastığı her tuşla, biraz daha hayattan ve kendinden uzaklaşıyor, sürüklendiği girdap ise dipsiz kuyu olup en ufak bir kurtuluş ümidi vadetmiyor. Bu salgın (Korona virüs) tüm dünyada turnusol kâğıdı gibi, herkese mayasını belli ettirdi. Kötü günde herkesin foyası ortaya çıktı. Ülkemiz, döviz manipülasyonuyla karşı karşıya kalınca, emtia ve hizmet fiyatları füze hızıyla çıktı. Döviz fiyatları düşmesine rağmen, ESNAF, yükselttiği fiyatları, bir türlü indirmiyor. ESNAFı bilerek büyük harfle yazıyorum. Zira ESNAF, toplumun omurgasıdır, fütüvvet sahibidir (alçak gönüllü, yiğit, dünya malına önem vermeyen, başkalarını düşünen, hoşgörülü, emin...). Sorarım size; tarih boyunca esnafımızın sahip olduğu yukarıdaki sıfatlardan hangisine malikiz? Halkın ekmeğiyle, bebeklerin sütüyle, temel gıda maddeleriyle oynayan kişilerden esnaf olabilir mi? ESNAF bu haldeyse gerisini siz düşünün! Döviz çıktı diye, günde üç kez etiket değiştiren; döviz inince, son yazdığı yüksek etiketle müşteri kazıklamaya çalışana esnaf denir mi? Vefa, nasıl ki İstanbul’da bir semt olarak kaldıysa fütüvvet de eskimiş bir söz olarak sözlüklerde kaldı. Belleğimize ve ruhumuza kazınan internet dili ve yakalandığımız ağlarıyla bakalım daha hangi şekillere gireceğiz? Dışarıdan insan gözüküp içeriden hiçbir insani melekesi kalmayan bu yaratığa ne diyeceğiz? İnsan; ya üstünler üstünü ya da aşağıların en aşağısı diye boşuna denmemiş!",https://www.hurriyet.com.tr/yazarlar/fuat-bol/ekmekle-oynayanlar-41984995
Fuat Bol,"Kur, faiz, enflasyon sarmalı!","Aralık 27, 2021 06:29","Cumhuriyet’in kuruluşundan beri, ekonomik açıdan denemediğimiz yol ve yöntem kalmadı; bunların hiçbirisinden istenilen sonuç elde edilemedi. En katı devletçilik (komünizm) uygulamalarının (1940’lı yıllarda gayr-i Müslim vatandaşlara uygulanan varlık vergisi, çakmak taşı kullanımının yasak olması vb.) yanında, karma ekonomik sistem denilen devlet ve özel sektörün iş hayatında olduğu uygulamalar da yapıldı, olmadı. Son olarak da devletin iş hayatından çok büyük ölçüde çekildiği liberal ekonomiyi de uyguladık, yine olmadı. Türk Parasını Koruma Kanunu (kendine faydası olmayanı artık neden koruyacak idiysek!) ile birlikte kapalı ekonomiyi denedik, olmadı. Olamadı. Mahut Kanunu kaldırıp Türk Lirası’nı konvertibl kıldık (1989) ve serbest piyasa ekonomisine geçtik. Merhum Özal, alınması gereken tüm bu ekonomik önlemleri alırken sonunu getiremedi, getirtmediler. Özal’dan sonra ise gelen koalisyon hükümetleri, Özal’ın yaptıklarından adeta intikam aldılar. On yıl içinde Türkiye’ye sıfırı tükettirdiler ve ülkeyi, borç batağına sokup IMF’ye teslim ettiler. Yaşanılan tüm bu süreçlerde ülkemiz hep faiz, döviz-kur ve enflasyon girdabına sürüklendi. Borç batağına batık ülkemizde yatırımlar durmuş, iç ve dış para babaları, paradan para kazanmanın keyfini sürüyorlardı. Halk, yoklukla ve olan mal ve hizmetlerin de fahiş fiyatları altında inim inim inletiliyordu. Bu ise devleti, vesayet odaklarıyla birlikte yöneten kimselerin umurunda değildi. Enflasyon üç haneli rakamlara çıkmış, gecelik faizler yüzde 7500’lere dayanmıştı. Ülkemiz, IMF’in boyunduruğundaydı; 65 milyonluk nüfusun toplam geliri, borçların sadece faizlerini karşılıyordu. Emperyalizmin kölesiydik lakin bunu kimse seslendiremiyordu. Derken, halk mevcut partileri sandığa gömerken, yeni kurulan AK Parti’yi tek başına iktidara getirdi ve siyasi istikrar bu güne değin (20 yıl) sürdü. Önce IMF’nin borcu ödendi ve kapı dışarı edildi. Türkiye nefes aldı ve alınan nefesle; alt ve üst yapı yatırımlarıyla ülkemiz, şantiyeye döndü bu günkü hüviyetine kavuştu. Artık sıra faiz-kur ve enflasyon sarmalından kurtulmaya gelmişti. Siyasi irade, risk alarak faizleri indireceğim dedi. Pandemi sonrası dünya ülkelerine baktığımızda; enflasyonları yükselmesine rağmen, faizleri minimumda tutuyorlardı. Örneğin yüzde 5 enflasyon, yüzde 1 faiz. Sıfır, hatta sıfırın altında faiz oranlarıyla ekonomisini çeviren yığınla ülke mevcuttur. Erdoğan, faizleri düşürdükçe; iç ve dış spekülatörlerin çanına ot tıkandı ki çığlığa basıp yeri göğü inlettiler. Dövizdeki kurları artırarak enflasyonu patlatmak istediler. Böylece ülkeyi dize getirip Erdoğan’a boyun büktürmek istediler. Belli ki, birileri hâlâ Sayın Erdoğan’ı tanımamış; o, bir şeye karar vermişse, asla o kararından dönmez. Dolayısıyla bu faizler ya inecek, ya inecek! Başka yolu yok! Devrim niteliğinde açıkladığı bir kararla, mevduatını TL’ye çevirenlere kur farkının ödeneceğini söyledi. Erdoğan: “Bundan sonra hiçbir vatandaşımızın ‘kur daha yüksek olacak’ diye mevduatını Türk Lirası’ndan dövize geçirmesine ihtiyaç kalmayacak. Dolardaki artış TL mevduatlarına yansıtılacak. Kur getirisi, mevduat kazancının altında kalırsa aradaki fark doğrudan vatandaşımıza ödenecek” dedi. El mi yaman bey mi yaman, göreceğiz! Daha işin başında gördük lakin görmeyenlere ve görmek istemeyenlere, Hanya ile Konya da gösterilecek!",https://www.hurriyet.com.tr/yazarlar/fuat-bol/kur-faiz-enflasyon-sarmali-41969115
Fuat Bol,Yedi kocalı Hürmüz!,"Aralık 29, 2021 06:29","Zira arkalarındaki güç (Biden), “Türkiye ekonomisini mahvedeceğim” demiş ve mahut çevrelere göre de, o söz tutulmuştu. Onlara göre, iktidarı alaşağı etmenin tam zamanıydı. Artık derhal bir erken seçimden başka bir şey yapılamazdı. Daha cumhurbaşkanı adayları bile belli değildi ama olsun, nasılsa hepsi birden ‘Benden sonrası tufan’ idraksizliği içindeydi. Demokrasi tarihimiz boyunca, yalanı su gibi söyleyen, iftirayı fütursuzca atan, hakaretin en aşağılık türlerini diline pelesenk eden Kemal Kılıçdaroğlu gibisini gördünüz mü? Bunun kadar rahat yalan söyleyebilen ve ardından hiçbir şey dememiş gibi davranan pişkinine tarihte çok az rastlanır. Bu yalan ve iftiralarına, mahkemelerce verilen ve yalnızca bir kısmını kendisinin ödediği, büyük kısmını ise, tüm milletvekillerine ödettirdiği tazminat paraları, neredeyse bir ilçe belediyesinin bütçesine denk gelmekte. Yalancılığı ve müfteriliği mahkemece tescilli böyle bir kişi, üst üste on seçim kaybetmiş olmasına rağmen hâlâ ana muhalefet partisinin başında ve üstelik haiz olduğu bu sıfatlara aldırış etmeden, kendini sütten çıkmış ak kaşık gösterip cumhurbaşkanlığına aday olabileceğini söylüyor. Bu hale pişkinlikten ziyade yüzsüzlük dense yeri değil midir? Yedi kocalı Hürmüz’ü andıran muhalefet, erken seçim diye yırtınıyor; yanlışlıkla iktidara gelseler, neler olabileceğini ben size söyleyeyim. Hürmüz’ü paylaşamayacak yedi koca, daha işin başında; bakanlıkları taksim ederken birbirlerine düşecekler ve anahtar konumundaki HDP’nin isteyeceği bakanlıklara İP razı olmayacak, İP’nin isteyeceklerine de HDP rıza göstermeyecektir. Çünkü bu yedi kocanın her biri, Erdoğan’ı yıkmak üzere anlaşmış; Erdoğan’dan sonra ne olacağını kendileri de bilmiyor. Zira bunlar yıkım ekibi olarak bir araya getirildiler. Şu ana kadar, cumhurbaşkanı adaylarını bile bilmiyorlar, çünkü o isim kendilerine henüz bildirilmedi. İkili-üçlü koalisyonlarda bile devlet bankaları kapanın elinde kalıyor, içleri boşaltılıp milyarlarca liralık zararlarla milletin sırtına bindiriliyorlardı. Bu yedi partiden, teröre angaje olanlardan her biri, kendi teröristlerini dışarı çıkarmak için dayatacak. Böylece hapiste bulunan on binlercesiyle, dışarıdaki yüz binlerce örgüt iltisaklı teröristlere gün doğmuş olacak. Sınır dışı harekâta hayır diyen CHP ve HDP’nin dayatmasıyla ordu, Suriye’den yurda dönecek ve böylece PKK-PYD-YPG’nin hemen sınırımızın ötesinde kuracakları devlete göz yumulacak. Terörle mücadelede sınır ötesi harekâtlar duracak; dışarıdaki teröristlerle içeridekiler el ele vererek, her tarafta eylemlerini sürdürerek Türkiye’yi yaşanmaz hale getirecekler. İP Genel Başkanı Meral Akşener, böyle bir hükümette İçişleri bakanı bile olsa dışarı çıkarılan Selahattin Demirtaş ile kahvaltıda olacağından, tüm bu rezaletleri görmezlikten gelecek, buna mecbur olacak. Çünkü Meclis’teki koltuklara, HDP sayesinde oturdukları kendilerine ihtar edilmişti. Türkiye’nin Doğu Akdeniz’de, Karadeniz’de, Kafkaslar’da, Suriye’de, Libya’da işi olmayacak; buralardan geri gelinecek ve artık Türkler, Akdeniz ve Ege kıyılarında sadece oltayla balık tutabilecek. Vaktiyle petrol yok denilip kapatılan ve şimdi açılarak petrol fışkıran kuyular yeniden beton dökülüp kapatılacak ve daha önemlisi, Karadeniz’de bulunan doğalgazdan vaz geçilecek; böyle bir şeyin bulunmadığı ileri sürülüp Erdoğan yalancılıkla itham edilecek. Kaynakları tüketilen ülkemizdeki maaşlar, yeniden ABD’ye ödettirilecek. (ABD’nin canına minnet) Parayı verip düdüğü çalan ABD’nin, çaldığı düdükle nasıl bir Türkiye dizayn edeceği sır olmasa gerek. ABD Başkanı Biden’ın taşeronları buna rıza gösterebilir ama bu asil millet asla!",https://www.hurriyet.com.tr/yazarlar/fuat-bol/yedi-kocali-hurmuz-41970543
Fuat Bol,"Hırs, muhalefetin aklını örtmüş!","Ocak 03, 2022 06:29","Adı halk olmasına rağmen, halkla bu partinin arasını açan ve onu halktan koparan ne oldu? Vaktiyle CHP’den ayrılan kadroların oluşturduğu DP’yi ve onu takip eden partileri iktidara getiren ne idi? Öyle ya; DP’liler de köken itibarıyla CHP’liydi. Halk, asıl parti dururken, neden onlardan ayrılan bu tali (ikinci) derecedeki partiye teveccüh etti? Üstelik o günden bugüne, yetmiş küsur sene geçmiş olmasına rağmen halk, hep CHP’nin karşısındaki partileri iktidara getiriyor. Hem de yeni kurulan, kuruluşları daha bir-iki yıl olan partiler iktidara gelebiliyor; kuruluşu Cumhuriyet’le yaşıt olan asırlık CHP, bir türlü iktidar yüzü görmüyor. İktidar olabilen diğer tüm partilerin bir- iki, bilemediniz üç- beş yılda halka anlatıp onu ikna edebildiğini, CHP bir asır boyunca anlatabilmiş ve ikna edebilmiş değildir? Neden? Aradan yüz sene geçti. CHP, bu sorunun cevabını hâlâ bulamadı; ilk defa genel başkan seçtirilen K. Kılıçdaroğlu’na bu durum anlatıldı; o da anlar gibi oldu lakin o da samimi olmayıp ‘takiyye’ yaptığı için inandırıcı olmuyor, olamıyor. Bu yüzden, başta dindarlar olmak üzere halkın büyük çoğunluğuna karşı yaptıkları zulümlerden dolayı helallik istemesi, timsah gözyaşını yansıtmaktan başka bir mana ifade etmiyor. Bakınız, bugün bile partisinden yükselen sesler, milletimizin büyük çoğunluğunu derinden yaralıyor ve onlara şunu dedirtiyor: “Bu parti iflah olmaz. Ne kadar göz boyamaya yeltenseler de durum ortada; eski tas eski hamam!” CHP Grup Başkan Vekili Özgür Özel, 4-6 yaş grubu çocukların gittiği Kuran-ı Kerim kursları için ‘Ortaçağ düşüncesi’ ifadesini kullanarak büyük bir skandala imza attı. CHP Grup Başkan Vekili’nin yaptığı, koyu cehaletinin yanında alenen İslam düşmanlığı değil de nedir? Bir kere Ortaçağ karanlığı Avrupa’ya mahsus bir tabirdir; zira Ortaçağ’da İslamiyet ve Müslümanlar altın devirlerini yaşıyorlardı. Dini ilimlerin yanında fen bilimlerinde de zirvedeydiler. Tıptan astronomiye, cebirden geometriye, coğrafyadan fizik ve kimyaya kadar tüm bilimlerde öncüydüler. Müslümanlar’ın yazdığı bilimsel eserler batı dillerine tercüme edilerek, Avrupa karanlığını yendi. Müslüman âlimlerin bilim kitapları sayesinde Rönesans’ı gerçekleştirdiler. Bu durumu Batılı itiraf ediyor lakin bizim, içi zift dolu kafalarımız kopkoyu bir cehalet içinde yuvarlanmaktalar. Fen bilimlerinde zirveye ulaşan İslam âlimlerinin hayatlarına bir baksalar hemen hepsinin çocukluklarında hafız (Kuran-ı Kerimi ezberlediklerini) olduklarını ve dini ilimleri de tam manasıyla edindiklerini göreceklerdir. Ama yanlışa ve batıla formatlanan bu kafa görmez, görmek istemez. Zira körü körüne bir Batı taklitçisi olmalarına karşın Batı’yı, Batılıyı da bilmezler. Batılı diye peşine takıldıkları hemen bütün filozofların kökenlerinin papaz olduğunu da bilmezler. Batılı her aydının, en az bir kasaba papazı kadar dini bilgiye sahip olduğunu nereden bilecekler? Bilmedikleri için, bilmediklerinin düşmanıdırlar ve bilmedikleri dinden, dini ilimlerden ve dindarlardan; aslandan kaçan yabaneşekleri gibidirler. Biri dinimize, biri ezana, biri başörtüsüne, biri başörtülüye, biri Kuran’a, biri Kuran kurslarına, biri Peygamber Efendimize hakaret etmeyi, inkâr ve aşağılamayı şiar edinir. Dün ve bugün, bu milletin kutsallarıyla alay etmeyi maharet bilen bu zihniyet, bir de dönüp utanmadan bu milletten oy ister. Millet de, dün olduğu gibi, bugün de onu layık olduğu ‘esfel-i safilin’e (aşağıların en aşağısı) gönderiyor ve asla iktidar yüzü göstermiyor. CHP kafası kendine dönüp bakacağına, hâlâ kabahati millette arıyor. Millete tepeden bakan ve milletin değerlerini inkâr edenlerin, onlardan ve onların vereceği oylardan mahrum kalmasından daha doğal bir şey var mı? Olmadığına göre; yüzde 20’lerde sürünmeye devam!",https://www.hurriyet.com.tr/yazarlar/fuat-bol/hirs-muhalefetin-aklini-ortmus-41973672
Fuat Bol,CHP’liler demokrat olabilir mi?,"Ocak 08, 2022 06:29","Bunların demokratlıkları da demokratik solculukları da medenilikleri de ilericilikleri de hep laftadır, göstermeliktir, su katılmamış ikiyüzlülüktür. Bunlar, Müslüman mahallesinde salyangoz satmayı ilericilik, solculuk ve medenilik bilirler. Bu millet büyük çoğunluğuyla Müslümandır ve asırlar boyunca İslamiyet’in bayraktarlığını yapmıştır. Başka bir deyişle, bu milletin büyük çoğunluğunun ruhu İslam’dır. Ruh, bedenden ayrılınca ölüm gerçekleşir. İşte, laikliği din düşmanlığı şeklinde anlayan bir kısım CHP’liler, bu milletin bedeninden ruhunu ayırmaya çalışmış ve onu, manasıyla ve tüm mukaddesatıyla ölüme terk etmiştir. Tek başına, mutlak iktidar olduğu dönemde (tek parti ve o partinin il başkanları, aynı şehrin hem valisi ve hem de belediye başkanı); okullardan din dersleri kaldırılmış, halkın Kuran-ı kerim okuması yasaklanmış, ezanın asli lisanıyla okunması yasaklanmış, ahırlarda, izbelerde gizli Kuran-ı Kerim öğreten hocalar yakalanıp, ellerindeki Mushaflar yırtılıp atılmış ve kendileri kodese tıkılmıştır. Öyle ki 1940’lı yılların sonuna gelindiğinde, cenazeleri İslami usulle defnedecek imam bulmakta zorluk çekilmiştir. Aynı zihniyet, Avrupa’dan ithal edip Anayasa’ya koyduğu laikliği, Avrupa’nın tersine anlamış ve din düşmanlığı şeklinde tatbik etmiştir. Türk Ceza Kanunu’na konan 163. Madde ile ‘Allah’ diyen, evinde dini kitap okuyan, toplanıp dini sohbet eden Müslümanlar takibata uğramış ve mahut madde yüzünden çekmedikleri cefa ve zulüm kalmamıştır. Merhum Turgut Özal bu maddeyi kaldırdı da Müslüman memleketinde, inançlı kesim rahat bir nefes alabildi. Bu ne menem laiklikse, Allah diyen siyasetçi, Kuran kursu ve imam hatip açan siyasetçi, namaz kılan ve Kuran okuyan siyasetçi Anayasa’yı ihlal etmiş oluyor ve bu zihniyete göre suç işlemiş oluyor. Mahut laiklik yüzünden 80 seneyi aşkın bir zaman zarfında, örtülü kızlarımız, üniversiteler dahil, okullara alınmamış ve onlarca neslin cahil bırakılmasına göz yumulmuştur. Daha dün (28 Şubat 1997), kaymakamlar, imam hatip okullarının kapılarına gönderilmiş ve başörtülü kızların okullara alınması engellenmiştir. İslamiyet’te inanmayan bir gayrimüslim kadın bile, saygısından dolayı, komşusunun evinde okunan mevlidi ve Kuran-ı Kerim’i başı örtülü olarak edeple dinlerken, bizde, kız imam hatip okullarında, Kuran dersinde başlar açılmıştır. Mahut zihniyet Tefsir dersinin, Kuran-ı Kerim’le ilgili olduğunu bilmediğinden bu cinayetler işlenmiştir. Şimdi Kılıçdaroğlu başörtüsü yasağını ben kaldırdım diyor; halbuki gelen tüm sağ partiler bu yasağı Meclis’te kaldırmaya çalışırken, altında kendisinin de imzası olduğu halde, CHP’li vekillerin Anayasa Mahkemesi’ne başvurularıyla ilgili kanunu iptal ettirmişlerdir. Yanlış anlaşılmasın, CHP’lilerin kendilerine özgü tavırları, inançları veya inançsızlıkları kimseyi ilgilendirmez. O durum, kendilerinin bilecekleri bir şeydir. Lakin dün olduğu gibi, bugün de kendi durumlarını millete dayatmalarının demokrasiyle yakından ve uzaktan bir ilgisi yoktur. Dün, başbakanları (Ş. Saraçoğlu), ‘Din zehirdir. Türkiye’den dini tamamen atabilmemiz için bize otuz sene lazımdır’ diyordu. Sana göre din zehir olabilir, bunu millete dayatmanın demokratlıkla ne alakası olabilir? Millet sana illa ki dindar ol diyor mu? Demiyor. Şu halde o tepeden baktığın ve beğenmeyip horladığın millet, senden fersah fersah ileride, çok daha demokrat ve hoşgörülü. Bugün de aynı partinin Grup Başkan Vekili Kuran’a ve onu öğrenmeye ve öğretmeye dil uzatıyor, bunun laiklikle, çağdaş eğitimle (ne demekse) bağdaşmayacağını ve bu denli bir eğitimin ortaçağda kaldığını zırvalıyor. Bu zihniyetin, millete şu veya bu şekilde bir yaşam şekli ve inanç sistemi dayatması faşizmin dik alasıdır, bunu yapanlar da faşistin ta kendileridir. Oldu olacak 1950 öncesi CHP’ye dönün ve milletin oylarını zorla partinize verdirin. Vermeyenleri, şahıs ve beldeleriyle birlikte cezalandırın. Demokratsınız ya... Başkanınız da Demokrat Amca... Millet de her seferinde bunları yiyor ve sizi iktidara taşıyor zaten.",https://www.hurriyet.com.tr/yazarlar/fuat-bol/chpliler-demokrat-olabilir-mi-41977400
Fuat Bol,2022,"Ocak 01, 2022 06:29","Şahıs, şirket, toplum ve devlet olarak hemen herkes, maddi hesaplaşmalarla boğuşuyor. Hemen herkesin aklı fikri kurda, dövizde, faizde, borsada, enflasyonda, çarşıda ve pazarda. Vahşetten medeniyete gittiğini (gerçekte tam tersi) iddia eden insanoğlu, geldiği nokta itibarıyla kendini “homo economicus” ‘ekonomik insan’ diye tanımlıyor. Buna göre ‘ekonomik insan’; kusursuz bir akla, sınırsız bilişsel kapasiteye, sadece kendini (çıkarını) düşünen, her türlü bilgiye kolayca erişebilen ve tüm ideali kendisi ve kendisine dönük hedefleri olan bir varlıktır. Günümüz insanı, kendisini çerçevelediği bu kavrama tıpatıp uydurmak için, varını yoğunu seferber ediyor. Diğer bir deyişle, ne istediyse ona kavuşuyor. Dünyayı istedi ve kendisine dünya verildi. Kendi benliğinin (nefs) esiri olan insanın oluşturduğu “Vur patlasın, çal oynasın” dünyasında, birileri tepişirken altta kalanların canı çıkıyor. ‘Ekonomik insan’ın dünyasındaki ölümler, ya fazla yemekten (obezite) ya da yemek bulamamaktan (açlık) kaynaklanıyor. Zira günümüz insan tipi, sadece kendisine faydalı olmakla ilgilenir ve başka kimseyi umursamaz. ‘Ekonomik insan’ın temel amacı; tüketiciyse faydayı en üst düzeye çıkarmak, üreticiyse en yüksek kârı elde etmektir. Halbuki gerçek insan, insani değerlere sahip insan, başkasının mutluluğuyla mutlu olan, başkasının hüznüyle hüzünlenen, maddesini ve manasını başkalarıyla paylaşabilen insandır. Yeni anlayışla birlikte insanlık tersine döndü; dün, veren insan mutlu oluyordu, bugün alan insan kendini mutlu zannediyor, aldıkça, ‘Daha! Daha!’ diyor ve bir türlü doymak bilmiyor. Dünkü insan, komşusu açken uyuyamıyor, yardıma koşuyor, paylaşıyordu. Günümüz insanı ise, komşu da kim deyip, değil aç kaldığını bilmek, ölse bile haberi olmuyor. Kaç yaşında olursak olalım, hepimiz geriye dönüp bir bakalım; geçen onca yıllardan elimizde ne kalmış? Hepsi hayal olup gitmiş. Bin sene de yaşasak, sonunda hayal olup gidecek. Şu halde, hayatın kendisi hayaldir. Hayalin (gölgenin) peşinde koşmak, varını yoğunu hayal için tüketmek akıl kârı mıdır? Hayal olan dünya hayatı tıpkı bir rüya gibidir; rüyanızda kendinizi padişah görürsünüz lakin uyandığınızla gerçekle yüzleşir ve padişahların da toprak altında olduğunu, onların da hayali bir hayatı yaşayıp gittiklerini anlarsınız. Bir şey mutlaka olacaksa, onu olmuş bilmek lazım gelmez mi? Herkes ölümü tadacak, ölümden kaçış yok. Üstelik ölümden sonra sonsuz bir hayat başlayacak. Elli, bilemediniz yüz senelik ve üstelik hayal olan bir hayat için yapmadığımızı bırakmadık, lakin bu hayal olan kısacık gölge oyunu sınavına göre şekillenecek (cennet ya da cehennem) sonsuz hayat için ne yaptık, ne yapıyoruz? Ne yapmalıyız? Günler, haftalar, aylar ve yıllar geçiyor, onlar geçtikçe mutlaka vuku bulacak sona (ölüm) yaklaşıyoruz. Büyük Gün (insanın ve evrenin kıyameti) yaklaşıyor. Çılgınca kutladığımız yeni bir yılın başlangıcı, bizi gerçeğe (ölüm ve ötesi), gerçeklerle yüzleşmeye biraz daha yaklaştırdı. Biz, kendimizle ve yapıp ettiklerimizle yüzleşmeye ne kadar hazırız? Bu duygu ve düşüncelerle yeni yılınızı kutluyor, gerçek insanlığın bilincinde olmamızı ve önümüzdeki yılların hayırlara vesile olmasını diliyorum.",https://www.hurriyet.com.tr/yazarlar/fuat-bol/2022-41972796
Fuat Bol,Kendisine yakışanı yapıyor!,"Ocak 05, 2022 06:29","Kılıçdaroğlu da, özellikle iktidar cenahındaki muhataplarına baktığında, onların aynasında kendisini görüyor ve sürekli içindeki ufuneti kusuyor. Bu yüzden; onların, insanların haklarını gasp ettiklerini, hak etmeyen kişileri öğretmen olarak atadıklarını diline doluyor. Bununla da yetinse iyi. İster gibi yaptığı randevunun cevabını beklemeden, emrivaki yapıp Milli Eğitim Bakanlığı’nın kapısına dayanıyor. Resmen baskın yapmak istiyor. Orası ve diğer tüm devlet kurumları, yolgeçen hanı olmadığı için (ama o öyle sanıyor), içeri alınmıyor. Herkesin rahatlıkla ve hiçbir zorlukla karşılaşmadan girebildiği kapıdan, ana muhalefetin başı giremiyor. Yol ve yordam bilemediği için mi giremiyor? Yoksa biliyor da, inadına mı bu rezaleti işliyor? CHP Lideri’nin bu eşkıya tavrı karşısında Milli Eğitim Bakanı Mahmut Özer, insanlığını takınarak, devlet adamlığı ciddiyetiyle: ‘Bakanlığımızın kapıları herkese açık. Kamuoyunu yanlış yönlendirerek maksadını aşan, emrivaki şeklinde yapılacak görüşme talebini karşılamamız beklenmesin’ diyerek, ilgiliye haddini bildiriyor. İnsanların haklarını gasp etmek ve kendi yandaşlarını devlet dairelerine doldurmak, CHP’nin genlerinde var. Var ki, şimdilerde devlete eleman alanlara da aynı gözle bakıyor. Muhatabını, kendisi gibi zannediyor. Nitekim vaktiyle, CHP’li Adalet Bakanları M. Moğultay ile S. Oktay: ‘Ne yani, MHP’lileri mi atayacaktık?’ diyerek, kendi yandaşı olan binlerce hâkim ve savcının atamasını yapmakla övünüyordu. Yeni nesiller bilmezler; demokrasi tarihimiz boyunca yapılan tüm darbelerde, iktidardaki sağ partiler alaşağı edilmiş ve CHP’liler iktidara taşınmıştır. Asker olsun sivil olsun tüm bürokrasi, CHP’ye payanda görevi ifa etmiştir. CHP’liler, bu şekilde gasp ettikleri makamlarda; kendilerinden olmayan bürokratları (müdüründen yardımcı hizmetlisine kadar) hallaç pamuğu gibi savurmuş ve tüm kadrolara kendi yandaşlarını doldurmuştur. CHP’nin gasp yoluyla geldiği bakanlık devir teslim törenlerinde bile tüm dünyaya rezil rüsva oluyorduk. İşgalci sözde bakanlar, bir güruh eşliğinde bakanlığı basıyor ve bakan dahil, onlarca yılın devlet bürokratları kollarından tutulduğu gibi kapı dışarı ediliyordu. Bütün bu kepazelikleri yeni nesiller nereden bilsin? Anlatsanız bile havsalaları almaz, böyle şey olmaz derler. Kılıçdaroğlu’na da bu baskın tutkusu, işte böyle bir CHP’nin genlerinden tevarüs etti. Yani aslına çekti. CHP’nin tek başına iktidar olduğu (zaten tek parti vardı) yıllarda da köyler jandarmayla basılır; meteliğe kurşun sıkan zavallı köylüler, küçük ve büyükbaş hayvanlarını ormanlara kaçırırlardı. Zira görülürlerse her bir hayvan başına vergi tahakkuk ettirilecekti. Köylüde kuruş para yok, bir inek, ya da birkaç koyunuyla zaten kıt kanaat geçiniyor; üstte başta yok, aç biilaç köylü parayı bulup veremiyor. Yakalanan hayvanlar gasp ediliyor, meydanlarda kelepçeye vurulup güneşin altında aç ve susuz bırakılıyor. Suçu sadece bir tek ineğe sahip olmak olan beş parasız köylü de, o hayvanın vergisini veremediği için taş ocaklarında veya yol inşaatlarında mecburi çalışmaya tabi tutuluyor. Ya da hapsi boyluyor. Zira eşkıyanın gece ne yapacağı belli olmayacağı gibi, CHP’nin iktidarının da ne yapacağı belli olmaz! Kısaca dememiz o ki sevgili okuyucularım, CHP’nin halkçılığı, gerçekte gaspçılığın ta kendisidir. Dolayısıyla Kılıçdaroğlu, bu baskınla kendisine yakışanı yapmıştır.",https://www.hurriyet.com.tr/yazarlar/fuat-bol/kendisine-yakisani-yapiyor-41975001
Fuat Bol,Pandemi sonrası,"Aralık 22, 2021 06:29","Bir gelip pir gelen pandemi, ekonomisi en güçlü ülkelerin insanlarının bile hayatlarını altüst etti. Salgının başında iddia edildiği gibi, artık hiçbir şey eskisi gibi olmayacak. Nitekim olmadı ve bundan böyle olamayacak da. Enerji ve girdi mallarındaki artışlar ile tedarik zincirlerindeki aksamalar ve hepsinden önemlisi, döviz fiyatlarındaki aşırı yükseliş, emtia yokluğunun yanında, olan mallarda da fahiş fiyatı getirdi. Amerikalı ve Avrupalılar bu trajik durumla yeni karşılaşıyor lakin Türk insanının ömrü hep bu denli manipülasyonlara maruz kalmakla geçti. Dememiz o ki, Türk milleti olarak biz bu filmi çok gördük. En çok bir buçuk seneyle sınırlı koalisyon hükümetleri dönemlerinde, bir yandan zam yağmuru altında inlerken, diğer yandan en hayati temel gıda maddeleri dahil hemen her şeyin yokluğunu çekerdik. En pahalı malın, olmayan mal olduğunu yıllarca gördük. Düşünün, margarin yağı, ayçiçeği yağı, tüp gaz, şeker gibi temel gıda madde ve ürünlerinin yanında benzin, mazot ve daha niceleri bulunmazdı. Neredeyse tüm mal ve ürünler, tezgâh altından, gizli olarak ve karaborsa fiyatla satılırdı. Hemen her gün elektrik kesintisi olur ve saatler boyu sürerdi. Benzincilerin önünde kilometrelerce taşıt kuyrukları oluşur, kısıtlı orandaki mazot veya benzin için gün boyu beklenirdi. 1980’li yılların başında, Türkiye’nin toplam ihracatı 2.4 milyar dolardı. Sadece benzin ithalatımız için ise, 3 milyar dolara ihtiyaç vardı. Çok daha trajikomiği ise, hiçbir parti parlamentoda gerekli çoğunluğu sağlayamadığı için, hükümet kurma görevi Demirel’e veriliyor, o hükümeti kuramayınca, Ecevit hükümeti kurmakla görevlendiriliyordu. O da kuramayınca başa dönülüp, görev tekrar Demirel’e veriliyordu. Hükümeti kurma görevi Demirel’e verildiğinde, birden tüm mallar bollaşıyor ve tezgâh üstüne çıkıyordu. Görev Ecevit’e verildiğinde ise, tüm mallar ortadan kayboluyor ve karaborsa başlıyordu. “Türkiye’de işler bozuldu, bu böyle gitmez” deyip, düzelteceğiz diye darbe yapanlar ise, iktidara el koyduklarında memur maaşlarını ABD’ye ödettirdiler. ABD de bunu babasının hayrına yaptı, değil mi? Askerin ya da darbe hükümetlerinin işleri düzeltmesi böyle oluyordu! Zavallı Başbakan Ecevit; Özel Kuvvetler için kendisinden tahsisat istendiğinde öğrendi, o ana kadar maaşların ABD tarafından ödendiğini! Başbakanların bu denli bilgisizlikleri karşısında, halkın ne bildiğini veya bilebileceğini varın siz düşünün! Bizler, gecelik faizi yüzde 7.500’lerde yaşayarak bugünlere geldik. Evet, ortalık güllük gülistanlık değil elbette. Piyasadaki sıkıntıyı yaşamayan kesim yok. Ama bilelim ki, Türkiye eski Türkiye değildir. El ele verirsek, tüm bu sıkıntıları aşmamamız için hiçbir sebep yok. Bu arada şu hususa tekrar işaret etmekte fayda var; tüm bu olumsuzluklara karşın, yangına körükle giden ahlaksız stokçular, derhal yakalanıp ibretlik cezalara çarptırılmalıdır. Üstelik körükçüler, stokçularla sınırlı değil. İktidar karşıtı belediyelerde dövizin çıkışı, çığlıklarla karşılanıp hep birlikte alkışlanıyor ve hükümet düşecek (!) diye naralar atılıyor. Ahlaksız esnaf da müşterilerine, “Almakta olduğunuz malın stoğunu yapın zira akşama aynı fiyatta bulamazsınız” diyerek, halkı kışkırtıyor. Tuzları kuru TÜSİAD da, fırsat bu fırsat deyip, siyasete ayar vermeye çalışıyor. Malum, kurt dumanlı havayı sever!",https://www.hurriyet.com.tr/yazarlar/fuat-bol/pandemi-sonrasi-41965920
Fuat Bol,İç ve dış çetelere rağmen!,"Aralık 25, 2021 06:29","En yakınındaki mesai (ve tabii sözde dava) arkadaşlarından, içeriden; başta ABD, sözde dost ve müttefiklerinden olmak üzere, dışarıdan onca darbe görmesine rağmen, hâlâ dimdik ayakta ve rakipsiz olarak tek başına iktidarını sürdürüyor. Dünya üzerindeki demokratik ülkelerin hiçbirisinde böylesine uzun süreli ve başarılı bir iktidar mevcut değildir. En üst görevler verdiği en yakın mesai arkadaşları bile trenden indiler lakin inenler indikleriyle kaldılar ve partinin bütünlüğüne bir zarar veremediler. Halbuki tüm dünyada olduğu gibi bizde de, kitle partilerinin kaderi bölünmektir. Sayın Erdoğan’ın kaptanlıktaki dehasına bakın ki, sahip olduğu kitle partisini yirmi yıla yakın bir süredir, bölünmeden ve üstelik tek başına iktidarda tuttu. Ve 2023 seçimlerine giderken de, partisi hâlâ birinci parti, kendisi de rakipsiz cumhurbaşkanı adayı. Zira adaylığı aylar öncesinden ilan edilmesine rağmen, karşısındaki yamalı bohça ittifaktan, adaylık adına çatlak seslerden ve kendi kendilerine gelin güvey olanlardan başka bir şey duyulmuş değil. Sayın Erdoğan’daki üstün meziyetler yalnızca liderlik ve çok çalışmakla da sınırlı değildir. O, elde ettiği her türlü başarıyı, kendisini durdurmak isteyen ve yanlış yollara sürüklemek isteyen, başbakanına, bakanlarına, grup başkan vekillerine, komisyon başkanlarına, milletvekillerine, yardımcılarına ve bir kısım üst düzey bürokratlara rağmen sağlamıştır. Son olarak, faiz-kur enflasyon sarmalına karşı gösterdiği refleks ve geliştirdiği sistem, dost düşman herkese şapka çıkarttı. Girdaba sürükletilmek istenen gemiyi, üstün bir manevrayla salimen limana yanaştırdı. Böylece iktidarları boyunca tüm yanlışları ve başarısızlıkları Sayın Erdoğan’a yıkıp, başarıları kendilerinden menkul bilen Ahmet Davutoğlu ile Ali Babacan’ın ne denli sefil ve yalancı duruma düştüklerine cümle alem şahit oldu. Demek ki, Sayın Erdoğan onca başarıları, bu denli kifayetsiz muhterislere rağmen, bunların engellemelerine ve yanlışa sürüklemek istemelerine rağmen tek başına başarmış. Sorarım size; ülkemizdeki, bölgemizdeki ve hatta dünyadaki meseleleri yaşayarak, ne yapılıp ne yapılmayacağını bilen, mevkidaşlarıyla defaatle görüşüp tartışan Erdoğan’dan deneyimli başka bir lider gösterebilir misiniz? Çeşitli iç ve dış sorunların çözümünde, içerideki aymazlarla dışarıdaki envaiçeşit düşman el ele vererek Erdoğan’ın karşısına dikiliyor. Sayın Erdoğan bunların hepsiyle, milletini arkasına alarak, tek başına mücadele ediyor. Ve sonunda kazanan hep Sayın Erdoğan ve arkasında duran millet oluyor. Eskiden er meydanı vardı; orada, cengâverler ikişerli olarak çıkıp kozlarını paylaşırlardı, zaman değişti, meydanlar parklara dönüştü, erler Kaf Dağı’nın ardına saklandı. İçerideki ve dışarıdaki tüm çeteler el ele vererek, sırtlan sürüleri misali, tek bir adamın üzerine hücum ediyorlar. Yirmi senedir, tüm güçleriyle uğraşıyorlar; bir türlü yıkamıyorlar. Bunun sebebini herkes gibi, acaba, Erdoğan’ın kendisi de merak ediyor mudur? Şu kadarını söyleyebilirim: Bilen biliyor!",https://www.hurriyet.com.tr/yazarlar/fuat-bol/ic-ve-dis-cetelere-ragmen-41968156
Fuat Bol,Rezil siyaset!,"Aralık 06, 2021 06:29","Malum Türkiye’miz; yaşadığı coğrafya, sahip olduğu tarih ve her daim hak ve hakikati savunması yüzünden emperyalist ülkelerin hedefi olmuştur. Bu durum dün de böyleydi, bugün de böyledir. Bu yüzden Türkiye’mizde dert ve belalar bitmez, biri biterse derhal yenisini ikame ederler. Türkiye düşmanları, ileriye doğru adım atmamızı ve kalkınmamızı asla istemezler. Zira Türkiye kalkınır ve bir güç olarak varlığını sürdürürse başlarına ne geleceğini bilirler! Tıpkı dün olduğu gibi. Böyle bir Türkiye, mazlumların sığınağı olmakla kalmaz, zalimlerden zulümlerinin hesabını da sorar. Oysaki onlar: ‘Altta kalanın canı çıksın!’ sistemlerinin, sorgusuz-sualsiz devam etmesini isterler. Kendilerinden hesap soracak Bir ‘Molla Kasım’a asla tahammülleri yoktur. Eşek arısı kovanlarına kimsenin çomak sokmasını istemezler. Pandemi, turnusol kâğıdı gibi tüm emperyalistlerin foyasını ortaya çıkardı. Zulümle abat olunamayacağı ve zulmün ilanihaye gitmeyeceği, gidemeyeceği görüldü. Köhnemiş zulüm sistemleri çatırdıyor, ha yıkıldı ha yıkılacaklar! Kaçınılmaz son yaklaştı: Dünyamız, savaşlı ya da savaşsız yeniden kurulmak zorunda. Birbirlerine diş bileyen süper güçler, muhtemel bir savaşın hazırlıklarını tamamlamakla meşguller. Çin, halkına gıda stok etmeleri için telkinde bulundu. Türkiye’mizin dört bir tarafı ise, barut fıçısını andırıyor. Ülkemiz adeta ateş çemberi ile çevrilmiş durumda. Dost ve müttefik gözüken ülkeler bile, Türkiye’yi kuşatmanın derdinde. Belli ki, Sevr’i yeniden hortlatmak istiyorlar. Burnumuzun dibinde terör devleti kurmak ve ülkemizi parçalamak istiyorlar. Tehlikeyi gören Türkiye, önlem almak amacıyla; terörle mücadelenin konseptini değiştirdi ve terörü yerinde vurmak için harekete geçti. 2014 yılından beri, yurtdışındaki terör yuvalarını vuruyor. Bunun için gerekli olan ‘tezkere’leri de o günden beri Meclis’inden çıkarıyor. Çıkarılan ‘tezkere’lerin kapsamları aynı. Lakin 7. çıkarılacakken CHP yan çizdi. O güne kadar evet dediği ‘tezkere’lere bu kez hayır dedi. CHP, terörle mücadelede, iktidarın yaptıklarını beğenmediğini; bunun yerine, dünyadaki dostları ile el ele vererek terörün finansal kaynaklarını kurutacaklarını (!), bunun için de yurtdışına asker göndermeye gerek olmadığını savunuyor. Halbuki terörü, Türkiye’nin dünyadaki dostları ve müttefikleri besleyip üzerimize salıyor. Finansını temin ettikleri gibi, onları eğitip donatıyorlar ve Türkiye’ye karşı terör eylemlerinde kullanıyorlar. CHP, bütün bunları bilmesine ve terörle mücadelede, tarihte olmadığı kadar büyük başarıları görmesine rağmen, neden böyle yapıyor dersiniz? Belli ki, Erdoğan nefreti bunların akıllarını örtmüş; ne yaptıklarını, ne de söylediklerini biliyorlar. HDP’yi küstürmeme adına ülkemizin dört bir yanına yerleştirilen dinamit lokumlarını görmezden geliyorlar. Sandıkta yenmedikleri Erdoğan’ın sözde ölümünü, sosyal medyada ayyuka çıkarıp siyaset yaptıklarını zannediyorlar. Erdoğan’ı sandıkla veya başka yollarla (!) indireceklermiş. Bir diğer ortakları da ‘milliyetçi’ geçinip şehit yakınına küfretmeyi maharet biliyor. Bilmeselerdi, böylesine ağzı bozuk bir kişiyi Meclis çatısı altında, aralarında barındırmazlardı. Siyasetin ayağa düştüğünü görmüştük de bu denli çürüyeceğini düşünememiştik. Darağacına gönderdikleri Menderes’ten de ibret almıyorlar. Zira haksız yere astıkları Menderes’in ruhudur onlardan intikam alan ve onlara ebediyen iktidar yüzü göstermeyen. Önceki gün Sultan Abdülhamid’e, dün Menderes’e yaptıklarını birebir aynıyla bugün Erdoğan’a yapıyorlar; yapmak istiyorlar. Lakin unutulmasın ki, ne bugünkü Türkiye eski Türkiye’dir ne de bugünkü millet eski millettir! Unutanlar, 15 Temmuz gecesindeki filmi geriye sarıp bir kere daha seyretsin!",https://www.hurriyet.com.tr/yazarlar/fuat-bol/rezil-siyaset-41954705
Fuat Bol,Kara Afrika’nın kara bahtı,"Aralık 20, 2021 06:29","Osmanlı tarih sahnesinden silinip yerine kurulan genç Türkiye Cumhuriyeti’ne de kabuğunda kalması ve asla dışarı çıkmaması dayatılınca; asırlar boyu, tasada ve kıvançta birlikte olduğumuz ülkelerden ayrı düştük. Merkezkaç kuvvetinden çıkıp çil yavrusu gibi dağılan ve sahipsiz kalan ülkelerin her biri, kapanın elinde kaldı. Bunlardan Afrika’da olanlara, renklerinden dolayı zenci, kıtalarına da Kara Afrika denmişti. Halbuki emperyalistlerin nasırlaşan vicdanlarındaki zifiri karanlıktı yüzlerine yansıyan. Zira zenci dediklerinin aynalarında, kendi kapkaralıklarını görüyor ve sözde kurtuluşu, onları ezmekte, köleleştirmekte, sömürmekte ve öldürmekte görüyorlardı. Sözde beyaz, gerçekte ise karadan da daha kara olan vicdansız Batılılar; sırtlan sürüleri misali, siyahi insanlara saldırdılar. Afrika’nın altını üstüne getirdiler; mallarını yağmaladılar, envai çeşit işkencelere tabi tutarak canlarını aldılar. Bütün bu zulüm ve işkencelerden, canlı olarak günümüze kalabilen Afrikalı’nın ruh hali son derece dramatiktir. Öyle ki, beyaz adamı gördüğünde, ondan, canavar görmüş gibi ürküp kaçıyor. Oysa aynı topluluklar, daha bir asır öncesine kadar, beyaz tenli olan Türklerle hemhal idiler; birbirlerine şefkatle bakıyorlardı. Onlara neler yapıldı ki, yüz sene sonra bu hale gelmişlerdi! Batılı emperyalistlere göre, daha düne kadar siyahi olanlar, birbirlerini çiğ çiğ yiyen yamyam sürüleriydi ve asla insan olamazlardı. Bir asır sonra da olsa Türkiye, kendi ayakları üzerinde doğruldu, titredi ve kendine geldi; yeniden ‘Molla Kasım’ oldu ve ‘Dünya beşten büyüktür’ diyerek, kara bahtlı Afrikalı’nın imdadına koştu. Medeni(!) denilen şu dünyanın adaletine bakar mısınız; 1.6 milyar insanın yaşadığı Afrika kıtası, BMGK’da temsil edilmiyor. Bu pandemide, Afrika’nın yalnızca yüzde 6’sı aşılanabildi. ‘Bu taksimi kurt yapmaz, kuzulara şah olsa!’ Türkiye, en büyük dış temsilciliğini Afrika’nın en fakir ülkelerinden birinde açarak, 15 milyon aşıyı yola çıkararak ve tüm Afrikalıları aşılatmak için de Türkovac (yerli aşı) göndermek sözü vererek, tarih boyu olduğu gibi mazlumların hamisi olduğunu gösterdi ve göstermeye devam edecek. Güçlü Türkiye’nin Kafkaslar’da, Doğu Akdeniz’de, Libya’da ve Körfez ülkeleri nezdinde yürüttüğü başarılı diplomasi, başta ABD, Rusya ve İran olmak üzere tüm batılı sömürge ülkelerini derinden rahatsız ediyor. Cephede ve masada yenemedikleri Türkiye’yi, bu kez ekonomik yönden çökertmek için saldırı üzerine saldırı düzenlemektedirler. Sayın Bahçeli’nin ifade ettiği gibi: “Oyun büyük, oyun vahşi, oyun düşmancadır. Türkiye spekülatif atakların hedefindedir. Fiyat artışlarının içinde kim varsa, vatandaşlarımızın ekmeğine, sofrasına, cüzdanındaki paraya kimler doğrudan veya dolaylı musallat olmuşlarsa, analarından doğduğuna pişman edilmelidir. Anlık fiyat değişimleri, gün içinde defalarca fiyat etiketlerinde yapılan değişiklikler en ince detayına kadar ele alınmalı ve bu vahim sorunun üzerine gidilmelidir. Ederi bir dolar olan alçakların dolar üzerindeki oyunlarına teslim olacak bir Türkiye asla yoktur. Dik duruşumuzu bozmaya hiç kimsenin gücü yetmeyecektir.”",https://www.hurriyet.com.tr/yazarlar/fuat-bol/kara-afrikanin-kara-bahti-41964561
Fuat Bol,HDP parmağında oynatıyor!,"Aralık 13, 2021 06:29","Beş benzemezdiler; altı hatta yedi benzemezin bir araya gelmesiyle oluşturulan sözde Millet İttifakı, her dilin konuşulduğu ve kimsenin birbirini anlamadığı Babil Kulesi’ni andırıyor. Tek ortak noktaları, Tayyip Erdoğan düşmanlığı. Erdoğan düşmanlığını öylesine içselleştirdiler ki, kinim dinimdir diyorlar ve tıpkı dün olduğu gibi; Edirne’yi Enver (Paşa) alacağına Bulgar alsın zihniyetindeler. Erdoğan gitsin de, Türkiye batarsa batsın! Şu hazin tabloya bakar mısınız? Koskoca Türkiye muhalefeti, ABD’nin içi geçmiş başkanı Biden’ın alametine binerek kıyamete doğru, hızla yol almayı maharet biliyor. ABD yetkililerinin, Erdoğan düşmanlığının gerçekte Türkiye düşmanlığı olduğunu göremiyorlar! Görüp de Biden ile ortak hareket ediyorlarsa sözün bittiği yerdeyiz. Kılıçdaroğlu, ABD’nin PKK-YPG-PYD’yi silahlandırması karşısında ne dedi biliyor musunuz? ‘PYD bize mi saldıracak?’ Bu denli bir aymazlığa, gaflet deyip geçebilir miyiz? Allah’tan korkmuyorsunuz diyelim; YPG’nin kahpece katlettiği şehitlerden de mi ibret almıyor ve kuldan da mı utanmıyorsunuz? Bu ülkenin 700 tane gencecik evladı, çukur eylemlerinde; sizler, HDP-PKK ile halay çekesiniz diye mi can verdi? CHP, kendisine üç büyük şehrin belediye başkanlıklarını kazandırdı ve daha önemlisi, ABD Başkanı, Kürt kartını açtı diye HDP’nin dümen suyuna girdi; girmek zorunda kaldı. Ve ‘Kürt sorununu HDP ile çözeriz!’ demeye başladı. PKK’nın siyasi uzantısı olan HDP de, bulduğu bu tarihi fırsatı değerlendirerek, kendisini anahtar parti olarak konumlandırdı. HDP, cumhurbaşkanlığı ve parlamento seçimleri yaklaştıkça kendilerine duyulan ihtiyacı göz önünde bulundurarak, talep çıtalarını yükseltiyor ve zımnen (üstü örtülü) dahil olduğu Millet İttifakı partilerini adeta parmağında oynatıyor. Halbuki Sayın Erdoğan (AK Parti) içerideki Kürt sorununu çözdü; geriye PKK-PYD-YPG yani terör sorunu kaldı; onu da çözdü çözüyor. Burnunu çıkaran terörist, mağarasında gömülüyor. Kasetle iş başına gelen muhalefet partilerimizin halleri gerçekten yürekler acısı. Adeta, mahut kaseti sergileyenlerin sözcüsü durumundalar. Onlar, 15 Temmuz’a ‘tiyatro’ diyor, bunlar da... Onlar, Sayın Erdoğan’a ‘diktatör’ diyor, bunlar da... İki arada bir derede kalan diğer bir muhalefet partisi olan İYİ Parti’nin trajikomik bir hali var ki evlere şenlik! HDP ile ortaklık konusunda, ne yardan ne serden geçebiliyor; almıyor gibi yapıp yan cebime koy diyor. Herhalde onlar da kendilerine, ‘O sıralarda bizim sayemizde oturuyorsunuz’ diyen HDP’ye veya onun da ağababalarına bedel ödüyor. Meral Akşener’in başbakan olmayı hayal ettiği kabinede, iki bakanlık da HDP’ye düşüyormuş. Böyle diyor, ağababalarının bol kesesinden dağıtan CHP’liler. İçişleri ile Savunma Bakanlıkları’nı vermezlerse hatırımız kalır! Versinler ki hemen ertesi günün sabahında şimdiden dillendirdikleri ‘özerkliği’ ilan etsinler! Bu demektir ki PKK-YPG’nin dışında da o çukurlara gömülmek için sırada bekleyenler var! Kılıçdaroğlu’nun hempalarının yavelediği, PKK’nın salyalı tükürüğü mü yoksa Türk’ün yumruğu mu gömmekte daha mahir? Hep birlikte göreceğiz. Kılıçdaroğlu hakkında son noktayı yine Sayın Bahçeli koyuyor: “Artık CHP’yi HDP’den, Kılıçdaroğlu’nu terörist Demirtaş veya terörist Karayılan’dan ayırt etmek, ayrı değerlendirmek neredeyse imkânsızdır. Bir HDP’li vekilin ‘Kürdistan’a özgürlük şartıyla iktidara geleceğiz’ açıklamasına sessiz kalıp bu bölücünün Genel Kurul çalışmalarına üç birleşim katılmama cezasına itiraz eden Kandil’in yeni CHP’sidir.”",https://www.hurriyet.com.tr/yazarlar/fuat-bol/hdp-parmaginda-oynatiyor-41959630
Fuat Bol,Şükretmek!,"Aralık 18, 2021 06:29","Koronavirüs salgını, en güçlü ekonomileri bile derinden sarstı, üstelik bu sarsıntı, şiddetlenerek daha da devam edeceğe benziyor. Başta ABD, İngiltere ve Almanya olmak üzere, en gelişmiş ülkelerde bile sağlık sistemleri alarm veriyor. Hem işverenin ve hem de çalışanın yüksek prim ödediği ABD’de, herhangi bir sigortalı acile gittiğinde, saatlerce bekletilmesinin yanında, yüksek faturayla karşılaşıyor. İngiltere’de ise hastaların fizik tedavileri için bir yıla yakın sıra beklemeleri gerekiyor. Aile hekimlerinden randevu talep edebilmek için bile saatlerce bekliyorsunuz, muayene ise ancak günler sonra. Buradaki acillerde de saatlerce sıra beklemeniz gerekiyor. Sağlık konusunda Batı insanının geldiği duruma bakar mısınız: Kendimize iyi bakıp, hasta olmamak için dua etmekten başka çaremiz yok diyorlar. Sağlık çalışanlarımızın çok üstün gayretleriyle hemen her gün destan yazdıkları Türkiye’miz ise sağlık altyapısı ve verilmekte olan hizmetler yönüyle gıpta edilecek konumda. Çok değil, daha yirmi sene öncesine kadar, bizler Batı’ya imrenirdik; oralarda tedavi olabilmenin çarelerini arardık. Açık kalp ameliyatı için bile ABD’nin yolunu tutardık. Sadece yirmi sene içerisinde Türkiye’de nelerin değiştiğini görmemek için gerçekten kör olmak lazım. Zerre miktarı vicdan sahibi olanlar, bu hakkı teslim ederler ve bunu gerçekleştirenleri tebrik ederler. Ama içimizde öyle bir kesim var ki, bunlar, devletin sağladığı onca sosyal yardım ve sağlık hizmetlerinden faydalanmalarına rağmen, nankörlük etmeyi ve yöneticileri karalamayı maharet bilirler. Milyonluk ilacı bedava alır, bunun teşekkürünü etmez; 500 lira tutarındaki ilaçlara vereceği 5-10 liranın lafını eder. Şükürsüzlük böyle bir şey olsa gerektir, zira kula teşekkür etmeyen Allah’a da şükretmez. Bakınız, asgari ücret 4.253 lira olarak açıklandı, üstelik bu ücretten, işveren üzerindeki gelir vergisi ile damga vergileri kaldırıldı. Böylesine bir artış ve vergi kesintisi, Cumhuriyet tarihi boyunca ilk kez gerçekleşiyor. Ki adı üzerinde, asgari ücrettir bu. Bu demektir ki, çalışana bu rakamdan daha az bir ücret ödenemez. Bu veya bundan yüksekte olan bir maaşla insanları çalıştırabilirsiniz. Biz yazarlar dahil hemen herkes, yıllar yılı asgari ücretten vergi kesilmesin diye yeri göğü inlettik. Devleti yönetenler, bu denli haklı talebe ilk kez olumlu baktı ve özveride bulundu. Yani kendi hakkından vazgeçti; işvereni bu yükten kurtardı. Bundan böyle, başta dar gelirlilerimiz olmak üzere tüm halkımızın beklentisi çarşı pazardaki yangının söndürülmesidir. Üstelik bu yangına körükle giden, açgözlü ve art niyetli bir kısım esnafımız da var. Bunlar fırsatı ganimet bilip, her mala zam yapmayı yeğliyorlar. Ve bunu, sabah ayrı, akşam ayrı yapıyorlar! Buna ise ne asgari ve ne de azami ücret dayanabilir!",https://www.hurriyet.com.tr/yazarlar/fuat-bol/sukretmek-41963369
Fuat Bol,Hem kel hem fodul!,"Aralık 11, 2021 06:29","CHP, bugün de bu huyundan vazgeçmiş değildir. Oysa demokrasilerde, halkın tercihleriyle iktidara gelinir. CHP, bunun da kolayını bulmuştur; halkın tercihleriyle iktidar olan partilerin darbeyle alaşağı edilmesiyle CHP’ye gün doğmuş ve her seferinde gasp yoluyla iktidara gelmiştir. Her darbeden sonra kurulan sözde partiler üstü hükümetlere bakın; hemen hepsinin CHP’lilerden oluşturulduğunu görürsünüz. Bugünkü CHP lideri olan Kılıçdaroğlu da aynı alışkanlıkla, Cumhurbaşkanı Erdoğan’a yüzde 52 oranında oy veren milletin kahir ekseriyetini ‘gayri milli’ ilan etmekte bir beis görmüyor. Halbuki CHP için de iktidarın yolu, ‘gayri milli’ ilan edilen o insanların oyunu almaktan geçiyor. Gayri milli addedilen halkın büyük çoğunluğu, bu anlayışa oy verir mi? Bu zihniyetin millilikten anladığı şeyi, vaktiyle CHP’li bir Adalet Bakanı (Mahmut Esat Bozkurt), şu rezil sözle dile getirmişti: ‘Türk, bu ülkenin yegâne efendisi, yegâne sahibidir. Saf Türk soyundan olmayanların bu memlekette tek hakları vardır; hizmetçi olma hakkı, köle olma hakkı. Dost ve düşman, hatta dağlar bu hakikati böyle bilsinler!’ Şimdi de bu efendinin (!) temsilcisi kalkmış; seneler senesi hizmetçi ve köle olarak addettiği unsurlardan helallik dileyecekmiş. Boşuna zahmet etmesin; zira ne karşı tarafın böyle bir niyeti var ve ne de senin günahlarını temizleyebilecek su veya herhangi bir temizlik maddesi var. Yoksa İstanbul İl başkanlarının dediği gibi, hâlâ seçim dışı yollarla mı iktidar olma hayali peşindeler? Oysa 15 Temmuz’daki rezil kalkışmadan sonra Türkiye muhalefetini güdümüne alacağını söyleyen ABD Başkanı Biden bile, bu işin seçim dışı yollarla olamayacağını söylüyor. Milletin indirdiği şamardan ibret alan ABD gerekli dersi çıkardı, lakin bizdeki darbe sever zihniyet, FETÖ elebaşının yaveleriyle avunup, çıkmaz ayın son çarşambasını bekliyor. Bugün, milletin çoğunluğunu ‘gayri milli’ ilan eden CHP zihniyetinin ağababası da, 1950 seçimlerini kaybedince, ‘Bu milleti cezalandırmalıyız!’ demişti. CHP’deki bu kafa o gün bugündür hiç değişmedi; kendi partileri kazandığı zaman ‘Ne âlâ demokrasi’, kaybettikleri zaman da ‘Kıllı, göbeğini kaşıyan adamların seçtiklerinden demokrasi mi olur? Biz seçkinlerle, cahil cühelanın oyları eşit olabilir mi?’ derler. Damarlarında dolaşmakta olan CHP kibri, sadece karşıt partililere tepeden bakmaz, kendi öz partili seçmenlerine de aynı gözle bakar. Nitekim hangi adayı çıkarırsa, CHP’li seçmenin ‘tıpış tıpış’ gidip oy vereceğini söyledi. CHP’nin, millete bu denli bakış açısından dolayıdır ki, sittin senedir oyları yüzde 20’ler civarında seyrediyor ve asla iktidara alternatif olamıyor. Bakınız; hâlâ kendileri bir muhasebeye girişip, biz ne ettik de bu haldeyiz demiyorlar; bölücüler dahil, diğer partilerin kapısında oy dileniyorlar. Ve hâlâ oyu, partilerden değil milletten alabileceklerini, bunun için de millete ram olmak gerektiğini bilmiyorlar.",https://www.hurriyet.com.tr/yazarlar/fuat-bol/hem-kel-hem-fodul-41958464
Fuat Bol,Takiyyeci genel başkanlar!,"Aralık 04, 2021 06:29","Samimi değillerdir; her kalıba rahatlıkla girerler ve hemen herkes, onları kendilerinden sanır. Bu halleriyle tipik münafıktırlar. FETÖ’cülerin en bariz vasfı takiyye yapmaktır. Hedeflerine ulaşmak için her yolu mubah görürler ve bu yüzden işlemeyecekleri halt yoktur. Takiyyecinin, diğer insanların bilmesini istemediği bir sırrı vardır ve hep bu gizli emeli uğruna uğraş verir. Her çeşit terör örgütü mensubunun ortak özelliği takiyyeci olmalarıdır. Ama gelin görün ki bu sıfat, son dönemde bizdeki siyasetçilerde karar kıldı. Öyle ki son dönem siyasetçilerimizin birçoğu, siyasetlerini takiyyecilik doğrultusunda yürütmeyi maharet bildi ve bilmeye devam ediyorlar. Son dönemde, siyasette, takiyyeciliğin öncüsü CHP Lideri Kemal Kılıçdaroğlu’dur. Nitekim kendinden sonra gelen siyasetçileri de kendine benzetmiştir. Şaibeli kasetleri, bana yüzleri maskeli kişiler izlettirdi diyerek, açmış olduğu karanlık kapıdan girdi ve bir daha oradan çıkamadı. Bir ana muhalefet partisi liderinin huzuruna, yüzleri maskeli kişiler nasıl girebilir diye kimse sorgulamadı. Böyle bir şeyin olabilmesi imkânsızdır. Nitekim o partinin genel sekreterliğini yapmış eski bir bakan, senin huzuruna dahi çıkamadan partiden kovuldu. Yüzleri maskeli kişiler çıkabilecek, öyle mi? Öte yandan, partisinde her türlü ikbali görüp nankörlük eden ve Kılıçdaroğlu’nun dümen suyunda giden Davutoğlu da, “Partimin ve liderimin aleyhinde konuştuğumu görürseniz yüzüme tükürün” demiş olmasına rağmen; tüm siyasetini, milyonlarca tükürük karşısında ‘Ya Rabbi! Şükür!’ demekle yürütüyor ve bunda en ufak bir beis görmüyor. Takiyyecilik denen habis ruh hali, sonunda ‘casus’luğa da evrildi. DEVA Partisi (artık neyin devası olacaksa!) kurucularından, emekli asker Metin Gürcan, casusluk suçlamasıyla Ankara’da sevk edildiği Sulh Ceza Hâkimliği’nin tutuklama kararının ardından cezaevine gönderildi. Bu şahsı biz, Irak’ta Türk askerlerinin başına çuval geçiren Amerikalı askerlere çay ikram etmesinden hatırlıyoruz. Bu şahıs, artık Amerikalılara kendisini nasıl şirin göstermişse, onlardan aldığı emirleri raporlayarak, gizlice buluştuğu kafe köşelerinde ve otoparklarda araç içinde, yabancılara servis ediyor. Bu alışverişlerde de, karşılıklı zarflar birbirlerinin eline tutuşturuluyor. Kendisi, bu denli eylemlerini pişkince, ‘Açık istihbarata dayalı siyasi analiz’ diye açıklıyor. Tayyip Erdoğan’ın cumhurbaşkanlığı adaylığına imza veren ve buna rağmen Erdoğan’a rakip düşünülen muhalefetin aday yapmak istediği Abdullah Gül’e desteğini; ‘Görünür değildim ama tam göbeğindeydim’ deyip takiyyeciliğini haykıran Ali Babacan, bu şahsa sahip çıkıyor ve ne diyor biliyor musunuz? ‘Fikirleri hoşunuza gitmeyen herkesi hain veya casus ilan ederek kimseyi susturamazsınız.’ Demek ki; tıpkı Metin Gürcan gibi, Ali Babacan’ın da bildiği ve güvendikleri lakin bizim bilmediğimiz karanlık durumlar var. Kendileri açıklamasa da, yargı, çorap söküğü gibi her şeyi gözler önüne serecektir. Bu denli karanlık dehlizlerde nasıl siyaset yapabileceklerini hep beraber göreceğiz!",https://www.hurriyet.com.tr/yazarlar/fuat-bol/takiyyeci-genel-baskanlar-41953620
Fuat Bol,Devletlerarası ilişkiler,"Aralık 08, 2021 06:30","Devletlerin dostlukları da bilinen manada bir dostluk değildir. Zira devletlerin dostluğu daha ziyade karşılıklı menfaate dayanır. Türkiye olarak biz, NATO müttefikiyiz; müttefiklerimizle bilinen manada bir dostluğumuzdan söz edemeyiz. Şu halde NATO da bir menfaat birlikteliğidir ve başka hiçbir şey değildir. Üstelik biz Türkiye olarak, NATO’nun hep külfetine katlandık. Hatta üzerimize musallat edilen terör örgütlerini, sözde müttefikimiz olan NATO ülkeleri eğitip donatıyor. Düne kadar BAE ile birbirimize diş biliyorduk. Bu durum, durduk yerde olmadı elbette. BAE, Türkiye’nin menfaatlerine, açıktan ve gizli, halel getirici davranışlar sergiledi. Bunun üzerine iki ülke arasındaki münasebetler uzun süre kesildi. İktidar partisi, bölgesindeki Suriye, Mısır, BAE, İsrail ve Suudi Arabistan gibi ülkelerle münasebeti, şu veya bu sebeple kesince, muhalefetin şimşeklerini üzerine çekmişti. Muhalefet partileri, ‘Tüm komşuları düşman ilan edip Türkiye’yi yalnızlığa ittiniz’ diye serzenişte bulunuyordu. BAE Veliaht Prensi, önceki hafta Türkiye’ye geldi diye, aynı muhalefet bu kez; ‘Hani bunlar düşmandı, Türkiye’ye her türlü kötülüğü yapmışlardı; ne işiniz var bunlarla’ demeye başladı. Süleyman Demirel’in demesi gibi; dün dündür, bugün bugündür ve siyasette 24 saat çok uzun bir süredir. Ayrıca, ne dostluklar ve ne de düşmanlıklar ebedidir. Devletlerarası münasebetlerde dostluk da düşmanlık da konjonktüreldir. Dün düşman olduğunuz ülkeyle bugün pekâlâ dost olabilirsiniz; bu durumun tersi de mümkündür. Ayrıca bakınız; Türkiye olarak ABD ile nasıl didiştiğimiz ortada. Bize karşı alenen düşmanlık sergiliyor, burnumuzun dibinde bir terör devleti kurmaya çalışıyor. Üstelik kendilerinin vermedikleri savunma silahlarını Rusya’dan aldık diye, bizi tehdit ediyor. Hal böyleyken, biz ABD ile münasebetleri kesiyor muyuz? Adına Millet İttifakı diyen muhalefet partileri, iktidarı pekâlâ yerden yere vuruyorlar; Türkiye’nin milli çıkarlarını yok etmeye çalışan ABD’ye karşı da, çıkıp iki laf etseler ya! Veya iktidar partisine; niye ABD ile ilişkileri sürdürüyorsun, diye hesap sorsalar ya! İkisini de yapamazlar zira Erdoğan’a karşı ABD ile ittifak halindeler. Sadece BAE ile değil, bölgedeki diğer ülkeler; Mısır, Suudi Arabistan ve hatta İsrail ile dahi münasebet kurup ilişkileri geliştirmeliyiz. Küresel aktörlerin güdümündeki bölge ülkelerinin kendilerine gelme zamanı geldi de geçiyor. Tarih de coğrafya da bizleri yakın kılmış, bu ayrılık niye? Çil yavrusu gibi dağıldık da ne oldu? Kimlere taşeronluk yapıyor, kimlerin ekmeğine yağ sürüyoruz? ABD ile ‘Yüzyılın Anlaşması’nı yapmışlardı, daha şimdiden unutuldular. Coğrafya kaderdir ve bizler bu kaderi, bölgemizdeki tüm ülkelerle hep birlikte paylaşacağız.",https://www.hurriyet.com.tr/yazarlar/fuat-bol/devletlerarasi-iliskiler-41956134
Fuat Bol,Asıl satılan!,"Aralık 15, 2021 06:29","Dün de aynı zihniyet, Adapazarı’ndaki Tank-Palet Fabrikasının Katar’a peşkeş çekildiğini iddia etmişti. İddianın yalan, düzmece ve iftira olduğunun delilleri, defaatle gözlerine sokulması rağmen, aynı teranelerini ısrarla sürdürmektedirler. Savunma sanayimiz, özellikle son on yılda, dünyada parmakla gösterilecek çok üstün başarılara imza attı. Türkiye’miz, son üç yüz yıldır ilk defa, sahip olduğu çetrefilli coğrafyayı, kendi imkânlarıyla elinde tutabilecek güç ve kuvvete erişti. Bunu nasıl başardı derseniz; cevabı şu atasözümüzdedir: Kötü komşu insanı mal sahibi yapar. Türkiye’ye dost ve müttefik gözüken; gerçekte ise, ambargolar dahil, kendisine her türlü kötülüğü reva görenler, onu mal sahibi yaptılar. Bakınız, ABD bizi, ortak olmamıza rağmen F-35 savaş uçağı projesinden çıkardı. Bir milyar iki yüz milyon dolarımızın üstüne de yatmak istedi. Paranın tahsili için Türkiye diretince, ABD görüşmeleri başlatmak zorunda kaldı. Paramızı ne zaman ve nasıl ödeyecekleri belli değil. Türkiye tank imalatına girişti, dost ve müttefikimiz olan Almanya ile anlaştı. Tankın tüm parçalarını ürettik, iş motora gelince, Almanya yan çizdi, göndermem dedi. Aynı filmi, on beş sene öncesinde İHA’larda görmüştük. ABD, bize paramızla İHA vermiyor, yazılımı kendilerine ait beş-on İHA’yı tamir için gönderdiğimiz İsrail de bunları onarıp geri göndermiyordu. Oysa aynı ABD, en sofistike silah ve mühimmatları, bedelsiz olarak, Türkiye ile savaşmakta olan terör örgütlerine boca ediyordu. Halbuki Türkiye, teröre karşı kıyasıya bir savaş veriyordu, hemen her gün bayrağa sarılı tabut görmek, milletimizi derinden etkiliyordu. Güya NATO üyesiydik lakin NATO ülkelerinin vekâlet savaşlarına muhataptık. Diğer bir ifade ile Türkiye, kendisine silah ambargosu uygulayan sözde dost ve müttefiki olan ülkelerle savaşıyordu. Bıçağın kemiğe dayanması şöyle dursun, kaburgalardan girip sırttan çıkmıştı. Bu ülke Sultan Abdülaziz döneminde dünyanın ikinci büyük donanmasına sahipti, Cumhuriyet döneminde kendi silah ve mühimmatlarını, otomobilini ve uçaklarını üretiyordu. Mahut dostlarımız, tüm bu işlerden vazgeçmemizi bize dayattılar, biz de (İnönü) tıpış tıpış peki dedik. Kendi silah fabrikalarımızı ellerimizle havaya uçurduk, uçaklarımızı yere gömüp, üzerlerini betonla kapladık. Dememiz o ki, bu millet, tüm bunları yapabilecek güç ve kuvvete sahiptir lakin onun elini kolunu bağlayan dış ve iç vesayet odakları buna müsaade etmemektedir. Tüm bu odakların çanına ot tıkayacak siyasi irade olmadan, bu işin yapılması imkânsızdı. Bunun için de hem yardan ve hem de serden geçmek gerekiyordu. İşte Sayın Erdoğan böyle bir liderdi, çelikten siyasi iradesini sergiledi ve savunma sanayimizi düşmana korku salan, dosta güven veren konuma taşıdı. Türkiye kendi tankını (motor dahil), uçağını (savaş ve sivil), topunu (obüsler dahil), tüfeğini (makinalı dahil), İHA’sını, SİHA’sını, denizaltısını, uçak gemisini, füzesini, hava savunma sistemlerini, radarlarını, görünmez fırkateynlerini, akıllı bombaları ve bunlar gibi daha nicelerini üretirken, bizim muhalefetten herhangi bir taltif duydunuz mu? Duymazsınız, duyamazsınız, çünkü bizim muhalefet, dışarıdaki vesayetin içerideki kara sesidir. Ne duyarsınız, biliyor musunuz? Deniz topu silahına tenis topu der (Meral Akşener) ve Aselsan satılıyor diye yırtınır (Kılıçdaroğlu ve Akşener). Aselsan, borsaya açık bir şirket, orada yaprak sallansa dünyanın haberi olur. Sorarım size; satılan Aselsan mı, yoksa satıldı iftirasını atan zift dolu beyinler mi? İnanın, FETÖ elebaşı, bunları görüp duydukça bana gerek kalmadı deyip intihar edebilir!",https://www.hurriyet.com.tr/yazarlar/fuat-bol/asil-satilan-41961065
Fuat Bol,Çürümüş muhalefet!,"Kasım 24, 2021 06:29","Neredeyse çeyrek asırdır, niçin iktidara alternatif olamıyoruz diye kendilerine sormuyorlar mı? Hep yalanla, karalamayla, iftira atmakla muhalefet yapmak olmaz ki. Bunlarla muhalefet olmadığı şundan belli ki, şayet bunların halk nezdinde bir karşılığı olsaydı şimdiye kadar atılan onca iftiralar ve yapılan onca karalamalarla iktidar çoktan düşerdi. Yıkıcı muhalefet yapmakla, yapılan her hayırlı hizmete hayır demekle umut olunmaz. Yeni fikirlerle, aklı başında projelerle, somut önerilerle ve hepsinden önemlisi bütün bir milleti kucaklayarak umut olunur. Sittin senedir muhalefette olan partinin bile dişe dokunur tek bir projesi yok. CHP’deki bu hastalık, diğer muhalefet partilerine de yansıdı; onlar da ‘İstemezük!’ diyerek yeri göğü inletmekten başka bir şey yapmıyorlar. Erdoğan’ın yanında ikbal bulup kaybeden bir kısım nadan ise, kinim dinimdir zihniyetiyle muhalefet yaptığını zannediyor. Bütün bir demokrasi tarihimizde, CHP’nin (DSP ve SHP dahil) halka sunabildiği sadece iki projeyi(!) hatırlıyoruz. Bunlardan biri, Ecevit’in Köy-kent projesi, diğeri de Kılıçdaroğlu’nun ambalaj fabrikasıdır! İşsizlik sorununu çözecek, piyasaları rahatlatacak, bütçe açıklarını kapatacak, iç ve dış borç stoğunu sıfırlayacak bu projeye asla inanmayan halk, partinizi ve sizi ambalajlayarak, yirmi yıldır kenarda tutuyor. Sizse, aynı proje fukaralığında ısrar ediyorsunuz. Bu nasıl bir muhalefet anlayışıdır ki burnumuzun dibindeki terör örgütlerini silahlandırıp üzerimize salan ABD’ye tek laf etmez, edemez! Millet, onlardan, milli duruş sergilemelerini ve ABD’ye ağzının payını vermelerini isterken, onlar, ABD’yi, kurtarıcı olarak görüp ülkemize müdahale etmeye davet ediyor. ABD gelirse imiş, Türkiye’deki demokrasiyi rayına oturturmuş. Oysa aynı vaatlerle Irak’a giren ABD’nin orada neler yaptığını, mahut muhalefet hariç, cümle âlem gördü. Türkiye, FETÖ’ye karşı hem içeride ve hem de dışarıda çetin bir mücadele veriyor. Mevcut iktidar, ölümü göze alarak, çökertilmek istenen devleti bu pisliklerden temizleyip yeniden dizayn ediyor. Adeta yeni bir kurtuluş savaşı veriliyor. Uydu devletin prangalarını kırarak, tam bağımsızlığa doğru, hızla yol alıyoruz. Ülkemiz, IMF başta olmak üzere tüm uluslararası finans çevrelerinin boyunduruğundan kurtuldu. Ama gelin görün ki mahut muhalefet, vesayet ve boyunduruğa koşulmak özlemiyle, IMF yetkilileriyle, kapalı kapılar ardında gizli toplantılar düzenliyor. Bu toplantıya İYİ Parti adına katılan Merkez Bankası başkanı eskisi zat, bununla yetinmeyerek, Meclis’te, TL üzerinde döviz baskısı olacağına dair provokasyon yapıyor ve gece saat 24’te yayınlanacak resmi gazeteyi diline doluyor. Ertesi gün de çıkıp pişkin pişkin; ‘Hiçbir duyumum ve kulis bilgisi olmadan söylediğim sözlerden dolayı özür dilerim!’ dedi. Bu duruma tek kelime ile ‘çürümüş’ muhalefet denir. Bir çuval inciri berbat et (bu duyum üzerine kimler vurgun vurduysa!); ondan sonra çık, hiçbir şey olmamış gibi özür dile. Sonra da muhalefet yapıyoruz diye dolaş ve halktan oy iste!",https://www.hurriyet.com.tr/yazarlar/fuat-bol/curumus-muhalefet-41946028
Fuat Bol,Kararsızlık ya da iradesizlik!,"Aralık 01, 2021 06:29","Bize dayatılan sözde demokrasi kelimenin tam anlamıyla vesayet rejimiydi. Dikkat ediniz; dayatılan dedik, zira iddia edildiği gibi, biz İnönü’nün demokrasiye tutkusu yüzünden çok partili hayata geçmedik. İnönü’nün böyle bir niyeti olsaydı, daha önce iki kez başvurulan çok partili hayatı akamete uğratmazdı. İkinci Büyük Savaş’tan sonra, dünya galipler tarafından bölüşülürken; Türkiye, ABD tarafında kaldı. Şayet Sovyetler tarafında kalsaydı, biz de tıpkı Bulgaristan veya Romanya gibi komünist ülke olacaktık. Dolayısıyla İnönü’ye çok partili hayata (demokrasiye!) geçmesini ABD dayattı. İnönü de bunu şark kurnazlığı yaparak kabul etti. Etmek zorunda kaldı. İnönü’nün şark kurnazlığı, şapkadan tavşan çıkarmak şeklinde vuku buldu. Çıkardığı yüzkarası bir kanunla, kaybettiği seçimlerde kazanmış görünecekti. Bu rezil kanuna göre, halk, oyunu açık (verdiği partiyi belli ederek) şekilde verecek lakin sandıktaki oylar gizli sayılacaktı! Oy sandığı CHP’li muhtarın dizleri arasında olup, başında, süngü takılı tüfeğiyle jandarma bekleyecekti. Dipçikle sindirilen halk, jandarmayı gördüğünde yolunu değiştiriyor, aksi halde adı bile kendisine unutturuluyordu! Bütün bu baskılara rağmen, halk ölümü göze aldı ve sandıkları, CHP’nin rakibi olan DP lehine patlattı. Ucube kanuna göre, gizli tasnifte oylar, DP yerine CHP’ye yazıldı. Buna rağmen rakip partinin oylarının önüne geçilemedi zira binlerce sandıkta oyların yeri değiştirilemiyordu. Çünkü o sandıklarda tek bir CHP oyu yoktu. Onun da kolayını, mahut sandıkları yakarak veya denize atarak bulmuşlardı. İşte 1946’da CHP, diğer bir deyişle demokrasi şampiyonu (!) İnönü, seçimleri bu şekilde kazanmış oldu. Bu rezil kanun kalkar kalkmaz, 1950 seçimleriyle DP, ezici bir çoğunlukla (487 milletvekilliğinin 408’ini alarak) tek başına iktidar oldu. DP değil, CHP’nin karşısında hangi parti olursa olsun aynı şekilde, ezici bir çoğunlukla kazanacaktı. DP iktidar oldu lakin muktedir olmadı, olamadı. Olamadı ki 1957 yılında yüzde 47 oyla tek başına iktidarken, alaşağı edildi; başbakan ve iki bakanı darağacına, topyekûn milletvekilleri, il ve ilçelerdeki yöneticileri de hapse atıldı. Darbeciler, iktidarı İnönü’ye teslim ettiler (Etmek zorundaydılar, zira bürokrasi baştan aşağıya kadar CHP’liydi. Nitekim ihtilali yapan general, İnönü’ye ‘Emirleriniz bizim için Peygamber buyruğudur’ diyecektir) ve yaptırdıkları anayasa ile vesayeti kurumlaştırdılar. Zira bundan böyle davul, gelecek iktidarların boynunda, tokmak ise vesayet odaklarının elinde olacaktı. Öyle de oldu. Artık gelecek iktidarlar, tek başlarına bile gelseler, sorumlu lakin yetkisiz olacaktı. Getirdikleri sözde demokratik parlamenter sistemde, sözde başbakan ve onun başındaki sözde hükümetler TRT’ye genel müdür atayamıyordu. Hükümetlerin yetkileri, belediye hizmetleriyle sınırlı kalıyor ve asla devlete, devletin kurum ve kuruluşlarına söz geçiremiyordu. Ama hükümetlere herkesin sözü geçiyordu. Yedi kocalı Hürmüz’ü andıran hükümetlerle ülke yerinde sayıyor, darbe hükümetleriyle de onlarca yıl geri götürülüyordu. 1971-73 yıllarında, hükümet edebilmek için, yine kendileri mahut anayasanın 72 maddesini değiştirmek zorunda kaldılar. Yetmedi, bu kez 1980 darbesiyle ‘Bol geldi’ iddiasıyla o anayasa büsbütün ortadan kaldırıldı. Onun yerine ‘daha darı’ yürürlüğe sokuldu. Millete dar kılınan o anayasa ile sorumsuz cumhurbaşkanına kral yetkileri verildi. Tüm bu abukluklara dur demek için, millet, başkanlık sistemini benimsedi. Yeni sistemin eskisinden farkı, demokrasinin gereğinin yapılmış olmasıdır. Yani siyasi irade yetkili kılınmıştır. Artık işlerin sahibi vardır ve sahip kılınan kişiler, yetkileri oranında sorumludurlar. Özetle: Demokrasi adına gözbağcılıktan vazgeçilmiş, demokrasinin temelleri atılmıştır. Hem de olması gerekenden yarım asır sonra! Ama gelin görün ki bugün dahi millete güvenmeyen, bütün bunları millete çok gören bir zihniyet var. Bunlar da eskinin özlemiyle yanıp tutuşuyorlar. Millet, kendi elleriyle, doğrudan cumhurbaşkanını ve dolayısıyla hükümeti seçiyor. Millet, elde ettiği bu kazanımdan asla vazgeçmez. Vazgeçilebileceğini sanıp beyhude politika yapanlar, hayal dünyasındalar.",https://www.hurriyet.com.tr/yazarlar/fuat-bol/kararsizlik-ya-da-iradesizlik-41951107
Fuat Bol,"O, milletini ve ülkesini seçti!","Kasım 29, 2021 06:29","Hükümetin kabahati de, faizleri indirmek ve bu yolda kararlılık sergilemesi. Malum, Sayın Erdoğan gelip geçen hiçbir siyasi lidere benzemiyor. Partisinin siyasi geleceğinin aleyhinde de olsa doğru bildiği yoldan şaşmıyor ve asla taviz vermiyor. Bugüne kadarki siyasetçiler gibi, günü kurtarmanın derdinde olmadı; hep halkını, ülkesini ve halkının geleceğini düşünerek; gerektiğinde en radikal kararları almaktan çekinmedi. Ondaki çelik irade sayesinde, iç ve dış vesayet odaklarının çanına ot tıkıldı. Mahut odaklar, artık Müslüman mahallesinde salyangoz satamıyorlar. Faiz konusunda da aynı kararlılığı gösteriyor, ülkesini rantiyecilerin eline bırakmak istemiyor. Malum, bize sunulan demokrasi, tek kelime ile hastalıklıydı, hem siyasi yönden ve hem de ekonomik açıdan vesayet odaklarının güdümündeydi. ABD ve İngiltere (2. Büyük Savaş’ın galipleri olarak), siyasi ve ekonomik (para) açıdan dünya düzenini kuran iki ülkedir. Bütün dünya ülkelerine, bu iki ülke şekil verip rol biçmektedir. Bu iki ülke, dünyanın diğer tüm ülkelerinin tarlalarını sürerler; İngiltere alttan ve sinsice, ABD ise önüne geldiği şekliyle, açık-gizli bakmaksızın vahşice sömürür. Her iki ülke de, dünyanın mutlak sahibi olarak kendilerini görürler. Bu yüzden olsa gerektir ki İngiltere kraliçesinin pasaportu yoktur; buna tenezzül etmez! Bize bahşettikleri demokrasi ve NATO üyeliği, vesayetle illetlidir. Bundan dolayıdır ki, Türkiye’yi hiçbir zaman bağımsız ve eşit ortak olarak görmezler. Türkiye, siyasi veya ekonomik olarak ne zaman kendi çıkarlarını düşünüp hamle yapmak istediyse bunların hışmına uğradı, zulümlerine maruz kaldı. Darbe üzerine darbeler yapılıp Türkiye istenilen hizaya sokuldu, siyaseti tüketilip ekonomisi perişan edildi. Kurtarıcı olarak hep IMF reçeteleri sunuldu. İçimizdeki işbirlikçiler de bu reçetelere dört elle sarıldı. Oysa sunulan reçetelerin hepsi de bataklıktı. Aldıkça battık, battıkça aldık, battıkça battık. Üstelik sadece borç para almadık. Emir de alarak devlet ve millet hayatımızda uydu olduğumuzu kabul ve ilan ettik. Sayın Erdoğan’ın işaret ettiği gibi: “Yıllarca dünya ortalamalarının çok üzerinde oranlarla borçlanan, borçlanmak zorunda bırakılan bir ülke olduk. Türkiye’nin yaklaşık 200 yıldır başlattığı her kalkınma hamlesinin önünün darbeyle, vesayetle, krizle kesilerek; IMF, Dünya Bankası ve mandacı iktisatçılarımız tarafından aksi istikamette yönlendirilmeye çalışıldığı gerçeği işte budur.” O gerçeğin daha açık izahı ise; ne oldurdular, ne öldürdüler, sadece süründürdüler! Hem de alçak sürünmeyle süründürdüler. Bu saatten sonra Sayın Erdoğan’a, ülkesi için yapılmak istenen: Türkiye’yi kur-faiz-borç sarmalına yeniden mahkûm etmek, Erdoğan’ın burnunu sürtmek ve onu, tıpkı eski liderler gibi emir alır hale getirmektir. Önce siyasi vesayeti kıran Sayın Erdoğan, şimdi sıra ekonomik vesayete geldi diyerek; inandığı dava uğruna, her zaman olduğu gibi yalnızca elini değil gövdesini de taşın altına koydu. Faizi indirip yatırımın, üretimin ve istihdamın önünü açacağını ilan etti. Milletin emanetine sahip çıktı, halkını ve ülkesini rantiyecilere kurban etmeyeceğini açıkladı. Her zamanki gibi zoru seçti. Çünkü o, milletiyle birlikte her zorluğu aştığını gördü, bunu da aşacağına inanıyor. Yeter ki millet arkasında dursun.",https://www.hurriyet.com.tr/yazarlar/fuat-bol/o-milletini-ve-ulkesini-secti-41949652
Fuat Bol,Diriliş şairi Sezai Karakoç’un ardından,"Kasım 20, 2021 10:27","Hamur mayası sevgiyle yoğrulan diriliş şairi, gençlik yıllarında tattığı aşkta sevgiyi ve sevgiliyi yana yakıla aradı. Oysa seher rüzgârı, çoktan önüne katmış sürüklüyordu yaprağı. Bir ömür boyu peşinden koştu lakin bir türlü yakalayamadı kendine göz kırpan nazlı sevgiliyi. İyi ki yakalayamadı; yakalasaydı buldum diye donacak ve sıradanlaşacaktı. Bundan dolayıdır ki: ‘Ben çiçek gibi taşımıyorum göğsümde aşkı Ben aşkı göğsümde kurşun gibi taşıyorum Gelmiş dayanmışım demir kapısına sevdanın Ben yaşamıyor gibi yaşamıyor gibi yaşıyorum Ben aşkı göğsümde kurşun gibi taşıyorum’ mısralarını terennüm etmişti. Çileli ömrünü tükettiği siyah güller diyarından, hasretini çektiği ak güller diyarına kucak açtı. Ölmeden evvel ölerek, ballar balını buldu ve ölümsüzlüğü tattı. O, yaşarken ölüydü, ölünce yaşıyor. Allah’a, resulüne ve onun getirdiği ilahi mesaja görür gibi iman etti ve o minval üzere yaşadı. Dışarıdan bakınca sessiz ve sakin ve hatta ürkek görülürdü lakin içinde volkanlar patlıyordu. Hayal olan bu dünyada hayalet gibi yaşadı, bu yüzden ‘Diriliş’in şairi oldu. Şiiriyle, ölü canları dirilişe davet etti. Bu yüzden, ‘Müslüman! İslam’ı öyle sağ ve diri, canlı yaşa ki, seni öldürmeye gelen sende dirilsin’ derdi. Bir ömür boyu sahte güllerden ve onların oluşturduğu insan yığınlarından kaçtı, yalnızlığı seçti. Zira dışarıda gördüğü Müslümanlar, Müslümanlıktan fersah fersah uzaktaydılar. Onların kara yüzlerine bakmaya tahammülü bile yoktu. Nasıl bakabilirdi ki, onlar birbirlerini boğazlıyorlardı. Üstelik ölen de öldüren de ‘Allahü ekber’ diyordu. O ise münzevi hayatında güller gülünü bulmuştu, sahtelerini ne yapsındı? Zira Muhammedi gülün kokusuyla sarhoştu, mest olmuştu. Hz. Ali efendimiz gibi, derdini kuyulara bağırıp döktü, içini döktüğü kuyulardan ‘Diriliş’ yankılandı. Diriliş’in gür sedası, kutlu nesiller eliyle kıyamete değin yankılanacaktır. Sezai Karakoç üstadımız, ‘İnsan, kendini hakikate adadığı, ruhunu ona açtığı ölçüde insandır’ derdi. Dediği gibi yaptı; Hakk’a adanmış bir ömürle gözlerini yumdu ve ruhunu sonsuzluğa açtı. Güzel adamlar, güzel gidiyorlar lakin güzellikleri de beraberlerinde götürüyorlar. Biz kendi derdimize yanalım! Cenab-ı Hak, onu sevdikleriyle haşretsin ve onlardan ayırmasın.",https://www.hurriyet.com.tr/yazarlar/fuat-bol/dirilis-sairi-sezai-karakocun-ardindan-41943516
Fuat Bol,Helalleşmek mi dediniz?,"Kasım 17, 2021 06:29","Zira Allahü Teala bile onca büyük günahları affetmesine rağmen, kul hakkına karışmamaktadır. Kul haklarının başında kalp kırmak, gönül yıkmak gelir. Nitekim bu hali en veciz şekilde sevgili Yunus Emre’miz ifade etmiştir: ‘Bir kez gönül yıktın ise, kıldığın namaz değil Yetmiş iki millet dahi elin yüzün yumaz değil.’ ‘Yüz kez hacca vardın ise, yüz kez gaza kıldın ise Bir kez gönül kırdın ise gerektir çekersin ahı.’ Gönüllerin kırılıp paramparça edildiği, şeref ve haysiyetlerin ayaklar altına alındığı, küfür, yalan, iftira ve hakaretlerin gırla gittiği, hakların gasp edildiği siyaset arenasından birisi (Kemal Kılıçdaroğlu) çıkmış, helalleşme turuna çıkacağını söyledi. Oh! Ne âlâ memleket! Olmadık şenaatleri (kötülük) işle, özür dileme, pişkin pişkin kalk bir de helallik iste! Bir kere her şeyden önce helalleşebilmen için, senin günahlarını temizleyecek suyu bulman lazım. Oysaki sen işlediğin cürümlerle tüm suları kirlettin. Helalleşmek, öyle arsız arsız, tek taraflı istekle olabilecek bir şey değildir. Hakkı yenenlerin, gasba, iftiraya uğrayanların, onuru beş paralık edilenlerin, senin bu isteğini kabul etmeleri gerekir. Üstelik yalnızca kendi şahsı için değil, mensubu olduğu siyasi partinin, geçmişte işledikleri için de helallik peşindeymiş. Daha dün, on binlerce başörtülü kızımızın eğitim haklarını ellerinden aldınız, geleceklerini kararttınız. Katsayı farkı uygulatarak, yüz binlerce meslek okulu mensubu yavrumuzu perişan ettiniz. Başörtülü avukat kızlarımıza avukatlık yaptırmadınız, mahkemelerden kovdunuz. Lise, üniversite mezunu yavrularımıza, başörtüsü takıyorlar diye memuriyet vermediniz. ‘Sokakta, tarlada başörtüsüne karışan mı var?’ diyerek onları sokağa attınız, kendilerini dışlayarak ötekileştirdiniz. Yitirdiğiniz bu nesilleri, nerede bulup da helallik alabileceksiniz? Üç beş, bilemediniz on on beş insan bir evde toplanıp dini kitap okudu diye, onları dağdaki eşkıya gibi takiple derdest edip hapislerde çürüttüğünüz, devlette görevli memurlarla, işten atıp aç bıraktığınız insan yığınlarıyla nasıl helalleşebileceksiniz? Sizin bitmez tükenmez zulümlerinizden intikam almakta olan merhum Menderes’in ve arkadaşlarının ruhlarından nasıl helallik alabileceksiniz? Daha önceki güne gidelim: Kendi memleketinin (Dersim-Tunceli) mağaralara sığınan insanları; çoluk çocuk, kadın erkek, yaşlı genç demeden zehirli gazla sıçanlar gibi (bu ifadeler, sizin yetkili kıldığınız memurlara ait) zehirlendi ve kitleler halinde ölüme gönderildi. Mağdur edilmiş Dersim halkından Sayın Erdoğan devlet adına özür diledi; siz ise bunu bile yapmazken, hangi yüzle, kimlerle nasıl helalleşeceksiniz? Siz helallik isteyeceksiniz de, mağdur ettikleriniz ne diyecek, diye hiç düşündünüz mü? Haklarını gasp edip hayatlarını kararttıklarınız, hakkımı ve mahvettiğiniz hayatımı geri ver derse –ki, bunu demek onların en tabii haklarıdır- ve aksi halde helal etmiyorum derse ne yapacaksınız? Hemen her işte olduğu gibi bunda da hayal peşinde koşuyorsunuz. Zira tüm bu hakların büyük çoğunluğu Mahkeme-i Kübra’ya (Ahiret) kaldı. Asıl oraya hazırlanın!",https://www.hurriyet.com.tr/yazarlar/fuat-bol/helallesmek-mi-dediniz-41940818
Fuat Bol,Kuşatmayı yarmalıyız!,"Kasım 27, 2021 06:29","Dolayısıyla Biden’ın, Erdoğan hakkındaki talebi, şahsi olmaktan ziyade, kendisini o makama taşıyanların, ABD’deki güç odaklarının isteğidir. Daha seçilmeden önce, kendisine söyletilen şuydu: ‘...Erdoğan bedel ödemeli! Partisi İstanbul’dan dışarı atıldı. Peki, biz ne yapıyoruz? Burada oturup boyun eğiyoruz. Şunu göstermemiz lazım. Türkiye, Rusya’ya bağımlı olmayı istemek zorunda değil. Çok önceden o elmadan bir ısırık aldılar! Bundan böyle kendilerine başka türlü davranacağımızı anlamak zorundalar. Bölgedeki müttefiklerimizle bir araya gelerek, Erdoğan’ın bölgedeki faaliyetlerini nasıl izole edeceğimizle ilgilenmek bizim için çok önemli olacaktır. Başkan seçilirsem, Erdoğan’ı darbeyle değil, seçimle devireceğim. Bunun için muhalefete destek vereceğim. Muhalefette olan Türk liderlerini desteklersek, onları daha cesur davranmaya itersek Erdoğan’ı yenebilirler...’ Bu aşağılık lafları edebilen (ya da kendisine ettirilen) bu adam, ABD başkanı olunca, müttefik ülkelerle el ele vererek Erdoğan’a ve onun hükümetine karşı tüm ufunetlerini kusuyorlar. Malum kendisi ve müttefikleri, bizi savunmasız bırakınca ister istemez Rusya’ya yöneldik ve oradan S-400’leri aldık. Bu durum onları çıldırttı. Zira onlara göre, Türkiye her hal ve şartta savunmasız kalmalıydı. Bu yüzden, Türkiye’nin bu girişimini ‘Yasak elmadan ısırık aldılar!’ deyip, izole edilip cezalandırılması için ellerinden geleni artlarına koymuyorlar. Denemedikleri envaiçeşit aşağılık darbe kalmadığını kendileri itiraf ediyorlar. Bunlarla yapamayınca bu kez kur-döviz-faiz üçgeninden vurmaya kalktılar. Türkiye’nin hiçbir ekonomik göstergesi, kurlardaki bu yükselişi hak etmiyor. ABD’nin elinde fazlasıyla kâğıt stoku mevcut, yeşile boyayıp boyayıp piyasaya sürüyor. 2. Dünya Savaşı’nın galibi olarak, kuralları o koydu, parayı o belirledi. Uluslararası ticarette onun parası kullanılacaktı. ABD doları, önceleri sözde altın karşılığı idi; öyle olmadığı çok geçmeden anlaşıldı ve artık dolar, hiçbir şeyin karşılığı olmadan basılıyor. Saddam, bu durumun farkına vardı, petrol satışını dolar yerine Euro ile yapınca başına gelmeyen kalmadı. ABD, özellikle bizim gibi kendisine uydu ülkeleri kur-döviz-faiz şeytan üçgeninde canıyla boğuşturuyor. Enflasyona ilaç olarak faizi, havuç gösteriyor; yedikçe hem enflasyon, hem faiz yükseliyor. Biz bu filmin daniskasını 2001’de gördük; enflasyon üç haneli rakamlara fırladı, gecelik faizler ise yüzde 7.500 oldu. Böyle bir ülkeye yatırım yapmak şöyle dursun; işverenler bu ülkedeki fabrikalarını sökerek başka ülkelere taşıdılar. Kurtuluşu faizde arayan o günkü iktidar partisini halk, yüzde 21’den yüzde 1’e (yüzde bire) indirdi. Türkiye aynı delikten bir kez daha ısırılmamalı, bu yüzden, yatırım ve istihdamın gereği olarak faizleri düşürmekte kararlı. Paradan para kazanmak devri bitirilecek, rantiyeciler avuçlarını yalayacaklar. Sadece Türkiye değil, dolara bağımlı tüm ülkeler aynı şeytan üçgeninde debelenip duruyor. ABD’nin dışındaki ülkeler, kendi ortak paralarını bulup kullanmadıkları müddetçe bu kısırdöngüden çıkamazlar. Pandemi sonrası dünya, yeniden kurulmanın sancılarını çekiyor. Yeni dünyada, yeni para da (ya da paralar) yerini almalı; aksi halde dolar, sahte tahtında, emperyal hükmünü icra eder. Ve tüm bir insanlık ABD’ye kölelik yapmaya devam eder.",https://www.hurriyet.com.tr/yazarlar/fuat-bol/kusatmayi-yarmaliyiz-41948356
Fuat Bol,Uyuyan dev uyanıyor!,"Kasım 15, 2021 06:29","Adriyatik’ten Çin Seddi’ne uzanan Türk coğrafyasını yakıp yıkıp tarumar ettiler. Türkleri envaiçeşit işkencelere tabi tutarak katlettiler; öldüremediklerini kitleler halinde sürdüler. (Batıda, Müslümana Türk denir) Böylece doğudan doğan güneşi söndürdüler. Zifiri karanlıkta kalan dünyada hep emperyalistlerin borusu öttü. Nasıl öttüğünü ise dünyanın bu günkü haline bakıp söyleyebiliriz. Türkler, zulüm pençesi altında on yıllar boyu inletildi; paramparça edilmiş ülkeleriyle ya uydu yapıldı ya da büsbütün esir edildi. Devi uyutmakla kalmadılar; bir gün uyanacağından korkarak, tüm değerleriyle oynadılar. Yazılarını değiştirdiler, dillerini, dinlerini yasakladılar, mezarlıklarını yok ettiler, çocuklarına Türkçe isim koydurmadılar, mabetlerini yıktılar, din kitaplarını yaktılar. Bunlardan yalnızca Ahıska Türklerine reva görülen zulmün, dünyada başka bir örneği yoktur. Aile fertlerini bile birbirlerinden ayırıp Sovyet coğrafyasının bin bir noktasına sürgün ettiler. Eskiden devletler, savaşlar sonucunda parçalanır veya zapt edilirdi. Günümüzün zorba devletleri ise yaptıkları zulmün yankılarıyla, çökmekte ve paramparça olmaktalar. Bu durumu, komünizm zulmünde gördük, şimdi sıra kapitalist zulmünde. Zira birisi yıkıldı, diğeri çatırdıyor. Sovyetlerin enkazından pıtrak gibi Türk Cumhuriyetleri çıktı: Azerbaycan, Kazakistan, Türkmenistan, Özbekistan, Kırgızistan... Geçen asrın başlarında küllerinden doğan Türkiye, kardeş Cumhuriyetleri ilk tanıyan ülke oldu. Kış geçmiş, baharın ilk ışıklarıyla birlikte uyuyan dev uyanırken, dünya yeniden kuruluyordu. Zira çatırdayan kubbeler bir bir emperyalistlerin başlarına yıkılıyordu. Ademe (yokluğa-ölüme) mahkum ettikleri Türk, için için oluşarak kömürden elmasa dönüşüyordu. Bu ise, emperyalistlerin uykularını kaçırıyordu. Bu yüzden Türklüğün lokomotifi olan Türkiye, kuşatılmaya çalışılıyor ve bin bir çeşit hile ve desise ile baskılanıyor. İt ürüyor, kervan yürüyor; yürümek zorunda. 12 Kasım günü İstanbul’daki toplantıda Azerbaycan, Kırgızistan, Kazakistan, Özbekistan ve Türkiye TDT (Türk Devletleri Teşkilatı) ülkelerinin devlet başkanları ve heyetleri bir araya geldi. Bu toplantıya Türkmenistan ve Macaristan da gözlemci olarak katıldı. Artık bundan böyle Avrasya coğrafyasının yeni oyun kurucusu Türkiye ve Türkler olacaktır. Doğmakta olan Türk güneşi ile tıpkı eskiden olduğu gibi, cihan yeniden aydınlanacak ve mazlumlar derin bir nefes alacaktır. Türk Devletleri Teşkilatı (TDT),  Türkiye ile Azerbaycan’nın yaptığı gibi safları her bakımdan sıklaştırmalı ve ekonomide, kültürde, savunmada ve siyasette tek yumruk haline gelmelidir. Zira bir asrı aşkın bu denli kardeş ayrılığına, daha fazla yürek dayanmaz!",https://www.hurriyet.com.tr/yazarlar/fuat-bol/uyuyan-dev-uyaniyor-41939325
Fuat Bol,Mandacı zihniyet hortladı!,"Kasım 22, 2021 06:29","Bu yüzden; onların emir ve komutaları altında, onların yörüngeleri etrafında bulunmamızı isterler. Bu durumun aksine davranışlardan son derece rahatsız olurlar ve bedelini ödetirler. 1960 yılında Menderes’e, 1971 yılında Demirel’e, 1974 yılında Ecevit’e, 1980’de tüm siyasi partilere, 1997 yılında Erbakan’a, 2008’de, 2013-2014’de ve 2016’da Erdoğan’a bedel ödettiler ve halen daha ödettirmeye devam ediyorlar. Tüm bu liderlerin kabahatleri vardı ve o işledikleri o suçlardan dolayı, ABD tarafından cezalandırılmışlardı. Sadece onlar değil, onlarla beraber ülkemiz de cezalandırılmıştı. Bugün de o cezalandırma devam etmektedir. Bu liderlerin suçları, ABD’ye danışmadan Türkiye lehine karar almalarıdır. Bu yüzden Türkiye’ye ambargo uygulandı, iktidardaki partiler alaşağı edildi; Yunanistan’ı NATO’ya dahil ettirmek için tüm siyasilere yasaklar getirildi ve ‘Bizim çocuklar’ denilen zevata mahut karar aldırıldı. Ve yine bu yüzden, içimize Truva atı misali yerleştirdikleri FETÖ’yü üzerimize saldılar. Tek başına iktidardaki AK Parti hükümetine ‘e-muhtıra’ verdiler ve halktan yüzde 47.2 oy alan AK Parti’yi kapatmaya kalktılar. Yetmedi, AK Parti hükümetlerine karşı üst üste yargı darbesi yaptılar (17-25 Aralık 2013). Bunlar da tutmayınca, 2016’da kardeşi kardeşe kırdırmak ve ülkede içsavaş çıkarmak için, darbelerin en alçağına yeltendiler. Bugün Türkiye’mizde, özellikle milli savunma alanında yapılan yerli ve milli teknolojik hamleler, başta ABD olmak üzere tüm batılı müttefiklerimizi (!) çıldırtıyor. Bundan dolayıdır ki Türkiye’deki Erdoğan iktidarını düşürmek için her yolu deniyorlar. Bütün bu kepazelikleri anlamak, bir dereceye kadar mümkün lakin aynı kepazeliklere eşlik eden ve hatta daha da ileri giden içimizdekileri anlamak mümkün değildir. Şu kafaya bakar mısınız? Eski bir CHP milletvekili çıkmış, Erdoğan’ı alaşağı edebilmek için, NATO’nun (ABD) Türkiye’ye müdahale etmesini istiyor. Ülkesi işgal edilsin, yeter ki Erdoğan iktidardan uzaklaşsın! Kalpleri gâvurdan yana olan bu zevatı çok iyi tanıyoruz. Zira bunlar, Kurtuluş Savaşı öncesinde İngiliz ya da Amerikan mandalığı peşindeydi. Artık İngiliz veya Amerikalı bunlara ne ettiyse bugün de onların düdüğünü çalıyorlar. Daha önceki gün de Sultan Abdülhamit Han’ı tahtından indirebilmek için, aynı yolu seçmişlerdi. Sultanı alaşağı etmenin sevinciyle de Londra’dan gelen İngiliz sefirini, Sirkeci Gar’ında alkışlarla karşıladılar. Arabasının atlarını sökerek, onların yerine kendileri koşuldular ve ta Taksim’deki İngiliz sefaretine kadar taşıdılar. İçimizdeki bu zehirli damar; ‘Edirne’yi Enver alacağına Bulgar alsın!’ diyen zihniyettir. ‘ABD Başkanı Biden, Erdoğan’ı indirsin’ bu zihniyet, aynı nümayişi ona yapar ve arabasına koşulurlar. Şu zavallı ve sefil idrake bakar mısınız? Neymiş efendim ABD, demokrasi konusunda samimi ise Türkiye’ye müdahale ederdi. Be hey gafil! Ne vakitten beri demokrasi, Amerika’nın derdi oldu? Öyle bir derdi olsaydı kendi arka bahçesi olan Güney Amerika ülkelerine, Suudi Arabistan’a Mısır’a vb. demokrasi önermez miydi? Aklından bile geçirmiyor zira onun tek derdi var, o da sömürmektir. O, yediği tavuğun etine bakar; güzellik ya da çirkinliğine değil! Hâlâ anlamadınız mı?",https://www.hurriyet.com.tr/yazarlar/fuat-bol/mandaci-zihniyet-hortladi-41944461
Fuat Bol,Saadet Partisi neyin peşinde?,"Kasım 06, 2021 06:29","CHP, 1950 yılında (ilk çok partili demokratik seçim) iktidardan bir düştü, pir düştü! O günden beri kendisini ebedi muhalefette konumlandırarak iktidara kim gelirse gelsin ona karşı inkârcılığı, yıkıcılığı, nefreti ve bozgunculuğu şiar edinmiştir. CHP’nin iflah olmaz muhalefet anlayışı, “İktidar yıkılsın da, nasıl yıkılırsa yıkılsın, önemli değil”dir. Diğer bir ifade ile iktidarların her türlü yıkılış şekli (darbe, post modern darbe, ihtilal, muhtıra vb.) meşrudur. İktidarlarında, CHP’nin yıkıcı muhalefetinden bıkmayan, usanmayan, ‘İllallah!’ demeyen tek bir siyasi lider gösteremezsiniz. Menderes, Demirel, Özal, Erbakan ve Erdoğan CHP muhalefetiyle muhatap olmuş; Menderes idam sehpasında can vermiş, Demirel birkaç kez muhtıra ile görevden uzaklaştırılmış, Özal Çankaya’ya çıkmakla da canını kurtaramamış, Erbakan 28 Şubat aşağılık darbesiyle alaşağı edilmiş, Erdoğan’a ise, yapılabilecek darbelerin her çeşidi reva görülmüştür. 28 Şubat darbecilerinin askeri kanadı yargılandı ve birçoğu müebbet hapis olmak üzere çeşitli cezalara çarptırıldılar. Şimdi sıra, sivil ayaklarının yargılanmasına geldi. Yargıtay’ın, 28 Şubatçılarla ilgili mahkûmiyet kararı, Erbakan’a ve hükümetine yapılan zulmün tescilidir. Erbakan, o kahırla öldü. Ama gelin görün ki bugün o Erbakan’ın partisinin devamı olduğunu iddia eden Saadet Partisi; liderlerini istiskal eden ve görevden uzaklaştıran darbeci zihniyetle bir olup Erdoğan düşmanlığı yapıyor. Halbuki o Erdoğan, kendilerinin 40 yıllık sözde dava arkadaşları. Ve üstelik Erdoğan, icraatlarında Erbakan’ın hayallerini gerçekleştirdiği için, başta CHP olmak üzere diğer muhalefet partilerinin hedefinde. İşin tuhafına bakın ki, Erbakan Hoca’nın sağ kolu olan Oğuzhan Asiltürk, Saadet Partisi’nin YİK Başkanı olarak; Cumhurbaşkanı’nı ziyaret etti diye partisinin yönetim kademesinden topa tutulmuştu. Yönetime rağmen, iktidar lehine bir şeyler yapacaktı lakin ömrü vefa etmedi. Eski genel başkan olan Kamalak’ın hanımı, FETÖ’cülerin bedduasını Asiltürk’e yapıyor ve ona ağza alınmayacak hakaretlerde bulunuyor. Fütursuzca sarf ettiği şu cümlelere bakar mısınız: “Allah cehennemine en kısa sürede kavuştursun da Saadet’i AKP’nin günahlarına katamasın. Ne sıfatla, bizlerin adına hareket ediyor? Sen kimsin, kim oluyorsun kendi kendini YİK başkanı yapıyorsun. Bir yıldır YİK toplanmıyor. İstişare Kurulu Başkanı, istişaresiz sırf egosuyla Saadet’i kirletiyor.” Bu lafları edebilen hanım (avukat), başı türbanlı diye Ankara adliyesindeki duruşma salonundan, hâkim tarafından çıkarılmıştı. Ama şimdi, türbanlı olarak pekâlâ görevine devam edebiliyor. Acaba kimin sayesinde? Vefasızlığın ve kadir bilmezliğin, nankörlüğün bu kadarına pes doğrusu! Saadet Partisi’nin şimdiki ittifak ortakları, vaktiyle Erbakan’la alay ederlerdi. Onun attığı fabrika temellerini söküp Meclis Genel Kurulu’na getirerek gülüp eğlenirlerdi. Erdoğan, Erbakan Hoca’nın maddede ve manadaki tüm hayallerini bir bir gerçekleştiriyor. Erbakan Hoca vaktiyle İHA’lardan bahsederken, insanlar, ‘hayalci’ diye alay ediyordu. Erdoğan bunların hayal olmadığını, Libya’dan Azerbaycan’a değin gösterip ispat etti. Saadet Partililere tek soru sormak lazım: Acaba Necmettin Erbakan Hoca’nın ruhu, hangi olaylar karşısında şad oluyor? Erdoğan’ın bir bir gerçekleştirdiği kendi hayalleri karşında mı yoksa “Seni başkan seçtirmeyeceğiz” diyen Selahattin Demirtaş’la ortak hareket eden Saadet’in yaklaşımları karşında mı? Aynı Saadet Partililer, İstanbul’da da Binali Yıldırım’ı kendilerinin seçtirmediklerini övüne övüne dillendiriyorlardı. Doğru; seçtirmediler. CHP’li İmamoğlu’nu seçtirdiler. Ne kadar övünseler azdır! Tencere yuvarlanmış, kapağını bulmuş. Müstahak olana ne denir ki? Alın, başınıza çalın!",https://www.hurriyet.com.tr/yazarlar/fuat-bol/saadet-partisi-neyin-pesinde-41933192
Fuat Bol,Böyle dost ve müttefik düşman başına!,"Kasım 03, 2021 06:29","Dış güçler onlarca yıldır, bu örgütlere emek verdiler, yatırım yaptılar, eğitip donattılar, silahlandırıp üzerimize saldılar ve salmaya devam ediyorlar. Yukarıdaki terör örgütlerinden yalnızca bir tanesi, dünyanın her hangi bir ülkesinin üzerine salınsaydı, o ülkeden eser kalmazdı. Bunların her ikisini ve irili ufaklı daha nicelerini Türkiye’nin üzerine salmalarına rağmen, istedikleri sonuca ulaşamadıkları gibi, tam tersiyle karşı karşıya kaldılar. Zaafa uğratıp kendilerine uydu yapmak istedikleri Türkiye’yi daha da güçlendirdiler. Zira kötü komşu, insanı (devleti) mal sahibi yapmıştı. Hem öylesine güçlendirdiler ki paramparça edilmiş halini dört gözle bekledikleri Türkiye’yi karşılarında dimdik ayakta duran bir bölgesel güç olarak gördüler. Gelinen nokta itibarıyla, kedi fareyle oynar gibi yönlendireceklerini bekledikleri ülkenin, kendi bölgesini bizzat yönlendirmesini görmenin dehşeti içindeler. Türk’e kefen biçerken, uyuyan devi uyandırdılar. Dost ve müttefikimiz (!) olan ABD, bize devlet başkanımızın korumaları için tabancayı bile fazla gördü ve vermekten imtina etti. Dost ve müttefikimiz(!) olan başka bir ülke Almanya ise tanklarımızın modernizasyonu, tamir ve bakımı için gerekli motorları vermedi. İsrail ise, tamire gönderdiğimiz HERON’ları (İHA) vermedi. ABD, ortak olarak dahil olduğumuz F-35 savaş uçağı projesinden Türkiye’yi çıkardığı gibi, ödemiş olduğumuz 1 milyar 400 milyon dolarımızın da üzerine yatmaya çalıştı. Biz bu filmi geçen asrın başlarında da görmüştük. O zaman da Türk’e kefen biçilmişti. İngiltere, kendilerine paralarını ödediğimiz iki savaş gemimize el koymuştu. Gemileri almaya giden Türk mürettebat, İngiltere’den elleri boş döndü. İngiltere’nin dün Yunanistan’ı silahlandırıp Türkiye’nin üzerine saldığı gibi, bugün de ABD, Yunanistan’a aynı rolü vermenin gayretindedir. Yunanistan, dün o akılsızlığı yaptı ve bedelini, askerlerinin Akdeniz’e dökülmesiyle ödedi. NATO üyesi Fransa, Yunanistan’la ortak savunma anlaşması imzaladı. Bu işbirliğini, NATO’da birlikte oldukları Türkiye’ye karşı yapıyorlar. Yunanistan, bu kez de ABD ve Fransa’nın oyununa gelip bir çılgınlık yaparsa gümbürtüyü seyredin! ABD’nin dostluğunu görüyor musunuz? FETÖ ve PKK ile başaramadığını Yunanistan’la denemeye yelteniyor. Yunanistan aynı delikten ikince kez ısırılmayı denerse bu kez denize İzmir’den dökülmekle kalmaz, pirince giderken evdeki bulgurdan da olur. Zira köprülerin altından çok sular aktı; Türkiye, artık o eski Türkiye değil. Bundan böyle ateşle oynayan, oynadığı ateşte yanar!",https://www.hurriyet.com.tr/yazarlar/fuat-bol/boyle-dost-ve-muttefik-dusman-basina-41930631
Fuat Bol,2023’te neyi oylayacağız?,"Kasım 10, 2021 06:30","Kendisini ‘sol’da konumlandırmasına rağmen, dünyadaki sol ideoloji ile uzaktan ve yakından en ufak bir ilgisi bulunmamaktadır. Zira en ziyade statükocu ve tutucu parti kendisidir. Bugüne kadar, tek bir proje üretip de onları halka anlatarak yeni bir umut ve alternatif olma yoluna gitmedi. Yapmak yerine yıkmak ve yapılanları karalamak üzere bir politikayı kendisine düstur edinmiştir. Buna zahmetsiz ve sorumsuz politika yapmak deniliyor. Nasıl olsa sırtlarında yumurta küfesi yok; atıp Debreli Hasan gibi yeri göğü inletiyorlar lakin sadra şifa olabilecek ne bir söylem ve ne de bir eylemleri var. 2023 seçimlerine 18 ay kaldı; ana muhalefet dahil tüm muhalefet partilerinin seçim gündemiyle ilgili tek gündem maddeleri var, o da parlamenter sisteme dönüş. Proje olmayınca ve hatta ülkenin yığınla iç ve dış sorunları hakkında herhangi bir fikirleri olmayınca geride yapabilecekleri tek şey kalıyor, hayalle milleti oyalamak. Halbuki eski sistemi (parlamenter sistem) 72 yıl boyunca uyguladık; bu sistem vesayet, kaos ve darbeden başka bir şey üretmedi. Bu durumu görmemek için ya kör olmak ya da vesayetin, kaosun ve darbenin parçası olmak gerekir. Yok efendim, eski sistem ‘güçlendirilmemiş’ti, şimdi ise ‘güçlendirilmiş’ parlamenter sistemi kuracaklarmış. Menderes’i astıkları darbede ve onu takip eden her on yılda bir yapılan darbelerde de aynı şey söylenmişti: Sistemi rayına oturtmak ve güçlendirmek... Şu halde, millet, sizin güçlendirilmiş parlamenter sistemden neyi murat ettiğinizi çok iyi biliyor. Zira aynası iştir kişinin lafa bakılmaz... Çok açık söylüyorum, şayet dünyanın kasıp kavrulduğu pandemi döneminde biz, parlamenter sistemle idare edilmiş olsaydık, yokluk ve kıtlık yıllarına geri dönerdik ve milletimiz sefilleri oynardı. Evet, bütün dünya ülkelerinde olduğu gibi bizde de pahalılık var lakin hiçbir mal ve hizmetin yokluğu görülmüyor. En pahalı mal ve hizmet olmayan mal ve hizmettir. Eski sistemde at izi it izine karışmıştı; hükümetler kurulamıyordu ki işin sahibi ve mesulü belli olsun. Yapılan veya yapılmayan icraatların sorumlusu ortada olmadığına göre, millet, neyin hesabını, kime sorabilecektir? Bu yüzden,sandıktan istikrar çıkmıyor, kaos üreten koalisyon hükümetleri zorunlu hale geliyordu. Eskiye rağbet olsaydı, bitpazarına nur yağardı. Belli ki bu taifenin millete de itimadı yoktur. Zira geçmişi yaşayarak acıları tatmış olan millet, eskiyi bir kalemde sildi ve yeniyi seçti. Bu saatten sonra yapılabilecek iş, yeninin aksayan yönlerini rehabilite etmektir, iyileştirmektir. Yoksa olmayacak duaya amin demek değildir. Ülkemizin savunulmasını amaçlayan, yurtdışına asker gönderilmesini içeren ‘tezkereler’, partiler üstü milli meseledir. Hükümetleri aşan, devletin beka konusudur. CHP ve onunla ittifak halindeki partiler (İYİ Parti hariç) Tezkere’ye hayır dediler. Bu oylama, aynı zamanda 2023 seçimlerinde de neyin nasıl oylanacağını göstermiştir. Devletle, devlet karşıtları teraziye çıkacak.",https://www.hurriyet.com.tr/yazarlar/fuat-bol/2023te-neyi-oylayacagiz-41935918
Fuat Bol,Erdoğan: ‘Aldandık!’ Kim aldanmadı ki?,"Kasım 01, 2021 06:29","Erdoğan, Başbakan iken de aynı mealde şeyler söylemişti ve çok yadırganmıştı. Erdoğan’ın bu denli samimi açıklamaları üzerine ne tezviratlar yapılmadı ki: ‘Sen değil misin, ne istediler de vermedik diyen?’, ‘Herkes aldanabilir, Başbakan aldanabilir mi; orası aldanma makamı mıdır?’, ‘Sen değil misin bunların avukatlığına soyunan?’, ‘Bunları devletin her kademesine atayan senden başkası mı; ee, daha ne diye dert yanıyorsun?’ ve bunlara benzer daha nice tezviratlar... ‘Söyletmen vur!’ demeden önce, vur ama dinle! Bir ülkenin başbakanı ve ya cumhurbaşkanı ‘aldandık’, ‘aldatıldık’ kelimesini kullanıyorsa burada başımızı iki elimizin arasına alıp derin derin düşünmemiz gerekmez mi? Affedersiniz ama bana söyler misiniz, son elli yıldır bu ülkenin hangi cumhurbaşkanı veya başbakanı aldatılmadı ki? Asker olsun, sivil olsun gelip geçen tüm cumhurbaşkanları ve başbakanlar, F. Gülen olayına ‘Hizmet hareketi’ deyip sahip çıkmadı mı? Orta Asya’daki Türk Cumhuriyetleri’nin devlet başkanlarına bizim cumhurbaşkanlarımız, başbakanlarımız, Gülen okullarının açılmasına yardımcı olmaları için mektup yazmadılar mı? Şu veya bu siyasetçiyi, haksız yere suçlamadan önce, salim kafayla bir durup düşünelim. Demek ki sittin senedir bu ülkenin tüm kurum ve kurumları, bizden habersiz sürülmüş. Biz derken; özellikle hükümet ricalinden habersiz sürülmüş. Şu iki cümle de sizin gözünüzü açmıyorsa o gözler ya gerçekten kör ya da bile bile görmek istemiyordur. Bu ülkenin MİT Müsteşarı ‘Ben burada CIA’in Orta Doğu İstasyon şefiyim’ ve bu ülkenin Başbakanı Süleyman Demirel ‘Afrika’nın ücra köşesinde bulunan ülkedeki darbeden haberim oluyor lakin burnumun dibinde, ülkemdeki darbeden bihaberim!’ diyor. Demek ki bu ülkenin çivisi çıkmış, bilyesi dağılmış. Bizim zannettiğimiz bu ülke, başkalarına hizmet veriyor; kendi yöneticilerine değil. Tüm bu hengâmenin farkına varan ve onunla kıyasıya mücadeleye girişen ve devleti fabrika ayarlarına döndürmek için çırpınan kim? Elbette Sayın Erdoğan! Görünen o ki, Erdoğan’ın dışındakiler, bu ihanet şebekesinin farkına varsalar bile, bunlardan hiçbirisi bu yapıyla mücadeleye girişmedi girişemedi. Değil mücadeleye girmek, bugün bile o yapının yanında olduklarını, söylem ve eylemleriyle haykırıyorlar. Erdoğan ise, her bir yanını bitlerin kapladığı yorganı yaktı; zira biliyordu ki, bunları tek tek ayıklayarak sonuç alınmaz. Bahçeli ile el ele vererek başkanlık sistemine geçtiler ve devleti, sil baştan yeniden kuruyorlar. Bu durum, bizim gerçekten 2. Bağımsızlık Savaşımız. Cumhur İttifakı’nın iktidarıyla beraber, bu ülke, ABD’nin ve tüm emperyalist güçlerin avuçlarından kayıp gidiyor; gerçek bağımsızlığına kavuşuyor. Erdoğan bunun için hedefte. ABD, Erdoğan’a karşı ne kadar benzemez varsa onları bir araya getirmek için adeta yırtınıyor. Erdoğan’ı seversiniz, sevmezsiniz; bu, sizin bileceğiniz iş. Lakin Erdoğan’ın bu halk ve bu ülke için mücadelesini takdir etmek zorundasınız. Zira Erdoğan, bunları ölümü göze alarak yapıyor. Üstelik yaptıklarının hiç birisi kendi şahsı için değil. İsteseydi, o da diğerleri gibi suya sabuna dokunmadan rahatına bakabilirdi. Ayrıca Erdoğan’ın aldatıldığı yerde aldatılmayan mı vardı? Hiç değilse Erdoğan, bunu samimi olarak itiraf ediyor, özür diliyor; bunu telafi edebilmek için de gerekli mücadeleyi ölümüne sürdürüyor. Ya diğerleri?!",https://www.hurriyet.com.tr/yazarlar/fuat-bol/erdogan-aldandik-kim-aldanmadi-ki-41929334
Fuat Bol,Rezilliğin daniskası,"Kasım 08, 2021 06:29","TBMM sıralarında bulunan bir kişi olarak, siyasetin ve siyasetçinin düşürüldüğü derekeyi (aşağı derece) görmenin içindeyim. Her şeyi bir tarafa bırakın, insanlığımdan utandım. Siz, hem milleti temsil makamında olacaksınız hem de temsil ettiğiniz siyasi partinin grup başkanvekilliği makamında bulunacaksınız; yani bir yandan milleti, diğer yandan da siyasi partinizi temsil edeceksiniz. Dolayısıyla sizin her attığınız adım, sarf ettiniz her söz ve davranışınız dikkatle takip edilmektedir. Zira, temsil ettiğiniz değer ve makamlarla örneksiniz. Temsil ettiğiniz her değer ve makam, size bir o kadar sorumluluk yükler. Diğer bir ifadeyle sizin söyledikleriniz, tutum ve davranışlarınız; sizi bağlamaktan öte, temsil ettiğiniz değer ve makamları da bağlar. Bugüne değin çok potlar kırdınız ve çeşitli skandallara imza attınız. Bunların arasında gazeteci dövdürmek de vardı. Lakin bunların hepsi yanınıza kâr kaldı, yaptıklarınızla kaldınız. İYİ Parti yönetiminden gerekli cezaya çarptırılmamanız belli ki sizi pervasızlıkta ve rezalet işlemek konusunda daha da yüreklendirdi. Siz de sıkılmadan, arlanmadan, hayâsızca öyle bir rezilliğe imza attınız ki bu, hepsine tüy dikti! Gittiğiniz Bingöl ilinde parçalanmış ceset parçaları toplanarak bir torbaya konulmuş halde kendilerine teslim edilen bir şehit yakını size dertleniyor ve hatta sitem ediyor. Şehit yakını, yaralı olmasına rağmen, size hitap ve hatta sitem ederken terbiyesini takınıyor ve edep çizgisinden dışarı çıkmıyor. Siz, milletvekili olarak milletin sesi olmak zorundasınız. Siz ise milletin sesini kısmak için ağzını kapattınız. Küstahça olan bu tavrınız yetmezmiş gibi, bir de sokak serserilerinin bile ağızlarına almaktan sakındığı o küfrü ettiniz. Şehit yakınının bacısını ‘sin-kaf’ ettiniz. Yani sözün bittiği yerde, cibilliyetinizi sergilediniz. Yetmedi, şehit ailesinden ve tüm şehit aileleri başta olmak üzere herkesten özür ve af dileyeceğinize, işlediğiniz iğrenç suçu önce inkâr ettiniz, ardından da şehit yakınına ‘provokatör’ diyerek iftira attınız. Allah’tan tüm bu iğrençlikleri belgeleyen kaset var. Yoksa zeytinyağı misali yine üste çıkacaktınız. İstifa edip özür dilemediniz. Yalnızca parti yönetiminiz, sizi grup başkanvekilliği görevinden aldığını açıkladı. Kesin ihraç talebi ile Parti Disiplin Kurulu’na vermedi. İYİ Parti, şehit yakınının bacısına söven bir kişiyi, milletin vekili olarak içine sindirebilecek mi? Sindirebilecekse aynı suça ortak olmayacak mı? İYİ Parti ve sahip olduğu tüm milletvekilleri, tüm şehitler sayesinde o koltuklarda oturmaktalar. Yoksa, HDP’lilerin sizlerin gözlerinin içine bakarak iddia ettikleri gibi HDP’nin sayesin de mi o koltuklarda oturuyorsunuz? Terör örgütünün uzantısı HDP’ye olan borcunuzu, şehit yakınlarına küfrederek mi ödüyorsunuz? Benim bildiğim ve tanıdığım Sayın Meral Akşener, bunu Lütfü Türkkan’ın yanına bırakmaz ve gereğini yapar. Aynı görev TBMM’ye de düşüyor. O çatının altı, milletvekillerinin barınağıdır; millete sövenlerin orada yeri yoktur. Milletçe kimlerin ne yapacağını hep birlikte göreceğiz.",https://www.hurriyet.com.tr/yazarlar/fuat-bol/rezilligin-daniskasi-41934423
Fuat Bol,Erdoğan gerçeği,"Kasım 13, 2021 06:29","Erdoğan’ın karşısındaki partilere gönül verebilirsiniz ya da partisiz olabilirsiniz ama demokrasi tarihimiz boyunca, Erdoğan kadar çalışkan ve milleti için gecesini gündüzüne katan ve tatil nedir bilmeyen bir lider gösteremezsiniz. Kimileri bizi, yağcılıkla ve yardakçılıkla suçluyor, ‘besleme’ olduğumuzu ileri sürerek kötü sözler sarf ediyor. Kötü söz sahibine aittir, ne diyelim, her kaptan içindeki sızıyor. Zira cife dolu kapları bal doldurmak kimin haddine! Besleme medya mensuplarının kimler olduğu vesikalarıyla ortaya dökülmesine rağmen, onlar yandaş olmuyor da, hakkı teslim eden, gerçeğin altını çizenler mi yandaş oluyor? Belediye başkanlığı döneminde İstanbul’da ve yirmi yıla yakındır da Türkiye genelinde Erdoğan’ın yaptığı devasa hizmetleri görmemek için kör ve kalbi mühürlü olmak gerekir. Alt ve üstyapı bakımından, Türkiye’miz her bir yanıyla çağ atlamıştır. ‘Seçildi ya; tabii ki yapacak, babasının parasıyla mı yaptı?’ demenin bir mantığı var mı? Erdoğan’dan öncekiler seçilmemiş miydi? Onlar neden yapmadılar... Demek ki, at binenin kılıç kuşananın. Bakınız, Cumhuriyet’in kuruluşundan 2002 yılına kadar (Erdoğan iktidarı) yapılabilen tüm barajların sayısı 276’dır. Erdoğan, bunlara 585 baraj daha ekledi. Ayrıca yenilenebilir enerjide devrim yaparak 97 olan hidroelektrik santral sayısını 584’e çıkardı. 1993 yılında yapımına başlanan Bolu Dağı Tüneli, gelip geçen onca iktidarlar döneminde bitirilememiş ve kurtuluşu; orayı patates ambarı yapmakta bulmuşlardı. Erdoğan, Bolu Tüneli’ne 352 tünel daha ilave etti ve 2003-2019 yılları arasında yapılan tünellerin uzunluğu 408 kilometreyi aştı. Türkiye’mizde ulaşım ağının en güçlü öğesi olan karayollarında bölünmüş yol uzunluğu 27 bin 470 kilometreye ulaştı. Erdoğan’dan önce ise yalnızca 6 bin kilometre bölünmüş yolumuz vardı. Erdoğan’dan önceki depremlerde yıkılan şehirler, yıkıldıklarıyla kalır; ölen ölür, sağ kalan vatandaşlar sittin sene evsiz barksız olarak sefilleri oynardı. Erdoğan’la birlikte, yıkılan şehirler bir yıl içinde, sıfırdan inşa edilerek hak sahiplerine teslim edildi, edilmeye devam ediliyor. Dile kolay, 1.000.000’u aşkın (bir milyondan fazla) konut yapılıp vatandaşların hizmetine sunuldu. Türkiye’nin alt ve üst yapılandırılması olarak neye ve nereye bakarsanız bakın, hemen hepsinin Cumhuriyet tarihi boyunca yapılanların en az 5 misli yapıldığını görürsünüz. Havalimanı sayısını 25’ten 61’e (9’unun inşası devam ediyor) çıkaran ve her 100 kilometrede bir havalimanı imkânını sağlayan ve sonuç itibarıyla havayolunu halkın yolu yapan Erdoğan değil de bir başkası mıdır? Erdoğan’dan önce, bu ülkede sağlık sistemi mi vardı? Kılıçdaroğlu’nun SSK genel müdürü olduğu dönemde vatandaş hastane veya ilaç bulabiliyor muydu? Hasbelkader 10-15 kişilik koğuşlarda yer bulabilen hastalar, hastanelerde rehin kalmıyorlar mıydı? En son model teçhizatla donattığı şehir hastanelerini, illerde araştırma, ilçelerde devlet hastanelerini halkımızın hizmetine sunan ve sağlık altyapısında, dünyayı kendisine gıpta ile baktıran hangi liderdir? Burada yalnızca ufak bir kesitini yazdığımız hizmetleri, birileri görmese ve görmek istemese de millet görüyor. Lafta değil yaşayarak görüyor. Görüyor ki, girdiği her seçimde Erdoğan’ı seçiyor. İftiracıların iddia ettikleri gibi, bu ülke yolsuzluk bataklığına batmış ise bütün bu hizmetler nasıl yapılabilmiştir? Millet, yalan dolana, iftiraya ve algılara değil, gördüklerine ve yaşadıklarına bakıp olayları değerlendiriyor. Şayet Erdoğan dindar bir kişiliğe sahip olmasaydı, eşinin başı kapalı olmasaydı, namaz kılıp Kuran-ı Kerim okumasaydı, muhal farz bunların hiçbirini yapmayıp içki içen ve kendileri gibi solcu geçinen biri olsaydı, onu yere göğe sığdıramaz ve inanın, değil meydanlarda heykelini dikmek, evlerini onun ikonlarıyla süslerlerdi. Neden diye sormaya gerek var mı?",https://www.hurriyet.com.tr/yazarlar/fuat-bol/erdogan-gercegi-41938207
Fuat Bol,Asıl tehlike içeride!,"Ekim 27, 2021 06:29","Zira önceki tüm darbelerde asker ve sivil bir kısım bürokratik elitler, ülke yönetimini ele geçirip milletin sırtında tepinmişlerdir. Üç, bilemediniz beş sene sonra da defolup gitmişlerdir. FETÖ’nün bu hain girişimi, Allah muhafaza, eğer başarılı olsaydı Türkiye’yi, Suriye’den beter hale getirirdi. Suriyelilerin gidecek yerleri var, bizim gidecek yerimiz de yok. Bu darbeyle ABD, Türkiye’den intikam almak istedi. 2003’ün intikamını. Malum ABD; Irak’a kuzeyden girişte, Türkiye topraklarını kullanacaktı. On binlerce ABD askeri Türkiye’de konuşlanacaktı. Bu imkânın kendilerine sağlanacağını bilmenin rahatlığı içinde geldiler. ABD askerleri, günler, haftalar boyunca Akdeniz’deki gemilerde bekletildiler. Türkiye’nin yerli ve milli güçleri bir araya gelip karar verdiler: ABD askerinin Türkiye topraklarına konuşlanmasına müsaade edilmeyecekti. Zira eşkıyanın gece ne yapacağı belli olmazdı, bundan korkuldu. O vakitler CHP’nin başında yerli ve milli olan Deniz Baykal vardı, Erdoğan’la görüşüp mutabık kaldılar. Asker de TBMM’den çıkan bu ortak karara ses çıkarmadı. Türkiye’nin bu denli milli duruşu, ABD’yi küplere bindirdi. İşte Deniz Baykal’ın kalemi o zaman kırıldı. Türk Genel Kurmayı için ettikleri şu lafa bakar mısınız: ‘ Türk askeri, liderlik rolünü üstlenmemiştir!’ Askerin, Meclis’in kararına uymasını hazmedemediler. İstediler ki, kendilerince lider olan asker, bu kararı tanımasın; gerektiğinde darbe yapıp ABD askerine müsaade etsin! Baykal’la birlikte Erdoğan’ın da, askerin de kalemini kırdılar! Ve bunların hepsinden intikam almak için adeta yırtındılar, hâlâ daha ellerinden geleni artlarına koymuyorlar. Manivela olarak kullandıkları FETÖ’yü (o günkü yargıyı) askere musallat ederek, Genel Kurmay Başkanı’nı dahi içeri attırarak, ‘liderlik rolünü üstlenmeyen’ ordudan intikamlarını aldılar. Deniz Bey’i kaset kumpasıyla(!) gönderip CHP’yi istedikleri gibi dizayn ettiler. Benzer kaset kumpaslarıyla, MHP’yi parçalayıp kendilerince ‘İYİ’ partiyi meydan yerine sürdüler. Erdoğan’a da darbe üstüne darbe yaptılar. Tüm bu intikam teşebbüslerinden yalnızca Erdoğan kurtulabildi. Hiçbir dış düşman, içeridekilerin yardımı olmadan bir ülkeye zarar veremez. Dikkat edin, ABD bu ülkeye ne kadar kötülük yapmışsa (başta tüm darbeler) hemen hepsinde içimizdeki birileriyle iş tutarak, bu emellerini gerçekleştirdiler. Şairin de ifade ettiği gibi, ‘Toplu vurdukça yürekler, onu top sindiremez.’ İşte 2003 yılında, iktidarıyla muhalefetiyle ve askeri bürokrasisiyle yürekler toplu vurdu. Daha açık ifadesiyle ABD, içimizde iş tutabilecek birilerini ilk defa bulamadı! Başkanlık sistemine geçildikten sonra ise, askeri ve sivil bürokrasiden de ümitlerini kesmek zorunda kaldılar. Bu yüzden Erdoğan’a düşmanlar. Geriye, tek güvenecekleri kale(!) muhalefet kalıyordu. Onunla da nasıl iş tutacaklarını saklamadan söylüyorlar. Ayrıca bir kısım muhalefetin nasıl ‘kullanışlı’ hale getirildiğini görüyor musunuz? ‘İktidara gelir gelmez, FETÖ’cüleri derhal serbest bırakacağız’ diyorlar. Elinde binlerce masumun kanı olan Demirtaş’ı salıvereceğiz diyorlar. Bundan dolayıdır ki 15 Temmuz’a ‘kontrollü darbe’ diyerek unutturmaya çalışıyorlar. Ve yine bundan dolayıdır ki demokrasi havarisi kesilip FETÖ ile mücadeleyi akamete uğratmak istiyorlar ve ‘Olağanüstü hal şartlarında seçim mi olur?’ diyerek fitne çıkarıyorlar. ABD ve içimizdeki avanelerinin (FETÖ, PKK vb.) bize getirecekleri demokrasiyi kendi uçaklarımız, Meclis’imizi bombalarken gördük. Görmeyen gözler kör olsun!",https://www.hurriyet.com.tr/yazarlar/fuat-bol/asil-tehlike-iceride-41925603
Fuat Bol,Kökü mazide atiye koşmak,"Ekim 30, 2021 06:29","Osmanlı kültüründe bilim (hikmet), Müslümanın yitiğidir, onu nerede bulursa alır. Bilimle donanıp aşk ve ihlasla yaşadığında, bayrağını en yüksek burçlara dikti. Herkes ona gıpta ile baktı. Beldelerdeki Hıristiyan ahali bile, ‘ Başımızda kardinal külahı görmektense Osmanlı sarığı görmeyi arzu ederiz’ demekten kendini alamamıştır. Zira Latin külahında zulüm, Türk’ün sarığında ise, hoşgörü ve adalet vardı. Nitekim Osmanlı zirvedeyken, Topkapı Sarayı’nda bulunan Adalet Kulesi’nden cihanın dört bir yanına huzur, barış ve adalet yayılıyordu. Bu yüzden olsa gerektir ki, Türkler tarih boyunca mazlumların sığınağı olmuştur. Aşk ve saffetimizi kaybedip bilimle ve ihlasla aramıza mesafe konulunca, devletlerarası rekabette geri düştük. Kurtuluş için çareler ararken, yanlış reçetelerle bataklığa saplandık. Mesela Tanzimat’la beraber eğitim kurumlarımızda reform yapacağız diye baltayı taşa vurduk. Fen okullarından din derslerini, din okullarından da fen derslerini kaldırdık. Her iki kesimde yetişen nesiller, birbirini anlamaz ve birbirine düşman oldu. Bu kaçınılmazdı, zira insan bilmediğinin düşmanıdır. Bundan dolayıdır ki ne imam, öğretmeni anlayabildi ve ne de öğretmen, imamı anlayabildi. Bu durum “İmam-Hatip Okulları” açılıncaya kadar (1951) devam etti. ( 40’lı yılların sonunda İnönü’nün açtığı, 6 ay süreli İmam-Hatip kursları değil. Onlar, cenaze kaldıracak imam kalmadığından zoraki açılan kurslardı!) Hasbelkader bendeniz de bir İmam-Hatipliyim. Cumhurbaşkanımız Sayın Erdoğan’la, ortaokul ve liseyi İstanbul İmam-Hatip okulunda okuduk. Öğrenim süresi yedi yıldı ve bu süre içerisinde normal ortaokul ve liselerin tüm sosyal ve fen derslerinin yanında din derslerini de aldık. Cumhuriyetle birlikte yazı devrimini de, eski yazıyla yazılan ve basılan kitaplara düşmanlık etmek şeklinde, yanlış anladık ve öyle uyguladık. Kütüphaneler dolusu kitapları yaktık, denize attık, kilo ile yabancı devletlere sattık. Kendi tarihimizi ve kültürümüzü yağmaladık ve yağmalattık. Bu kitapların Haliç’e döküldüğünü gören Avusturya elçisi, onları satın almak ister ve alır. Viyana’ya gönderdiği kitapların arasından, İbn-i Sina’nın, tek nüsha, kendi elyazması olan El-Kanun fit-Tıp kitabı çıkar. Bu kitap, bugün Viyana müzesinde sergilenmektedir. Bu kitabı Avrupalılar, asırlar boyu, tıp fakültelerinde ders kitabı olarak okuttular. Demem o ki sevgili okuyucularım, bilime dayanıp yeniliğe açık olalım ve ileriye bakalım ama eskiyi, eskinin göz kamaştıran medeniyetini karalamayalım. Dedemizi, onların şanlı tarihini inkâr etmeyelim! Gökten paraşütle inmedik, binlerce yıllık köklerimiz var. O köklerden kuvvet alarak ileriye hamle yapmalıyız. Yahya Kemal’in dediği gibi: ‘Ne harabiyim, ne harabati; kökü mazide olan atiyim.’",https://www.hurriyet.com.tr/yazarlar/fuat-bol/koku-mazide-atiye-kosmak-41928134
Fuat Bol,Aç tavuk ve darı ambarı!,"Ekim 11, 2021 06:29","Ve tabir uygunsa, şapkadan tavşanı çıkarıyor: ‘Ben başbakan olacağım!’ Başbakanlık nerede? Suya düştü. Su nerede? İnek içti. İnek nerede? Dağa kaçtı. Dağ nerede? Yandı, bitti, kül oldu. Mahut hatun kişi, bu söyleminin ‘Ben padişah olacağım’ demekle aynı absürt düzlemde olduğunu bilmiyor mu? Bilmemesi mümkün değil, o halde neden olmayacak duaya “Âmin” diyor? Belli ki, kendisini veto edenlerin ‘meşruiyetine’ halel getirmek istemiyor. Ayol! Ülkede başbakanlık mı kaldı? Her zaman söylüyoruz lakin kimseye anlatamıyoruz. Bu millet, demokratik olgunluk bakımından, sözde siyasi parti liderlerinden fersah fersah ileridedir. Malum, cumhurbaşkanlığı seçimi bu ülkede her zaman problemli olmuştur. Bunun da sebebi, (millet tarafından seçilmiş de olsa) birilerinin o makama layık görülmemesidir. Daha açık ifadesiyle, bu işin temelinde millete, milletin seçtiklerine güvenmemek yatmaktadır. Nitekim daha 60’lı yıllarda anayasa çalışmalarında, cumhurbaşkanının halk tarafından seçilmesi dillendirilmiş ve CHP zihniyetinin ağababaları: ‘Öyle şey olur mu? Ya halk, Said Nursi gibi birini seçerse!’ diyerek hop oturup hop kalkmışlardı. Sonuçta, yaptıkları Anayasa’yla cumhurbaşkanlığı makamına, yalnızca eski ve yeni genel kurmay başkanlarını layık görmüşlerdi! Köprülerin altından çok sular aktı, üst üste yapılan darbe Anayasaları ile millete karşı kurulan şeytani tuzaklardan cumhurbaşkanlığı seçimini, merhum Turgut Özal, şeytanın bacağını kırarak aştı ve o makama seçildi. Sayın Erdoğan ile Sayın Bahçeli ise demokrasi adına şeytanın belini kırarak cumhurbaşkanını halka seçtirdiler. Halk, bu kazanımından vaz geçer mi sanıyorsunuz? Halkın seçtiği cumhurbaşkanı en az yüzde 50’nin üzerinde bir oyla seçilmiş olacak. Arkasında bu denli güçlü bir halk desteği olan cumhurbaşkanını yetkisiz kılmak mümkün müdür? Çok yerinde bir kararla ‘Başkanlık sistemi’ne geçtik ve böylece siyasi istikrarı sağlamış olduk. İstikrar yerine kaos isteyen birileri, eski ucube sisteme özlem duyabilir, kimsenin hayal gücü kısıtlanamaz. Lakin bu durumun pratikte hiçbir değeri ve geçerliliği yoktur. İşte bir kısım parti liderlerimiz, kendilerine gönül veren milyonlarca taraftarlarını bu denli boş hayallerle oyalamakta ve akılları sıra siyaset yaptıklarını sanmaktalar. Ne alaka diyeceksiniz ama aklıma gelmişken şu fıkrayı yazmadan edemeyeceğim. Adamın biri kendisini tavuk sanıyormuş ve köpek gördüğünde sırra kadem basıp kaçıyormuş. Uzun tedavilerden sonra, ‘Ben tavuk değilim, insanım’ beni bırakın gideyim demiş. Doktoru: ‘Peki bırakın gitsin!’ demiş. Arkasından da asistanlarına takip ettirmiş. Bu kişi, yolda yürürken gördüğü köpekten yine kaçmaya başlamış. Yakalayıp doktorun huzuruna getirmişler. Doktor tekrar yatışını yapmış ve tedavisi için gerekenleri söylemiş. Adam: ‘Doktor Bey anlamıyor musunuz, ben tavuk olmadığımı biliyorum. Tedavi oldum iyileştim ben, bırakın evime gideyim’ demiş. Doktor: ‘Olur mu öyle şey? Bak, daha gördüğün ilk köpekten kaçmaya başladın’ deyince adam: ‘Ben bunu biliyorum ama köpek biliyor mu? Asıl köpeğin tedaviye ihtiyacı var!’ der.",https://www.hurriyet.com.tr/yazarlar/fuat-bol/ac-tavuk-ve-dari-ambari-41914390
Fuat Bol,Allah’ın Sevgilisi,"Ekim 16, 2021 06:29","Hakikatler, boşluğa bakan aynalar mıydı?’ (Necip Fazıl) Allahü teala en üstün varlık olarak yarattığı insanlık hakikatini, dünya sahnesinde; Hazret-i Âdem’den itibaren süzerek, hep en iyi ve en temiz nesiller boyunca sürdürdü ve sonunda kâinatın övüncü olan sevgili Peygamberimiz Muhammed aleyhisselamda karar kıldı. Dünya sahnesinde zamanın çarkları devrini icradan yorulmuş, zulümle kaplı tüm mekânlar kokuşmuştu. Mekke şehri tüm bu olumsuzlukların adeta merkezi konumundaydı. İnsanoğlu yaratılış gayesini unutmuş; edindiği sahte ilahlar etrafında kurduğu zulüm düzeninde altta kalanın canı çıkıyor, insan sayılmayan kız çocuklarının doğumu uğursuzluk biliniyor ve doğar doğmaz diri diri gömülüyorlardı. Ayyuka çıkan kan davalarıyla insanlar birbirlerini göz kırpmadan boğazlıyor, sözde kurulan mahkemelerde okkanın altına gidenler, haklı da olsa hep fakir ve güçsüzler oluyordu. Özetle; âlem, dört bir yanıyla zifiri karalıktaydı. Batılı bir düşünürün ifadesiyle: “Hz. Muhammed’in dünyaya teşrifleri; şimşeğin, zifiri karanlıkları delip aydınlatması gibi gerçekleşmiştir.” Halbuki ondan önce nice peygamberler gelmiş ve her birisi kavimlerini hak dine davet etmişlerdi. Lakin bunlardan hiçbiri arzulanan ideal nesli yoğurup kıvama erdirememişti. Zira onlar, bir tehlike anında peygamberlerine: “Rabbimiz olan Allah, bizden ziyade seni seviyor ve elbette seni daha çok koruyacaktır. O halde sen, tehlikenin üzerine, önümüzden git, bizler de arkandan gelicileriz!’ diyorlardı. Sevgili Peygamberimizin sevgiyle yoğurduğu ve insanlığın zirvesine taşıdığı arkadaşları ‘Ashab- ı kiram’, öncekilere benzer tehlikeli ortamlarda şöyle söylerlerdi: “Ey Allah’ın resulü, sen de ki, bu, ateştir, insanı yakar. Atla de, atlayalım, yanalım ve ölelim. Bu sudur, insanı boğar, atla de, atlayalım ve boğulup ölelim. Yeter ki senin o mübarek ayağına bir diken dahi batmasın!” Nitekim canların gargaraya geldiği Uhut gününde, Peygamberimiz, müşrikler tarafından sıkıştırılmış, yaralanan o yüce insan, ölümle burun buruna gelmişti. Yanında kalan bir avuç sahabesi ise, etrafında pervane olup, bedenlerini düşmanın ok, mızrak ve kılıçlarına siper ediyorlardı. Bunların bir tanesi de Mazinli Nesibe Hatun’du. Mübarek bedenine yetmişten ziyade ok, mızrak ve kılıç darbesi almıştı. Kendisini tedaviye koşanlara müsaade etmiyor, o halde iken bile Peygamberin önünde dikilip, gelen tehlikelere karşı siper oluyordu. Zira onlar, “Canların canı uğruna can vermeyi, cana minnet biliyorlardı”. Ölmeden evvel ölüyor ve böylece ölümsüzlüğü tadıyorlardı. Sevgili Peygamberimizin sevgiyle yoğurup meydana getirdiği ideal neslin yegâne özelliği, kendilerinden ziyade başkaları için (diğer mümin kardeşleri) yaşamalarıydı. Çünkü onlar çok iyi biliyorlardı ki ebedi kurtuluşları ve ebedi saadetleri, arkadaşlarının dualarına bağlıydı. Zira kendilerine yapacakları dualar, temiz ağızla (yalan söylememiş veya haram yememiş) yapılmış olmayabilirdi. Dolayısıyla kabul edilmesi zordu. Bir başkası için dua eden ağız ise, tertemiz olup kabule şayandır. İşte bu ideal topluluk, yemeyip yedirenler, giymeyip giydirenlerdir; daha güzelini arkadaşına reva görenlerdir. Bundan dolayıdır ki onların yaşadıkları döneme “Asr-ı Saadet” denmiştir. Sevgili Peygamberimize olan aşırı sevgileri sayesinde, onların imanları kemale ermiş ve hakk-el yakin (bizzat yaşanarak elde edilen) hasıl etmişlerdir. Bundan dolayıdır ki Hz. Ali Efendimiz: “Ben ölsem, ahirete gitsem, cenneti-cehennemi görsem, imanımda bir artma olmaz” buyurmuştur. Çünkü onlar biliyorlardı ki tüm âlemler, Sevgililer Sultanı için yaratılmış ve o da, tüm bu âlemler için rahmet olarak gönderilmişti. Her peygamber kendi zamanında, kendi mekânında, kendi kavminin hepsinden her bakımdan üstündür. Muhammed aleyhisselam ise, her zamanda, her memlekette yani dünya yaratıldığı günden kıyamet kopuncaya kadar, gelmiş ve gelecek bütün varlıkların her bakımdan en üstünüdür. Şu halde, bütün saadetlere kavuşmak için sevgili Peygamberimizin yoluna tabi olmak lazımdır. Onun yolunun esası ise, sebeplere yapışmaktır. Yani inanmak, inandığı gibi yaşamak; çok çalışmak ve her şeyin en mükemmelini yapmak ve bütün bunların sonucunu Allahü tealadan beklemek. Bu düşüncelerle sevgili okuyucularımın Mevlit kandilini tebrik ediyor, sağlık, mutluluk ve esenlikler diliyorum.",https://www.hurriyet.com.tr/yazarlar/fuat-bol/allahin-sevgilisi-41918173
Fuat Bol,ABD ve AB önce aynaya baksın!,"Ekim 23, 2021 06:29","Bu kepaze hal, onların iki yüz seneden beri uyguladıkları bir yöntemdir. Lakin şimdiye kadar olanlar, hep kapalı kapılar ardında olurdu. Son yaptıkları ise, kepazeliğin gemi azıya aldığı şekilde vuku buldu. ABD ve bir kısım AB ülkeleri (toplam on ülke; ABD, Almanya, Danimarka, Finlandiya, Fransa, Hollanda, İsveç, Kanada, Norveç, Yeni Zelanda) büyükelçileri, utanmadan Türkiye’de yargılanmakta olan Osman Kavala’nın ve hüküm giymiş olan Selahattin Demirtaş’ın serbest bırakılması için ortak bir bildiri yayınladılar. Hicap duymadan bu denli bir kepazeliği sergilediklerini söylüyoruz zira bu yaptıkları, pervasızlıktan öte düpedüz küstahlıktır. Dost (!) ve müttefik (!), diğer bir deyişle silah arkadaşı (!) olduğumuz bu ülkelerin Türkiye’mize hangi gözle baktıklarını görüyor musunuz? Üzüntüyle ifade edelim ki maalesef şimdiye kadar bize hep bu gözle baktılar; perde önünde olmayıp, perde arkasından hep bu denli küstahça tavırlarını sergilediler ve biz bunların hepsini yuttuk, yutmak zorunda kaldık. Bu kez ise, ufunetlerini perde önünde, alenen kusuyorlar. Demek ki onlar bizi hâlâ bir müstemleke ülkesi, yöneticilerimizi de kendilerinin atadıkları valileri olarak görüyorlar. Türkiye düşmanı envaiçeşit terör örgütlerinin başları ve bunların mensupları kendi ülkelerinde ikamet edip cirit atıyorlar. Bunlar hakkında tüm bilgi ve belgeler ve hatta mahkeme kararları, bu ülkelerin yöneticilerinin önüne konulmasına rağmen, duymazlıktan gelip, kıllarını bile kıpırdatmıyorlar. En fazla; ‘Bizim ülkemizde yargı bağımsızdır, elimizden bir şey gelmez’ diyorlar. Türkiye’de de yargı bağımsız olduğuna göre, göz göre göre bu küstahlığı nasıl sergileyebilirsiniz? Sizler, teröristleri besliyor ve üzerimize salıyorsunuz, bu, uluslararası arenada, insan haklarını ihlal olmuyor; haklarında yargı kararı bulunan teröristlerin serbest bırakılmasını istiyorsunuz. Yargı kararlarını hiçe saymamızı ve yargıya müdahale etmemizi istiyorsunuz. Burası yolgeçen hanı mı? Bakınız, tavırlarınızı en iğrenç şekilde ve küstahça sergilediğiniz Türkiye çok gerilerde kaldı. Vesayet ortaklarınızla beraber mahut Türkiye’nin o uğursuz devirleri çoktan kapandı. Artık yeni bir Türkiye var; kimseden emir almadan, kendi kararlarını, kendi çıkarları doğrultusunda alabilen, vesayetten arınmış bir Türkiye var. Böyle bir Türkiye’yi hazmedemediğiniz için her yönden saldırıyorsunuz. Eskiden, ufak bir saldırıda Türkiye’yi hizaya sokabiliyordunuz. Çünkü o vakitler Türkiye’ye borç veriyordunuz. Borçla birlikte emirler yağdırıyordunuz. Yani parayı veren düdüğü çalar diyordunuz. Türkiye artık sizden borç para istemiyor, eşit ortaklar olarak ticaret yapmak istiyor. Alışık olmadığınız bu durum, belli ki size zor geliyor. Türkiye’yi terörle yenemediğiniz gibi, ekonomik savaşla da yenemeyeceksiniz. Bakınız daha şimdiden tedarik zincirleriniz çöktü, halklarınız marketlere hücum ediyor. Birçok marketinizin rafları tamtakır. İnsanlarınız benzin alabilmek için saatlerce kuyruklarda bekliyor. Tez elden savaş baltalarını gömün ve akılla hareket edin. Aksi halde, Türkiye’ye kazmakta olduğunuz kuyuya siz düşeceksiniz.",https://www.hurriyet.com.tr/yazarlar/fuat-bol/abd-ve-ab-once-aynaya-baksin-41923101
Fuat Bol,Geçti Bor’un pazarı!,"Ekim 09, 2021 06:29","Bakınız; Almanya’da 16 yıldır iktidarı elinde bulunduran CDU’nun lideri, ilk seçim yenilgisiyle görevini bıraktı. Bizimkiler, siyaseti güreşle karıştırmış olacaklar ki yenilen pehlivan güreşe doymaz aymazlığıyla, görevlerini sürdürmeyi maharet bilirler. Batı’daki siyasiler, şahsiyetleriyle işgal etmekte oldukları koltuklara şeref verirler; bizdekiler ise, şerefi, işgal ettikleri koltuklardan beklerler. Tılsım, Batı’da kişilerde iken, bizde koltuklardadır. Bu yüzden olsa gerektir ki bizde o koltuğa oturan yapışıyor ve bir daha asla kopamıyor! Ve yine bu yüzden olsa gerektir ki bizdeki muhalefetin iktidara alternatif olma, olabilme diye bir niyeti ve derdi, tasası yoktur. Olmamıştır da. Zira kendileri, vaktiyle oluşturdukları bürokratik oligarşiyle her daim iktidardadırlar; bundan dolayıdır ki, sandıktan (milletten) gelecek iktidara pek itibar etmezler. Çok sıkıştıklarında anti demokratik yollarla (darbe) iktidara gelmek, eskiden beri hünerleridir. Hayal âleminde yaşarlar ve asla reel politiği görmezler. Mevcut durumu içlerine sindirmezler ve ona göre bir siyaset tarzı benimsemezler. Böyle olmasaydı, sürekli hayallerin peşinde koşmaz, kendilerine umut bağlayan milyonlarca insanı mahut hayallerin peşinde sürüklemezlerdi. Millet, 70 küsur yıllık sözde parlamenter sistem deneyimiyle (gerçekte vesayetin envaiçeşidiyle) Hanya’yı Konya’yı gördü! On yıllar boyunca, millete liderlik yapan siyasi parti genel başkanları da (S. Demirel, T. Özal, N. Erbakan) aynı vahim tabloyu gördü ve yegâne kurtuluşun Başkanlık Sistemi’nde olduğunu dillendirdiler. Lakin bunlardan hiçbirisi, arzulanan kurtuluş reçetesini kuvveden fiile çıkartamadı. Bizdeki ucube parlamenter sistemi en güzel şekilde Süleyman Demirel özetlemişti: ‘Selden kütük kapmak!’ Ve bütün bunların sonucunda, maddede ve manada burnundan soluyan bir millet. Sayın Erdoğan ile Sayın Bahçeli bu makûs talihi yenerek milletin sırtındaki deli gömleğini yırttı ve Başkanlık Sistemi’nin önünü açtılar. Millet de oylarıyla (referandum) yeni sistemi benimsedi. Sayın Erdoğan milleti, milletinin geleceğini düşünmeseydi yalnızca kendisini ve partisini düşünseydi, parlamenter sistemde ısrar eder ve böylece sittin sene iktidarda kalırdı. Zira yüzde 35’le elde edebileceği iktidarı, yüzde 50 artı 1’e çıkartarak zoru seçti. Sayın Erdoğan’ın bu özverili halini görmeyen ya da kasıtlı olarak görmek istemeyenler, onu diktatörlükle itham ediyorlar. Belli ki eskiye, eskinin karanlık dehlizlerine özlem duyuyorlar. Ülkede iş ve aş üretilmesin, huzur olmasın, işler sürüncemede kalsın, karar verici bir merci olmasın istiyorlar. Başbakanlar ‘selden kütük kapmak’ yarışına girsin istiyorlar. Depremlerde millet, enkazın altında kalsın ve Ankara’daki sözde yetkililer deprem alanlarına ulaşmak şöyle dursun, ancak 48 saat sonra olay mahallinden haber alabilsinler. Yıkılan evler, ya hiç yapılmasın veya onlarca yıl sonra ancak yapılabilsin. Terörle, sözde mücadele edilsin, teröristler yerine dağlar-taşlar bombalanarak geri dönülsün. İHA’lar için İsrail’in kapısında beklenilsin! Koskoca Türkiye’de yalnızca bir tünel (Bolu Dağı Tüneli) 16 senede bitirilemesin ve patates deposu olarak terk edilsin. Hükümetler, ancak koalisyonlar şeklinde kurulabilsin ve ömürleri bir buçuk yılla sınırlı olsun. Bir buçuk yıllık koalisyon hükümetlerinin de tek icraatları, devlet bankalarını paylaşmak ve içlerini yandaşlarına peşkeş çekmek olsun. Böylece; Türkiye her daim duvara toslasın ve IMF’ye avuç açmak zorunda kalsın. 82 milyonluk ülke, kemerleri sıksın, tüm enerjisini faize çalışarak tüketsin. Yetti artık; yağma yok!",https://www.hurriyet.com.tr/yazarlar/fuat-bol/gecti-borun-pazari-41913309
Fuat Bol,İstanbul’da hayat işkenceye dönüştü!,"Ekim 20, 2021 06:29","Zira Ekrem İmamoğlu’yla birlikte İstanbul’da hayat, tam anlamıyla işkenceye dönüştü. Düşünün; Ekrem İmamoğlu, İstanbul’u her bakımdan perişan bir hale sokan Nurettin Sözen’i bile arattı. Beceriksiz de olsa, Nurettin Sözen’de bir gayret vardı; bunda o da yok. Kendisinden önce de İstanbul’da trafik sıkışıktı ve belli saatlerde çileydi. İmamoğlu ile bu çile, günün her saatinde çekilir oldu. İstanbul’da on dakikalık yolu, normal zamanda bir saatte ancak gidebiliyorsunuz, akşam ve sabah saatlerinde ise en az iki saatte gidebiliyorsunuz. Kendisi Büyükşehir’e, Beylikdüzü ilçesinden gitti. Ailece müteahhit olmalarından dolayı, Beylikdüzü’nü beton yığınına çevirmişti. Şimdi aynı işi İstanbul’un genelinde yapıyor. Ama belli ki onun derdi İstanbul ve İstanbullu değil; o, daha çok Diyarbakır’a gitmeye ve her hal ve şartta algı oluşturmaya hevesli. Üstelik kendi genel başkanının arzusunun hilafına bu işlere kalkışıyor. Belli ki bir yerlerden ‘ana-oğul’un (Akşener-İmamoğlu); birinin başbakanlığı, diğerinin cumhurbaşkanlığı kulaklarına üfürülmüş! İstanbul’un ana arterlerinde yer alan köprülerin üzerindeki ilanlarda; İstanbul ilinin dünyanın en çok metro inşaatının sürdürülmekte olan yeri olduğu ve yığınla sosyal projenin İstanbulluların emrine verildiği ve bunlardan bir tanesinin, İstanbul gibi bir dünya metropolünde okuyan üniversite öğrencilerine 3.500 lira burs verileceği yazılarak, resmen ve alenen yalanla birlikte hizmet hırsızlığı ayyuka çıkarılıyor. Hem hiçbir şey yapma ve hem de her şeyi yapmış gibi meydan yerinde arzı endam et! Bendeniz, İmamoğlu’nun daha önce belediye başkanlığı yaptığı Beylikdüzü ilçesinde ikamet etmekteyim. Beylikdüzü’nde taş üstüne taş koymadı desek ayıp etmiş oluruz. Çünkü ilçenin her yanını beton bloklarla doldurdu. Dolayısıyla yanlış taşları üst üste koydu. Sosyal donatı alanlarını Beylikdüzü halkından esirgedi; bununla birlikte çok tartışmalı olan Makarios’un heykelini dikmekte bir sakınca görmedi. Oysa Beylikdüzü ilçesi, yeni kurulan bir yerleşim yeri. Halkını seven, iyi niyetli başkanlar olsaydı, ilçe bir baştan öbür başa yalancı cennete çevrilebilirdi. Ama ne yazık ki, coğrafi olarak bu müstesna ilçe, rant yüzünden getto haline getirildi. İlçenin sahilinde Türkiye’nin ticaretinin kalbinin attığı liman var; her gün birlerce TIR, şehirden limana, limandan şehre akar. İlçenin göbeğinde yer alan sanayi sitelerine girip çıkan binlerce TIR’ın yol güzergâhları ise, yürekler acısı. İmamoğlu, Beylikdüzü ilçesini perişan halde bırakıp Büyükşehir’e kaçtı. İstanbullular, bu çileyi kendi elleriyle davet ettiler; şimdi bin pişmanlar lakin ne fayda! Merkezi idare ve önceki belediye başkanları döneminde İstanbul’a tarihe geçecek hizmetler yapıldı. Bütün bunlar görülmedi ve İstanbul halkı hizmet yerine algıyı tercih etti. Yeni yönetim, oluşturduğu algıdan öylesine memnun ki, hizmeti bırakıp, algının binbir çeşidine devam ediyor. Burnundan soluyan İstanbullu, aynı delikten ikinci kez sokulabilir mi? Ya, İstanbul’un perişan halini gören, Türkiye’nin diğer kesimleri? Zehrin şekerle kaplanarak sunulduğu tüm bu algılara pabuç bırakır mı? Hiç sanmıyoruz.",https://www.hurriyet.com.tr/yazarlar/fuat-bol/istanbulda-hayat-iskenceye-donustu-41920690
Fuat Bol,Vesayet hortlakları!,"Ekim 25, 2021 06:29","Daha 1940’lı yıllarda İnönü’nün ABD ile yapmış olduğu ikili anlaşmalarla, bilahare NATO ile resmen ve alenen ABD’nin yörüngesine girdik. Savunmamızdan eğitimimize değin, hemen her şeyimizle ‘Küçük Amerika’ hayaline kapıldık. Lakin kazın ayağının hiç de öyle olmadığı görüldü. Bugün gelinen noktada bile ABD yönetimi, Türkiye’deki iktidarın nasıl değiştirileceğini ve bunun için de muhalefetin desteklenmesi gerektiğini söyleyebiliyor. Batılı on ülkenin Büyükelçileri, Dışişleri Bakanlığımıza gelerek, bağımsız yargımızın kararlarına dil uzatarak küstahça talepte bulunabiliyor. Ne hazindir ki bize müstemleke muamelesi yapan ABD’ye karşı muhalefetten çıt çıkmıyor. Amaç, Tayyip Erdoğan’ı düşürmek ise, her yolu meşru gören bir muhalefetle karşı karşıyayız. Zaten ABD, içimizdeki yardakçıları sayesinde vesayeti bu denli hortlatabildi, şimdi de aynı aymazlarla iş tutmak hevesinde. ABD Başkanı olacak adam, direkt içişlerimize müdahale ediyor ve bunun için de muhalefetle iş tutacağını pervasızca dillendiriyor. Bağımsızlığı dillerine pelesenk eden muhalefet ise sus pus oturuyor. Bu şaşkınlığın sebebi gayet açıktır. Zira mahut muhalefeti aynı dış vesayet odakları dizayn etti. Bir kasetle CHP genel başkanını değiştirdi. Bir kasetle de MHP’yi parçaladı. Elde ettiği yeni oluşumlarla da istediği gibi oynuyor. Düşünebiliyor musunuz, sözde FETÖ karşıtı görünen CHP’nin yeni Genel Başkanı, Meclis kürsüsünden FETÖ’nün tapeleriyle canlı yayın yaptı. Belli ki kendini o makama getirenlere borcunu ödüyordu! 15 Temmuz aşağılık darbe girişimi öncesinde, ‘Başbakan’ olacağı vehmine kapılan Meral Akşener ise, hevesi kursağında kalmanın saikıyla Erdoğan’ı, vampirin Yahudi versiyonu Netenyahu’ya benzeterek, aynı vesayet odaklarına aklı sıra şirinlik yaptı. Bütün bu kepazeliklere, bugün de mafya bozuntularının yalan ve iftiraları eklendi ve üstelik bunların çoğu, üstleri örtük dünün pislikleri. Yalan, tezvirat ve iftiraların bini bir para! Akılları sıra dünkü güneşle bugünkü çamaşırları kurutacaklar! Demokrasi tarihimizin fail-i meçhullerine fail mi arıyorsunuz? Hiç uzağa gitmenize gerek yok, emrine girdiğiniz vesayet odaklarına bakın, görürsünüz! Bizdeki resmi ve gayriresmi tüm derin çevreleri besleyen –ki bunlar dışarıya endekslidir- ve yönlendiren ABD ve İsrail’in istihbarat örgütleridir. Bunlar bu milletin ensesinde sittin senedir boza pişiriyorlar. Bunca acı tecrübeden sonra, aynı delikten ısırılacağımızı zannedenler avuçlarını yalayacaklar. Zira Hanya’yı da Konya’yı da gördük. Ağır bedeller ödedik lakin bugün, belki de onların sayesinde dünyanın en iyi savaşan ordusu haline geldik. Vesayet, merhum Menderes’i yerken milletin sesi çıkmadı, çıkamadı. Çünkü millet, seçtiklerine olduğu gibi, atanmışlarına da güveniyordu. Bir kısım atanmışların (bürokrasi) o denli alçalabileceğini düşünmedi, düşünemezdi de. Millet, güvendiği dağlara yağan karla mücadele ederek bu günlere geldi. Artık kimin ne olduğunu, kimlerin hesabına çalıştığını biliyor! Kim ya da kimler, yabancı ülkelerle bir olup nasıl gelirlerse gelsinler, karşılarında yine çıplak elleriyle milleti, milletin azim ve kararlılığını bulacaklardır.",https://www.hurriyet.com.tr/yazarlar/fuat-bol/vesayet-hortlaklari-41924160
Fuat Bol,Sistemsizlik (kaos) arayışları!,"Ekim 18, 2021 06:29","Neymiş efendim, bu sistemde (Başkanlık) kuvvetler ayrılığı yokmuş, tüm kuvvetler bir elde (Başkan) toplanmış. Bu yüzden rejim, demokratik olmaktan çıkmış, otoriter olmuş. Başkan da diktatör... Demek ki bu tipler hiç diktatör görmemişler. Şayet iddia edildiği gibi Sayın Erdoğan diktatör olsa idi mahut tipler, bu denli kepaze hallerini sergilemek adına hezeyanlarını kusabilecek ve hakaretlerini yapabilecekler miydi? Bir kere şu hususun üstünü en kalın çizgiyle çizelim ki, bizdeki eski sistem parlamenter sistem değildi; karakuşi bir sistemdi. Zira bize öylesine bir sistem, gerçekte sistemsizlik reva görülmüştü. Asıl o sistemde kuvvetler ayrılığı birbirine girmiş ve demokrasi adına tam bir kepazelik söz konusu idi. Yürütme (hükümet), Yasamanın (Meclis) içinden çıkıyor ve Meclis’e hükmediyordu. Bakanlar Kurulu (hükümet) kanun tasarılarını hazırlayıp Meclis’e sunuyor ve kanunlaşıyordu. Bu mudur, Meclis’in işlevselliği? Birbirimizi kandırmanın manası yok. Bize reva görülen o ucube sistem, asla demokratik değildi ve hepsinden önemlisi istikrarı (kalkınmayı) engellediği gibi, FETÖ gibi gizli yapıların oluşumuna imkân hazırlıyordu. Nitekim 6 kez gidip 7 kez gelen Süleyman Demirel, “Afrika’daki bir darbeden haberim olabiliyor lakin burnumun dibindeki darbeden haberim yok!” diyordu. Neden böyle söylediğini hiç düşündünüz mü? Vesayet anayasalarıyla, üst düzey kurum ve kuruluşlar (Genel Kurmay, MİT vb.) kâğıt üzerinde başbakana bağlıydı. Gerçekte ise, kendilerinin de itiraf ettikleri gibi, “Bizdeki MİT, gerçekte CIA’nin Orta-Doğu’daki istasyon şefliğiydi.” Derleyip topladığı bilgileri CIA’ya bildiriyor, CIA ise, bunlardan istediklerini ve istediği şekilde kurguladıklarını bizdeki yetkililere veriyordu. Devletin en hayati kurum ve kuruluşları CIA ve CIA’nin emrindeki FETÖ gibi örgütlerin elindeydi. Böyle bir devlet gerçekten bağımsız olabilir mi? Böyle bir devlete yerli ve milli kararlar aldırırlar mı? Bundan dolayı biz, seneler senesi yerimizde patinaj yapmadık mı? Yerli ve milliliğe en ufak bir yeltenişte, darbelerle hizaya sokulmadık mı? Allah aşkına o sistemde hangi erk bağımsızdı? Yargı mı? Yüksek yargı mensupları, Genel Kurmay Başkanlığı’na çağrılıp kendilerine sözde brifing, gerçekte ise talimat verilmedi mi? Bu kepaze halleri ne çabuk unuttuk? Yine o sistemde cumhurbaşkanını Meclis’e seçtiriyorduk. Her cumhurbaşkanlığı seçimi bir kriz değil miydi? Aylar süren Meclis’teki oylama turlarından cumhurbaşkanı seçilemediği için darbe yapılmadı mı? Darbe üreten bir sistem demokratik olabilir mi? Darbe üretmediğinde de kaos üretiyordu; istikrarı sağlayacak hükümetler kurulamıyor, kurulabilen hükümetlerin ömürleri ise bir bilemediniz iki seneyi geçmiyordu. Ecevit’in, Güneş Motel’den devşirip her birine bir bakanlık verdiği milletvekili pazarlarını hatırlayın. Gümrük Bakanlığını verdiği kişi (T. Mataracı) sayesinde ülkemizin sınırları yolgeçen hanına dönmüştü. Bu günlerin (kaos) özlemini çekenlere, sağlıklı ve memleket için hayırlı düşünüyorlar diyebilir miyiz? Geçiniz efendim, geçiniz. Eski çamlar bardak oldu!",https://www.hurriyet.com.tr/yazarlar/fuat-bol/sistemsizlik-kaos-arayislari-41919239
Fuat Bol,Baş olma sevdası,"Ekim 13, 2021 06:29","Baş olma sevdası hemen her meslekte vardır lakin bu durum siyasette, haddinden şiddetlidir. Bundan dolayıdır ki birçok siyasetçide, hırslarının başlarını yemesine tanıklık ederiz. Diğer bir ifade ile, hemen her meslekte haddini bilmek, bir dereceye kadar kolay ama siyasette had bilmek neredeyse imkânsızdır. Zira siyasette hırslar, gemi azıya almıştır. İnsanlar bir siyasi partide bulunup sonradan ayrılabilirler. Bir siyasi partide bulunup o partinin iktidarında dışişleri bakanı ve başbakan olarak görev yapmış olan birileri de partilerinden ayrılabilirler. Nitekim 5-6 çocuk sahibi olan ve uzun yıllar evli kalan çiftler bile ayrılabiliyorlar. Bunların hepsi normal, normal olmayan ise ayrılanların, ayrıldıktan sonraki zevzeklikleridir. Helal süt emmiş karakterli insanlar, uzun yıllar birlikte bulundukları ve hizmet ettikleri kurumlarını ve eski mesai arkadaşlarını karalamazlar. Karalarsanız ve hatta suçlarsanız, kendinizi de karalamış ve suçlamış olursunuz. Aklı başında bir insan, bindiği dalı keser mi? AK Parti’de hiç kimseye verilmeyen ikbal Ahmet Davutoğlu’na verildi. Bu kişi parlamenter dahi değilken dışişleri bakanı yapıldı. Daha sonra da Başbakan ve AK Parti Genel Başkanı oldu. Bu kişi, yıllar yılı iktidardaki AK Parti hükümetlerinin icraatlarının paydaşı oldu. Evet, bu kişi altı yıl dışişleri bakanlığı, iki yıl da başbakanlık ve AK Parti genel başkanlığı görevini üstlendi. Yani dememiz o ki, ilgili, AK Parti iktidarlarının sevaplarında olduğu gibi, varsa, günahlarında da ortaktır. Ama gelin görün ki aynı Davutoğlu, partisinden ve başbakanlıktan ayrıldıktan sonra yeni bir siyasi parti kurdu, kurmakla kalmadı, eski partisinin ve liderinin karşısına geçerek onlara karalar çalmaya başladı. Bu cümleden olarak, Davutoğlu’nun şu sözleri, siyaset arenasını karıştırdığı kadar şaşırttı da: ‘Terörle mücadele konusunda defterler açılırsa, birçok insan, insan yüzüne çıkamaz. Bizi bugün eleştirenler, insan yüzüne çıkamaz.’ Aynı kişi, diğer konuşmalarında da ‘Terörle en kararlı ve etkin mücadelenin kendi başbakanlığı döneminde olduğunu’ söylemektedir. Dikkat edilirse Davutoğlu, kendisinin de içinde bulunduğu AK Parti hükümetlerini suçluyor. Ama şimdi suçluyor. Adama demezler mi ki, o zaman aklınız nerede idi; o vakit bunları dillendirip neden istifa etmediniz? Parlamenter sistemin cari olduğu bir dönemde başbakanlık yaptınız. Yani icranın başı olarak tüm yetkiler elinizde idi. İddia ettiğiniz yanlışlıklar yapılmışsa, neden bunların hesabını sormadınız? Başbakanlık makamı, gerçeklerin üzerini örtmek ve kulağının üzerine yatmak yeri midir? Yoksa bakanlık ve başbakanlık koltukları kalbinizi mühürleyip gözlerinizi kör, kulaklarınızı sağır mı etmişti? Nasipsizliğe bakın ki bu laflar, terörün belinin kırıldığı ve yurt içinde kökünün kazındığı bir dönemde ediliyor. Ve aynı kişi, teröristler yerine dağların taşların bombalandığı dönemde tek kelime etmedi, etmiyor!",https://www.hurriyet.com.tr/yazarlar/fuat-bol/bas-olma-sevdasi-41915862
Fuat Bol,Bin yıllık Türk yurdu Anadolu,"Ağustos 25, 2021 06:29","Her ne kadar bize unutturulmuş olsa da Ani’nin Türk tarihinde önemli bir yeri var. Ani tarihi kenti, Kars’tan 42 kilometre uzakta gerçek bir tarihi hazine. İpek Yolu’nun üzerinde yer alan ve Anadolu platosunun giriş kapısında, Ermeniler tarafından 10. yüzyılda kurulan Ani, bölgenin en büyük, en zengin ve en stratejik kenti olarak tarihe geçmiş.  11. yüzyılda nüfusu 100 bine ulaşan bu kent, destanlarda 1001 Kilise diye anılıyor. Anadolu’nun kapısı olan Ani, Selçuklu Beyi Alpaslan tarafında fethedildi (1064). Ani, böylece ilklere ev sahipliği yaptı. Türklerin Anadolu’da yaptığı ilk cami (Ebul Manuçehr Camii) Ani’de ve yine Türklerin Anadolu’da yazdığı ilk kitabe de burada bulunuyor. Ani kenti 1064 yılına kadar Bizans’ın yönetimindeki Ermenilerin hükmünde kalmış; bu tarihten sonra ise sırasıyla Selçuklu, Gürcü, Moğol ve Osmanlı egemenliğine geçmiş ve 16. yüzyıla kadar görkemliliğini korumuştur. Birlikte olduğumuz gazeteci-yazar dostum Mahmut Övür, beraber vekillik yaptığımız kadim dostum Saffet Kaya ve arkadaşımız Süleyman Balcı ile caminin önünden biraz yürüdüğümüzde; 900’lü yıllarda Arpaçay’ın üzerine inşa edilen tarihi İpekyolu Taş Köprüsü ile karşılaşıyoruz. 15. yüzyıldaki büyük depremle kemerleri yıkılan bu köprünün bir ayağı Türkiye’de diğer ayağı ise Ermenistan topraklarında bulunuyor. Aradan geçen dere ise, Türkiye-Ermenistan sınırını belirliyor. Kars valisi, Kafkas Üniversitesi Rektörü, Bilal Erdoğan, Haydar Ali Yıldız ve beraberlerindeki heyet olarak bizler, 5 km X 8 km büyüklüğündeki kentte hasar görmüş yapıların restorasyon çalışmalarını yerinde izledik ve daha yapılması çok şey olduğunu gözlemledik. Ani’deki eserler onarıldığı gün, ortaya gerçekten şaheserler çıkacak ve turizm açısından büyük bir hazineye kavuşmuş olacağız. Unutmayalım ki, Çanakkale ne ise, Malazgirt ne ise, İstanbul ne ise, Dumlupınar ne ise, Ani de odur. Bütün bu yerler, Türklüğün Anadolu’daki kilit taşlarıdır. Sahip olduğumuz tarih bilinciyle kaynaştık ve millet olduk. Bu bilinci asla yitirmemeli ve üzerine titremeliyiz. Nitekim Bilal Erdoğan da, millet bilincine işaretle aynı vurguyu yaptı: ‘Modern çağ, 21’inci yüzyılın dünyası insanların vatan bilincini adeta kaybettiriyor. Biz millet olarak ayakta kalmamızı bu tarih bilincini yaşatmamıza borçluyuz. Bu şuuru yaşatmak için de Ani’yi, Ahlat’ı, Malazgirt’i, Çanakkale’yi bilmemiz ve unutmamız lazım.’ Yeri gelmişken; her çeşitten tarihi eserlerimizi onarmak konusunda gösterdiği üstün gayretten dolayı, Cumhurbaşkanımız Sayın Erdoğan’ı yürekten kutluyorum. Adeta yıkılmaya ve yok olmaya mahkûm edilmiş binlerce tarihi eserimizi (inanç farkı gözetmeksizin) onartıp insanlığın hizmetine sundu. O muhteşem eserlerin banilerinin ruhları, on yıllardır acı çekmekteydi; Sayın Erdoğan hepsinin ruhunu şad etti. O, tüm bu hizmetleriyle yeryüzündeki mazlumların dualarını aldığı gibi, yerin altındakilerin de dualarını alıyor. Öyle olmasaydı; dünyanın bu netameli ortamında yirmi yıldır tek başına iktidarda kalabilir miydi?",https://www.hurriyet.com.tr/yazarlar/fuat-bol/bin-yillik-turk-yurdu-anadolu-41880234
Fuat Bol,İbretlik sonlar!,"Ağustos 21, 2021 06:29","Batı’ya ve ABD’ye bel bağlayan Afganlıların nasıl yüzüstü bırakıldıklarını görsünler. Yıllarca ABD’lilere ve Batılılara hizmet eden Afganlılar vardı ve bunlar için ABD ve Batı her şeydi. ABD’liler ve Batılılar kendi köpeklerini ve içkilerini uçaklarıyla taşıdılar. Lakin aynı uçaklarda, bendeleri olan Afganlılara asla yer vermediler. Sadece 7 kişiyle kaldırdıkları dev uçağa bir tek Afganlıyı bile almadılar. Çaresiz kalıp uçakların kanatlarına sığınanları da gözlerinin yaşlarına bakmadan yerlere attılar. Bu demektir ki ABD’ye ve Batılı devletlere hangi hizmeti yaparsan yap, ne kadar sadık olursan ol ve sosyal hayatında hangi mevkide bulunursan bulun; tüm bu hizmetlerin değeri bir içki şişesi ve bir köpek kadar bile değildir. Çünkü sen Müslümansın; Batının gözünde insan bile değilsin. ABD, yirmi yıldır işgal ettiği Afganistan’dan çekiliyor, çekilirken ardında kaos, kan ve gözyaşından başka bir şey bırakmıyor. Evet, ABD de tıpkı Sovyet Rusya gibi Afganistan’da hezimete uğradı lakin bu demek değildir ki çekildikten sonra, başta Afganistan olmak üzere, bu bölgeyi rahat bırakacaktır. ABD’nin eski Dışişleri Bakanı Henry Kissinger, İkiz Kuleler’in vurulmasından sonraki açıklamasında, ABD’nin yeni hedefini şu sözlerle ortaya koymuştu: ‘Bundan sonraki savaşlar Müslümanlar arasında olmalıdır!’ Dünya üzerindeki savaşlara bakın, hedeflerini ne denli gerçekleştirdiklerini apaçık görürsünüz. Bu aşağılık plan Irak’ta, Suriye’de, Libya’da, Yemen’de ve çatışma halindeki tüm İslam ülkelerinde uygulandı. ABD işgal ettiği bu ülkelerde, tıpkı bizdeki FETÖ, Afganistan’daki El-Kaide-Taliban ve Irak’taki DEAŞ gibi terör örgütleriyle öylesine fitne tohumları ekti ki, kendisi suya sabuna dokunmadan bile buralarda istediği temizliği (!) yapabilmektedir. ABD Başkanı Biden’ın bizzat kendisi itiraf etti; ‘Biz Afgan hükümetine her türlü yardımı yaptık, 300 bin kişilik ordularını donatıp eğittik ve istedik ki, 75 bin kişilik Taliban’a karşı savaşsınlar. Ama onlar bunu yapmadı ve tek silah atmadan ülkelerini Taliban’a teslim ettiler...’ Aynı ABD, Doha’da Taliban’la da gizli görüşmeler yapmış ve adeta tavşana kaç, tazıya tut demiştir. ABD’nin kurduğu bu kirli tuzaklarla istenen şudur; Müslüman ülkeler, hem kendi içlerinde birbirlerini boğazlasınlar ve hem de mezhep temelli gayeler uğruna devletler de birbirleriyle savaşsın. Aynı amaç uğruna, Türkiye ile İran’ı savaştırmak istediler; bunda başarılı olamadılar. Bu kez aynı zihniyetle Afganistan ile İran arasında Sunni-Şii savaşını çıkarmak istiyorlar. Afganistan Cumhurbaşkanı Eşref Gani, ABD’nin oyununu sezdi ve Taliban’a karşı direnmedi. Kardeş kanı dökülmesine sebep olmadan, gizlice ülkesini terk etti. Afganistan’ı Taliban’a bırakan ABD’nin, Afganistan’da ve bölgedeki yeni hesabı, ‘çayın taşı ile çayın kuşunu vurmak’ şeklinde olacaktır. Bundan böyle bütün gözler Taliban’ın üzerinde yoğunlaşacak; şimdiye kadar olduğu gibi Batı’nın oyununa mı gelecek, yoksa taçlanan baş akıllanır misali, kendisi mi oyun kurucu olacak? Taliban, ister oyuna gelsin ve ister oyun kurucu olsun; şimdiye kadarki davranışlarıyla, İslami gözükmelerine rağmen İslamiyet’e en büyük kötülüğü yaptılar ve yapmaya devam ediyorlar. Neden mi? Cevabı, pazartesi günkü makalede.",https://www.hurriyet.com.tr/yazarlar/fuat-bol/ibretlik-sonlar-41877705
Fuat Bol,ABD ektiğini biçiyor!,"Ağustos 28, 2021 06:29","Kabil’deki patlamalardan sonra televizyon ekranlarına çıkan ABD başkanının döktüğü gözyaşları, kansere yakalanıp ölen oğlundan ziyade, dipsiz bir kuyuya doğru hızla yuvarlanan ABD içindi. Malum ABD, 2. Büyük Savaş’tan sonra, dünyanın dizginlerini ele geçirmişti. 90’lı yıllarda Sovyetlerin yıkılışından sonra ise dünyanın jandarması olarak tek başına kalmıştı. Belli ki bu güç onu zehirledi. ABD, dünya üzerindeki hegemonyasını, üzerine çullandığı ülkelerde kurduğu vesayet yönetimleri vasıtasıyla sürdürdü. Bu durum, anti demokratik ülkelerde nispeten kolaydı. Nitekim aynı ülkelerle ABD, adeta kedi fare ile oynar gibi oynuyor. Türkiye gibi demokratik ülkelerde kurgulanacak vesayet yönetimi ise daha zordu. Diğer ülkelerdeki gibi, devşirilmiş beş-on insanla (bir aile veya aşiretle) vesayet gerçekleştirilemezdi. Bunun için de uzun soluklu bir plana ihtiyaç vardı. Bunu da FETÖ gibi örgütler marifetiyle, ilgili ülkenin tüm kurum ve kuruluşlarının kılcallarına değin nüfuz ederek başarmışlardı. Emperyalistler, bütünüyle çökertmek istedikleri ülkelere karşı da vesayet savaşları başlattılar. Bu amaçla da çeşitli terör örgütleri kurdular. Bunları eğitip donattılar ve istedikleri ülkelerin üzerlerine saldılar. Kendilerine hep söylendi; ‘Ateşle oynuyorsunuz, bunu yapmayın. Bu ateş, gün gelir sizi de yakar!’ lakin dinlemediler. Ateşle oynamaya devam ettiler. Suriye, Irak ve Afganistan gibi bizzat girdikleri ülkelerde, mantar gibi terör örgütleri kurdular ve bunları, hem birbirleriyle ve hem de hedefe koydukları ülkelerle savaştırdılar. Zira onlara göre, ‘kendi teröristleri’ iyi teröristti, gerillaydı, milisti ve vatanları uğruna savaşanlardı. ABD aynı iğrenç oyunu; YPG/PYD ve PKK ile bizim güney sınırımızda sergiliyor. Şimdi de televizyon ekranına çıkıp; bizi DEAŞ Horasan vurdu diye timsah gözyaşı döküyor. Aynı DEAŞ’ı Irak’ta sen kurup silahlandırmadın mı? Türkiye onları sıkıştırınca, silahlarıyla birlikte kamyonlara doldurup emin yerlere götüren siz değil misiniz? Sizin askerlerinizi vurunca mı kötü oluyorlar? Bu denli aşağılık bir terör eyleminden bile vazife çıkarıyor ve hinliğinize devam ediyorsunuz! Sizi vurmakta olan DEAŞ militanlarına, Taliban araçlarının altına bomba koydurup patlattırıyorsunuz. Aklınız sıra onları birbirine kırdırıp, siz rahat edeceksiniz. Bakınız! Bu çöküş yalnızca ABD’nin çöküşü değildir; ABD’ye bel bağlayan tüm Batı’nın çöküşüdür. Irak’ı, Suriye’yi, Afganistan’ı yaktınız; belli ki daha da yakacaksınız. Tutuşturduğunuz bu terör silahı, bumerang gibi dönüp sizi vurdu; daha da vuracak. Ve siz de, bu terör ateşinde yanacaksınız! On yıllardır masum halkların analarını ağlatıyorsunuz; ağlama sırası sizde ve sizin analarınızda. Afganistan’a girmeniz bir dert, çıkmanız ayrı dert. İnsan gibi çıkmayı bile beceremiyorsunuz; verdiğiniz fotoğraflarla kendinizi ve insanlığı rezil ettiniz. Etme bulma dünyası diye boşuna dememişler.",https://www.hurriyet.com.tr/yazarlar/fuat-bol/abd-ektigini-biciyor-41882529
Fuat Bol,Türkiye bölgesel güç,"Eylül 04, 2021 06:29","Kurup, eğitip, donatıp ve destekledikleri envaiçeşit terör örgütlerini, içeriden ve dışarıdan üzerimize salarak, enerjimizi toprağa vermemize sebep oldular, olmaya devam ediyorlar. Zira onlar, bizi bizden iyi tanıyor ve çok iyi biliyorlar ki; Türkiye, güçlenip ayağa kalktığında, mazlum kanıyla beslenen emperyalistlerin çanlarına ot tıkanacak ve kendilerini hesaba çekecek, yeniden bir ‘Molla Kasım’ gelmiş olacaktır! Başlarına ne geleceğini ‘one minute’ ihtarıyla yüzlerine şamar gibi inen ve ‘Bebekleri öldürmesini çok iyi bilirsiniz’ sözlerine muhatap olarak görmüşlerdi. O günden beri, ellerinden geleni artlarına koymadılar. Her çeşit aşağılık darbeyi denediler; istediler ki, dik duran bu ‘Uzun Adam’ı alaşağı edelim ve yerine eskiden olduğu gibi, kendilerine bağlı, uyumlu, uydu yönetimler getirelim. Hâlâ daha bu durumdan umutlarını kesmiş değiller. Güçlerini de içimizdeki bendelerinden alıyorlar. İçimizdeki mahut birilerinin; dışarıdan bize diş bileyen düşmanla aynı dili kullanması ve aynı hedefe kilitlenmesi (‘Uzun Adam’ın düşürülmesi), sizce de tuhaf değil mi? Daha dün ‘Türkiye’nin, Azerbaycan’a silah sevkiyatı yaptığı ve Suriye’deki cihatçı grupları Karabağ’a gönderdiği’ şeklindeki tezviratla, kendi ülkesini dünyaya jurnalleyen bunlar değil miydi? Dikkat edin; içerideki bu kirli ve zehirli dili, dışarıdaki düşmanlar bile kullanmıyor! Bu zihniyet can Azerbaycan’ın, uğruna şehitler vererek kurtardığı Karabağ semalarında, Türk bayrağı dalgalanmasından rahatsızdır. O halde deliye dönecekleri bir haber daha verelim: Kafkasya’da Türkiye-Azerbaycan ve Nahçıvan için yeni bir dönem başlıyor; Zengezur koridoru açılıyor ve Türkiye, karayoluyla Azerbaycan’a ve Orta Asya’daki Türk Cumhuriyetleri’ne bağlanıyor. Azerbaycan Meclis’i, Sayın Erdoğan’ı bağrına basıp, dakikalarca ayakta alkışlarken, bizdeki sözüm ona muhalefet, Erdoğan konuşurken, sırtını dönerek cibilliyetini sergiliyor. ‘Suriye’de ne işimiz var?’ ve ‘Sakın Afrin’e girmeyin’ diyen bir yüz; Afrin’deki yeraltı tünellerini görüp kızardı mı zannediyorsunuz? ‘YPG terör örgütü değildir; YPG bize mi saldıracak?’ diyen bir kafanın, bunları silahlandırıp üzerimize salan ABD’den ne farkı var ki? Dışarısı, Türkiye’nin bölgesel güç olduğunu anladı ve ayağını ona göre denk alırken, içimizdeki birileri ‘Yeter ki Erdoğan düşsün, Türkiye düşse de olur’ diyecek kadar akıl ve izandan yoksundurlar. Türkiye’nin keşfettiği doğalgaza sevinemeyen, bulduğu altın rezerviyle alay eden, Türkiye’nin büyümesinden gocunan bir muhalefet yerli ve milli olabilir mi? Tarihte hiç olmamış, muhayyel bir vazonun çalındığı iftirasını atacak kadar şirret ve yüzünde astardan eser bulunmayan bu tiplerden Türkiye’ye ne hayır gelir? Mahut zihniyet, yalan ve iftira çamurunda debelenedursun; Türkiye, Taarruzi İnsansız Hava Aracı AKINCI’yı envanterine katarak, dünyada ilk üç arasında yer aldı. Ne yapsalar boşuna, Türkiye, bölgesinde kilit ülke konumundadır ve bölgesel güçtür. Emperyalist güçler, bu bölgede, Türkiye’ye danışmadan, artık eskisi gibi at koşturamayacaktır. Zira Türkiye’de, kararlarını, dışarının dayatmalarına aldırış etmeden alabilen yerli ve milli bir siyasi irade var. NOT: Yıllık iznimi kullanacağımdan, yazılarıma bir süreliğine ara veriyorum. F.B.",https://www.hurriyet.com.tr/yazarlar/fuat-bol/turkiye-bolgesel-guc-41887411
Fuat Bol,Batı’nın kirli oyunu!,"Ağustos 23, 2021 06:29","Batılı girdiği veya işgal ettiği her yere fitne tohumlarını eker, bozgunculuk yapar. Batı’nın asıl çıkmazı; tüm güçleriyle çalışmalarına rağmen, başkalarını Hıristiyan yapamadıkları gibi, kendi gençliklerinin de Deizme ve Ateizme sürüklenmelerine mani olamamalarıdır. Bugün Batı’da kiliseler bomboştur ve batılı gençlik, büyük çoğunluğuyla kendini dinden soyutlamıştır. Bunun yanında, dünyanın her yerinde İslamiyet’e büyük yöneliş vardır. Bu durum, Batı’yı ürkütmektedir. İşte bu korku, onları, Müslümanlar hakkında şeytani planlar yapmaya ve bunları uygulamaya zorladı. Yapıp uygulamaya koydukları planın esasları şudur. Öncelikli işleri İslamiyet’i çığırından çıkarmaktır. Ya çok katı kuralları olan ve herkese korku salan, vahşi bir İslam modeli geliştirmek ya da İslamiyet’i sulandırıp ılımlı İslam diye karakuşi bir İslamiyet’i meydan yerine salıp bunları birbirleriyle kavga ettirmek. İslamiyet diye geliştirip ortaya sürdükleri modellere bir bakar mısınız: EL-KAİDE, TALİBAN, DEAŞ, BOKO HARAM... Batı’nın önceki hedefi, İran’ın önünü açmak ve Körfez boyunca Şii yayılmacılığını sağlamak ve böylece bir Şii- Sünni savaşı başlatmaktı. Şimdiye kadar bunu başaramadılar lakin bundan da büsbütün vazgeçmiş değillerdir. Batılı, kendi gençliğinin Hıristiyanlıktan çıkıp İslamiyet’e yönelişini görünce, onları, İslamiyet diye DEAŞ gibi sapkın yollara sevk etti. Böylece hem kendi insanına ve hem de tüm insanlığa İslamiyet diye bu sapık terör örgütlerini gösterdi. İslamiyet’e bundan daha büyük bir kötülük yapılamaz. ABD; Afganistan’da aynı iğrenç oyunu sahneledi. Sovyet işgaline karşı ‘Mücahidin-Mücahidan’ örgütlerini palazlandırıp el-Kaide ve Taliban isimleri altında cepheye sürdü. Batı’nın desteklediği Afgan savaşçılarla Ruslar baş edemedi ve çekilmek zorunda kaldılar. Akabinde ABD; Bin Ladin’in kendilerine verilmemesini bahane ederek Afganistan’ı işgal etti. Tıpkı, Saddam’ın kimyasal silahları var bahanesiyle Irak’ı işgal ettiği gibi. Irak’a DEAŞ’ı, Afganistan’a da Taliban’ı çıbanbaşı olarak bırakıp her iki ülkeden çıktı. ABD, kötülüklerin en büyüğünü yaparak; bütün dünyaya İslamiyet, İslamiyet’in gerçeği diye DEAŞ ve Taliban’ın vahşi yüzünü ve kanlı eylemlerini gösterdi ve göstermeye devam ediyor. ABD, Afganistan’da hem merkezi hükümet kuvvetlerini (300 bin kişilik ordu) ve hem de Taliban’ı silahlandırıp, birbirlerine karşı kırdırmak istedi. Merkezi hükümet güçleri direnmeyince Taliban, başkent Kabil dâhil tüm ülkeyi ele geçirdi. ABD, asıl pantomimini bundan sonra başlattı ve tüm dünyaya, Kabil Havalimanı’ndaki o iğrenç görüntüleri servis etti. Batı’nın kirli oyununun en iğrenç sahnesiydi bu görüntüler. Zira orada; Müslümanların Müslümanlardan, İslamiyet’ten kaçışı sahneleniyordu! ABD, böylece bir taşla iki kuş vuruyor ve bir yandan, kendi içindekilere; işte girmek için can attığınız İslamiyet ve Müslümanların hali budur, diğer yandan da Müslümanlara, kendi dinlerinin sözde ne olduğunu gösteriyor ve onları kendi dinlerinden soğutuyor. Onların hesabı bu; bakalım dinin ve ‘Din Günü’nün (Kıyamet) sahibi olan Allahü tealanın hesabı nasıl olacak?",https://www.hurriyet.com.tr/yazarlar/fuat-bol/batinin-kirli-oyunu-41878816
Fuat Bol,Bizdeki Taliban!,"Ağustos 30, 2021 06:29","Nitekim olamadılar da. Vesayet altındaki ülkelerde, sözde yöneticilerin borusu sadece kendi halklarına öter. Dışarıdaki ağababaları bunları kukla gibi oynatır ve kendi halklarına zulmettirir. Tüm bu riyakârca oyunlar sergilenirken, bir taraftan da suret-i haktan gözükürler. Bu yüzden yalan makinesidirler. Doğruluk ve samimiyet bunların semtlerine bile uğramamıştır. Vesayette birleşen yolların aslı dayatmadır; gerçek ifadesiyle faşizmdir. Taliban Afganistan’ı ele geçirdi diye bizdeki tersinden özdeşleri hop oturup hop kalktılar. Taliban’ın özellikle kadınlara yaptıkları zulümleri ayyuka çıkararak bizdeki rejime, laikliğe övgüler düzdüler. Bütün bunları da özgürlük ve insan hakları adına yaptıklarını söylediler ve söylemeye devam ediyorlar. Çok değil, 15-20 yıl evvel ülkemizdeki başı kapalı kadınlara uygulanan yasak ve şiddet, hangi özgürlüğe ve insan haklarına sığardı? Yıllar yılı, bu ülkenin başı kapalı kadınlarına zulmedilmedi mi? Eğitim hakları ellerinden alınmadı mı? Devlet dairelerinde ve üniversite kapılarında horlanıp aşağılanmadılar mı? Başörtülü kızlarımız için üniversitelerde ikna odaları kuruldu. Halkın oylarıyla seçilen başı örtülü milletvekili TBMM’den kovuldu; yetmedi, Türk vatandaşlığından çıkarıldı. Başörtülü şehit anneleri askeri törenlere alınmadı, bir vesile ile içeri girebilenler hakaret edilerek kovuldular. Askeri lojmanlarda başörtülüler için cadı avı başlatılmıştı. Başörtülü avukatlar mahkeme salonlarından çıkarıldı. Ezcümle mahut zihniyet, başörtülü kadınları görmek istemedi, yok saydı. Kadınlarımıza karşı psikolojik savaş uygulandı ve kerli ferli insanlar bu yasakları savundu. Ülkemizin Cumhurbaşkanı, başörtülüler için ‘Suudi Arabistan’a gitsinler’ diyerek anayasal suç işledi. Zira halkının bir kesimini ötekileştirdi ve onların cumhurbaşkanı olmadığını ima etti. Şimdi bu zihniyet kalkmış Afganistan’daki kadınlar için timsah gözyaşları döküyor. Mahut zihniyet özgürlük diye, laiklik diye kendi yaşam tarzlarını ve o yöndeki dayatmalarını anlıyor. Bu kafayı tanıyoruz; bu kafaya göre seçimi kendi partileri kazanırsa demokrasi vardır. Bunun tersi olursa yani rakip parti kazanırsa; ‘kıllı’, ‘göbeğini kaşıyan’, ‘cahil’ insanların seçtikleri bunlar olur(!) diyerek sandığı istiskal ederler. Sittin senedir ülke olarak, bir buçuk metrelik bir bez için birbirimize etmediğimizi bırakmadık. Devleti, halkına öcü gösterdik. Enerjimizi toprağa verdik. Sayın Erdoğan, gerçek özgürlük ve insan hakkı temelinde bu işi halletti. Dileyen başörtüsü takıyor, dileyen takmıyor ve her iki kesim de gül gibi geçinip gidiyor. Laiklik mi gitti, devlet mi çöktü? Oysa giden ve çöken yalnızca faşizmdir, zorbalıktır. Gelin de bunu, baskıcı-dayatmacı faşizan kafalara anlatın!",https://www.hurriyet.com.tr/yazarlar/fuat-bol/bizdeki-taliban-41883564
Fuat Bol,Hem kel hem fodul!,"Ekim 06, 2021 06:29","Kendi gerçekliğini örten insan dünyaları keşfediyor, fethediyor, atomu parçalıyor lakin kendini bilip tanımada geldiği noktada ise, ‘insan denen meçhul’ deyip apışıp kalıyor. Her şeyi ile baştan sona hayal olan bu kısacık ömrü gaflet, dalalet ve ihanet içinde geçiriyor. İhanetlerin en büyüğünü, tanımayıp gerçeğini örttüğü nefsine (kendine) yapıyor. Ölünce uyanıyor ama iş, işten çoktan geçmiş oluyor. Daha da kötüsü ise, o anda duyulan pişmanlığın hiçbir faydası olmuyor. Ruhunu inkâr ve iptalle nefsini azgınlaştıran insan, nefsinin doymazlığının esiri oluyor. İşin daha vahimi ise, onu doyurur ve mutlu olurum zannediyor. ‘Daha!’, ‘Daha!’ dedikçe nefsine veriyor lakin ‘daha’lar (nefsin istekleri) bitmeden ya ona verebilecekleri tükeniyor veya bizzat kendisi tükeniyor. Ancak nefsi doymak bilmiyor. Kadere inanmadığı için kederden emin olmuyor. Eşyanın, olay ve hadiselerin peşinden koştukça, ölüm de onun peşinden koşuyor. Oysa o, şatafatlı ve en az bir o kadar da meşakkatli dünyasında, resmini yapmak şöyle dursun; hayalini bile kuramadığı mutluluğu arıyor ama nafile! Fakiri zengini, siyahı beyazı, kadını erkeği, güzeli çirkini, hastası sağlıklısı, Doğulusu Batılısı, kuzeylisi güneylisi, güçlüsü güçsüzü, şu veya bu iş ve meslek erbabı, işvereni işçisi ve daha nesi ve nesiyle herkes dünyayı ve dünyanın içindekilerini eritip tükettiklerini zannediyor. Halbuki sonuçta, eriyen, biten ve tükenen insanoğlunun bizzat kendisidir. Ama gelin görün ki ava giderken avlandığının farkında bile değil. İnsanoğlu, sebebe inandı ve buldum zannederek orada dondu kaldı. Güneşe evet ama ışığına hayır diyerek; sebebi gördü, (teselsülün batıl olduğunu ispat etmesine rağmen) sebepler zincirinde takılıp kaldı. Müsebbib -ül- esbabı (sebepleri yaradanı) göremedi, bilemedi, tanıyamadı. Kurtuluşu (!) inançsızlıkta (inkârda) buldu. Böylece sorumluluktan kurtulduğunu zannetti. Hem kel hem fodul yığınları olarak, dünyayı da ahireti de kendilerine zehir ettiler. Onların ‘vur patlasın çal oynasın’ dünyaları, mutlulukları konusunda sizi aldatmasın; içleri kan ağlamakta ve binbir çeşit bela, musibet, elem ve ıstırap içinde kıvranmaktalar. Bunların eğlence aramaları, içinde bulundukları acıklı durumun delilidir. Kan kusup kızılcık şerbeti içtik diyorlar, demek zorundalar. Aksi halde kendilerini inkâr etmiş olurlar. Evrende her şeyin bir manası var da bunca mükemmeliyet içindeki insanın bir manası olmaz mı? Küçük kâinat demek olan insan, hiç boş ve lüzumsuz yere yaratılmış olabilir mi? Bu mükemmeliyet içinde Yaradan’ını unutanı, unuturlar ve kendi haline bırakırlar. İlahi sorumsuzluk içinde, kendi haline bırakılan insanın zembereği boşalmıştır. Tutabilene aşkolsun!",https://www.hurriyet.com.tr/yazarlar/fuat-bol/hem-kel-hem-fodul-41910734
Fuat Bol,Demokratik rüştün ispatı: 15 Temmuz,"Eylül 01, 2021 06:29","Demokrasiye geçtikten sonra da bu özelliğini sürdürdü ve partiden ziyade bir lider etrafında bütünleşti. Nitekim CHP demek İnönü, DP demek Menderes, AP demek Demirel, ANAP demek Özal, MSP demek Erbakan, MHP demek Türkeş, AK Parti demek Erdoğan demektir. Siyaset cahili Karamollaoğlu, apaçık olan bu durumu dahi kavrayamamış ve AK Parti’den ayrılan Ahmet Davutoğlu’nun, Abdullah Gül’ün ve Ali Babacan’ın AK Parti tabanından yüzde 20-30 dolayında bir kopuşu gerçekleştireceklerini vehmetmiş. Türk halkı tarihinin en büyük travmasını geçen asrın başlarında, yıkımla biten Birinci Cihan Savaşı’nda yaşadı. İmparatorluğu savaşa, İttihat ve Terakki sergerdeleri soktu zira kukla haline getirilen padişahın (5. M. Reşat) ülkenin savaşa sokulduğundan haberi bile yoktu. Sultan Abdülhamit’i tahtından indirip iktidarı ele geçiren İttihat ve Terakki maceraperest güruhu, Osmanlı coğrafyasında, kelimenin tam anlamıyla bir zulüm sistemi kurdu. Zorba yönetim hem layüseldi (sorumsuz) ve hem de astığı astık, kestiği kestikti. Savaşın yıkıntıları altında kalan millet, zaten canından bezmişti. Zorba yönetim; canıyla, malıyla savrulan ve öz yurdunda itilip kakılan ve yurtlarından sürülen milleti sindirmişti. Milletin bu ezik hali, cumhuriyet ve demokrasi ile tanışmasına rağmen sürdü. Zira ona yaşatılan demokrasi darbelerle hastalıklı ve vesayetle örtülü idi. Millet, ne olduğunu anlayamadan, seçip başına geçirdiklerini darağaçlarında asılı görünce, yüreği kan ağlasa da yeise kapılmadı, ümitsizliğe düşmedi. Her sandık önüne konduğunda, millet, rüştünü ispat etti; sandığa gitmemezlik yapmadı lakin mahut vesayet, seçilmişlere sürekli hadlerini bildirmekten de geri durmadı. İttihat ve Terakki’den beri süregelen bürokratik oligarşi, lider, yani hancı addedildi, seçilmişlere ise yolcu gözüyle bakıldı. Zaten ABD gibi vesayetin ağababaları da, kendilerince lider addettikleri bürokrasiyle (asker ve sivil atanmışlar) iş tutarak, seçilmişlere had bildirmiştir! Her on yılda bir yapılan darbelerle, gerçekte milletin kendisi hedef alınmış ve adeta ona şunları değil, bunları seçmelisin diye zorla ihtar edilmiştir. Milletse onların inadına her seferinde, onların dediğinin aksine oy vermiştir. Kandırmaca bir demokrasi ile milleti oyaladılar; millet olarak sen, istediğin partiyi tek başına iktidara getirsen de asla muktedir olamayacağını gösterdiler. Reva gördükleri parlamenter sistem, evlere şenlikti. Milli Savunma Bakanlığı’na bağlı olması gereken Genel Kurmay Başkanlığı, Başbakanlığa bağlı, o da kâğıt üstündeydi. Yani şeklendi. Mahut parlamenter sistemin özeti, iktidarlar her şeyden sorumlu tutulacaklar lakin yetkileri, belediye hizmetleriyle sınırlı kalacaktı. Millet, başkanlık modelini benimseyerek tüm bu yanlışlıkları ve olumsuzlukları, üzerlerini iki çapraz çizgiyle çizerek iptal etti. Alışmış kudurmuştan beterdir; vesayet odakları hiç boş durur mu? Envaiçeşit darbeyi üst üste denediler. 15 Temmuz 2016 aşağılık girişimiyle altın vuruş yapılmak istendi. İşte orada, ocağın kızıştığı yerde, millet ilk defa tehlikenin üstüne gitti. Gözünü kırpmadan ve ardına bakmadan yürüdü ve tarihi destanını yazdı. 1950’de ‘Yeter söz milletin’ deyişini kuvveden fiile çıkaran bir şahlanıştır 15 Temmuz. Milletimiz kendisine çok görülen gerçek demokrasiyi aslanın azından değil, karnından çekip aldı. Hem oylarıyla, sandıkta aldı ve hem de çıplak elleriyle tankları durdurarak aldı. Şimdi sıra yeni sistemin eksikliklerini gidermeye geldi. Önümüzdeki yasama yılında Parlamento’ya çok iş düşüyor.",https://www.hurriyet.com.tr/yazarlar/fuat-bol/demokratik-rustun-ispati-15-temmuz-41885048
Fuat Bol,"Erdoğan, Özal’ın açtığı kapıdan girdi!","Ağustos 11, 2021 06:29","Horozu çok olan köyün sabahı geç oluyor; oysa eşkıyanın gece ne yapacağı belli olmuyordu! Erken kalkan eşkıya darbeyi yapıyor; emeklemekte olan demokrasimizle birlikte memleketimiz de onlarca yıl geriye götürülüyordu. Özal, 60, 71 ve 80 darbelerini yaşayarak ve onlardan gerekli dersleri çıkararak siyaset sahnesine atıldı. Dersler çıkardığını, partisini ‘dört eğilim’ üzerine kurmasından anlıyoruz. Hemen herkesin dışlandığı bir zamanda, o, herkesi kucaklamasını bildi. Zira son darbe (12 Eylül 1980), mevcut olan siyasi dört eğilimi de içeri tıkmıştı. Bu oluşumların liderlerine de siyaset yasağı getirmişti. Demokratik açıdan işte böylesine kaotik bir ortamda Özal, siyaset sahnesine çıkmıştı. Darbecilerin kurdurduğu Bülend Ulusu hükümetinde, Başbakan Yardımcısı olarak görev aldı. Böylece hem eski işine (özellikle Demirel hükümetine aldırdığı ekonomik kararlara) sahip çıktı ve hem de darbeci generalleri yakından tanıma fırsatı buldu. Nitekim o, bu tanışıklığı; başbakan olduğunda, törende Cumhurbaşkanı Kenan Evren’i öpmeye kadar götürecekti! Kenan Paşa’yı öpmekten tutun, askeri birliği şortla karşılamasına kadar attığı tüm adımlar ve aldığı kararlar hep vesayeti köreltmek içindi. Vesayet gerçekte bir buzdağını andırıyordu; siyasetçi o buzdağını nefesiyle eritmekle mükellefti! Menderes, vesayete yalnızca yan bakmakla canından olmuştu. Demirel ‘Ne oluyor?’ diye sorduğu için iktidardan alaşağı edilmişti. Özal ise direkt tehlikenin gözünün içine bakıyor ve vesayeti sarsıcı kararlara çekinmeden imza atıyordu. Özal’ın başarısının temelinde, siyasi dört eğilimi (sol, liberal, milliyetçi ve muhafazakâr) partisinin bünyesine alıp, hep birlikte siyaset üretmeleri, üretebilmeleri olmuştur. Özal, vesayet buzdağını eritemese de, eritebilmenin yolunu açtı. Maddi ve manevi devrimler yaptı; kapalı ekonomiyi açık hale getirdi ve dünya ile rekabete soktu. 141, 142 ve 163. maddeleri kaldırarak, her kesimden düşünen insanların zindanlarda çürümesini önledi. Özal’ın döneminde şayet başkanlık sistemi olsaydı, Türkiye o gün çağ atlar ve kendisinden sonraki statükocu döneme dönüş yapılmazdı, yapılamazdı. Kendisinden sonraki dönemde, Özal’dan, Özal’ın yaptıklarından adeta intikam alındı. Özal ne yaptıysa tersi yapıldı. Bütün bunlar mahut ucube parlamenter sistem olduğu için yapılabildi. Özal’ın vefatı olan 17 Nisan 1993 ile 2002 arası dönem Türkiye’nin ‘fetret’ dönemidir. Türkiye’yi yönetenler milleti canından öylesine bezdirmişlerdi ki, mahut partiler, o gün bugün iktidar yüzü göremiyorlar. 2002 seçimleri de, tıpkı 1950 seçimlerini andırıyor; millet o gün de sandığa gömdüğü CHP’ye bir daha iktidar vermedi. CHP de milletin vermediği iktidarı, vesayette, vesayetin güdümündeki darbelerde aradı; ne şekilde bulduğu ise, herkesin malumudur. Şayanı hayrettir ki, bugün hâlâ eskinin köhne yapısının özlemini çekenler var. Parlamenter sistem diye dövünüp duruyorlar. Atı alanın Üsküdar’ı geçtiğini görmüyorlar, görmek istemiyorlar. Nihayet yatağını bulan suyu tersine akıtmak isteyenler, zaman tünelinde kalmaya devam etsinler bakalım!",https://www.hurriyet.com.tr/yazarlar/fuat-bol/erdogan-ozalin-actigi-kapidan-girdi-41870473
Fuat Bol,Bu yangınlar söner lakin...,"Ağustos 07, 2021 06:29","Sosyal medyadaki felaket çığırtkanlarına bakmayın; onların hemen hepsi belli merkezlerden idare edilen, bizi birbirimize düşürmek ve ülkemizi çökertmek için yapılan manipülatif hareketler. Malum tipler için, dün de (Gezi olayları) mesele ağaç meselesi değildi; bugün de maksatları asla orman değildir. Öyle olmasaydı, koro halinde yangına körükle gitmezlerdi. Her cepheden kuşatılmak istenen Türkiye, şimdi de orman yangınlarıyla da silkelenip hizaya sokulmak isteniyor. Artık yeni savaş konsepti terör ve terörün bin bir çeşididir. Yangın da bunların en önemlilerinden biridir. İşte gördük; on iki, on altı yaşındaki çocuklara azmettirilerek koskoca ormanlar kül haline gelebiliyor. Meslektaşımız Bercan Tutar Bey’in işaret ettiği gibi: ‘Ülkemizde de ormanlar ve diğer doğal varlıklar en stratejik milli savunma konsepti içerisine dahil edilerek terörizme karşı savaş anlayışıyla muhafaza edilmelidir. Bu çerçevede orman yangınları artık bir doğal afet sayılmamalı. Yangınlar birer ekonomik, sosyal, siyasi ve askeri saldırı silahına dönüşmüş halde...’ Her daim pusuda bekleyen şer odakları, yangınlarla birlikte batarya ile ateşe başladılar. Sekiz milyona yakın sosyal medya hesabı açılarak (bunların çoğu sahte hesap) hükümete veryansın ediyor. Felaket üzerinden bin bir çeşit yalan ve iftiralarla algı oluşturmaya çalışıyorlar. Ülkemizin muhtelif yerlerindeki yangınlara karşı canhıraş bir mücadele yapılmasına ve eldeki tüm imkânlar seferber edilmesine rağmen her daim olduğu şekliyle, öküzün altında buzağı arayan birileri de, THK’yı dillerine dolayarak tüm çirkefliklerini sergiliyorlar. Mahut kurum kendi yöneticilerinin envaıçeşit yolsuzluklarıyla bitme noktasına getirilmiş, kurumun elindeki uçaklar miadını çoktan doldurup ıskartaya çıkmışken birileri, viraneye dönmüş bu değirmenin gürültüsünü aramak için ortalığı velveleye veriyor. Bununla da yetinseler iyi; pert olmuş bu uçaklar kullanılmıyor (zaten kullanılamaz) diye, yangınlara müdahale eden onlarca uçak görmezden geliniyor ve ‘Yangınlara havadan müdahale edilmiyor!’ diye iftira üzerine iftira atılıyor. Kılıçdaroğlu THK’ya giderek durumu yerinde inceledi ve duran saatin günde iki kez doğruyu göstermesi misali; gazetecinin ‘Hangarda çalışabilir durumda hiçbir uçak yok mu?’ sorusuna, ‘Hayır şu anda yok!’ yanıtını verdi. THK’nın ayağa kaldırılması ayrı bir konu; THK’nun elindeki uçakların, şu andaki yangınlarda kullanılamayacağı ayrı bir konudur. Kılıçdaroğlu, yerinde bu tespiti yaptığı gün bile, kendi partisinin Grup Başkan Vekili ve bir grup milletvekili koro halinde, hükümet, THK’nın uçaklarını kullanmıyor diye iftiralarına devam ettiler. Orman yangınları şu veya bu şekilde söner veya söndürülür. Bundan da vahimi, asıl tehlikeli olanı ise içimizde beslediğimiz ve bir türü söndüremediğimiz yangınlarımızdır. Küçücük yüreklerimizde taşıdığımız bu devasa yangınları, böylesine felaket günlerinde bile söndüremiyor ve bir ve beraber olamıyorsak vay halimize! Ölmüşüz de ağlayanımız yok!",https://www.hurriyet.com.tr/yazarlar/fuat-bol/bu-yanginlar-soner-lakin-41867986
Fuat Bol,Türkiye kötü dost sarmalında!,"Ağustos 14, 2021 06:29","Menfaat denilince, bunun, karşılıklı olduğu anlaşılır değil mi? Bu denli karşılıklı çıkar ilişkilerinde bir denge de olmayabilir. Yani taraflardan birinin az, diğerinin çok menfaati olabilir. Ama gelin görün ki özellikle 2. Dünya Savaşı’ndan sonra, Türkiye’nin dahil olduğu hemen tüm ittifak ortaklıklarında amaç, Türkiye’yi çırak çıkarmaktır. Daha açık ifadesiyle dost (!) ve müttefiklerimiz (!), malı hamutuyla götürmüş, Türkiye ise tabiri caizse nal toplamıştır. İşin en vahim yanı ise Türkiye’nin dostları ve müttefikleri olduğuna inanması ve onlara güvenip bel bağlamasıdır. 1947 yılında ABD ile yaptığımız ikili anlaşmalar ile iki ülke arasında münasebetlerde kantarın topuzu kaçırılmış ve bilahare NATO’ya girdikten sonra ise ülke, tamamen ABD’nin güdümüne sokulmuştur. Uluslararası ilişkilerde ilk düğme yanlış iliklenince, ondan sonraki tüm iliklemeler de, aynı yanlışı tekrarlayarak devam etmiştir. Dışarıdan bakınca; NAT bir ittifak görüntüsü veriyor lakin içine girince, bunun bir ittifaktan ziyade; irili ufaklı hissedarlardan oluşan bir anonim şirketi olduğu görülür. ABD patronajındaki bu şirketin yüzde 50’den fazla hissesi ve ayrıca altın hisse, bu büyük ortağın elinde bulunuyor. Diğer ortakların hepsi bir araya gelse bile bir karar alamıyor. Bu şekildeki bir ortaklıkta Türkiye’ye düşen hisse ise NATO’nun Güney-Doğu kanadında karakol görevi üstlenmekten ibarettir. Bu ittifaka üye olunmasının en önemli sebeplerinden biri meşhur 5. Madde’dir. Buna göre, ittifak üyelerinden birine yapılacak saldırı, ittifakın tüm üyelerine karşı yapılmış sayılır. Dolayısıyla mahut saldırıya hep birlikte karşı konulur. Türkiye’nin NATO içindeki durumu, kelimenin tam anlamıyla trajikomiktir. Zira Türkiye, dost ve müttefik bildiği ülkelerin hedefindedir. Başta ABD olmak üzere, hemen tüm Batılı dost ve müttefikleri, Türkiye’ye karşı sürekli düşmanca tavır sergilemekteler. Bu ülkeler, Türkiye’nin savaş halinde olduğu terör örgütlerini bizzat kuruyor, eğitiyor, silah ve mühimmatla donatıyor ve Türkiye’ye karşı saldırtıyor. FETÖ, DAEŞ, PKK, PYD, YPG gibi terör örgütleri, hep ABD ve Batılı ülkelerin koruması ve gözetimindedir. Vesayet rejimi gözlerimizi öylesine kör etmişti ki, dost ve müttefiklerimizden (gerçekte düşmanlarımızdan) onca darbeler yememize rağmen bir türlü uyanamadık. Çünkü uyanacak ve ardından milleti de uyandıracak makam ve mevkiler hep vesayetle ipotek altındaydı. Yani onca musibetler, aklımızı başımıza devşirse de; karşı koyacak ve silkinip ayağa kalkacak irade olmadığından, bir şey yapamadık. Silah ve mühimmatımızı üretemedik. Düşünün, en çok lazım olduğu anda İHA’ları bile bizden esirgediler. Kötü komşu insanı mal sahibi yapar. İşte kötü dost ve müttefikler de ülkemizi mal sahibi yaptı; kendi silah ve mühimmatımızı ürettik, üretiyoruz, daha da üreteceğiz. Ürettiklerimiz karşısında, dost (!) ve müttefiklerimiz (!) şaşakaldılar ve adeta çılgına döndüler. İşte Sayın Erdoğan, ülkesini vesayetten kurtardığı ve gerekli siyasi iradeyi ortaya koyup, yerli ve milli savunma sanayimizi geliştirdiği için hedefte. Bunu anlamayıp veya anlamaz gözüküp, dışarısıyla el ele tutuşup Erdoğan düşmanlığı yapmak, gerçekte Türkiye’ye yapılabilecek en büyük kötülüktür. Hâlâ sarayı, uçakları vb. dillerine dolayanlar var; Allah aşkına bunlar Sayın Erdoğan’ın malı mı? Sayın Erdoğan bugün varsa, yarın yok. Ama bu devlet ebet müddet. Onlar da bu devletin malları; Erdoğan bunların bir tek çöpünü bile almadan gidecek.",https://www.hurriyet.com.tr/yazarlar/fuat-bol/turkiye-kotu-dost-sarmalinda-41872866
Fuat Bol,Hop oturup hop kalkmak sırası onlarda!,"Ağustos 18, 2021 06:29","İşte ABD’nin ve büyük çoğunluğuyla Batı’nın Türkiye’ye bakış açısı budur. Sittin senedir de bu şekilde bakmışlardır. Lakin bizdeki yöneticiler (asker-sivil) ABD’nin kayığına bindirildikleri için, bu denli bakışlardan hiçbir rahatsızlık duymamışlardır. Aynı ABD, NATO’da, Fransa’nın da İngiltere’nin de Almanya’nın da müttefikidir; tıpkı Türkiye’nin olduğu gibi, değil mi? Değildir! Türkiye’nin müttefikliği başka bir formattadır. ABD, şimdiye kadar hiçbir NATO ülkesine “İHA-SİHA veya başka herhangi bir silahı üretemezsin” dedi mi? Hayır! Peki, Türkiye’ye neden diyor ve nasıl diyebiliyor? Aynı lafı, sözgelimi İngiltere’ye dese; İngiltere’de yer yerinden oynamaz mı? İktidarıyla, muhalefetiyle tüm İngiliz halkı yöneticileriyle bir olur ve gök kubbeyi ABD’nin başına yıkarlar. Bizde ne olduğuna bir bakar mısınız? Tüm Erdoğan karşıtları sus pus olup; Erdoğan’ı ABD’nin önünde yalnız bırakmanın hazzını yaşıyorlar. İşte bunun için, ABD, içimizde kendisine yandaş bulduğu için; bugüne kadar, onlarla bir olup iktidarları devirdiği için bunları Türkiye’ye söyleyebiliyor. Yani ABD’nin bizim içimizde ‘Bizim çocuklar’ı olduğu için bunları dillendirebiliyor. Kısaca dememiz o ki, ABD, bizi kendi uydusu görüyor ve öyle hareket etmemizi istiyor. En ufak bir ses dahi çıkarmadan, ABD’nin her dediğine koşulsuz evet dememizi istiyor. İşin en acı yanı ise, şimdiye kadar, ABD’nin uydusu gibi hareket etmemize rağmen bize karşı olan düşmanca tavırlarından bir an olsun geri durmadılar. NATO’da müttefikimiz olan ülkelerin ürettikleri silahlar PKK’ya verilip bize karşı kullandırılıyor. Dostluğun, müttefikliğin böylesi düşman başına! ABD, Türkiye’yi tıpkı Suudi Arabistan’ı idare ettiği gibi yönetmek istiyor. Suudi Arabistan’ı haraca bağlamış; bu yüzden kraliyet ailesinin her türlü müptezelliğine göz yumuyor. Suudi Arabistan’ın ABD’ye karşı ‘Gözünün üstünde kaşın var!’ demesine bile tahammül edemiyor ve ‘Bizim sayemizde o koltuklarda oturuyorsunuz; desteğimizi çektiğimiz an, iki haftalık ömrünüz kalır!’ diyerek hem aşağılıyor ve hem de tehdit ediyor. Böylesi bir zillete Türkiye katlanabilir mi? Katlanamadığımız için bunlara karşı Kurtuluş Savaşı vermedik mi? Bu ABD, bize paramızla silah vermediği gibi, kendi imkânlarımızla silah üretmemize de karşı. Bunun yanında envaıçeşit terör örgütlerini donatıp eğiterek üzerimize salmasını biliyor. ABD, Türkiye’yi kaosa sürüklemek için elinden geleni ardına koymuyor. Suriyeli milyonlarca mülteci yetmezmiş gibi, şimdi de Afganlı kaçak göçmenleri başımıza bela etmek istiyor. Erdoğan’ın dediği gibi, Türkiye yolgeçen hanı mı? İHA ve SİHA’larla beraber daha neler ürettik ve bundan sonra da daha neler üreteceğiz! Aslanı zincire vurup kafese tıkmıştınız. Bir asırdan beri içten içe kükredik; zincirleri kırıp kafesi parçaladık. Hop oturup hop kalkmak sırası sizde! ‘Bekleyin görecektir duranlar yürüyeni Sabredin gelecektir solmaz pörsümez yeni Karayel bir kıvılcım simsiyah oldu ocak Gün doğmakta anneler ne zaman doğuracak?’ (Necip Fazıl)",https://www.hurriyet.com.tr/yazarlar/fuat-bol/hop-oturup-hop-kalkmak-sirasi-onlarda-41875356
Fuat Bol,Felaket üstüne felaket!,"Ağustos 16, 2021 06:29","Art arda gelen bunca felaket, can ve mal kayıpları, olayların bizzat yaşayanı veya dışarıdan gözlemcisi olalım hepimize zor günler yaşatıyor. Sosyal medyada tarananlar ile kaostan medet uman bir kısım nadanlar hariç tabii ki. Zira onlar, oh olsun dercesine avuç ovuşturuyor ve felaket tellallığı yapıyorlar. Kaplarında olanı sızdırıyorlar! Devletimiz tüm imkânlarıyla, anında olay mahallinde olup selzedelerin imdadına koştu. İlgili bakanlıklar, seferberlik ruhuyla, gece gündüz demeden hummalı bir çalışmayla vatandaşın yaralarını sarıyor. Haftalardır Ankara’ya gidemeyen bakanlar, bir felaket mahallinden diğerine koşuyor. Allah için söylemek gerekirse; felaketlerden sonraki işleri, özenle ve büyük gayretlerle sürdürebiliyoruz. Ölenleri elbette geri getiremiyoruz ancak kalanları sahipsiz bırakmıyoruz. Bizim asıl sorunumuz, felaket öncesindeki gerekli tedbirleri almayışımızdadır. Diğer bir ifadeyle felaketlere davetiye çıkarmamızdadır. İnsanoğlunun kendi elleriyle meydana getirdiği ve adına ‘global iklim değişikliği’ dediği olgu sonucunda, dünyanın birçok ülkesi benzer felaketlerle baş etmeye çalışıyor ancak nafile! Zira tüm bu felaketlerin geleceğini insanoğlu biliyor lakin gerekli önlemleri almakta ayak sürüyor. Buna da insanoğlunun kişisel hırsları ve bencilliği neden oluyor. Karadeniz Bölgemiz iklim yapısı ve jeolojik özelliklerinden dolayı, şiddetli yağmurlara ve dolayısıyla sellere maruz kalıyor. Üstelik her yıl bu denli acı tablolarla karşılaşıyoruz. Dikkat ederseniz, felaketlerin boyutları giderek artıyor; hemen her felaket sonrasında ‘Böyle felaket yaşamadık!’ diye hayıflanıyoruz. Görünen köy kılavuz istemez; felaketler bas bas bağıra bağıra geliyor. Uzmanlar, bilim insanları uyarı üzerine uyarılar yapıyorlar. Sadece yangınlarda ve sellerde değil, deprem felaketlerinde de aynı durumdayız. En büyük musibetlerden bile ibret almıyor, aynı hataları işlemekte ısrar ediyoruz. 400 metrelik dere yatağını, daralta daralta 15 metreye indirdik. Kenarlarına devasa binalar diktik. İstanbul’da Ayamama Deresi taştığında felaketin boyutlarını tüm Türkiye gördü. Orada da aynı yanlış yapılmış ve dere yatağı küçültülmüştü. Dere geldiğinde, koca TIR’ları gazete kâğıdı gibi buruşturup attığını görmemize rağmen, aynı dere yataklarında binalar yükseltiyoruz. Sonuçta; selde, on katlı binaların deprem olmuşçasına yıkılıp enkaz haline geldiğini gördük. Bu gidişle aynı manzaraları ve hatta daha beterlerini göreceğimiz muhakkaktır. Allah aşkına! Bu belediyeler ne iş yapar? Hangi gün için varlar? Belediye, normalde vatandaşın derdine derman olmak için vardır. Bizde ise mahut belediyeler, gerekli önlemleri vaktinde almayarak, dert ve bela üretiyor. Dürüst, kanunlara saygılı insanlar, kanuni hakları olan inşaatlarını yaptırırlarken, analarından emdikleri süt burunlarından getiriliyor. Belediyeler, bunlara karşı her türlü zorluğu çıkarıyor. Yanlış ve çarpık yapılaşmalara ise göz yumuluyor. Neden ve nasıl göz yumulduğu belli değil mi? Ruhsatlı veya ruhsatsız (yapılırken belediye neredeydi) tüm bu çarpık yapılaşmanın sorumluları (yapan, yaptıran ve göz yuman kim varsa) hesap vermelidir. Kanunlarda varsa bir noksanlık, süratle giderilmelidir.",https://www.hurriyet.com.tr/yazarlar/fuat-bol/felaket-ustune-felaket-41873936
Fuat Bol,Ateşe körükle gidenler!,"Ağustos 04, 2021 06:29","ABD’deki yangınlar üç aydır devam ediyor, Rusya’nın Sibiryasında bir buçuk aydır devam eden yangınlarda beş Fransa büyüklüğündeki orman alanı kül oldu. Başta ormancılarımız olmak üzere, belediyelerimiz ve hemen tüm kurum ve kuruluşlarımızla beraber vatandaşlarımız cansiperane bir mücadele veriyorlar. Şimdiye kadar sekiz canımız gitti; onlarca itfaiye çalışanımız ve en az bir o kadar da vatandaşımız ateş çemberinden kurtarıldı. Ormanlarımızda yitirdiğimiz yabanın sayısını kimse bilmiyor. Milli felaket denecek bir durumla karşı karşıyayız. Böylesi tasalarda bir araya gelmeyeceğiz de ne zaman geleceğiz? Yangınları PKK üstlendi; bu aşağılık örgüt, durumdan vazife çıkararak da böyle demiş olabilir! Eğer iddia edildiği gibiyse; Erdoğan’ın dediği gibi, onlar bizim ciğerlerimizi yakıyorlar, onların da ciğerlerini sökmek bizim boynumuzun borcudur. Pusuda bekleyen her cinsten aşağılık mahluklar, yangınlara paralel olarak, sosyal medyada psikolojik savaş başlattılar. Milleti moral olarak yıkmak için ellerin gelen tüm adilikleri sergiliyorlar. Tam bir psikolojik savaşla karşı karşıyayız. Peki, tüm bu kepazeliklerin yanında; toplumun önünde bulunan sorumlu mevkilerde bulunanların sorumsuzluklarına, densizliklerine ve kışkırtmalarına ne demeli? Bizim en büyük şansızlığımız, ülkemizde sorumlu muhalefetin bulunmayışıdır. Başta ana muhalefet partisi olmak üzere diğer muhalefet partileri de yangına körükle gidiyorlar. Akılları sıra siyasi rant devşirecekler. İnsanda biraz hayâ olsa; bari böylesi felaket günlerinde yalan makinesinin fişini çeker, ufunet kusmaz. Neymiş efendim? İktidar, bu yanan yerleri fırsat bilip, imara açacakmış. Bunun için de giderayak (Meclis tatile girmeden) bu yasayı çıkarmış. Kılıçdaroğlu, olmayan bu durumu diline doladı ve ‘Önce ekskavatörle beni çiğnersiniz!’ diyerek ortalığı velveleye verdi. Halbuki mahut kanun, 1982 yılından beri yürürlükte olan bir kanuna yetki sınırlandırması getiriyor. Yanan ormanların imara açılması zaten mümkün değil. Zira bu duruma anayasal engel var. Hiçbir iktidar yanan ormanları imara açamaz. Yerleşim yeri ile ormanlık alan arasındaki farkı anlamayan veya anlayıp çarpıtan bu kafaya ne demeli? Üstelik böyle bir günde felaket tellallığı yapmanın manası var mı? Antalya Belediye Başkanı Muhittin Böcek de liderinden geri kalmıyor ve canlı yayında: ‘Gündoğmuş’a helikopter gelmedi, müdahale yok, insanlar yanıyor!’ diye, milletin gözünün içine baka baka yalan söyledi. Bu, bize Gezi olaylarında bir sahneyi hatırlattı. Ankara’da canlı yayına bağlanan CHP Genel Sekteri Adnan Keskin; ‘Gözlerimin önünde tank, bir üniversiteli gencin üzerinden geçti!’ diyerek halkı kışkırtmak istemişti. CHP zihniyeti belli ki hiç değişmeyecek; vaktiyle merhum Adnan Menderes için de; ‘Üniversite gençlerini kıyma makinelerinde çekip asfalt malzemesi olarak kullandı!’ demişlerdi. CHP değişmedikçe, millet de onun yerini değiştirmiyor; yüzde 25 bandında süründürüyor.",https://www.hurriyet.com.tr/yazarlar/fuat-bol/atese-korukle-gidenler-41865693
Fuat Bol,"Dertleri demokrasi değil, hâlâ anlamadınız mı?","Ağustos 09, 2021 06:29","Ne ABD’nin ve ne de AB’nin derdi demokrasi değildir. İslam ülkeleri veya haklarının çoğunluğu Müslüman olan ülkeler, en totaliter, en baskıcı ve en zalim rejimlerle bile idare edilebilirler; yeter ki bu ülkelerin ipleri kendi ellerinde olsun. Onları diledikleri gibi sömürdükten sonra, rejimlerinin gayriinsani olmasının hiçbir kıymeti yoktur. Zira onların gözünde, bu ülkelerdekiler insan bile değildir. Batı’nın İslam ülkeleri için prensibi şudur: Bu ülkelerdeki halklar, kendi idarecilerinin (kral, başkan, sultan, şah vb.) elinde tutsak, bütün bu zalim yöneticiler de kendilerinin elinde tutsaktır. Böyle olmalıdır; böyleyse, rejimlerinin gayriinsani olmasının hiçbir sakıncası yoktur. Tunus’taki darbe adeta bağırarak geldi. Batı ile müşterek hareket eden Suudi Arabistan, Mısır, BAE bu darbenin mimarlarıdır ve tamamen Libya’ya ve daha doğrusu Türkiye’ye dönük bir darbedir. Dünya üzerinde Çin ile ABD’nin başını çektiği kıyasıya bir ekonomik savaş var. Malum 2. Büyük Savaş’tan sonraki taksimin miadı sona erdi; dünya yeni bir taksimin eşiğinde. Pandemi bile bu savaşı durduramadı; tüm sömürgeci güçler, nüfuz alanlarını genişletmek için çalışıyorlar. Bu arada yükselen ve bölgesel güç haline gelen Türkiye’yi de kendi saflarına çekmek için adeta çırpınıyorlar. ABD, Türkiye’nin kolunu kanadını kırarak NATO’ya mahkûm hale getirmek istiyor. Türkiye’nin NATO’dan bağımsız hareket etmesi ABD’yi çıldırtıyor. Tunus’taki bu darbe; ‘Kızım sana söylüyorum, gelinim sen anla’ yani Türkiye anlasın kabilindendir. Bakınız; peş peşe gerçekleşen bu orman yangınlarının hiçbirisi tesadüf değildir. Ayrıca zamanlamasına dikkat ediyor musunuz? Türkiye, Karadeniz doğalgazını ateşlediği an, birileri Türkiye’nin ormanlarını ateşliyor! Ne hazindir ki içimizdeki en demokrat geçinen yarı aydınlar, mahut darbeleri alkışladılar ve alkışlamaya devam ediyorlar. Bunlara göre Erdoğan gitsin de, Stalin gelse de olur. Dikkat ediyor musunuz; Batı’yla bu ülkelerdeki yarı aydınlar aynı frekanstalar. Tıpkı dün, ülkemizde yaptıkları gibi; ‘Bizim çocuklar başardı’ diyenlerin sevinçlerine iştirak eden, içeride tonla mankurtlaşmış yandaşları var. Tunus’ta da durum bizdekinden farklı değil; orada da darbeyi yapan Cumhurbaşkanı (Kays Said) ile darbe severler sokaklarda birlikte eğleniyorlar. Kutladıkları şey; En-Nahda hareketinin hükümetten uzaklaştırılması. Bizde de darbe severler Adnan Menderes’i idam ettikleri günün gecesinde, köylere varıncaya değin fener alayları düzenleyip düğün bayram etmişlerdi. Tunus Meclis Başkanı ve En-Nahda Hareketi lideri Raşid Gannuşi, Türkiye’yi örnek göstererek, Tunus halkını sokağa davet etmek istedi lakin sahibinin sesi medya bu çağrıyı duyurmadı. Bilakis ülkede her şey sütliman diye manşet attılar. Orada da fonlanan basın, hem darbe öncesi ve hem de darbeden sonra; darbecileri kışkırtarak ve alkışlayarak görevini eksiksiz yerine getirdi ve getiriyor. Neyse ki, biz Türkiye olarak bu filmi çok gördük. Türk demokrasisi envaıçeşit darbelerle yenile yenile yenmesini öğrendi ve 15 Temmuz’da rüştünü ispat etti. Birazcık aklı olan, darbeyi aklından bile geçirmemeli. Zira 15 Temmuz’a kadar onlar aportta bekliyordu; bundan böyle millet onları bekliyor!",https://www.hurriyet.com.tr/yazarlar/fuat-bol/dertleri-demokrasi-degil-hala-anlamadiniz-mi-41869067
Fuat Bol,Bu kafa yangından daha tehlikeli,"Ağustos 02, 2021 06:29","Devlet, tüm imkânlarını seferber ederek yangınla mücadeleyi sürdürürken, yangından etkilenen alanlar, ‘Genel Hayata Etkili Afet Bölgesi’ ilan edildi. Ne hazindir ki bu denli milli felaket günlerimizde bile bir araya gelemiyor, yangından, acıdan, ıstıraptan, gözyaşından bile siyasi rant devşirmeye çalışıyoruz. Sorumsuz davranış ve beyanlarımızla, canları pahasına mücadele eden kahraman itfaiye ekiplerimizin ve onlara destek olan vatandaşlarımızın moral ve motivasyonlarını bozuyoruz. Yangında, evvelemirde yapılması gereken şey yangını söndürmektir. Yangın esnasında birbirini suçlamanın kimseye faydası olmadığı gibi yangının söndürülmesine zararı vardır. İnsanlar, canlarını dişlerine takmış alevlerle boğuşurken, had bilmez birileri maalesef taranmanın derdinde! Kör siyaset vicdanları dumura uğratmış, bir kısım kendini bilmez aşağılık tipler, ‘ülke yansa da olur, yeter ki iktidar gitsin!’ diyecek kadar çukurlaşmıştır. Kendi pislikleri içinde debelenen sosyal medyadan bahsetmiyorum; bu ve buna benzer nice hezeyanları, toplumun önündeki, anlı-şanlı medya mensuplarından, sanatçılardan, akademisyenlerden ve siyasetçilerden duyuyoruz. Tam da böylesi bir kara günde, Konya’da iki aile arasında eski bir husumetten dolayı cinayet işleniyor ve yedi kişi öldürülüyor. Kurt dumanlı havayı sever misali, HDP Eş Başkanı ve üstelik akademisyen olan Mithat Sancar: “Hedefe HDP’yi koyup, Kürt halkına yönelik sistematik katliamlar yapıyorlar!” açıklamasında bulundu. Olayı araştırmadan, incelemeden alelacele yapılan bu açıklama; kışkırtıcılığın ve faşistliğin dik alası olup, provokatörlükten başka bir şey değildir. Toplumu dinamitlemeyi hedefleyen bu alçaklığa asla prim verilmemeli ve ilgilinin dokunulmazlığı derhal kaldırılmalıdır. Yakmak istediği fitne ateşinin hesabı kendisinden sorulmalıdır. Zira bu uğursuz ağız, yangından beterdir? Ne yapılmak isteniyor? Bu iğrenç ifadeye göre; Kürtler de ayaklanıp, Türkleri sistematik bir şekilde katletmeli öyle mi? Allah müstahakınızı versin. Akmakta olan bunca kana doymadınız mı? Solcu, aydın ve ilerici geçinen bir kısım entel-dantel grup da boş durmayıp, durumdan vazife çıkardı ve içlerindeki ufunetleri, sosyal medyada gün boyu kustular. “Türkler Kürt bir aileyi yok etti” diyerek, etnik çatışmanın fitilini tutuşturmak için adeta yarıştılar. Ülkemizin ormanlarıyla beraber insanlarını da birbirine kırdırıp yakmak isteyen bu zihniyete bir çift lafımız var; Biz bu filmi çok gördük. Boşuna uğraşıyorsunuz. Binlerce yıllık Türk-Kürt kardeşliğini, bugüne kadar kimse bozamadı, siz de bozamayacaksınız. Sizin arkanızdaki asıl ağababalarınız, bu kardeşliği bozmak için on yıllardır uğraşıyor, on binlerce TIR dolusu silah ve mühimmatı hemen yanı başımızdaki terör örgütlerine boca ediyor. Onları eğitip, donatıyor ve üzerimize salıyor. ABD’ye ve AB’ye geçit vermeyen Türkiye, onların içimizdeki maşalarına mı dur diyemeyecek?",https://www.hurriyet.com.tr/yazarlar/fuat-bol/bu-kafa-yangindan-daha-tehlikeli-41864357
Fuat Bol,Besleme basın!,"Temmuz 31, 2021 06:29","Düşman, ülkemizin tarlalarını o kadar verimli gördü ki onlar sürmekten, bizler de devşirilmekten bıkmadık, usanmadık; utanmadık. Hele de güç, kuvvet ve kudretten düşmeye başladığımız ve zayıfladığımız dönemlerdeki bu insan avı tüm ufkumuzu tutmuştu. Son dönem Osmanlı paşalarımız bile uşağı oldukları ülkelerle anılır olmuştu. Mahmut Nedim Paşa’nın “Nedimof”, Enver Paşa’nın “Enverland” (kölelik, kendisini ülke sahibi şeklinde isimlendirmeye kadar çıkarmıştı!) olarak anılması gibi. Mustafa Reşit Paşa, mensubu bulunduğu İskoç Locası masonluğundan öylesine mutlu ve kendinden öylesine emindi ki, Osmanlı’nın Hariciye vekilliği ve Sadrazamlık görevlerini ifa ederken, kendine ikamet yeri olarak Londra’yı seçmişti. Kurtuluş Savaşı’ndan önce de İngiliz, ve Amerikan muhipleri olduğunu ve bu kişilerin anılan ülkelerin mandalığını savunduklarını unutmayalım. Ta Sultan Abdülhamit devrinde, Kraliçe’nin altınlarıyla beslenen Derviş Vahdeti isimli türedi de, tıpkı bugünkü F. Gülen gibi, sözde dini amaçlı bir örgüt kurmuştu. “Volkan” diye bir mecmua çıkarıyor, padişahı ve gidişatı telin ederek şeriat istiyordu! Onun satılmış dergisinde, o günün sözde din adamları padişah Abdülhamit Han aleyhinde makaleler döşeniyordu. Besleme basın, yalnızca bugünün sorunu değil; dünün karanlık dehlizlerinden gelen bu kirli ırmak, bugün çağıldayarak ve üstelik aleni olarak her kanaldan akıyor. Tüm bu kirli kanalların çıkışı bir, akış yönleri farklıdır. Nitekim kâh milliyetçilik, kâh dincilik ve hatta mezhepçilik, kâh ilericilik, kâh özgürlük, kâh solculuk vb. kısaca geçer akçe ne varsa hepsinin adına, gürül gürül akıtılır. Biçare halkların bir kesimi, bu kirli ırmakların ‘tez’ine, diğer bir kısmı ise ‘anti tez’ine saplanıp kıyasıya dövüşürler. Oysa her iki kesimi tokuşturan, aynı kirli eldir. Amerikan, Alman ve diğer Batılı ülkelerin vakıflarının (bunların çoğu istihbarat örgütlerinin emrindedir), içimizdeki bir kısım medyayı nasıl beslediklerini gazetelerden okudunuz, televizyonlardan dinlediniz. Bu yazılıp konuşulanlar, buzdağının yalnızca görünen kısmı. Pervasızlığı şiar edinen bu güruhun saklısı gizlisi de kalmadı; ahlaksızlıklarını ilan ederek, bununla övünüyorlar. Bir kısım hık deyici yazar-çizer takımı da kendilerini destekliyor. Bozacının şahidi şıracı! Yahu! Düşmanın ekmeğini yiyen, onun kılıcını sallamaz mı? İngiliz’e satılmış Derviş Vahdeti’den ne farkınız var? O da, tıpkı sizin gibi sahibinin sesiydi ve sahibinin kirli emellerine hizmet ediyordu. En büyük yanlışımız bunca devşirilmişimize ve bunların bunca ihanetlerine rağmen, yapanların yaptıklarını yanlarına kâr bırakmamızdır. Asıl burada sormak lazım: Bu ülke yolgeçen hanı mıdır? 28 Şubat aşağılık darbesinin askeri kesimi yargılandı; generaller dahil bir sürü subay müebbet hapse mahkûm edildi. O darbenin medya ayağı niçin yargılanmıyor? Darbe, halka karşı açılan bir savaştır ve bu savaşın en önemli unsuru medyadır. Medya kullanılmadan darbeci adım atamaz. Bakınız Tunus’taki darbede de ‘besleme basın’ kullanıldı. Mahut basına göre darbeden önce Tunus yangın yeriydi, darbeden sonra ise, güllük gülistanlık bir ülke haline geldi! Tıpkı bizdeki 12 Eylül 1980 öncesinde olduğu gibi; sıkıyönetim olmasına rağmen ülkemizde günde ortalama otuz kişi öldürülürken, darbenin ertesi günü bu rakam ‘sıfır’ oldu. Bizdeki besleme basın da tüm darbeleri ve darbecileri göklere çıkardı. İşin daha da vahimi ise ‘özgür basın’, tüm bu kepazelikleri özgürlük, ilericilik ve hatta solculuk adına sergiliyor.",https://www.hurriyet.com.tr/yazarlar/fuat-bol/besleme-basin-41863213
Fuat Bol,Acıma; acınırsın!,"Temmuz 14, 2021 06:29","Takiyeciliği hayat düsturu olarak benimsemiş bu örgüt, bukalemun gibidir; her renge, her kılığa kolayca girer ve kendini gizler. Sahte de olsa din temelli oluşu, masonluğu çağrıştırmaktadır. Masonluğa da girilir ama çıkılamaz. Aktif olmayan mason birader, ‘uyuyan’ olarak ilan edilir ve ancak zamanı gelince kendinden istifade edilmeye bakılır. Destansı çapta verdiğimiz Kurtuluş Savaşı’nın sonucunu Batı, zoraki kabul etti ve aklı sıra bizim için bir plan yaptı. Bu plana göre, Türkiye’nin en iyi hali, Batı’nın gerisinde olacaktı. Hepsinden önemlisi, hemen her hususta devamlı kendilerine muhtaç olacaktık. En ufak bir kıpırdanışta, kendimize gelişimizde, kendi ayaklarımız üzerine doğrulmaya yeltenişimizde tepemize bindiler. Bu yüzden zaten vesayetle hastalıklı olan demokrasimizi, envaı çeşit darbelerle kuşa çevirdiler. Her şeye rağmen direndik ve demokraside ısrar ettik. Lakin üzerimize çullanan dışarıdaki vesayet odaklarının derdi asla ve kata demokrasi değildi. Onların kendi dışındaki ve özellikle Müslüman ülkeler için demokrasiden anladıkları, Afganistan’a ve Irak’a götürdüklerinden başkası değildir. 15 Temmuz’daki, onlara göre ‘altın vuruş’la Türkiye’de yapmak istedikleri de, Irak’takinden farklı değildi. Burada da içsavaş çıkartıp, ülkemizi paramparça edeceklerdi. Planları, geçen asrın başındakiyle aynı, yani Türkiye’yi İç Anadolu steplerine hapsetmek, doğuda ve güneydoğuda Ermenistan ve Kürdistan kurmak, İstanbul ve Marmara’yı da ayrı özerk bir bölge haline getirmek. Dünkü planlarını da, Atatürk’ün öncülüğündeki Türk’ün azim ve kararlılığı bozmuştu, bugün de aynı planı yine milletin azmi ve kararlılığı bozmuştur. Dün de Amerikan yahut İngiliz mandalığını isteyenler vardı, bu günde iş, bürokratik elitlere kalsaydı dünkünden farklı olmayacaktı. Zira asker ve sivil bürokratların birçoğu devşirilmişti ve düşmanın kılıcını sallamaktaydı. Nitekim bunların kahir ekseriyeti, uşağı oldukları ülkelere iltica edip, oralara sığındılar. İşte bu tehlikeyi görüp yüreğinde hisseden Bahçeli ve MHP, kısır particilikten sıyrıldı ve bağımsızlık hareketinin yanında yer aldı. Bahçeli, ülkemizin beka sorununu gördü ve başkanlık sisteminin getirilmesine öncülük etti. Böylece hainlerin çanına ot tıkadı. Devletin her kademesine nüfuz etmiş FETÖ’yü görmemek ve anlamamak için ya serapa gafil ya da hain olmak gerekir. ABD’nin kayığına binip FETÖ’nün borusunu öttürenlere ne demeli? Yoksa bunlar, hâlâ ‘Yurtta sulh...’ teraneleriyle başbakanlık mı bekliyorlar? Tankları çıplak elleriyle durduran bu asil millet durdukça, kıyamet sabahına kadar bekleseler de nafile. Kurtuluş Savaşı’nda da Atatürk’ün emriyle; ‘hattı müdafaadan çıkıp sathı müdafaaya girişmiştik ve o satıh bütün bir vatandı’. Aynı azim ve kararlılıkla Türkiye’nin nerelerde boy gösterdiğine dikkatinizi çekerim: Libya’dan Basra Körfezi’ne, Karabağ’dan Akdeniz’e Türk’ün gücü şahlanıyor. Türk’ün oku yaydan çıktı; bu dem, onların sinmek, siperlenmek ve kaçmak zamanı. Onlar istemeseler de 21. asır, Türk’ün asrı olacaktır. Zira 100 yıldır yanan ocak hem kızıştı ve hem de sabır taşı çatladı! Üstat Necip Fazıl’ın işaret ettiği gibi: ‘Bekleyin, görecektir, duranlar yürüyeni! Sabredin, gelecektir, solmaz, pörsümez Yeni! Karayel, bir kıvılcım; simsiyah oldu ocak! Gün doğmakta, anneler ne zaman doğuracak?’ Başta FETÖ’cüler olmak üzere, tüm darbecilere hadleri, kanun dairesinde bildirilmelidir. Vatana ve millete yapılabilecek en büyük ihanet darbeciliktir. Hainin affı yoktur! Zira bugün haini affeden, yarın, aynı hainin hışmına uğrar!",https://www.hurriyet.com.tr/yazarlar/fuat-bol/acima-acinirsin-41852763
Fuat Bol,Yazar sorumluluğu!,"Temmuz 26, 2021 06:29","Sorumluluk bilincinde, halkın sesi olmaktır yazarlık. Yazarın da elbette bir siyasi görüşü vardır lakin partici olamaz, olmamalıdır. Partici olmak demek, bir siyasi partinin her yaptığına ve her dediğine, şeksiz şüphesiz peki demektir. Gazeteciliğin ve yazarlığın olmazsa olmazı doğruluktur. Bundan dolayıdır ki, gazeteci ve yazar doğruyu araştırıp bulmak zorundadır. İletişim fakültelerinde, haberin ‘5 N 1 K’ kuralı öğretilir. Yazar da yorumunu doğru haberler üzerine yapar. Dedikoduyla haber üretilemeyeceği gibi, yalan habere dayalı da yorum yapılmaz, yapılmamalıdır. Teknolojinin gelişmesiyle iletişim çağına girdik; artık haberlere ulaşmak çok kolaylaştı. Teknolojideki bu baş döndürücü ilerleyiş, beraberinde tembelliği ve bir o kadar da vurdumduymazlığı getirdi. Sosyal medya denilen Gayya Çukuru’nu görüyorsunuz; kimse kimseyi dinlemiyor ve önüne gelen, muhatabını pervasızca kendi arenasında sırtlanlarına parçalattırıyor. Yazarlık da, eski ciddiyetini ve hatta hüviyetini kaybetti. Bilmeden, okumadan, sorup araştırmadan; duyduğu veya okuduğu şey kendi ideolojisine uygunsa, onu sütununa alıp, sorumsuzca savunan yazarlar var. Bir kısım yazarlarımızda, siyasilere karşı anlaşılmaz bir kin var. Halbuki siyaset, dünyanın en zor işidir. Dürüst ve kendini milletine ve devletine adayan siyasetçiye değer biçilemez. Hal böyleyken; kötüleri örnek alarak, bütün bir siyaset dünyasını karalamak ve hatta bizdeki gibi aşağılamak yazarlık olmasa gerektir. Mesela Prof. unvanlı bir ekonomi yazarı, milletvekillerinin iki yılda emekliliği hak ettiklerini yazdı. Devlette veya özel sektörde çalışan onca memur ve işçiler, 60 yaşını ve en az 7000 iş-prim gününü dolduranlar emekli olabilirken; iki yıl milletvekilliği yapan birisinin emekli olabilmesi, akla ve mantığa aykırı olduğu gibi vicdana da sığmaz. Aynı yalanı, geçen gün bir başka köşe yazarı, bu kez isim de vererek yazdı. AK Parti Sakarya milletvekili Kenan Sofuoğlu’nun, Erdoğan tarafından milletvekili yapıldığını, oysa Sofuoğlu’nun siyasetten hoşlanmadığını yazdı. Boş yere yapılan bu işlem sonucunda, Sofuoğlu’nun ömür boyu emekli maaşı alacağını ve yakınlarının da sağlık hizmetlerinden faydalanacağını yazdı. Milletvekilleri de diğer kamu ve özel sektör çalışanları gibi; 60 yaşını ve 7000 iş-prim gününü doldurdukları takdirde emekliliği hak edebilirler. Bahse konu milletvekili Kenan Sofuoğlu henüz 36 yaşında; ne prim gün sayısı bakımından ve ne de yaşı itibarıyla emekliliği hak etmiyor. Peki, durduk yerde, bir politikacıya neden iftira atılıyor? Yazarlık, öyle kulaktan dolma dedikodularla yapılması gereken bir iş midir? Yalan ve yanlış bilgilerle kamuoyunu yanıltmakla ellerine ne geçiyor? Politikacıların itibarlarını zedelemek isterken, asıl onların yani yazar ve çizerlerin itibarı zedelenmiyor mu? Böyle yaza çize nereye geldiğimizi ben size söyleyeyim: Eskiden bir gerçeği, hakikati haykırmak ve muhatabını inandırmak için ‘Gazete yazdı’ demek kâfiydi. Şimdi ise tüm gazeteler de yazsa; ‘Gazeteciler işte! Nasıl da uyduruyorlar!’, ‘Gazeteci işte; haber bulamayınca uydurdu!’, ‘Gazetenin bugünkü yalanı yarın unutulur; zira yarın yeni yalanla çıkar!’ gibi değerlendirmelerle muhatap olunuyor. Evet, bindiğimiz dalı biz kendimiz, gazeteciler-yazarlar kestik. Yalanla ve iftirayla avlanacağımızı zannettik, kendimiz avlandık. İnandırıcılığımızı kaybettik diye hayıflanmayalım. Ektiklerimizi biçiyoruz.",https://www.hurriyet.com.tr/yazarlar/fuat-bol/yazar-sorumlulugu-41859696
Fuat Bol,Bayram lakin...,"Temmuz 21, 2021 06:29","Ağız tadıyla bayram kutlayamadığımız uzun zaman oldu. Zaten son Peygamber Muhammed aleyhisselamdan bin yıl sonrası ‘Ahir zaman’ olarak belirtilmiştir. Bu zamanda Cenab-ı Hak, daha çok ‘Celal’, ‘Kahhar’, ‘Cebbar’, ‘Mütekebbir’ sıfatlarıyla tecelli edecek ve tüm insanlık sıkıntıya düşecektir. Zaten bu günlere, yevm-ül beter diye boşuna denilmemiştir. Her gelen yeni gün, geçen günü aratacaktır. Bundan dolayıdır ki, inançlı insanların ağzında; ‘Allah beterinden korusun’ duası eksik olmaz. Allahü teala kullarını çok sevdiği ve onlara çok acıdığı için, bazı günlere kıymet vermiş ve bu kıymetli zamanları kullarının affedilmesi için vesile kılmıştır. Kullar da, bu günlere değer verir ve günahlarına tövbe ederse (pişman olup bir daha yapmamaya azmederse) affedilirler. Kullar, ibadetleriyle (her hayırlı iş ibadettir; yeter ki o bilinçle yapılsın) arınır ve Allah’a yaklaşırlar. Hac ve Kurban ibadetleriyle de Mümin; dünyadan soyutlanır, Arş’ın etrafındaki melekler gibi Rablerini zikreder ve kendilerini, var eden ve her an varlıkta durduran Allah’a adarlar. Böylece; melekler gibi ve hatta meleklerden daha üstün olarak Cenab-ı Hakk’a yakın olurlar. Allahü teala, kudsi hadiste (manası Allah’tan, sözleri Peygamberden olan kutsal metin); ‘Gizli bir hazine idim. Bilinmek murat ettim’ buyuruyor. İşte kulluğun nişanesi de, Rabbini bilmesi, tanıması ve O’nun emirlerini üstün bilmesi ve O’nun mahlukatına (yaratılan ne varsa) şefkatli olunmasıdır. Ama görünen o ki, insanlar ve özellikle inançlı olduklarını iddia edenler, yaratılış gayelerini unuttular. Derin bir gaflet içinde, zilleti yaşamaktalar (Dünya üzerindeki Müslüman ülkelere bakınca, ne dediğimiz anlaşılır). Halbuki insan, eşref-i mahluk olarak yaratıldı (en üstün). Lakin insanoğlu, elleriyle, kendini aşağıların en aşağısı yapmayı becerdi! Cenab-ı Hak, en üstün mahluk olan insana öylesine değer vermiş ki ona; ‘Kurban kes’, ‘Rabbine yaklaş’, ‘Evimi ziyaret et’, ‘Ben sizden hoşnut olayım, siz de benden hoşnut (razı) olun’ demiştir. Koronavirüs illeti yüzünden iki senedir; o mukaddes Ev’e, neredeyse ziyaretçi kabul edilmiyor. Bu zillet haline Müslümanlar, kendi işledikleri yüzünden düştü. Koronavirüs, işin bahanesi; Müslümanlar, kendilerine çekidüzen vermezlerse, daha ne koronavirüsler görecekler! Zira Allahü teala Hac Suresi, 37. ayeti kerimede mealen: ‘Onların etleri ve kanları asla Allah’a ulaşmaz. Allah’a ulaşacak olan ancak sizin O’nun için yaptığınız, gösterişten uzak amel ve ibadettir...’ buyurmaktadır. Herkes, muhasebesini bu ayeti kerimeye bakarak yapsın. Yaptıklarımızı (amel ve ibadetlerimizi) ne için yapıyoruz, desinler diye mi, Cenab-ı Hakk’ın rızası için mi? Korkarım ki tüm bir insanlık, desinler için yaşıyor ve hatta yarışıyor. Dediklerine göre; Allah’tan ne bekleyebiliriz ki? Allah’a ulaşan bir amel ve ibadet yapmadık ki, O’ndan ne bekleyebilelim? Allah (Celle celalühü) ahir ve akıbetimizi hayreylesin!",https://www.hurriyet.com.tr/yazarlar/fuat-bol/bayram-lakin-41857287
Fuat Bol,Şimdi onlar düşünsün!,"Temmuz 24, 2021 06:29","Başkan Erdoğan’ın dediği gibi, bir elli yıl bekledik, yeni bir elli yıl daha beklemeye tahammülümüz yok. Bu duruma, Kıbrıs Rumunun şımarıklığı yanında, Yunanistan’ın küstahlığı, ABD ve AB’nin tamamen haksız ve hukuksuz tutum ve davranışları sebep oldu. Kıbrıs Türkü Annan Planı’na evet dedi; Rumlar ise hayır dediler. Bu durum karşısında AB ne yaptı? Kıbrıs Rumunu cezalandıracağına mükâfatlandırdı. Ve AB müktesebatına aykırı olmasına rağmen, Güney Kıbrıs Rum Yönetimi’ni AB’ye dahil etti. Ve üstelik tüm bu hukuksuzlar yapılırken, adanın kuzeyi resmen ve alenen dışlandı ve ambargoya tabi tutuldu. Cenevre’deki müzakerelerde de masayı terk eden yine Rumlar oldu. Artık bu saatten sonra tak sepeti koluna, herkes yoluna! Kıbrıs, taksim olmuş iki egemen devletten ibarettir. Bundan sonra konuşulacak veya tartışılacak her şey, iki ayrı, bağımsız devletin varlığı kabul edilerek konu edilebilecektir. Elli senedir Kıbrıs Türkü çile çekiyor, ambargo altında inliyor. Onların anladığı dilden konuşmanın zamanı gelmiş ve hatta geçiyordu. Rumlar akılları sıra, Türkleri inleterek dize getireceklerdi. Baskılara dayanamayan Türkler, Rumların kapısını çalıp, her şeye razı olduklarını ilan edeceklerdi. Bunu bekliyorlardı. Diğer bir deyişle; Türk’ün kaderi Rum’un insafına terk edilsin diye tam elli sene beklediler; beklettiler. Halbuki bu elli sene esnasında da ve ondan önceki senelerde de Rum’un ne denli vicdansız ve insafsız olduğunu en iyi Kıbrıs Türkü bilmekteydi. Başkan Erdoğan’ın da KKTC Meclisi’nde vurguladığı gibi; ‘Türk sözünde durur ama Rum sözünde durmaz... Adada iki ayrı devlet ve halk vardır. Uluslararası toplum bunu er ya da geç kabul edecektir. Cumhurbaşkanı Ersin Tatar’ın Cenevre’de sunduğu öneriye desteğimiz tamdır. Bundan taviz vermeyiz, veremeyiz. Kıbrıs Türküne kurulan tuzakları bozacağız, aydınlık geleceğimizi hep birlikte inşa edeceğiz.’ Başkan Erdoğan ayrıca Kıbrıs Türk Devleti’ne yakışır bir Parlamento Binası ile bir Başkanlık Külliyesi müjdesini verdi. Hazır olan projelerin en kısa zamanda başlanıp bitirileceğini söyledi. Kıbrıs Türk Cumhuriyeti Devleti’ni ilk tanıyacak ülkelerin başında Azerbaycan ve Pakistan var. Yeri gelmişken burada bir kez daha ifade etmek isterim: Rauf Denktaş’la Başkanlık Konutu’nda mülakat yapıyordum. O vakit yazılmamak kaydıyla bana bir sır vermişti. KKTC’yi 1983’te ilan ettiklerinde ilk tanıyan Türkiye olmuştu; hemen akabinde Pakistan Devleti tanıdığını duyurdu. Türkiye makamları devreye girerek Pakistan’dan kararı geri çekmelerini istediler. O durum; o zamanki Türkiye idarecilerinin ne denli baskı altında olduğunun ve hepsinden önemlisi, bağımsız bir devlet gibi hareket edemeyişlerinin hazin bir tablosuydu. Türkiye nereden nereye geldi! Ama içimizde birileri, bu durumu anlamıyor, anlayamıyor veya işlerine öyle geliyor. Böyle müjde mi olur, dağ fare doğurdu diyorlar. Amerikalıların, Avrupalıların ve İsrail’in hop oturup hop kalktığını görmüyorlar. Elli senedir biz uyumadık, bundan böyle de Rumlar ve destekçileri uyumasın! Buna, içimizdeki gafil şaşkınlar da dahil! Kaç sene uyumayacaklarına kendileri karar versin! Atı alan Üsküdar’ı geçti; uyandıklarında balığa çıkarız!",https://www.hurriyet.com.tr/yazarlar/fuat-bol/simdi-onlar-dusunsun-41858859
Fuat Bol,Afganistan’a dikkat!,"Temmuz 17, 2021 06:29","Akabinde ABD ve yandaşları çullandı bu İslam diyarına; onlar da tutunamadılar ve arkalarına bakmadan terk ediyorlar Afganistan’ı. ABD, her ne kadar kuyruğu dik tutmaya çalışsa da, Afganistan’daki durumları tam bir hezimettir. Zira bu durumu kendi medyaları ve kamuoyları da dillendirmektedir. ABD Başkanı Biden, kendilerinin çekilmeleri durumunda Kabil Havalimanı’nın güvenliğinin Türkiye tarafından sağlanmasını Erdoğan’a teklif etti. Halbuki çekilme öncesi, Amerikalılar Taliban’la onca görüşme ve müzakere yaptılar. Bu görüşmeler esnasında Kabil Havalimanı’nın güvenliğinin ve akıbetinin görüşülmemesi mümkün mü? Erdoğan da, şartlara bakarız ve ona göre adım atarız diyerek; ne evet ve ne hayır demeye getirdi. Ayrıca Pakistan’ı ve Macaristan’ı da Türkiye ile birlikte zikrederek, bu işin yalnız başına yapılamayacağını da söylemiş oldu. İki süper gücün tutunamadığı yerde, Türkiye oyuna mı çekilmek isteniyor? Türkiye, ne ABD ve ne de Rusya gibi bir işgal gücü değil ancak bu durumu anlatacağınız ve anlayacak yetkili ve sorumlu muhatabınız var mı? Merkezi hükümetin söz sahibi olduğu alanlar sınırlı. Taliban, her geçen gün yeni bir bölgeyi işgal ederek genişliyor. Batı’nın hangi ülkesi olursa olsun; niyetleri bozuk ve hedefleri sömürü olmasından dolayı, işgal ettikleri ülkelere sırtlanlar gibi saldırırlar ve o ülkelerin maddi ve manevi değerlerini talan ederler. Daha da önemlisi, envaiçeşit fitne tohumlarını ekmeden oradan çekilmezler. O ülkeler de yalnızca bölünmekle kalmaz, bir beladan diğerine sürüklenip dururlar. Asla güvende olmazlar ve huzur yüzü görmezler. Öyle çok eskilere gitmemize gerek yok, bu halin tipik örnekleri önümüzde durmaktadır. ABD, Irak’tan da çekildi; Irak’ın perişan hali ortada. Yarın Suriye’den de çekilecekler, Suriye’nin de hali Irak’tan farklı olmayacaktır. Afganistan ise ne Suriye’ye, ne Irak’a benzer; çok daha çetin ve karmaşık bir yapısı vardır. Coğrafyası ve sosyolojik yapısıyla ve hepsinden önemlisi, her kesimden insanın destansı savaşıyla iki süper güce geçit vermemiştir. Afganistan, büyük güçlerin (Çin, ABD, Rusya) hegemonyalarının at koşturduğu bir alandır. Filler tepişirken olan çimenlere oluyor ve biçare Afgan halkları on yıllardır çile çekiyor. ABD, Irak’tan çekileceğini açıklamasına rağmen hâlâ ayak sürüyor. Başkanlıkla Pentagon iyi polis-kötü polis oyununa devam ediyor. Biri çıkacağız derken, diğeri yalanlıyor. Ülkeleri parçalanmış Irak halkı, hangi parçasında yaşarlarsa yaşasınlar, bir gün olsun huzur yüzü görmediler, görmüyorlar ve bundan böyle de görmeyecekler. Irak, Afganistan için örnek bir laboratuvardır ve üstelik çok daha çetin ve karmaşıktır. Bin bir kaos planının devrede olduğu Afganistan’da, Türkiye, bin düşünüp bir konuşmalıdır. Zira size bu teklifi yapan ABD ile tokalaşırken bile kolunuzu kaybedebilirsiniz!",https://www.hurriyet.com.tr/yazarlar/fuat-bol/afganistana-dikkat-41855091
Fuat Bol,Kontrollü siyaset!,"Temmuz 19, 2021 06:29","Yahu! Hâlâ anlamadınız mı; FETÖ devlete talip, yani o, kendisini hancı görüyor, ne yapsın siyaseti? Siyaset en fazla iktidar olur; olur da muktedir olabilir mi? Şimdiye kadar olabilmiş mi? Hükümetler yolcu kabilinden, bugün varlar, yarın yoklar. Oldukları dönemlerde de asla devlete nüfuz ettirilmezler. Hükümetçilik oynayıp giderler. Bundan dolayıdır ki, daha işin başında F. Gülen melunu; benim siyasetle işim olmaz, benim işim devletle-bürokrasiyle deyip yolunu yordamını belirlemiş hedefini çizmişti. Nitekim başardı; zira iktidara kim gelirse gelsin onun borusu öttü, gerçek muktedir hep o oldu. Çünkü bu sistem, tam manasıyla bürokratik oligarşiydi. AK Parti’nin tek başına iktidarında; 81 ilin 76’sının Emniyet müdürleri ve hepsinin İstihbarat müdürleri FETÖ’cüydü. Adam, CIA’nın güdümünde olarak; 70 yıldır kadro yetiştiriyor. Dünyanın 165 ülkesinde yapıyor bu işi. Dolayısıyla FETÖ’nün (ABD) arabası durakta beklemez, giden araca biner ve yönetimde kim varsa onunla iş tutar, onun istediği gibi yönlendirir. Daha açık ifadesiyle, elindeki devasa kadrolarıyla siyaseti de kontrol eder. Askeri ve sivil tüm istihbarat kanalları ellerinde bulunduğundan, yolcunun (hükümet üyelerinin) gerçek bilgiye ulaşması imkânsızdır. Bu yapı, onlara ne derse, inanmak zorundadırlar. Cumhurbaşkanı da olsanız, Genelkurmay bürokrasisinden, yaver subayı adayı olarak size beş isim takdim ederler; siz de bunlardan birisini seçersiniz. Hâlbuki zarlar civalıdır, adayların beşi de FETÖ’cüdür! FETÖ hareketi, ABD’nin, 165 ülkede oluşturmak istediği Gladyo yapılanmasıdır. Bu yapı, ülkelerin hem görünenine ve hem de derinine nüfuz eder. 1947 yılından beri, bu ülkenin tarlaları ABD tarafından sürülüyor. Bu gizli yapıya din süsü verilmesi, dinin, geleceğin Türkiye’sinde geçer akçe olacağının görülmesindendir. Nitekim hesapları tuttu; 2000’lerdan sonra, muhafazakâr bir siyasi parti tek başına iktidar oldu. Gelen bu iktidar, kendinden önceki yarım asır boyunca yetiştirilmiş kadroları önünde buldu. Bürokrasinin her kademesinde kime el atsa FETÖ’cü çıkıyordu. Devletin bakanının şu ifadesine bakar mısınız: 7000 MİT elemanından 6500’ü FETÖ’cüydü! Askeri ve sivil diğer kurum ve kuruluşların durumunu siz düşünün! Bu yapının nüfuz etmediği yer yok ki. Genelkurmay Başkanı’nı, bizzat maiyeti teslim alıyor. Bu demektir ki, herkesin etrafı kuşatılmış. Bu çürümüş yapıyla devam edelim diyen muhalefete ne demeli? FETÖ ile ortak dili kullanmaya utanmıyorlar mı? Erdoğan düşmanlığı, bunların akıllarını örtmüş, gözlerini kör, kulaklarını sağır etmiş. Erdoğan’ın yaptığı hiçbir şeyi görmüyorlar diyelim; FETÖ ile mücadelesini de mi görmüyorlar? Yoksa görüyor da bundan hoşlanmıyorlar mı? Hoşlanmadıklarını kendileri itiraf ediyor; yargılanan ve hüküm giyen FETÖ’cüleri yeniden yargılayacaklarını utanmadan dillendiriyorlar. Bu demektir ki, siz gizlenin ve sessizce işinize devam edin, yarın geldiğimizde, sizi serbest bırakacağız. Siz de kaldığınız yerden devam edersiniz! Allah aşkına! Bu muhalefet, ne adına siyaset yapıyor? Milletin şahlanış günü olan 15 Temmuz’u kutlamadınız, üstelik iftira atarak o kutlu güne ‘kontrollü darbe’ dediniz. Tankları çıplak elleriyle durduran bu millet, size geçit verir mi sanıyorsunuz? Millet tankların üzerine gidenleri de, tankların arasından sıvışıp giden ve kahve içip televizyon karşısında darbeyi izleyenleri de gördü. İktidarı avucundan kaçıran FETÖ, aynı hayalle, muhalefeti kontrolüne alıp dizayn etti ve etmeye devam ediyor. 15 Temmuz’a ‘kontrollü darbe’ diyenler, FETÖ’nün kontrolündedir; ama bilerek ama bilmeyerek. Sonuçta bu ülkeye, kötülüklerin en büyüğünü yapıyorlar.",https://www.hurriyet.com.tr/yazarlar/fuat-bol/kontrollu-siyaset-41856119
Fuat Bol,Erdoğan’ın sağlığı,"Temmuz 28, 2021 06:29","Birbirimiz için yaşadığımız dönemlerde her şeye malik iken, bencilleşip yalnızca kendimiz için yaşadığımız bu dönemde neye malikiz ki? İyilik yapmak zorunda olmasak da, kimselere kötülük yapmamak zorundayız. Kimsenin kötülüğünü isteyemeyiz. Bizim kültürümüzde bir başkasının uğradığı kötülüğe, sıkıntıya, hastalığa vb. asla sevinilmez. Zira kişi bilir ki, o sevindiği musibet kendi başına gelmeden ölmez! “Gülme komşuna, gelir başına” diye boşuna söylememişler. Politika, gözlerimizi öylesine kör etmiş ki ne herhangi bir değer tanıyoruz ve ne de gerçeği görebiliyoruz. Herhangi bir hadiseyi, politik olarak değerlendirmemizin özeti şudur: Ya iftira atıyor, ya olduğundan çok büyük gösteriyoruz ya da olduğundan çok küçük değerlendiriyoruz Yani politik bakış açımız, şaşı. Sayın Erdoğan’ın sağlık durumu, eskiden beri tartışma konusudur. Oysaki gelmiş ve geçmiş tüm siyasi liderlerden yalnızca Erdoğan sporcudur. Malum kendisi uzun yıllar İETT’de profesyonel olarak futbol oynamıştır. Sağlıksız bir insan, futbol oynayabilir mi, böyle birisini profesyonel bir spor kulübünde istihdam ederler mi? Dünya ülkeleri arasında en uzun süre iktidarda kalabilen lider, Sayın Erdoğan’dır. İçeride olsun, dışarıda olsun Sayın Erdoğan kadar koşan, gece gündüz demeden çalışan bir lider gördünüz mü? Seveni, sevmeyeni, herkes “Bu adam bu tempoya nasıl dayanıyor?” diye sormuyor mu? Sağlıksız bir insan bu denli yoğun bir tempoyu sergileyebilir mi? 2006 yılında, kapıları kilitlenen Erdoğan’ın makam aracının camı kırılarak kapı açılabilmişti. O arada kan şekeri düşen Erdoğan da Güven Hastanesi’ne kaldırılmıştı. Mahut çevreler, ‘Erdoğan sara hastası’ diye tutturdular. Aynı günün akşamında bir grup gazeteci arkadaşla Ankara’da yemekteydik. Erdoğan karşıtı yazar bir arkadaşımız, ısrarla ‘Erdoğan sara hastası’ diye tutturdu. Bu yazar arkadaşımızın çalıştığı gazetenin genel yayın müdürü, ‘Bilmediğin şeyde neden bu kadar ısrar ediyorsun; bak Fuat onun çocukluk arkadaşı, ona soralım, bir şey varsa o bilir’ dedi. Ben de, on bir yaşından beri kendisiyle beraber olduğumuzu, orta ve liseyi aynı okulda, aynı sıralarda okuduğumuzu, ikimizin de okulumuzun futbol takımında oynadığımızı, kendisi hakkında ileri sürülen ‘sara’ gibi bir hastalıkla yakından ve uzaktan bir ilgisinin bulunmadığını söyledim. Ben ne söylesem söyleyeyim, o yazar arkadaşımız kendi yalanında ısrar etti. O günden beri FETÖ’cüler de malum, ‘Erdoğan kanser hastası’ diye sürekli yazıp çizip söylediler, hâlâ daha da söylüyorlar. İçerideki insanlarını umutlandırmak için; ‘İki ay ömrü kaldı’, ‘Üç ay ömrü kaldı’ diyerek, Erdoğan’a sürekli ömür biçiyorlar. Bu aşağılık tipler, ‘İki saat içinde ölsün’ diye beddua seansları yapmaktalar. Aradan 15 yıl geçti, Sayın Erdoğan yıldırım hızıyla çalışmaya devam ediyor; bu insan müsveddeleri utanmadıkları gibi, geri adım da atmıyorlar. Erdoğan’ın ölümüyle, kendilerine gün doğacağını biliyor ve bunu sabırsızlıkla bekliyorlar. Zira bu ülkeyi herkesin at oynatabileceği arena zannediyorlar. O, vesayet dönemindeydi; o günler çok gerilerde kaldı. Artık bir Erdoğan ölse bile bin Erdoğan’ın doğacağından kimsenin şüphesi olmasın. Halbuki ömür, cenab-ı Hakk’ın takdiridir. Ecel, herkes için vakitlidir. O, ne bir an ileri gider ve ne de bir an geri kalır. Sayın Erdoğan’a sürekli ömür biçenler, ölümün kendileri için de mutlak olduğunu hiç düşünmüyorlar mı? Muhakkak (mutlak) olacak şeyi (ölüm), olmuş bilmek ve ona göre yaşamak ve hepsinden önemlisi ibret almak gerekmez mi?",https://www.hurriyet.com.tr/yazarlar/fuat-bol/erdoganin-sagligi-41861022
Fuat Bol,Eğitim ama nasıl? -2-,"Temmuz 07, 2021 06:29","Dil, bir milleti meydana getiren en önemli öğelerden biridir. Dilde birlik, haysiyetli her milletin şiarıdır, kimliklerinin sembolüdür. Gerçek bağımsız olan her milletin eğitim dili, elbette ki kendi anadili olmalıdır. Bir ülkede yabancı dille eğitimin yaygınlaştırılması, o ülke insanını başkalarına, başka kültürlere uşak yapar. Bize dilimizi kaybettirdiler, diğer bir deyişle evrenin planını kaybettik. Nereye, nasıl nüfuz edebileceğimizi bilmiyoruz ki, eşya ve olaylara tesir edebilelim ve onları hükmümüz altına alabilelim? Batı, Batı diye yırtınıyoruz; Batı’nın hangi ülkesinde, kendi dillerinin dışında bir dille eğitimin yaygınlaştırıldığını görürsünüz? Bir Alman’a ya da Fransız’a, İngilizce bir şey sorun bakalım; size cevap verirler mi? Bildikleri halde, asla İngilizce cevap vermezler. Almancanın ve Fransızcanın üzerine titrerler. Biz ise, dilde tasfiyecilik diye bir ucubenin peşinde giderek güzel Türkçemizi mahvettik. Asırlar boyu oluşmuş medeniyet dilimizi köreltip kaybettik. Sonunda utanmadan ne dedik biliyor musunuz, Türkçe bilim dili değildir; Türkçe ile bilim yapılamaz! Elin oğlu (baskın kültür) kendi dilini sana dayatır ve sonunda seni böyle maskara yapar; kendi dilinle alay ettirir. Merhum Oktay Sinanoğlu Hoca, ‘Türkçe! Türkçe!’ diye diye yırtındı lakin kimselere laf anlatamadı. Israrla şu örneği vererek dikkatimizi çekmek istedi: ‘Bakınız Kuzey Irak’ta, Kürt üniversitesi kuruluyor, eğitim dili Kürtçe; aynı yerde, Türk üniversitesi kuruluyor, eğitim dili İngilizce!’ Türkçenin sahipsizliğine bakar mısınız? Merhum Prof. Dr. Oktay Sinanoğlu devam ediyor: ‘Bir millet için, dünyada en kötü şey, en büyük felaket o milletin gönüllerini ve beyinlerini köleleştirmektir. Fransa Cezayir’e gider gitmez, kendi dilini dayattı, eğitim dili yaptı. Cezayir, iki milyon şehit vererek Fransa’ya karşı bağımsızlık savaşı verdiği halde, hâlâ Fransızca konuşmakta ve Cezayir nesillerine Fransızca eğitim vermektedir. İşte bir milletin dilini değiştirerek, onu gönüllü köle yapmanın tipik örneğidir Cezayir.’ Biz de mi öyle olalım? Ayrıca bu yabancı dil furyasında, nesillerimizin öğrenebildiği dil, Tarzancadan başkası değil. Cumhuriyetin temelleri atılırken, Türk Dil Kurumu, Türk Tarih Kurumu kurularak hem dilimiz ve hem de tarihimiz için çok önemli adımlar atıldı. Ama ne yazık ki, atılan bu çok önemli adımlar, ehliyetsiz ya da kasıtlı insanlar marifetiyle saptırıldı ve arzu edilen sonuç elde edilemedi. Önce sözde dilde öze dönüş adı altında dilimiz kuşa çevrildi. Ardından uydurukça furyası başlatıldı. Duayen gazeteci ve araştırmacı yazar arkadaşımız Murat Bardakçı da Türkçemiz konusunu dert edinerek, felsefe bölümünde okutulan bir ders kitabından örnek vererek, gelinen noktanın vahametini ortaya koydu. Tamamen uydurukça yazılan, sözde bu kurbağa diliyle bilim olabiliyor lakin üç kıta yedi iklimde yayılan medeniyet dilimiz Türkçe ile bilim yapılamıyor! Güzel Türkçemize, anayasa ve kanunlarımıza hükümler koyarak sahip çıkmalıyız. Bugünden tezi yok; zira yarın çok geç olabilir! (Allah göstermesin!) Zira o zaman, Türkçeyi isteyen Türk’ü ve Türkçeyi ara ki bulasın!",https://www.hurriyet.com.tr/yazarlar/fuat-bol/egitim-ama-nasil-2-41847800
Fuat Bol,El insaf!,"Haziran 26, 2021 06:29","İngilizcede fifty fifty, elli elli manasına. Dikkat edilirse, kelimenin yapısında bile bir denge, bir adalet duygusu var. İlaç bile, yüzde 51 faydasına karşılık, yüzde 49 zararına rağmen kullanılır. İnsanları değerlendirirken insaflı olmak gerektir. Hiçbir insana, baştan başa kapkaradır, ya da kar beyazıdır denemez. Yüzde elliden fazlasına göre hüküm verilmesi, adaletin, diğer bir deyişle insafın gereğidir. Hatasız kul olmaz, zira insan melek değildir; hataları ve sevaplarıyla insandır. Değerlendirmede bulunurken, hataları fazlaysa kötü, sevapları fazlaysa iyi denir. Ne kadar iyi, ne kadar kötü olduğu ise yüzde 51’den yukarıya doğru gösterdiği, iyi veya kötünün durumuna göre değerlendirilir. Siyasette ve devlette görevli olanlar da birer insandır ve hiçbirisi hatasız değildir. Bir insan partili olabilir ancak partici olmamalıdır. Partici demek, kendi partisinde, parti mensuplarında ve liderinde asla hata görmeyen; her söyledikleri ve her yaptıklarını doğru gören kişi demektir. Objektif olamayan bu kişilerin sözlerine itibar edilmez, edilmemelidir. Particilik, iflah olmaz bir hastalıktır, bu illete uğrayanlar asla sağlıklı düşünemezler. Partili olmakta bir sakınca yoktur. Partili, hangi görevde olursa olsun, doğruya doğru, eğriye eğri demelidir. Partici bunu diyemez. Eskiden, danışma meclisleri, günümüzde de parlamentolar bunun için vardır. İstişarelerde danışmanlar, parlamentoda milletvekilleri, konuları enine boyuna tartışıp, serbestçe fikir beyan etmelidirler. Kürsü dokunulmazlığı bunun için vardır. Partilerin basına kapalı toplantıları bunun için yapılır. Sorumluluk üstlenip, sürekli toplumun önünde olan siyasetçilerin kaderi, eleştirilmektir; elbette eleştirileceklerdir. Siyasetçi eleştirilerinde, bizde biraz fazla ileri gidilir; çoğu kez kantarın topuzu kaçırılır. Onca faydalı iş yapan bir siyasetçi, bir yanlışı yüzünden tu kaka edilmemelidir. Özellikle bizim ülkemizde, iş ve hizmet üretmek hem çok zor ve hem de risklidir. Bunun da başlıca sebebi, bizdeki muhalefet anlayışının, her iş ve hizmete ‘İstemezük!’ şeklinde yaklaşımıdır. Türkiye’de öylesine yıkıcı bir muhalefet sergilenir ki; millete hizmet edebilmeyi, millet adına hayırlı bir iş yapabilmeyi, Süleyman Demirel, ‘Selden kütük kapmak’ şeklinde ifade ederdi. İktidarları hedef tahtasına koyup eleştirelim lakin insafı elden bırakmayalım. 1950’den beri, gelip geçen tüm iktidarların hatalarını, günümüz iktidarına yüklemeyelim. Beyaz Torosların hesabı bile Erdoğan’dan sorulmaya kalkışılıyor. Beyaz Toros demek, faili meçhul cinayet demek; Allah aşkına söyler misiniz, Erdoğan’ın 19 yıllık uzun iktidar döneminde, beyaz Toros’tan, faili meçhullerden söz edilebilir mi? Ama gelin görün ki, kapkara dönemlerin mensupları, Erdoğan’ı Netanyahu’ya benzetmekten utanmıyorlar. El insaf! Malum kurt, dumanlı havayı sever. Kaostan medet uman birileri, beyaz Torosları özlemiş olabilir. Bunlar, ülkemizin normalleşmesinden rahatsız oluyorlar. İzmir’de HDP binasında gerçekleştirilen cinayet, en ince teferruatına kadar araştırılmalı ve olayın perde arkası mutlaka gün yüzüne çıkarılmalıdır. Yine Demirel’in tabiriyle; bugünün güneşi ile dünün çamaşırlarını kurutmaya kalkışanlar, büyük yanılgı içindedirler. İnsafın zerresi bulunmayan bu tiplerden ülkeye ne hayır gelir?",https://www.hurriyet.com.tr/yazarlar/fuat-bol/el-insaf-41840214
Fuat Bol,Bu nasıl muhalefet?,"Haziran 30, 2021 06:29","Şu veya bu şekilde AK Parti’den bıkanlar bile, güvenip oy verebilecekleri bir siyasi lider veya parti göremedikleri için; ya hiç sandığa gitmiyor ya da ‘kerhen’ de olsa, gidip oyunu Erdoğan’a ve AK Parti’ye veriyor, vermek zorunda kalıyor. Zira bir Sayın Erdoğan’a, bir de diğer, sözüm ona siyasi ‘lider’lere baktığında, mukayesenin bile mümkün olmadığını görüyor. Süleyman Demirel’in yerinde olan tabiriyle, bu ‘lider’ bozuntularına beş keçi emanet edip derenin karşına geçirmelerini isterseniz, karşıda iki keçiyle karşılaşırsınız; onları da yaralı bereli halde bulursunuz. Allah aşkına! Kendi ülkesini yabancılara jurnalleyen ve ‘Sakın Türkiye’ye gitmeyin, orada can ve mal güvenliği yoktur’ diyen, diyebilen kişi ya da kişilerden bu memlekete ne hayır gelir? Bu ana muhalefet ‘lider’inin hali, gerçekten yürekler acısıdır. Ağzından çıkanı kulağı duymadığı gibi, nerede, hangi ülkede yaşadığının bile farkında değil. Koskoca Türkiye Cumhuriyeti Devleti’ni adeta ilkel kabile devletçikleriyle bir tutuyor ve ‘Biz gelirsek, Kanal İstanbul Projesi’nde çalışmakta olan müteahhitlerin paralarını ödemeyiz’ lakırdısını edebiliyor. Daha devlette devamlılığın asıl olduğunun bilincinde bile olmayana değil devlet idaresi, keçi çobanlığı bile verilmez, verilemez. Bu kafa yarın kalkıp; ‘Ey bütün memurlar ve hatta emekliler! Sakın Erdoğan’a oy vermeyin! Bizi dinlemeyip AK Parti’ye oy verirseniz, yarın iktidara geldiğimizde maaşlarınızı keseriz!’ derse, hiç şaşırmayın! Erdoğan düşmanlığı bunların akıllarını örtmüş; gözleri, hak ve hakikat namına hiçbir şeyi görmüyor ve algılayamıyor. Yalan ve iftira üzerine kurdukları hayal dünyalarında günlerini gün ediyorlar, sözde muhalefetçilik oynuyorlar. Asla iktidara gelmek gibi bir niyetleri yok. Şayet olsaydı, AK Parti’nin uzun iktidar yıllarında, rakibinin onca yıpranmışlığına ve hatta zaman zaman metal yorgunluğuna karşı, insan, partisinin oylarını, bir milim olsun artırmaz mı? Seneler senesi yüzde 25 bandında takılı duruyorlar. Bozuk saatin bile günde ikiz kez doğruyu göstermesine karşın, başta CHP olmak üzere bizdeki muhalefet partileri, yalancıktan da olsa, bu denli bir doğruluktan bile yoksunlar. CHP, ittifak yaptığı İYİ Parti’yi de kendisine benzetti. Onun ‘lider’i de her gittiği yerden, adinin bayağısı bir senaryo ile dönüyor. Affedersiniz ama hangi çağda yaşıyoruz? Bu eskimiş, bayat şark kurnazlıklarınızla, belli ki zaman tünelinde kalmışsınız. Bu iletişim çağında, yalan ve iftiralarınız, eskiden olduğu gibi yatsıya kadar falan sürmüyor. Saatinde, dakikasında ortaya çıkıyor. Katarlı gençlere imtihansız tıp fakültesi imkânı sağlanıyor yalanına sarıldılar. Gerçek, anında ortaya çıktı lakin o kızarmayan yüzleriyle, çıkıp bir özür bile dilemediler. Dileyemezler zira yalanların altında ezilmek, mahcubiyet hissi duymak ve özür dilemek de bir haysiyet meselesidir. İktidar partisini karalamak ya da yıpratmak uğruna, bir gün sonra sınava girecek çocukların moral ve motivasyonlarını mahvettiniz. Elinize ne geçti? Bunca körelmiş vicdanınızla, sahi, nasıl uyuyabiliyorsunuz? Bizdeki muhalefet kafası, iktidarın her yaptığına (millet için faydalı olup olmadığına bakmaksınız) karşı gelmeyi, diğer bir deyişle, ‘istemezük’ demeyi maharet biliyor. Dün de otoyollara, köprülere, havaalanlarına, tünellere, Marmaray’a, Avrasya’ya,.. karşıydılar. Başkent Ankara’nın havalimanı bile ne haldeydi? Türkiye gibi büyük bir devlete yakışıyor muydu? Ülkemize gelen tüm yabancılar, adeta metruk ve ahır kokan (hemen yanı başındaki tavuk çiftlikleri etrafa kesif bir koku salıyordu) o havalimanını görüyor ve ele güne rezil oluyorduk. O görüntü yetmiyormuş gibi, bir de havalimanından Ankara şehir merkezine gidiş vardı ki, yolun her iki yanını görenler, Türkiye’ye değil, Afrika’nın geri kalmış ülkelerinden birine geldiklerini zannediyorlardı. Bu kafaya göre, modern Türkiye’nin modern başkenti, her yanıyla gecekondu görünümdeydi. Sadece Ankara değil, bütün şehirlerimiz, alt ve üstyapılarıyla nasıl modernleşti görmüyor musunuz? Kör ve nankör olan birileri ise; ‘Erdoğan bunları babasının parasıyla mı yaptı; iktidarda, tabii ki yapacak; yapmaması suç olurdu!’ demez mi? Ayol! Sayın Erdoğan’dan önce, bu ülkede hiç mi iktidar olmadı, onların görevi değil miydi? Şimdi de kalkmış, utanmadan ‘Kanal İstanbul’a karşı olduğunuzu söylüyorsunuz ve yüklenici firmaları aklınız sıra tehdit ediyorsunuz. Ömürleriniz boyunca, her şeye karşı çıktınız da ne oldu? Bunca devasa eser, size rağmen yapıldı. Yalnız bütün bu eserlerin tek bir eksiği var. O da, onlara asılı olması gereken ‘Bu eser, ...’ın lideri olduğu CHP’ye rağmen, onların karşı çıkmalarına rağmen yapılmıştır!’ levhası. Allah’tan korkmaz, kuldan utanmaz bu yüzler, belki yüz karaları olan bu levhalardan ibret alırlar!",https://www.hurriyet.com.tr/yazarlar/fuat-bol/bu-nasil-muhalefet-41842800
Fuat Bol,Aydın ihaneti!,"Haziran 28, 2021 06:29","Bizde, ne okuduğuna bakmadan, okumuş insana (gazete ve hatta Tommiks-Teksas okuyana bile) aydın denmiştir. Zira kültür adına samyeli estirilen bizden başka bir ülke gösteremezsiniz! Bizde aydın olmanın şartı kurulu düzene karşı olmak, halkının değerlerini bilmemek ve onlara, biliyormuş gibi yapıp düşman olmak, bir fikre saplanıp kalmak ve kendi doğrusundan başka doğru tanımamak. Bakınız Attila İlhan, bizim aydınımızı nasıl tanımlıyor: “...Bizim aydınlarımızın önemli bir kesimi, kesinlikle cahildir. Dünyada ne oluyor, ne bitiyor, kesinlikle okumazlar, izlemezler. İkincisi muhakemeden yoksundurlar. Olay gözüne giriyor, onu doğru değerlendirip doğru sonuç çıkartamıyorlar. Aydınlarımızın büyük bir kısmı, inanışlarından önce menfaat peşindedirler. İşin püf noktası bu... Türkiye’nin toplumsal dinamiğinin çok hareketli, çok yüksek olduğunu düşünüyorum. Avrupa’nın en dinamik ülkesi. Bu dinamizmi büyük ölçüde halkta görüyorum. Aydınlar bitti. Aydın diye bir şey yok Türkiye’de. Çok ciddi bir ‘Kuvayımilliyeci’yim. ABD emperyalizmine bu platformda karşı çıkıyorum.” Aydının (münevver) ilk işi, kendi medeniyetini, kendi medeniyetinin dinamiklerini bilmek ve bunları sindirmektir. Bundan başka diğer medeniyetleri de bilecek ve bunları, kendi medeniyeti ile kıyaslayıp sentez üretebilecektir. Aydın (münevver) kendisi aydınlandığı gibi, başkalarını da aydınlatabilecektir. Günümüzde aydın geçinen tiplere bakınız; hemen hepsinin ortak özelliği, kendi köklerine ihanet etmek ve kurtuluşu, Batı taklitçiliğinde buldum zannetmektir. Bu yüzden kendilerini ya Amerikan, ya İngiliz, ya Fransız, ya Alman vb. ekolü olarak görürler. Bu aydın tipinin düsturu ‘Ekmek elden, su gölden’ anlayışıdır. Üretimi ve üretmeyi asla düşünmezler. Erbakan bunlara, ‘makarnacılar’ ve ‘montaj sanayicileri’ derdi. Başkalarının emeği ile geçinen, burnu büyük, hazırlopçu tipler... Profesör Dr. Oktay Sinanoğlu ise, “‘El’ ekmeğini elinden alır, suyunu da kurutur!” der ve aynen şöyle devam eder: “Türkiye’nin dış politikası ABD’ye ve Avrupa’ya yalvarmaktan ibarettir.” Bizdeki aydının yegâne mahareti, hemen her sahada ‘el’e karşı yalvarmak, kendi halkına da tepeden bakmaktır. Şahsiyetine müdrik olmayan, olamayan aydın tipi, taklitçi olduğundan, çok çabuk devşirilir. Devşirmelerin tipik özelliği ise, düşman kılıcı sallamaktır. Üstelik kendi halkına karşı. Çare mi? Eğitim, eğitim, eğitim... Bakınız, ABD, bizden devşirdiği F. Gülen’i kullanarak eğitimde ‘pabuççu muştası’ gibi yandan girip, içimizden on binleri, yüz binleri devşirdi ve kendi halkına düşman etti. Eğitim derken, bugünkü içi boş eğitimden bahsetmiyoruz. Diline, tarih ve kültürüne sahip, Doğu-Batı muhasebe ve mukayesesini yapan, üretken nesiller yoğurmak zorundayız. Beyni ve gönlü birlikte aydınlatacak, sağlamlaştırıcı bir eğitime muhtacız. Japonya yabancı ülkelerdeki misyonlarında çalışan vatandaşlarının küçük çocuklarının eğitimini başkalarına bırakmıyor. Kendi ülkesinden öğretmen gönderip, çocukları Japon kültürü ile yoğuruyor. Japonya’daki ilkokul çocuklarını Hiroşima ve Nagazaki’ye götürtüp, onlara tarih bilinci aşılıyor. Dostu düşmanı tanıtıyor. Bizdeki aydın tipi ise, uşağı olduğu ülkenin ismini söylerken, neredeyse kendinden geçiyor! Sonuç mu? Meftunu olduğu ülkeden aldığı emirleri, kendi halkına dayatmak! Böylece halk, bu denli dayatmacıların elinde esir kalırken, halkı esir alan, sözde aydın, zorba takımı da, aşığı olduğu ülkenin elinde esirdir.",https://www.hurriyet.com.tr/yazarlar/fuat-bol/aydin-ihaneti-41841320
Fuat Bol,Eğitim ama nasıl? -1-,"Temmuz 05, 2021 06:29","Asıl olan eğitim diyor ve bütçenin aslan payını eğitime ayırıyoruz lakin sittin senedir, istenilen hedefin yakınına bile yaklaşamıyoruz. Her kademedeki eğitim kurumlarının sayılarını çoğaltıyoruz, yıllarca ihmal ettiğimiz öğrenci yurtlarını da telafi etmeye başladık. Yurtsuzluğun ceremesini çok ağır bedeller ödeyerek çektik. Buradaki boşluğu, yıllar yılı FETÖ doldurdu ve çocuklarımızı bizden koparıp aldı. Devlet bu işe uyandığında ise, ba’de harabil-Basra! Dikkat edilirse, eğitimde dış görünüşü, yani okul ve yurt binalarını güzel şekilde yapmamıza rağmen, eğitimin içini bir türlü dolduramadık. Eğitimi eskilerin ifadesiyle tanımlarsak; zahir (dış) mamur, batın (iç) haraptır. Eğitimin amacı, nesilleri kendine, ailesine, toplumuna, milletine ve insanlığa faydalı bireyler yetiştirmek olmalıdır. Eğitimde en büyük yanlışımız, üretken nesiller yerine ezberci nesiller yetiştirmemiz oldu. Eğitim için, boşuna ‘milli’ demiyoruz, aksi halde kuru kalabalıklar yetiştirmiş oluruz ki, bunların ne kendilerine, ne ailelerine, ne toplumlarına ve ne de insanlığa bir faydaları olmaz. ‘Milli’ eğitimle nesiller, kimlikli (şahsiyetli), bilinçli (şuurlu), dününü-bugününü bilen, bunların mukayesesini yapıp yarınlara hazırlanan idealistler olarak yetiştirilir. Eğitimin diğer bir amacı, özgüveni sağlam nesiller yetiştirmektir, aksi halde bugüne değin yapageldiğimiz gibi, aşağılık duygusuna sahip, ürkek, ezik ve yitik nesillerle baş başa kalırız. Ezbercilik yüzünden çocuklarımıza düşünme alışkanlığını kazandıramadık. Sınavları bile, test usulü yaptık ve çocuğun ölçme, düşünme, ifade etme, problem çözme yeteneklerini göz ardı ettik. Hemen her şeyde olduğu gibi, eğitimde de ‘Batı’, ‘Batı’ diye tutturduk; topyekûn eğitim sistemimizi batılı danışmanlara havale ettik ve bunun sonucunda; köksüz, kimliksiz, taklitçi, gayesiz, başıboş yığınlar yetiştirmiş olduk. Ortaöğretim, eğitimin omurgasını teşkil eder, orada hem meslek sahibi olunur ve hem de üniversiteye öğrenci hazırlanır. Bizim yaptığımız ise ortaöğretimin içini boşaltmak; kimliksiz, mesleksiz kalabalıkları üniversitelerin önüne yığmaktır. Bu anlaşılmaz hal, herkesin üniversite mezunu olmasını zorunlu kıldı. Onlara da üniversite imkânı sağlanınca, bu kez üniversiteler çığırından çıkmış oldu. İlkokuldan sonra çocuk, ortaöğrenimden atlayarak üniversiteye geliyor. Bütün bu yanlışlıkların sonucunda ne oluyor biliyor musunuz? Çocuk, üniversitede (birkaç gerçek üniversiteyi tenzih ederim) ortaokulu (liseyi değil) okumak zorunda kalıyor. 1950’li ve 60’lı yıllarda, yetkin, iyi yetişmiş öğretmenler marifetiyle, kaliteli bir lise eğitimimiz vardı. Bugün, o günkü lise eğitim düzeyinde çok az üniversite mezunumuz olabiliyor. Eğitimin içine düşürüldüğü vahameti görüyor musunuz? NOT: Bu mühim konuya çarşamba günkü makale ile devam edeğiz.",https://www.hurriyet.com.tr/yazarlar/fuat-bol/egitim-ama-nasil-1-41846314
Fuat Bol,Atatürkçü kim?,"Temmuz 12, 2021 06:29","Bununla da kalınsa iyi, Atatürkçülük iddiasında bulunan rakiplerini sahtecilikle suçluyor ve onları dışlıyor. Bu denli aymazlıkta da başı, maalesef Atatürk’ün kurduğu parti yani CHP çekiyor. Bu sakil anlayışa göre, CHP’li değilsen Atatürkçü de değilsin! Nitekim onların gözünde Atatürk’ün Aydın İl Başkanı A. Menderes, Atatürk’ün Başbakanı Celal Bayar da Atatürkçü değiller. Kendilerine göre, sebebi de, bu kişilerin CHP’den ayrılmalarıdır. Mantıksız mantıkları şu: Atatürk’ün partisinden ayrılan ya da kendilerini Atatürk’ün partisinin karışışında konumlandıranlar Atatürkçü olamazlar. Bir kere demokrasinin vazgeçilmez şartı çok partili hayat değil midir? Dolayısıyla CHP’den farklı partilerin olması kadar tabii bir şey olamaz. Kimselerin öteye beriye çekmesine gerek yok; hemen herkesin tartışmasız ortak noktası şudur: Atatürkçülük muasır medeniyettir, yerlilik ve milliliktir, diğer bir deyişle, aklı ve bilimi öncelemektir. Kılıçdaroğlu’nun CHP’sinin, bu söylenenlerle ne alakası var Allah aşkına? Malum Kılıçdaroğlu CHP’yi bir alamete bindirdi, hızla kıyamete doğru sürüklüyor. Atatürk’ün CHP’si tüm Türkiye’nin partisiydi, ya Kılıçdaroğlu’nun CHP’si? Kılıçdaroğlu’nun CHP’si, Hakkâri mitingini meydanda tek bir Türk bayrağı olmadan yapabildi. Güneydoğu Anadolu Bölgesi’nde sıfır çeken ve sadece tabela partisi olarak gözüken bir CHP mi Atatürk’ün partisi? Vatansever tüm CHP’liler yatıp kalkıp Erdoğan’a ve AK Parti’ye dua etsinler. Zira Güneydoğu Anadolu Bölgesi’nde HDP’nin dışında yalnız AK Parti var ve hemen her yerde olduğu gibi burada da Erdoğan çok seviliyor. Bunun ne demek olduğunu ise vatanın bütünlüğünün kıymetini bilen ve önemini kavrayanlar bilir. Dışarıya avuç açmak ve boyun bükmek mi Atatürkçülüktür yoksa kendi topunu, tüfeğini, füzeni, güdümlü füzeni, çok namlulu roketatarını, mobil elektronik harp sistemlerini, helikopterini, denizaltını, uçak gemini, İHA’nı, SİHA’nı, TİHA’nı.. vb. üretmek ve diklenmeden dik durmak mı Atatürkçülüktür? Atatürkçülük, ‘Suriye’de ne işimiz var?’ demek midir yoksa o imkânsızlık şartlarında ve üstelik hasta yatağında iken Hatay’ı anavatana katmak mı Atatürkçülüktür? Bir, ‘Ordular! İlk hedefiniz Akdeniz’dir. İleri!’ diyen Atatürk ve onun CHP’sine bakın; bir de ‘Akdeniz de ne işimiz var?’ diyen Kılıçdaroğlu’nun CHP’sine bakın! Dün de, Atatürk, Libya’ya (Akdeniz) Türk’ün hak ve menfaatleri için gitmişti, bugün de Erdoğan Libya’da ve Doğu Akdeniz’de Türk’ün hak ve menfaatleri için var. Birilerini Atatürkçü değil diye suçlamadan önce Atatürk’ü tanımak şarttır. Öyle ezbere, ham hum şaralop Atatürkçülük olmaz. Zira ‘Aynası iştir kişinin lafa bakılmaz...’ Bugün, yerli ve milli olduğu için Deniz Baykal’ı dışlamak isteyen bir CHP ile karşı karşıyayız. Zaten bütün gerçek Atatürkçüler ve Deniz Baykal’ın yakın mesai arkadaşlarının tümü CHP’den dışlandı. Deniz Bey’in sipsivri ortada, yapayalnız kalan ve rahatsız haline bile tahammül edilemiyor. Kılıçdaroğlu CHP’sinin iki tip özelliği var; FETÖ’nün ve HDP’nin sözcülüğüne soyunmak, onlarla aynı dili kullanmak ve onlardan medet ummak. Ecevit, boşuna CHP’den ‘İllallah!’ dememişti. Bu arada Livaneli isimli bir eski tüfek de; yalan kumkuması şıracının şahitliğine soyunan bozacı olarak arz-ı endam etti ve aynen şöyle dedi: ‘Deniz Baykal da, önceki CHP liderleri gibi solcu değildir; tipik bir Sünni, sağcı, Ankara politikacısıdır. Kürtleri, Alevileri, ezilenleri sevmez. Bunu çok sefer kendisi de söyledi, basında çıktı...’ Kendisini sözde solda konumlandıran bu kişinin şu tiksindirici yalanlarına bakar mısınız? Nasıl da insanları ayrıştırıyor? İğrenç iftiralarını, utanmadan nasıl atabiliyor? Aynı Baykal, yıllar önce de, sağ kesime Antalya’nın tahtacılarından (Alevi) birisi olarak lanse edilmişti. Bu kez de sol kesime ‘Sünni, sağcı, Kürtleri ve Alevileri sevmez’ şeklinde anlatılmak isteniyor. Livaneli’nin yaptığı, ürkütücü bir hokkabazlıktan başka bir şey değil. Değil Deniz Bey’in, herhangi bir insanın bu lafları edebilmesi için aklını peynir ekmekle yemiş olması gerekir. Lakin hazin olan şu ki bu lafları eden, bu iftiraları atan, bu pervasızlığı sergileyen akıllı ve üstelik solcu diye geçiniyor. Kılıçdaroğlu’nun yalanlarına akılsız dostu olarak, sözde destek veriyor. Kılıçdaroğlu, bunca yalan batağında debeleneceğine, akıllı düşmanlarına kulak verse kendine gelir. Ama nerdeee?",https://www.hurriyet.com.tr/yazarlar/fuat-bol/ataturkcu-kim-41851359
Fuat Bol,Batı gözündeki merteği görmüyor!,"Temmuz 10, 2021 06:29","Türkiye, Suriye’de sözde çocuk yaştakileri silah altına alıp askeri eğitime tabi tutuyormuş. ABD aynı raporda, Türkiye’yi insan kaçakçılığı ile mücadelede, ‘ikinci kategorideki’ ülkeler arasında göstermiş. Pişkinliğin, pervasızlığın ve utanmazlığın bu kadarına da pes doğrusu! Batı’nın çocuklara yaklaşımını Kanada’da çıkarılan siyahi çocukların toplu mezarlarında görüyoruz. Yine aynı Batı’nın çocuk yaklaşımının nasıl olduğunu papazların, kiliselerde çocuklara yaptıkları iğrenç tacizlerinde görüyoruz. Batı, tüm bu vahşetlerin ve iğrençliklerin hiçbirisinde sesini çıkarmıyor. ‘En iyi savunma hücumdur’ diyerek, başkalarına, bu arada Türkiye’ye saldırıyor. Böyle yaparak, kendi suçlarının görülmeyeceğini ve kendilerinden hesap sorulmayacağını zannediyorlar. Daha da mühimi ise, avuçlarının içinden kayıp giden Türkiye’nin son hali ve tavrı ABD’yi deli divaneye çevirdi ve bu akıl almaz, iftira dolu raporları hazırlattı. Aklı sıra Türkiye’yi hizaya çekecek ve ona, eskiden olduğu gibi vasilik yapacak. İnsan kaçakçılığı ile mücadelede ve mülteci barındırmada Türkiye’nin eline kim su dökebilir? Hal böyle iken, Türkiye’nin suçlanması, ikiyüzlülüğün daniskası değil de nedir? Bir de Türkiye’yi bu denli suçlamaya cüret eden ABD’nin ve diğer Batı ülkelerinin karnelerine bakalım: Akdeniz sahillerine vuran bebek cesetleri (başta Aylan bebek) sözlerimizin vesikasıdır. Mültecilere, kendi ülke sınırlarında düşman askeri muamelesi yapan kim ya da kimler? Mülteci botlarını delip öldürenler kim? Mültecileri çırılçıplak soyup sınır dışı edenler kimler? Türkiye’deki mültecileri, Avrupa’ya salmamamız için yalvaranlar ve bunun için para teklif edip vermeyenler kim ya da kimler? Dünyanın eli kanlı ve en acımasız örgütü PKK’yı ve onun türevleri olan YPG, PYD’yi kuran, çocuk yaştaki insanları alıp, besleyip büyüten, silahlandırıp eğiten ve Türkiye’nin üzerine salan kim ya da kimler? FETÖ’yü kuran ve Türk devletinin her kurum ve kuruluşunun kılcallarına değin nüfuz ettiren ve FETÖ elebaşını ve diğer azılı militanlarını ülkelerinde barındırıp vermeyen kim ya da kimler? ABD, bir rapor hazırlayacaksa, duayen gazeteci yazar ağabeyimiz Rauf Tamer’in işaret ettiği gibi: ‘Dünyanın en yüzsüz devleti kim? En yalancı, en iftiracı, en pişkin, en utanmaz, en arlanmaz... Kim? Kim? Kim? Dünyanın en güvenilmez devleti kim? En güvenilmez diplomatları, siyasetçileri kim? Ne kolay soru! Çabuk cevap verin, kim? Dünyanın en eli kanlı katili kim? En işgalci, en istilacı, en sömürücü, en insafsız, en vicdansız... Söyleyin kim? Kim? Kim? ... Tamam anlaşılmıştır. Bu soruları bilmeyecek insan yoktur.’ Ne diyelim, inanın sözün bittiği yerdeyiz. Sanık sizin!",https://www.hurriyet.com.tr/yazarlar/fuat-bol/bati-gozundeki-mertegi-gormuyor-41850218
Fuat Bol,Siyasette ilkeli olmak,"Temmuz 03, 2021 06:29","Bu kişiler, söylem ve eylemleriyle topluma yön verecek ve kalabalıkları peşinden sürükleyebilecek kıraatta olmalıdır. Kısaca, liderlik vasfı taşımayan, o ruha sahip olmayan kişiler, bu arenada boy göstermemelidir. Hele Türkiye gibi, halkı büyük ekseriyetiyle başa bağlı bir milletin önüne düşecek kişinin, üstün vasıflarla donanımlı olması şarttır. Aksi halde genel başkan olunabilir lakin lider olunamaz. Siyasi partiler demokrasinin olmazsa olmazlarıdır. 2021 itibarıyla Türkiye’de 105 siyasi parti aktif haldedir. Biz gazeteciler bile, bunlardan 100’ünün ismini bilmiyoruz. Belli ki, birileri siyasi partiyle derneği birbiriyle karıştırmış ve ortaya bu absürd manzara çıkmıştır. Zira bunların ülke yönetimine talip olma gibi bir arzuları yok, parti kurmak için parti kurmuşlar. Halkın peşine takılacağı liderde aradığı en önemli vasıflardan biri de, kişinin ilkeli olmasıdır. Özü-sözü bir, samimi, açık fikirli, seven ve sevilen, dava sahibi ve davasının yılmaz savunucusu, söylem ve eylemleriyle güven veren olmalıdır. Hepsinden önemlisi, asla yalancı olmamalıdır! Halk şu veya bu siyasetçiyi affedebilir lakin yalancıyı asla. Zira unutulmamalıdır ki, halk şahsiyete meftundur. İlkeli insana ne denli tutkunsa, yanar-döner insandan da o nispette nefret eder. Kişilik sahibinin peşinden nasıl koşarsa, ilkesi nefsine endeksli insandan da aynı şekilde kaçar. Bundan dolayıdır ki siyasi partilerden kopan hareketler, gerçek bir sebebe dayanmıyorsa halktan itibar görmezler. Zira bunların yöneticileri (asla lider olmazlar, olamazlar) kerameti kendilerinden bilen gafiller olarak ortalıkta sürünürler... Davutoğlu ile Babacan, yıllar yılı Sayın Erdoğan liderliğinde, birlikte siyaset yaptılar. Hem de en üst düzey görevlerde bulunarak (bakan, başbakan yardımcısı ve başbakan) Sayın Erdoğan’ın kılıcını salladılar. Kime karşı salladılar; elbette CHP ve diğer muhalefet partilerine karşı değil mi? Biz buyuz deyip, halka bu görüntüyü verdiler. Halk da bunları, Sayın Erdoğan’ın yardımcıları ve CHP karşıtları olarak gördü ve benimsedi. Sayın Erdoğan, halka söz verdiği yerde duruyor; dün ne dediyse bugün de onları söylüyor. Dün neleri vadettiyse bugün de onları yapmak için çırpınıyor. Dünkü CHP, o günkü Erdoğan’a karşıydı; bugünkü CHP de aynı Erdoğan’a karşıdır. Demek ki, Sayın Erdoğan’ın dünkü ve bugünkü tavırları arasında bir tutarlılık var. Var ki, CHP, her iki Erdoğan’a karşı tutumunu sürdürüyor. CHP, dün de Erdoğan’ın büyük projelerine karşıydı; bugün de. Lakin AK Parti’nin mahut düşükleri; dün, tüm bu projelerin yılmaz savunucuları ve hatta yerine getirenleri idiniz. Bugünse, size ne oldu ki, düne kadar tu kaka ettiğiniz CHP ile canciğer kuzu sarması oldunuz? Düne kadar Türkiye’nin çehresini değiştirecek, Türkiye’ye çağ atlatacak dediğiniz projeleri bugün, felaket olarak nitelendiriyorsunuz. Bu durumda, asıl felaket siz olmuyor musunuz? Sizin bu acıklı durumunuz olmuyor mu? Gerçekten acınacak bir haliniz var; zira siz, bu denli ikircikli tavırlarınızla ancak düşmanlarınızı sevindirirsiniz. Ki, o düşmanımız dediklerinizle, bugün aynı saftasınız. Dün ak dediğine bugün kara diyenin sözüne kim itibar eder? Etmedikleri gibi, sizi, davasına ihanetle suçlar. Ayrıca CHP gibi muhalefetin orijinali varken, millet ne diye sizin gibi onuncu karbon kağıdından müsveddelerle uğraşsın? Bir şeyin aslı varken, kopyasına, üstelik sahte olan kopyasına itibar edilir mi? Kendinizin yaptırdığı anket sonuçlarından bile utanmıyorsunuz; Erdoğan düşmanlığı o kadar aklınızı örtmüş. Böylesine sürüneceğinize CHP’ye katılın ve biz buyuz deyin, inanın daha samimi olursunuz! İnsan, bakanlıktan ve hatta başbakanlıktan iner de yüzde 1 veya 1.5’luk ‘tırtıklamak’ peşinde koşar mı? Siyasette ‘tırtıklamacı’ olmayı kendinize yakıştırıyor musunuz? Tarihte bakan, başbakan yardımcısı ve başbakan olarak anılmak varken ‘tırtıklamacı’ olarak anılmak! Ne güzel demişler: Kişinin kendine ettiğini, kimseler ona yapamaz.",https://www.hurriyet.com.tr/yazarlar/fuat-bol/siyasette-ilkeli-olmak-41845202
Fuat Bol,Marmara da Erdoğan’ı bekliyor!,"Haziran 21, 2021 06:29","Bir taraftan küresel sorun iklim değişikliği ile oluşan asitleşme, diğer yandan doğrudan veya nehirlere boca edilen atıkların oluşturduğu kirlilik her geçen gün büyüyor. Tüm bu olumsuzluklardan en fazla nasibini alan bir yer de bizim Marmara Denizi’miz. Her bölgenin kendisine has özellikleri vardır. Bu bölgenin doğal dengesinin korunmasında bu yapının etkisi büyüktür. Marmara’nın da böylesi bir yapısı vardır. Marmara Denizi esasında bir geçiş koridoru. Bu yönüyle zengin bir biyoçeşitliliğe sahiptir. Ancak her iki yöndeki boğazlar, üç büyük çukurlu denizde adeta birer boğum işlevi görüyor. Farklı tuzluluk oranlarına sahip iki denizin sularını barındıran Marmara’da, bu cihetle, iki katmanlı yapı var. Üstte düşük yoğunluklu Karadeniz suyu, altta ise yüksek yoğunluklu Akdeniz suyu bulunur. Üstte ısı değişikliği olurken, alt katmanda neredeyse bu değişim olmaz. İki katmanlı yapı dikey yönlü karışımı sınırlandırıyor. Yüzeyde ise Marmara’nın derin çukurlarının bulunduğu Tekirdağ açıklarına nispeten oluşan sirkülasyon, özellikle de Körfez bölgelerinde çok nadir görülüyor. Bu durum Marmara’da adeta bir durağanlık oluşturuyor. Bu özel durumlarla birlikte, geçiş koridoru olması hasebiyle yıllık 43 bin transit gemi geçişine; kıta, yaka ve kıyıları buluşturan şehiriçi deniz hatlarına; balıkçılık faaliyetleri dolayısıyla oluşan çok büyük gemi hareketliliğine de ev sahipliği yapıyor. Yaklaşık 1.000 kilometre uzunluğundaki kıyılara konuşlanmış 7 ilde yaşayan 25 milyon nüfusun yanında; ülke sanayisinin yüzde 50’sinden fazlasına ev sahipliği yapan, aynı şekilde hayvancılık ve tarımsal faaliyetlerin de yoğun seyrettiği Marmara, bu çerçevede büyük bir baskı altında-dır. Tüm bu etkileşimler, Marmara Denizi’nin ekosistemine zarar vermekte ve sonuçta ‘deniz salyası’ ile karşılaşılmaktadır. 1970’lerden beri yaşanan kentleşme ve sanayi kaynaklı atıksular, Marmara’da yüksek bir bulanıklık oluşturdu. Bu durum, denizde daha fazla ısının absorbe edilmesi ile sonuçlanıyor. Müsilajın (deniz salyası) üç ana sebebi var: Sıcaklık, durağanlık ve kirlilik. Ancak en büyük etken hiç kuşkusuz endüstriyel, evsel ve tarımsal faaliyetlerden kaynaklanan yoğun atıksu deşarjı. Müsilaj sadece bugünün sorunu değil, yarının da sorunu. Sadece Marmara’nın da sorunu değil, Ege’nin de, Akdeniz’in de sorunu. Kirlilik sınır tanımaz zira. Bu yüzden kirliliği, behemehal önlemek lazım...’ Dikkat edin; yukarıda sıralanan tüm olumsuzlukların kaynağı, biz insanlarız. Elbirliğiyle ne çevre bıraktık, ne iklim. Hatırlayın; vaktiyle Haliç’e de aynını yapmıştık ve bu yüzden, Altın Boynuz kokudan geçilmiyordu. Nasıl geçilsin ki, mezbahayı bile akıntısı ol-mayan Haliç’in kıyısında kurmuştuk. Haliç’i temizlemeye Sayın Dalan başladı, Sayın Erdoğan bitirdi; Marmara’yı temizlemek de ona nasip oluyor ve olacak. Zira onun dışında, siyasi kararlılık gösterecek başka bir siyasi lider yok. Zaten muhalifleri, yapmak yerine, Erdoğan’ın yaptığı ve yapmakta olduğu hizmetleri baltalamak ve durdurmak hevesindeler. Alay-ı vala ile seçilen İstanbul Büyükşehir Belediye Başkanı Ekrem İmamoğlu da türünün özelliğini göstererek; AK Parti döneminde yapımına karar verilen, Silahtarağa İleri Biyolojik Arıtma Tesisi projesini iptal etti. Hayret ettik mi? Hayır. Herkes kendine yakışanı yapıyor.",https://www.hurriyet.com.tr/yazarlar/fuat-bol/marmara-da-erdogani-bekliyor-41836140
Fuat Bol,Siyasette öncelik sıralaması!,"Haziran 09, 2021 06:29","Zira insan, evladını belirleyemez ama arkadaşlarını, kendisi belirler. Dolayısıyla bu belirlemedeki manevi sorumluluk, belirleyene aittir. Liderlerin, kendilerini ve partilerini vasıta görüp, ülke için çalışacak, idealist kişileri bulup görevlendirmeleri lazımdır. Milletvekili ve bakanları, kendilerini aşmış ve ihtiyaç içinde olmayan kişilerden seçmek gerekir. Hâlâ körü körüne bir sistem tartışması yapıp duruyoruz. Muhalefet tam bir şaşkınlık içinde, bindiği dalı kesiyor ve eski parlamenter sisteme geçmek için adeta yırtınıyor. Suyu tersine akıtmak için adeta yarış halindeler. Halbuki cumhur ittifakı (AK Parti ve MHP) başkanlık sistemine geçmekle; kendilerinden ve partilerinden önce ülkelerini düşündüklerini sergilemiş oldular. Kendilerini ve partilerini düşünselerdi, parlamenter sistemde kalıp, sittinsene iktidarda olurlardı. Bakınız; parlamenter sistemde AK Parti, 2002 seçimlerinde yüzde 34 oyla Meclis’in yüzde 65’ini oluşturdu ve tek başına iktidar oldu. Bu tabloya bakıp, muhalefetin parlamenter sistemde ısrarını anlamak mümkün mü? Daha sonraki yıllarda, AK Parti oyunu yüzde 49’lara çıkardı. Şu anda yapılan tüm anketlerde, AK Parti’nin ölüsü, en büyük parti olarak iktidara geliyor. AK Parti, parlamenter sistemin altın tepsi içinde kendisine sunduğu bu denli iktidar imkânını elinin tersiyle itti ve başkanlık sistemini getirdi. Ve dedi ki, cumhurbaşkanı, en az yüzde 50 artı bir ile seçilsin. Yüzde 34 nire, yüzde 50 artı bir nire? AK Parti, kendisi için iktidar olmayı zorlaştırırken, muhalefet partileri de, AK Parti için iktidarı kolaylaştırmanın derdinde... Parlamenter sistemde ısrar eden muhalefetin, iktidara gelmek diye bir dertlerinin olmadığı apaçık ortada. AK Parti, başkanlık sistemine geçmekle, kendisi için zor olanı seçti ancak ülkesi için hayırlı olanı tercih etti. Başkanlık sistemi her bakımdan daha demokratiktir. Zira iktidarı bizzat halk doğrudan belirliyor. Başkanlık sisteminde koalisyonlar tarih olduğundan, milletin işleri ortada kalmıyor. Dünyanın gelişmiş ülkelerine bakın, hemen hepsinde başkanlık modeli olduğunu görürsünüz. Bizim ayrıca başka bir derdimiz var; bizdeki parlamenter sistem, ayrıca vesayetle maluldü. Halk, Ecevit’i başbakan seçip iktidara getirdiğini zannediyor. Lakin aynı Ecevit, Başbakan olarak; Özel Harekât’ın maaşlarının ABD tarafından ödendiğini bilmiyor! Parayı veren düdüğü çaldığına göre; söyler misiniz, Ecevit veya diğer herhangi bir kişi, neyin başbakanı oluyor veya olabiliyordu? Böylesi başbakanlar, ülkeleri lehine hangi milli ve yerli kararı alabilirler? Alırlarsa da uygulayabilirler mi? Daha açık ifadesiyle uygulatırlar mı? Vesayet kurgulu parlamenter sistemde sen, 45 gün içinde 1000 yataklı hastaneyi yapıp hizmete açabilir misin? İHA, SİHA, tank, füze, denizaltı, uçak gemisi vb. yapabilir misin? Öyle derin düşünmeye gerek yok; FETÖ’ye (ABD’ye) bakın, onların da parlamenter sistem istediğini görürsünüz. Onlar bizim hayrımızı istemeyeceğine göre, tersini yapıp başkanlık modelini uygulayacağız. Bu kadar basit; bilmem anlatabildim mi?",https://www.hurriyet.com.tr/yazarlar/fuat-bol/siyasette-oncelik-siralamasi-41828110
Fuat Bol,Sosyal devlete doğru,"Haziran 19, 2021 06:29","ABD daha işin başında havlu attı, Japonya gibi çok dikkatli bir ülkenin de sağlık sistemi çöktü ve ülkenin başbakanı Japon halkından özür dilemek zorunda kaldı. Aşı konusunda da dünyanın hali, altta kalanın canı çıksın anlayışından başka bir şeyi yansıtmıyor. Halklardaki ekonomik tükenmişlikler, kısıtlamalarla birleşince, özellikle fakir ülkelerde içler acısı manzaralar meydana geldi. Çok şükür; Türkiye’miz ta başından beri, konuya ciddiyetle eğildi ve işi dikkatle ve titizlikle götürmesini bildi. Ekonomimize ve sosyal hayatımıza olumsuz yansımaları olmadı mı? Elbette oldu lakin devlet-millet kaynaşmamız, bu durumu sabır ve sükûnla atlatmamıza vesile oldu. Haklarını hiçbir zaman ödeyemeyeceğimiz sağlık çalışanlarımız, dünyada emsali görülmedik bir özveriyle çalışmalarını sürdürdü, sürdürüyor. Sabırlı, kanaatkâr, zorluklara katlanan, çilekeş milletimizin gösterdiği olgunluk da her türlü takdire şayandır. Üç-beş kumarbazın ve zıpçıktı gencin bilinçsizce davranışları sizi yanıltmasın. 82 milyonluk bir ülkede, bu kadarının da olmaması anormaldir. Sağlık altyapısında, dünyada parmakla gösterilebilecek birkaç ülkeden birisiyiz. Bugün itibarıyla, günlük bir buçuk milyon doz aşıyı geçtik, eylül-ekim gibi de yerli aşılarımız, bizim olduğu kadar, dünyadaki fakir ülkelerin de imdadına yetişecek. Devletin ‘sosyal’ olgusunu, muhafazakâr bir parti yerine getiriyor. İdris Küçükömer, ‘Türkiye’de sağ soldur, sol sağdır!’ diye boşuna dememiş. SSK emeklisi bir kişiden daha yeni dinledim: “Biraz önce bir özel bankanın yetkilisi telefonla aradı ve ‘Sizin emekli maaşınızı falan devlet bankasından 750 TL promosyonla almakta olduğunuzu biliyoruz. O bankaya olan bu meblağı (750 TL) biz banka olarak ödeyeceğiz. Emekli maaşınızı bizim bankadan alın ve size 1.000 TL verelim.’ teklifinde bulundu. Dedim ki, ‘Bak kardeşim! Ben geçen sene ağır bir ameliyat geçirdim. Önce özel bir hastaneye gittim; benden 200 bin lira istediler. Devlet hastanesine yattım, beş yıldızlı bir otelde kalırcasına tüm hizmetlerim karşılandı. Ameliyat oldum, turp gibi hastaneden çıktım ve benden beş kuruş almadılar. Bakın şu anda salgın var, devletimiz, işsiz kalan milyonlarca vatandaşlarımıza yardım ediyor. Senin bana yaptığın teklif benim menfaatime ancak devletimizin aleyhinedir. Doğrusu, devletimizin vatandaşına yapmakta olduğu bunca özverili yardımlarına karşı, ben, bana emekli maaşımı ödemekte olan devlet bankamı değiştirmem. Dürüst vatandaşlığa yakışmaz.’” Düşünebiliyor musunuz; bundan 20-30 sene önce, bu ülkede devletle vatandaş birbirine düşman (yanlış okumadınız DÜŞMAN) gözüyle bakıyordu. Ve birbirlerine öyle (düşmanca) davranıyordu. Çok şükür bugün geldiğimiz durum itibarıyla vatandaş, bu devlet benim diyebiliyor. Bunun yegâne sebebi de, devleti idare edenlerin vatandaşına tepeden bakmayıp bilakis vatandaşa hizmetkârlığa talip olmalarıdır. Dünyanın adaletine bakın, sözde en saygın demokratik ülkeler bile birbirlerinin maskelerini çaldılar. Dünyada, parası olan ülkelere milyonlarca tüp aşı gönderilirken, parasız ülkelerin toplamına gönderilen aşı sayısı ise, sadece 25 (bunu da yanlış okumadınız, YİRMİ BEŞ). Kavanoz dipli dünyanın adaleti bu kadar işte! Zira bu günkü dünyada, güçlü olan ülkelerin tek özelliği vardır, o da emperyalist olmalarıdır. Bundan dolayıdır ki, tarihin hiçbir devrinde emperyalist olmayan Türkiye’nin mutlaka güçlenmesi lazımdır. Türkiye güçlü olsun ki, dünya adalet görsün; mazlumların gözyaşı dinsin. Nitekim dün de ‘Kostantinopolis’te kardinal şapkası görmektense Osmanlı sarığı görmeyi isterim’ diyorlardı. Başlarında kardinal şapkalı Latinler, Kostantinopolis’i yakıp yıktı; kendi dindaşlarını hunharca katletti; ulu mabetleri olan Ayasofya’yı talan edip tavernaya çevirdi. Fatih Sultan Mehmet ve onun kutlu ordusu ise, İstanbul’u imar, Ayasofya’yı abat etti; gayrimüslimlere tüm insan haklarını vererek adaleti tesis etti.",https://www.hurriyet.com.tr/yazarlar/fuat-bol/sosyal-devlete-dogru-41835149
Fuat Bol,FETÖ biter mi?,"Haziran 23, 2021 06:29","Zira FETÖ, alışageldiğimiz terör örgütlerinden hiçbirine benzemez, kendine özgü, evrensel bir yapısı vardır. Ve üstelik sahte de olsa din temellidir. Bu yüzden, Hasan Sabbah’ın Haşhaşilerini andırırlar. Beyinleri yıkanmış, hedefe kilitlenmiş; ne derseniz anlamaz, mankurt tipler bunlar. Bu yapı, kendisine, Osmanlı’nın devşirme sistemini model almıştır. Aynı yöntemle, bu kez Osmanlı’nın torunlarından intikam alınmaktadır. Osmanlı’nın devşirdikleri Müslüman oluyor ve küffara karşı savaşıyordu. FETÖ’cüler ise, devşirildikleri devlete ve devlette yaşayan Müslümanlara karşı savaşmaktalar. Sözde işledikleri tüm bu cinayetleri İslamiyet adına yaptıklarını söylüyorlar lakin yapıp ettiklerinin İslamiyet’le yakından ve uzaktan bir ilgisi bulunmamaktadır. Öyle ya; herhangi bir kurum veya kuruluşa giriş sınavlarının sorularının çalınıp yandaşlarına verilmesi, hırsızlık ve kul hakkını gasp değil de nedir? Bu denli alçaklıkları, İslamiyet adına işlemek ise, o dine yapılabilecek en büyük ihanettir. Bakınız; tekrar tekrar belirtmek isteriz ki, FETÖ denilen zehirli aşta tuzu biberi olmayan tek siyasi lider merhum Necmettin Erbakan’dır. O da, bunların gerçek yüzünü bildiğinden değil, vaktiyle ihanetlerine uğrayıp, partisini (MSP) bölmelerinden dolayıdır. Sivil olsun, asker olsun; hangi yönetim F. Gülen haininin elinden tutmadı ki? Belli ki, bizim devlet ve millet hayatımızın tüm kurum ve kuruluşları, yerin altındakileri üstündekilerle birlikte seneler senesi, bizden habersiz sürülmüş. Bizim çocuklarımız elimizden alınıp, bize karşı kullanılmış. Dikkat edin, bu tarlalar, 60’lı yıllardan beri sürülüyor. Hasat mevsimi iki binli yıllara denk getirildi ki, o yıllardaki iktidarın muhafazakâr olacağı çok önceden bilinmekteydi. FETÖ’nün dizginlerini ellerinde bulunduran mahut güçler, bu hesapları on yıllarca öncesinden yaptılar ve geleceğin muhafazakâr iktidarına, her türlüsünden ve her kademede kadrolar yetiştirdiler. Bu, öylesine sinsi bir yapı ki, sözde dindarlıklarını gizlemek için, ramazanda alenen içki içmekte sakınca görmezler. Kendilerini din ve dindar karşıtı göstermek için, en yakınlarındaki dindar arkadaşlarını (FETÖ’cü olmayan) ispiyon edip, ordudan atılmalarını sağlarlar; böylece sureti haktan gözükürler. Bu yapı, durakta asla beklemez, hep giden araca biner. İktidarda asker olsun, sivil olsun bu yapı için fark etmez. Zira hep ‘liderlik’ rolünü elinde bulunduranlarla iş tutarlar. En zorda kaldıkları halde bile, mahut ‘liderlik’ makamından gelen emirle ‘Teşkilat mensubu’ denilerek koruma altına alınırlar. Yapı, piramit şeklinde olup; tabandaki geniş kitle, her şeyden habersiz, bilgisiz, gafiller güruhudur. Piramitte, tepeye çıkıldıkça çember daralır lakin ihanet artar. Malum 15 Temmuz 2016’da ihanetin daniskasını yaşadık. FETÖ’cüler, devşirilmiş olduğundan, yapının hangi kademesinde olurlarsa olsunlar, davalarından asla vazgeçmezler. Binlercesi, on binlercesi ile hâlâ içimizdeler ve çeşitli kurumlarda ‘kripto eleman’ olarak kendilerini gizlemekteler. Sözümüzün ispatı için, etrafınızdaki bilindik FETÖ’cülere dikkat edin; içlerinden hiçbir tanesinin pişman olduğunu göremezsiniz. Yapı, sahte de olsa, insanların dini duygularına hitap ettiğinden, F. Gülen haini geberse bile devam eder. Tam bir kıyamet fitnesidir bu yapı. 2000’den fazla okullarıyla, dünyanın 160 ülkesinde insan devşiriyorlar. ABD, İsrail ve diğer emperyalist güçler, dünyanın hemen her yerindeki, bu denli vekâlet savaşçılarını gördükçe keyif çatmaktadırlar. Zira kendilerinin canları ve malları pahasına yapamadıklarını, FETÖ’nün kurşun askerleri gönüllü olarak yapmaktadırlar. Daha ne olsun?",https://www.hurriyet.com.tr/yazarlar/fuat-bol/feto-biter-mi-41837595
Fuat Bol,Çözülemeyecek mesele yok lakin...,"Haziran 16, 2021 06:29","Uluslararası münasebetlerde esas olan, karşılıklı çıkarlardır. Türkiye-ABD münasebetlerinin temel sorunu yapısaldır. Zira ABD, karşısındaki ülkeyi eşit ortak olarak görmemektedir. O hâlâ Türkiye’yi 1940’ların Türkiye’si olarak düşünmekte ve ona göre davranış sergilemektedir. Evet, o günlerde Türkiye, yaralarını sarmakta iken, Sovyet tehdidi ile karşı karşıyaydı. Diğer bir deyişle Türkiye, o vakitler apansız yakalanmıştı. 40’lı ve 50’li yıllardaki ikili anlaşmalarımıza bakın; hemen hepsinde kantarın topuzu kaçırılmıştır. İnönü’nün ve Menderes’in yaptığı anlaşmalar dikkatle incelendiğinde, ABD’nin niyetinin iyi olmadığı görülür. Zira Türkiye’ye sömürge muamelesi yapmıştır. Üç kuruş verdiği borcu bile, nerelerde kullanabileceğimizi kendisi belirlemiştir. Türk Milli Eğitimi’nin yönlendirmesini, Ankara’daki ABD büyükelçisine havale etmiştir. NATO’ya girebilmemiz için, Kore’ye asker göndermemizi şart koşmuştur. Daha da korkuncu ise, FETÖ tipi bir yapılanmayla, devletin kılcallarına değin nüfuz ederek; eğitim adı altında, yetişkin insanımızı devşirmiştir. O gün bugündür, içimizdeki Amerikancılara bakın, ne demek istediğimizi anlarsınız. ABD, işte bu devşirmelerle iş tutarak, içimizde fink attı. Kalkınmamızı engelledi ve darbe üstüne darbe yaptı. Karşısında, diklenmeden dik durmaya çalışan tüm siyaset ve devlet insanlarımızı silindir gibi ezip geçti. Kimini tehdit etti, kimilerini darağaçlarına gönderdi, kimilerine ambargo uyguladı, kimilerini darbeyle alaşağı etti, vb. ABD, tüm bunları yaparken; güç bende, kuralları ben belirlerim ve ben koyarım dedi. ABD ile aramızdaki tüm anlaşmazlık konularına bakın, hepsinin kaynağının kendileri olduğunu görürsünüz. ABD ile sözde dost ve müttefikiz lakin bize karşı yaptıklarına bakın, ancak düşmana karşı sergilenecek tavırlar olduklarını görürsünüz. Koskoca ABD’yi bu denli küçük düşüren ve olmayacak yollara saptıran küçücük İsrail’dir; İsrail’in bitmek tükenmek bilmeyen istek ve saldırılarıdır. 2. Büyük Savaş’tan sonra kurulan yeni dünya düzeni, ABD hegemonyasında sürüp geldi. Oysaki bu düzenin sürdürülebilirliği bir yere kadardı. İki kutuplu dünya, bu denli vahşi sömürü sistemini gizlemeyi bildi! Sovyetler’in çöküşü, rakipsiz kalan ABD’ye yalnızca nefes aldırdı. Zira yeni rakip Çin, sessiz ve derinden geliyordu. Geldi de. 2025’de Çin, ABD’nin önüne geçecek. Artık yeni bir dünya düzeni kurmanın vakti geldi ve geçiyor. ABD, Avrupalı dostlarına (!) çiçek uzatarak güven tazelemek ve onlarla birlikte Çin’in karşısına çıkmak istiyor. ABD için Rusya, göstermelik düşman; asıl hedefte Çin var. Gelinen bu noktada Türkiye de, kader olan coğrafyanın gereği vazgeçilmez ortak. Türkiye, aynı delikten ikinci kez ısırılmamak için var gücüyle direniyor. Eskisinden farklı olarak, bu kez direnme gücünün yanında, direnç gösteren siyasi irade de var. Malum, son darbe girişimleri 15 Temmuz ayaklanması idi, orada Hanya’yı Konya’yı gördüler ve artık darbeden vazgeçtiler; geçmek zorunda kaldılar. Dünya üzerinde yeni kurulacak düzende, Türkiye de belirleyici ülkelerin arasındadır. Türkiye’ye danışmadan, Türkiye’nin olurunu almadan, bu bölge dizayn edilemez. Goethe ölürken (kendisi için sonsuz karanlığa doğru yol alırken) ‘Licht, mehr Licht!’ (ışık, biraz daha ışık) diye yakarmıştı. Türkiye’nin de; onların aksine, ışığa koşarken ‘Zaman bendedir ve mekân bana emanettir!’ diyebilmesi için biraz daha zamana ihtiyacı var. Ya SABIR!",https://www.hurriyet.com.tr/yazarlar/fuat-bol/cozulemeyecek-mesele-yok-lakin-41833068
Fuat Bol,Erdoğan-Biden düellosu!,"Haziran 14, 2021 06:29","Mesela Biden’ın uzun yıllar yardımcılığını yaptığı Obama, ayağının tozuyla Türkiye’ye gelmiş ve bu fakirin de içinde bulunduğu TBMM’de tarihi konuşmasını yapmıştı. Bu kez öyle olmadı zira Biden’ın seçimlerden takriben bir buçuk yıl önce, Erdoğan aleyhinde sarf ettiği sözler vardı. Erdoğan’ın iktidardan düşürülmesini arzuluyor ve bunun için de Türkiye’deki muhalefet partilerinin desteklenmesi gerektiğine işaret ediyordu. Biden, seçildikten sonra, NATO’daki en büyük müttefiklerinden biri olan Türkiye’yi aramamakta uzun süre ayak diretti. Buna belki de, seçim öncesi ettiği çirkin sözler sebep oldu. Her şeye rağmen Türkiye lideri (Erdoğan) kendisini, meşum gün olan 24 Nisan öncesinde aradı. Biden, şimdiye kadar hiçbir ABD başkanının yapmadığını yaparak; 1915 olayları için ‘soykırım’ ifadesini pervasızca kullandı. Onun bu sorumsuz tavrı, ABD gibi büyük bir devletin başına ne denli küçük hesapçı birinin geçtiğini gösterdi. Devletine değil, ancak kendisine yakışanı yaptı. ABD başkanı belli ki, Obama döneminde kalmış; o, hâlâ Türkiye’yi, ağzına vurulup lokması alınan eski Türkiye zannediyor. Vaktiyle; onların amir, bizim memur olduğumuz şeklinde kurulan ortaklığın (!) devam ettiğini düşünüyor. Halbuki Türkiye’de köprülerin altından çok sular aktı; Türk halkı vesayeti, vesayet ayaklanmasını çıplak elleriyle durdurup saf dışı etti. Türkiye de tıpkı ABD gibi başkanlık modeliyle yönetiliyor. ABD, artık Türkiye’de gizli olarak liderlik rolünü üstlenen birileriyle iş tutup, iktidarları hizaya çekemeyecek! Daha açık ifadesiyle söyleyelim; darbe yaptıramayacak! Bu durumu kendileri de fark etmiş ki; iktidarı alaşağı etmenin formülünü darbe dışı yöntemlerde arıyorlar. Muhalefeti destekleyip güçlendirelim diyorlar. Malum, ABD birilerini güçlendirip, Türkiye’ye karşı kullanmaya çok heveslidir. Sittin senedir PKK’yı ve onun uzantısı olan YPG’yi, PYD’yi destekleyip, güçlendirip Türkiye’nin üzerine salmıyor mu? Şimdi de, Türkiye’deki muhalefeti destekleyecekmiş, çok mu?! Yalnız unuttukları bir hususu kendilerine hatırlatmakta fayda var; Türkiye’nin eski Türkiye olmadığı gibi, Türk halkı da eski Türk halkı değil! Bu halk, bundan böyle, ne vesayete, ne darbeye yol verir ve ne de seçtiklerini ele güne yedirir! Bu durumun tipik örneğini ve yansımasını 15 Temmuz’da cümle âlem gördü. ABD başkanları bugüne kadar aldıkları kararlarda, Türk halkını hiç düşünmediler. Türkiye’de gizli lider addettikleriyle devamlı iş kotardılar. Bütün bu gizli iş tutmalarda, Türk halkı umurlarında bile olmadı. Ama artık var; en az ABD halkı kadar bilinçli bir Türk halkı var. Biden’a tavsiyemiz, Erdoğan’la görüşürken, Türk halkını ve onun kararlarını düşünerek konuşmasıdır. Zira 2. Büyük Savaş’tan sonra kurulan dünya yıkılıp, yerine yenisi kuruluyor. Yükselen devler, Çin ve Rusya, ABD’nin karşısında konumlanırken; ABD’nin, Türkiye’yi onların safına itme lüksü yoktur. Bu yüzden, ya ayakları yere basacak ve Türkiye’ye de tıpkı Fransa’ya ya da Almanya’ya davrandığı gibi, eşit ortak olarak davranacaktır. Aksi halde, ABD’nin Türkiye’ye karşı sergilediği hasmane tavrın sürdürülebilirliği yoktur. Zira kurulmakta olan yeni dünya düzeninde Türkiye de belirleyici ülkelerden biri olacaktır. Nalıncı keseri misali, hep kendilerine yontma dönemi bitti!",https://www.hurriyet.com.tr/yazarlar/fuat-bol/erdogan-biden-duellosu-41831573
Fuat Bol,Erken seçim hayali,"Haziran 07, 2021 06:29","Dile kolay; AK Parti 2002’den beri girdiği her seçimi kazanıyor, muhalefet ise nal topluyor. Dikkat edilirse, muhalefet partileri her altı ayda bir, erken seçim teranesiyle ortalığı velveleye veriyorlar. Halbuki seçimlere daha iki yıl var ve ortada siyasi istikrarsızlıktan eser yok. Tüm dünyayı kasıp kavuran pandemiye rağmen, hükümet, zamanında aldığı tedbirlerle, salgından en az zararla sıyrılmak için yoğun bir gayret sarf ediyor. Kötü gidişin çoğu gitti, azı kaldı. Sonbahara doğru düze çıkıyoruz. Demem o ki, sadece Türkiye değil, tüm dünya ülkeleri büyük bir badire atlatıyor. Koronavirüs illetinden kurtulmak için, ülkeler adeta çırpınıyor. Yüze yüze kuyruğuna gelmişken, dereyi geçerken at değiştirilir mi? Muhalefet, aklı sıra pandeminin oluşturduğu olumsuz şartlardan bir an önce istifade etmek için erken seçimi dillendiriyor. İktidar, yaptığı mücadelenin sonucunu alıp, ülkeyi rahata kavuşturmadan seçime gider mi? Gitmesi için aklını peynir-ekmekle yemesi gerekir! Muhalefet partilerinin iki de bir erken seçimi dillendirmelerinin yegâne sebebi, kendi seçmenlerini konsolide etmektir. Zira onlar da bugün itibarıyla bir erken seçimin olmayacağını, olamayacağını pekâlâ biliyorlar. İç ve dış vesayet odakları ise, çanlarına ot tıkanmışlığın perişanlığı içinde Türkiye düşmanı terör örgütleriyle birlikte mafya bozuntularını da devreye sokarak kaosa davetiye çıkarmaktadır. Muhalefetin hali pür melaline bakar mısınız, siyaset yapmak adına, mafya bozuntularının tezviratına bel bağladılar. Koro halinde aynı tezviratı dillendiriyorlar. Muhalefet, erken seçim konusunda birazcık samimi olsa, cumhurbaşkanı adaylarını açıklarlar. Ortada fol yok yumurta yok, aday yok; erken seçim çığırtkanlığı yap! Bu milleti bu kadar saf mı sanıyorlar? Ayrıca muhalefetteki tüm siyasi partiler, reel politiğin dışında bir tavır sergiliyorlar. Türkiye, anayasa değişikliği yaparak, yeni bir sisteme geçmiş. Cumhurbaşkanlığı (başkanlık) sistemi denilen bu yönetim şekli, halkın oyuna sunulmuş, halk da onaylamış. Muhalefetse, hâlâ ‘güçlendirilmiş parlamenter sistemde’ ısrar ediyor. İnanın bahsettikleri sistemin ne olduğunu kendileri de bilmiyor. Zira aradan şu kadar zaman geçti; bu sistem hakkında açıklayıcı, en ufak bir ifadeleri olmadı. Erken seçim talepleri gibi, ‘güçlendirilmiş parlamenter sistem’ arzuları da hayalden öteye geçmiyor. ‘İstemezük!’ diyorlar lakin neyi istediklerini açıklayamıyorlar. Halkın önüne somut bir proje koyamıyorlar. Halktan da ‘meçhule’ oy vermesini bekliyorlar! Belli ki, ‘vesayet’ özlemiyle yanıp tutuşuyorlar. Oysa ki, seneler senesi vesayetin bedelini ödeyen millet, o defteri çoktan kapattı.",https://www.hurriyet.com.tr/yazarlar/fuat-bol/erken-secim-hayali-41826535
Fuat Bol,Beklenen kutlu nesil,"Haziran 12, 2021 06:29","Bizler, suyun içindeki balıklar gibi, derya içinde olup, deryanın kıymetini bilmeyenleriz. Kendimizi tanımadığımız gibi, birbirimizin kıymetini de bilmiyoruz. Batının bize dayattığı vesayetle hastalıklı demokrasi, gerçekte, ayaklarımıza vurulan prangadan farksızdı. İ. İnönü, Türkiye’yi her şeyiyle ABD’nin hegemonyasına soktu. ABD; önceleri, sizin bir şey üretmenize gerek yok, her şeyi biz size temin ederiz, dedi. Peki dedik, kısa zamanda Türkiye, ABD’nin hurda mezarlığına döndü. Asıl felaket ise, arkadan gelecekti, eğitim sistemimizi de iğdiş ederek, bizi “Biz bir şey yapamayız, üretemeyiz” noktasına getirdi. Daha yeni yeni o aşağılık kompleksini üzerimizden atmaya çalışıyoruz. Halbuki daha o yıllarda Türkiye, uçak sanayisini kurmuş; uçak üretip dünyaya pazarlıyordu. O günün liselerinin ayarında, bugün çok az üniversite var. ABD’ye teslim olduğumuz günden beri, bir gün olsun kendi ayaklarımız üzerinde duramadık. Hep ele güne muhtaç olduk. Silah ve mühimmatlarına en muhtaç olduğumuz Kıbrıs Barış Harekâtı’nda ABD, bize dirsek gösterdi; yetmedi, ardından ambargo koydu. Merhum Özal, gelip de gözümüzü açmasaydı, biz içeride hâlâ makarna fabrikalarıyla sanayicilik oynayacaktık. Zira ABD, FETÖ ile devletin kılcallarına değin nüfuz ederek, bizi köreltmişti. (ABD, 1944 yılından beri içimizde fink atıyor; kâh ikili anlaşmalarla, kâh NATO’yla ve kâh FETÖ ile...) Merhum Necmettin Erbakan, ‘Fabrika yapan fabrikalar’ kurmak için kolları sıvadı, başına gelmeyen kalmadı. Attığı fabrika temelleri CHP’liler tarafından sökülüp Meclis’e getirildi ve alay konusu yapıldı. O, ‘ağır sanayi’, ‘yüz bin motor’ dedikçe, birileri; ‘şeftali üretmek, motor üretmekten daha kolay ve daha kazançlı’ deyip önünü kesmek istedi. Birileri, bu ülkede hep yerli ve milli duruş sergileyerek, yerli ve milli üretim için çırpınıp durdu. Birileri de, bunlara karşı koyup, teslimiyetçi bir ruh ile dışarısının borusunu çaldı ve çalmaya devam ediyor. Son yıllarda Türkiye hamle üzerine hamle yapıyor, özellikle savunma sanayisinde büyük başarılara imza atıyor. Yüz yıl, yüz elli yıl beklediğimiz tesisler hizmete açılıyor, tarihi müjdeler peş peşe geliyor. Bütün bu göz kamaştırıcı hamleler, dışarıdakileri ve onların içimizdeki uzantılarını rahatsız ediyor. Bakınız, Sayın Erdoğan, doğalgaz keşfi konusunda, tarihi bir müjdeyi daha verirken; içimizdeki birileri, bunu görmezden geliyor ve müjde olarak, Sayın Erdoğan’dan istifa haberi duymak istediklerini dillendiriyorlar. Teslimiyetçi bu ruh, bizim ülkemizde siyaset yapıyor. Bu zihniyet, uçak fabrikalarının, motor fabrikalarının kapılarına kilit vurdu. Bu zihniyet, açılan kuyuları, “petrol yok” diye betonla kapattı. Bu zihniyet, seneler senesi terörist diye dağı taşı bombalayarak geri döndü. Bu zihniyet, tereyağı zararlı deyip, milleti trans yağlara mahkûm etti. Ne yaparlarsa yapsınlar, başaramayacaklar; zira 21. asır Türk asrı olacaktır. Korkunun ecele faydası yok! Beklenen kutlu gün, müjdeleriyle mutlaka gelecektir. Gelecek o kutlu nesil, dün olduğu gibi, bugün de tüm mazlumların sığınağı olacak.",https://www.hurriyet.com.tr/yazarlar/fuat-bol/beklenen-kutlu-nesil-41830517
Fuat Bol,Hani hak ve hukuk vardı!,"Mayıs 19, 2021 06:29","Artık hak, güçlünündür; güçlüyseniz haklısınızdır. Hak, hukuk ve adalet adına kurulmuş tüm uluslararası kurum ve kuruluşlar, yalnızca tabela kuruluşlarıdır ve ‘desinler’ diye, göstermelik olarak vardırlar. Bunların yaptırım güçleri, güçlülerin arzuları istikametinde olmaktadır. Günümüz güçlüleri ise, zalimlerin ta kendileridir. Gücü elinde tutan, BM Güvenlik Konseyi’ndeki beş korsan devletten adalet beklemek, sırtlan sürüsünden merhamet dilenmeye benzer. İşte Siyonist İsrail; tüm dünyanın gözleri önünde, Filistinli Araplara karşı, sistemli bir şekilde soykırım uyguluyor. Masum sivillerin üzerine bomba yağdırıyor; savunmasız kadınları, çocukları, bebekleri hunharca katlediyor. İşlediği cinayetler görülmesin ve seslendirilmesin diye, basın merkezlerinin bulunduğu binayı, füzeyle vurup enkaza çeviriyor. Malum beşli çeteden biri olan ABD, tüm bu olanları görmezden gelerek, ‘İsrail’in kendini savunma hakkı vardır!’ diyerek, Siyonist zulme tüy dikiyor! ABD’nin yeni Başkanı Biden, bununla da yetinmeyip, hemen arkasından, İsrail’e 735 milyon dolarlık silah yardımını onayladı. İsrail’in kurulduğu (1948) günden beri sistemli bir şekilde uyguladığı soykırım sonucunda, yedi milyon Filistinli, evlerinden barklarından edilerek yurtlarından kovuldu ve mülteci durumuna düşürüldü. Bugün itibarıyla, Filistin topraklarının yüzde 87’si, İsraillilerin işgali altında.. İsrail, kör bir taassup (Arz-ı Mev’ud) uğruna giriştiği bu denli katliamlarla, aklı sıra ‘Tanrı’yı kıyamete zorlayacak!’ Hâşâ! Siyonist akıl (!) Tevrat’ı bozduğu gibi, tek Tanrı inancını da böylece bozmuş oluyor. Zira bir şeye zorlanabilen Tanrı olabilir mi? Evanjelik-Siyonist ABD yönetimi de tıpkı İsrail gibi düşünüyor, bu terör devletinin arkasında duruyor ve sergilemekte olduğu her türlü vahşeti destekliyor. Evanjelik Siyonizm, ABD’nin değişmez devlet politikasıdır. Nitekim dün de aynı ABD, Kudüs’ü İsrail’in başkenti ilan etmiş ve Suriye’nin olan Golan Tepeleri’ni İsrail’in topraklarına kattığını duyurmuştu. BM’nin İsrail aleyhine verdiği tüm kararlar ABD tarafından veto edildi. ABD, tıynetinin gereği, terör örgütlerinin arkasında olduğu gibi, Siyonist-terör devleti olan İsrail’in de hamisi konumunda. Dün, Nazilerin Yahudilere yaptıkları zulümler sonucunda, sorumlular yargılandı ve cezalarını buldular. Bugün ise, İsrailli yöneticiler, aynı ırkçı cinayetleri işliyor lakin bunların hesabını sorabilecek bir mahkeme yok! Var ama yok! Zalimlerin sahipleri var da, mazlumların yok mu sanıyorsunuz? Dünya ne zalimler gördü; ne Neronlar, ne Firavunlar, ne Nemrutlar, ne Korkunç İvanlar, ne Şeddadlar ve bunlar gibi daha ne zalimler gördü. Yıkılıp gittiler, bugün hepsi lanetle anılıyor. Mazlumların ahı asla yerde kalmaz ve aheste aheste çıkar. Netanyahu’nun ve destekçilerinin, akıttıkları mazlum kanında boğulmaları yakındır. Nemrud’u burnuna girip beynini yiyen bir sivrisinek öldürdü! Bugün de yüz binlerce insanı gözle görülmeyen bir virüs öldürüyor. Zalimin zulmü varsa, mazlumun ahı ve Allah’ı var!",https://www.hurriyet.com.tr/yazarlar/fuat-bol/hani-hak-ve-hukuk-vardi-41813748
Fuat Bol,Taksim Camisi,"Mayıs 31, 2021 06:29","Böylesi zıtlıkları bir arada tutan ilahi güce, tüm hayretinizle bir kez daha tanık olursunuz. Geçen asrın başlarında yıkılan imparatorluğumuzla birlikte İstanbul’umuz da işgal edilmişti. Koca şehir, maddesiyle ve manasıyla mateme bürünmüştü. Her sokağında hüzün, her hanesinde yangın vardı. Pera’nın gözbebeği Ağa Camii’nin mahzun halini, ünlü şair Nâzım Hikmet, şu dizeleriyle terennüm eder: ‘Ağa Camii Havsalam almıyordu bu hazin hali önce Ah, ey zavallı cami, seni böyle görünce Dertli bir çocuk gibi imanıma bağlandım; Allah’ımın ismini daha çok candan andım. Ne kadar yabancısın böyle sokaklarda sen! Böyle sokaklarda ki, anası can verirken, Işıklı kahvelerde kendi öz evladı var... Böyle sokaklardaki çamurlu kaldırımlar, En kirlenmiş bayrağın taşıyor gölgesini, Üstünde o...lar yükseltiyor sesini. Burda bütün gözleri bir siyah el bağlıyor, Yalnız senin göğsünde büyük ruhun ağlıyor. Kendi elemim gibi anlıyorum ben bunu, Anlıyorum bir yerde azap çeken ruhunu. Bu imansız muhitte öyle yalnızsın ki sen Bir teselli bulurdun ruhumu görebilsen! Ey bu caminin ruhu; bize mucize göster Mukaddes huzurunda el bağlamayan bu yer Bir gün harap olmazsa Türk’ün kılıç kınıyla, Baştan başa tutuşsun göklerin yangınıyla!’ Simsiyah karanlığın ortasında yer alan Ağa Camii, içinde zıtlığı haykıran ve yeryüzünden arşa yükselen bir nur halesi barındırır. Beyninin her zerresi bir güneş olan son devrin büyük İslam âlimi, Seyyid Abdülhakim Arvasi Hazretleri, Ağa Camii’ndeki sohbetleriyle, bitap, biçare kalplerin çaresi, kimsesizlerin kimsesi olur. Ağa Camii madde ve manasıyla ikindi vaktini andırır; kendisi küçük (zamanı en kısa) lakin yankısı feza çapında büyük (gölgesi en uzun) sırlarla dolu bir mabettir o. 19.asrın üçüncü çeyreğinde Osmanlı, Hersek ve Bulgar isyanlarıyla boğuşurken, biz içeride sultan boğazlamakla meşguldük (Sultan Abdülaziz’in hunharca katli, 1876). Bunun hemen akabinde (1876-77) başlayan Osmanlı-Rusya savaşını kaybederiz. Ruslar Yeşilköy’e (Ayastefanos) kadar gelir. Ruslar, Pera’da (Taksim) 1876’da temelini atıp, 1880’de bitirilen görkemli bir Ortodoks kilisesi inşa ederler. Edilsin elbette lakin bu İslam diyarında, Müslümana yakışan bir cami de elzemdi. Zira sular idaresinin arkasında teneke minareli, derme-çatma bir mescit; ne Taksim’e, ne Müslüman Türk halkına yakışıyordu. Millet, sokaklarda gazete kâğıtları üzerinde namaz kılıyordu. Yedi tepeli İstanbul’un her tepesi fetihten nasibini alıp camilerle süslenirken, Pera, onca gerçeğiyle öksüz ve garip kalmıştı. O gün bugündür, onca iyi niyet ve girişime rağmen, Taksim’e cami kuvveden fiile çıkamaz. Menderes, Demirel, Özal, Erbakan uğraşır ama bir sonuç elde edemezler. Arsa tahsisi yapılıp Bakanlar Kurulu kararı alınmasına rağmen, CHP’li belediyenin ve 12 Eylül darbecilerinin engellemeleriyle cami bir türlü yapılamaz. Taksim’e cami projesi 1991 yılında işadamı İbrahim Arslan başkanlığında kurulan Taksim Cami Kültür ve Sanat Vakfı ile yeniden gündeme geldi. İçinde bu fakirin de yer aldığı, 86 kişilik vakıf meclisinde kimler yoktu ki: R. Tayyip Erdoğan, Enver Ören, İbrahim Bodur, Mim Kemal Öke, Hüseyin Bayraktar, Vehbi Koç, Sabri Ülker, Sakıp Sabancı, Şarık Tara, Asım Kocabıyık, Kemal Ilıcak, Prof. Dr. Esat Coşan, Ahmet Kabaklı vb... İstanbul Büyükşehir Belediyesi başkanı iken Erdoğan’ın ve başbakanken Erbakan’ın yaptığı tüm girişimler sonuçsuz kaldı. Sonunda bu hayırlı iş, bir ömür bunun mücadelesini veren Sayın Erdoğan’a nasip oldu. 2017’de temelini attı, 2021’de açılışını yaptı. İnşaatın maliyetini Sur Yapı’nın sahibi Elmas Ailesi üstlendi. Sayın Erdoğan, Ayasofya’dan sonra Taksim’e de İslam’ın mührünü vurdu ve şöyle dedi: ‘Taksim Camisi’ni bir süre önce yeniden ibadete açtığımız Ayasofya Camii Kebir’ine verdiğimiz bir selam, İstanbul’un fethinin 568’inci yıldönümüne bir hediye olarak görüyorum.’ Tevbe Suresi, 18. Ayet meali: ‘Allah’ın mescitlerini ancak Allah’a ve ahiret gününe inanan, namazı kılan, zekâtı veren ve Allah’tan başkasından korkmayan kimseler imar ederler. İşte hidayet (doğru yol) üzere oldukları umulanlar bunlardır.’",https://www.hurriyet.com.tr/yazarlar/fuat-bol/taksim-camisi-41821676
Fuat Bol,ABD sirkatin söylüyor!,"Haziran 05, 2021 06:29","Ne kadar doğru ve yerinde bir tespit! Malum ABD, bir göçmenler ülkesi. Yeni kıtanın keşfiyle, Avrupa’nın gözlerini hırs bürümüş sakinleri buraya adeta hücum etti. Yerli halkı (Kızılderili) katliama tabi tutarak, köklerini kazıdı ve onların kanı üzerine oturdular. Yaptıkları soykırımı dünyaya unutturmak için, tutunabilecekleri tek bir çürük dal vardı, o da yalandan başkası değildi. Bu yüzden ABD için herhangi bir medeniyetten bahsedilemez zira hayatiyetini gücü ve o güce dayalı yalan üzerine sürdürmektedir. Amerikan sinema endüstrisinin çevirdiği sayısız kovboy filmleriyle, dünyanın gözü boyanmış ve gerçekler örtülmüştür. Zavallı Kızılderililer, kafa derisi yüzen vahşiler olarak gösterilmiş; toplu katliamlarına bile seyirci kalınmış ve hatta tüm bu cinayetler kahramanlık olarak sunulmuştur. Medyanın gücüne bakar mısınız? Soykırımı yapan Amerikalı olunca, bunun adı Amerikan rüyası, Amerikan hayali oluyor! Bu rüyayı görüp, bu hülyaya kapılmayan yok gibidir! ABD Başkanı Biden, kalkmış, Rusya Devlet Başkanı Putin’i kendi ülkesindeki seçimlere karışmakla (manipülasyon yapmakla) suçluyor. Şayet bahsedilen şekliyle, başka ülkelerin içişlerine karışmak suçsa, bunun daniskasını bizzat ABD yapıyor. Eli, hep Türkiye’nin içişlerinde. Türkiye’deki bütün darbelerin yönlendiricisi o. Bugün bile, darbeyle değilse de (!) Erdoğan’ı iktidardan indirmek için muhalefetle işbirliğinden bahsediyor. Bu mudur, başka bir ülkenin içişlerine karışmamak? Biden bu suçlamayı yaparken, gerçekte sirkatin söylüyor! Güney Amerika’dan tutun, Ortadoğu’daki tüm darbelerde ABD parmağı var. ABD Başkanı, Suudi Arabistan’dan haraç isteyip “Aksi halde iki hafta koltukta oturamazsınız” derken ne yapmak istiyor? Tehdit ve şantajla başka bir ülkeden haraç almak, o ülkenin içişlerine karışmak değil de nedir? Güç zehirlenmesine kapılan ABD; yalanı, hileyi, şantajı, tehdidi, baskıyı, dayatmayı; bunlarla olmadığı takdirde zorla yapmayı veya yaptırmayı kendisine hep hak gördü ve görmeye devam ediyor. Neden diye sormayın zira ABD kendisini dünyanın jandarması görüyor. ABD için NATO, Pentagon’a bağlı bir kurum ve kuruluştur. NATO’ya bağlı, eşit haklara sahip ülkeler bulunmamaktadır. NATO’da tek bir horoz var, o da ABD’dir; diğerlerinin her birisi birer tavuktan ibarettir. Başta Türkiye olmak üzere, tüm dost ve müttefik bildiği ülkelere aynı gözle bakmaktadır. Hatta tüm dünyayı aynı şekilde değerlendirmektedir; ABD ve diğerleri... Dünyanın kahir ekseriyeti, ABD hegemonyasının sürdürülemeyeceğini gördü. Başta Çin ve Rusya olmak üzere dünyanın pek çok ülkesi (Türkiye de dahil), mahut yapıyı sonlandırmak ve ABD’nin çanına ot tıkamak için gayret sarf etmektedir. Dünya düzeni (düzensizliği), geldiği noktada artık bir yol ayrımındadır. Ya kendine bir çekidüzen verip yoluna devam edecek ya da eski düzende (düzensizlikte) ısrar ederse, hep birlikte anılan düzensizliğin altında kalacaktır. Bu yüzden Brüksel’deki NATO toplantısı önem arz etmektedir. Gözler oradaki Erdoğan-Biden görüşmesinde olacak. Bu görüşmede merak edilen konu, ABD’nin ayaklarının yere değip değmediğidir.",https://www.hurriyet.com.tr/yazarlar/fuat-bol/abd-sirkatin-soyluyor-41825483
Fuat Bol,Siyasette zehirli dil!,"Haziran 02, 2021 07:02","Demokrasilerin olmazsa olmazı, iktidarları denetleyen muhalefet partileridir. Zira bugünkü muhalefet partileri yarının iktidarına namzettir. Türk demokrasisi ta başından (1945) beri sorumlu muhalefet sıkıntısı çekmektedir. Bunun da sebebi, 27 yıl tek başına ve üstelik tek parti olarak iktidar olan CHP’nin, demokratik ilk seçimde hezimete uğrayıp muhalefete düşmesidir. CHP, o gün bugündür, bu denli hezimeti hazmedebilmiş değildir. Nasıl hazmetsinler ki; devri iktidarlarında CHP’nin il başkanları, bulundukları şehrin hem belediye başkanıydılar ve hem de valilik görevini ifa ediyorlardı. Muhalefetsiz bir sistemle ülkeyi uzun yıllar yönettiler. Bu yüzden olacak ki, iktidar olan rakibini tenkit etmek, sorumlu denetim yapmak yerine, rakibini inkâr, iptal ve hatta imha etmeyi maharet bilmiştir. Bunu yerine getirebilmek için de, on parmağında on kara çalmayı düstur edinmiştir. Karalamaktan öte, yıkıcı muhalefet yapmayı şiar edinmiştir. Nitekim bu durumu kendileri de övünerek dillendirmektedir: ‘AK Parti dünyanın en güzel işini de yapmış olsa, bizim görevimiz, bunu beğenmemek, yanlış bulmaktır. Millet bize bu görevi vermiştir.’ İyi de; millet size, millet adına yapılan en güzel işleri de karalayın, inkâr edin, görmezlikten gelin ve hatta bu denli hizmetleri ve yapanları imha edin diye bir görev vermedi. Millet, size, benim adıma iktidarı denetle, yanlış gördüğün icraatları tenkit et, dedi. Benim (millet) adıma hayırlı gördüğün hizmetleri karalama, yapanları hor görme, aşağılama, dedi. Bilakis millet adına taş üstüne taş koyanı hayırla yâd et! İlle tenkit edeceksen, neden iki ve hatta üç taş koymadın diye muhalefet et. Yani hizmeti az gör lakin bütünüyle inkâr etme! İnkâr ettiğinde, yalancı ve gülünç oluyorsun, zira millet yapılan eserleri görüyor. Bu son on dokuz yıl içinde ülkenin dört bir yanında yapılan devasa eserleri görmemek için kör olmak lazımdır! İşte bu denli yıkıcı, horlayıcı, inkâr, imha ve iftira edici tavır, siyasetin dilini de zehirledi. Siyasetteki, bu zehirli dil yüzünden, siyasiler arasında tazminat davaları gırla gidiyor. Kemal Kılıçdaroğlu, kendinden öncekilerden tevarüs ettiği bu denli zehirli dili öylesine alışkanlık haline getirdi ki, bu yüzden mahkûm olduğu tazminat davalarının altından kalkamaz oldu. O da kurtuluşu, zehirli dilden vazgeçmek yerine, mahkûm olduğu parasal cezaları, partili milletvekillerine bölüştürmekte buldu! Bundan da vahimi ise, sorumsuz siyasetçilerin ülkelerini, ülke yöneticilerini yabancılara kötü göstermesi ve gammazlamasıdır. Bu hale duçar olan siyasetçilerin hırsı, akıllarını öylesine örtmüş ki yaptıklarının millet ve devlet düşmanlığına kadar gidebileceğini görememektedirler. Demokrasilerde belirleyici olan, hakem olan halktır. Halk, her türlü demokratik çözümün kaynağıdır. Olay ve şahıslar hakkında şikâyet mercii de halktır. Bizdeki sorumsuz siyasetçi, kendi halkından değil, başka mercilerden medet ummaktadır. Bu tip siyasetçilere dikkat edin; kendi kirli emellerine askeriyeyi, yargıyı, medyayı ve iş dünyasını alet etmekten çekinmezler. Bunlardan bir kısmı daha da ileri giderek, kendi devlet insanlarını yabancılara şikâyet edip, onlardan himmet beklerler! Ne yazık ki, siyasette bu denli nadanlıklara da şahit olduk. Siyasetteki zehirli dilin, şimdiye dek örneğine rastlanmayan en çirkin örneğini ise, Sayın Erdoğan’ın, çocuk kanıyla beslenen seri katil Netanyahu’ya benzetilmesinde gördük. Kundaktaki bebekleri varil bombalarıyla paramparça eden, kan emici bir vampirle; kendi ülkesine ve halkına saldıran teröristleri etkisiz kılan birini aynı kefeye koymak, hangi akla hizmettir? Bu dengesizlik ve şuur kaybı, teröristlere ve onların arkasındaki güçlere destek olmak ve onlarla ortak hareket etmektir. Sözün bittiği yerdeyiz. Ne diyelim; Allah hepsinin müstahakını versin!",https://www.hurriyet.com.tr/yazarlar/fuat-bol/siyasette-zehirli-dil-41823145
Fuat Bol,Köklerimize saldırıyorlar!,"Mayıs 26, 2021 06:29","Milletlerin de kökleri (tarihi), gövdesi ve dalları (kurduğu devlet veya devletleriyle, bunların oluşturduğu medeniyeti), meyveleri (yarınlarını oluşturacak yeni nesilleri) vardır. Milletler de tıpkı ağaçları gibi, köksüz, gövdesiz, dalsız ve meyvesiz yaşayamazlar. Bunlar her ne kadar birbirinin tamamlayıcısı iseler de, asıl olan köktür. Kök anadır, tarihtir, kültürdür, geleceğin muştusudur. Ağacın dalları ve hatta gövdesi kesilebilir. Kökü sağlam oldukça, yeniden filiz verir, süzülür, boy atar; enli, boylu, devasa bir ağaç oluverir. Kökü çıkarılırsa, büsbütün kurur veya köküne zehir dökülürse çürür ve bir daha asla sürgün vermez. Tarih sahnesinden silinir gider. Gövdeye hasar vermek, dalları kesmek, ağaca zarar verse de, bunların telafisi zamanla mümkün olur. Milletler (devletler) savaşlarda yenilse ve kırılsa bile, varlıklarını sürdürürler. Nitekim İnebahtı Deniz Savaşı’ndan sonra Sokullu Mehmet Paşa’nın söylediği söz, bu tezimizi kuvvetlendirmektedir: ‘Siz, bizim donanmamızı yakmakla sakalımızı kestiniz, biz ise, Kıbrıs’ı almakla sizin kolunuzu kestik. Kesilen kol yerine gelmez fakat tıraş edilen sakal, eskisinden daha gür çıkar.’ Kök sağlamsa endişeye mahal yoktur. Zira milleti meydana getiren unsurlar kökten doğmaktadır. Bunlar da; dil birliği, din birliği, kültür birliği, tarih birliği, vatan birliği, ahlak birliği ve örf ve adet birliğinden oluşur. Bu değerler uzun zamanlar içerisinde meydana gelir ve yüzyıllar boyunca milletleri yaşatır. Son üç yüz yıldır, düşmanın hedefinde bizim köklerimiz var; gövdeyle, dallarla yapamadıklarını, köklerimizle yapıp işi bitirmek istiyorlar. Bizi biz yapan unsurlara bakın, bunlardan hangisiyle oynamadılar ki? Dilimiz de, dinimiz de, kültürümüz de, tarihimiz de, vatanımız da, ahlakımız da, örf ve adetlerimiz de; üç yüz yıldır hedef tahtasına konulmuş ve bunlara batarya ile ateş edilmektedir. Pundunu bulsalar, kökümüze zehir akıtacaklar. Geçen asrın başlarında bunu denediler. Hep birden üzerimize çullanıp imparatorluğumuzu paramparça ettiler. Bizi Haymana Ovası’na hapsedip bitirmek istediler. Atatürk önderliğindeki Türk’ün azim ve kararlılığı (kurtuluş şahlanışı) buna müsaade etmedi ve biz, Osmanlı’nın külleri (kökleri) üzerinden yeniden yeşerdik, filizlendik, boy attık ve devasa bir ağaç olduk. Yüz yıl sonra bugün, aynı oyun; bu kez içinde tüm kahpelikleri barındırarak yeniden sahnelenmek isteniyor. O zaman karşımızdaki düşmanla boğuşmuştuk; bugünse, hem içimizdeki ve hem de dost ve müttefikimiz olan ülkelerle boğuşmak zorundayız. Önce içeriden ve dışarıdan, taşeron olarak kullandıkları terör örgütlerini (PKK, YPG, PYD, FETÖ, DEAŞ vb.) üzerimize saldılar. Gelinen noktada; geç de olsa, sakalımızı kestiklerini onlar da anladılar. Zira eskisinden daha gür bir sakalla karşılarındayız ve üstelik hemen hepsinin kol ve kanatları kırık! Ne yaparlarsa yapsınlar; 21. yüzyıl, Türk asrı olacaktır.",https://www.hurriyet.com.tr/yazarlar/fuat-bol/koklerimize-saldiriyorlar-41818252
Fuat Bol,Çerkes soykırımı,"Mayıs 22, 2021 06:29","Rus İmparatorluğu’nun sözde sınırlarını genişletmek amacıyla başlattığı işgal, bir buçuk milyondan fazla Çerkesin vatanından sürüldüğü, 500 binden fazlasının yollarda hayatını kaybettiği, 600 binden fazlasının doğrudan öldürüldüğü bir soykırım olarak tarihe geçmiştir. Toprak işgalinden öte doğrudan Çerkes halkının yok edilmesinin amaçlandığı, etnik temizliğe dönüşen katliam 3-5 yıl değil 150 yıl sürmüştür. Çerkes köyleri basılmış, kadın-çocuk demeden binlerce insan korkunç şekilde katledilmiştir. 21 Mayıs 1864’te Çerkes’lerin yenilgisi ile resmi olarak savaş sona ermiş, teslim olup itaat etmeyen herkes hunharca öldürülmeye başlanmıştır. Sağ kalanlar ise, en ağır şartlarda Osmanlı topraklarına sürgün edilerek, ölümün envaı çeşidiyle yüz yüze bırakılmışlardır. Yeme-içme, barınma, taşınma veya tıbbi ihtiyaçlar gibi hiçbir insani koşulun sağlanmadığı sürgünlerde insanlar adeta telef olmuştur. Bazı gemiler, gittikleri limanlara vardığında yolculardan sağ kalan olmamıştır. Rusya, katliam şeklindeki bu denli toplu ölümleri görmesine rağmen, hiçbir tedbir almadan sürgünlere devam etmiştir. Karadeniz sahillerine sürülen yüz binlerce Çerkesin perişan haline şahit olan Rus tarihçi Berje’nin sözleri 1864 gerçeğini gözler önüne sermiştir: “Novorosisk Körfezi’nde toplanmış 17 bin dağlının bende bıraktığı korkunç izlenimi hiç unutmayacağım. Yılın bu sert zamanında neredeyse tamamen gıdasız kalan, tifüs ve çiçek salgınıyla kırılan bu halkın hali içler acısıdır. Gökyüzünün altında çıplak arazide yırtık elbiselerinin içinde katılaşmış cesediyle yatan genç Çerkes kadının ve biri can çekişen diğeri annesinin göğsünden süt emmeye çalışan çocukların manzarası hangi kalbi sızlatmaz? Benzer pek çok sahne gördüm...” Çerkesler yolculuk ücretini ödeyebilmek için tüm mallarını hatta bazen aile bireylerini köle olarak satmak zorunda kalmıştır. Osmanlı kıyılarına varmayı başaran insanların bir kısmı ise hastalıktan, bakımsızlıktan yine ölüme terkedilmiştir. Sürgün edilen Çerkesler için bu yolculuk ikinci bir soykırım gibi olmuş, sürülen halkın yarısı yollarda kötü şartlardan, hastalık ve gıdasızlıktan ölmüştür. Beklenin çok çok üzerinde bir sürgünün yaşanması sebebiyle sığınılan Osmanlı topraklarında da sağ kalanların bir kısmı mevcut şartlarda hayatta kalamayacağından köle tacirleri tarafından satın alınmıştır. Rus milliyetçileri her yıl 21 Mayıs’ı Kafkasya işgalinin sona erdiği “kutsal bir fetih günü” olarak kutlarken, Çerkesler bu soykırımın kutlanmasını insanlık suçu sayarak 21 Mayıs’ı soykırımın anıldığı bir yas günü ilan etmiştir. Özvatanlarından sürgün edilen Çerkeslerin isteği bu vahşi soykırımın herkesçe bilinmesi ve tanınmasıdır. Ve daha önemlisi, alınlarında bu kara leke ile yaşayanların; atalarına yaptıkları adına, Çerkeslerden özür dilemeleridir.",https://www.hurriyet.com.tr/yazarlar/fuat-bol/cerkes-soykirimi-41815903
Fuat Bol,Fetih ve Fatih,"Mayıs 29, 2021 06:29","Mehmet adlı Türk başbuğunun, Roma imparatorluk tacını giydiği ve bir çağı kapatıp yeni bir çağı açtığının resmidir bugün. Sultan Mehmet hem fen bilimlerinde ve hem de dini ilimlerde çok iyi yetişmişti. Doğu’yu ve Batı’yı bilen ve bunları gerektiği gibi sentezleyen entelektüel bir kişiliğe sahipti. İstanbul’un fethi, genç padişahın yegâne tutkusuydu ve bu yüzden; ‘Ya İstanbul beni alacak ya da ben İstanbul’u alacağım!’ diyerek, bu yola baş koydu. Aynı ismi paylaştığı sevgili peygamberinin muştusuna nail olabilmek için adeta çırpınıyordu. Asırlar öncesinden bu fethi işaret eden kutlu mesaj şöyleydi: ‘Konstantiniyye (İstanbul) elbette fetholunacaktır. Onu fetheden emir ne güzel kumandan ve onun ordusu ne güzel ordudur!’ Uyanıklığındaki hülyasında, uykusundaki rüyasında hep bu müjdeli haber vardı. Gecesini gündüzüne katarak 7-24 çalıştı, gerekli tüm önlemleri aldı. Sonuçta, elbette takdir yerini bulacaktı ancak o da bunu ziyadesiyle merak ediyordu. Onca teşebbüse rağmen, bir türlü düşürülemeyen bu kadim şehrin fethi, kendisine nasip olacak mıydı? Fatih’in ordusu, devrinin en gelişmiş silah ve mühimmatlarının kullanmasının yanında, Akşemseddin gibi mana erlerinin dualarıyla da destekleniyordu. Maddi ve manevi ordular onun hizmetindeydi. Zira muharebenin en kızıştığı anda, manevi hocası olan Akşemseddin, alnını secdeye mıhlayıp şöyle niyazda bulunuyordu. ‘Ya Rab! Bu fethi, Mehmed’ime müyesser (kolay) kılmazsan, secdeden başımı kaldırmayacağım!’ Şairin de çok güzel ifade ettiği gibi: ‘Alınların secdeye mıhlanıp alınan ‘tekbir’ (Allahü ekber) sesleri, hâlâ yerin dibinden fışkırıyor!’ Ceddi Osman Gazi’nin ifade ettiği gibi: ‘Bu dava, kuru bir cihangirlik davası değildir!’ Beldelerin fethi, içindekilerin gönüllerini fethetmek içindir. Müslüman emir, hiçbir beldenin kapısına savaşmak için gitmez; son gelen ilahi mesajı, o yöre halkına tebliğ etmek için gider. Emrolunduğu bu kutsal görev için müsaade ister. Belde emiri, tebliğ isteğine olumlu cevap verirse, ne âlâ; aksi halde, bu işlem (tebliğ) zorla da (savaş) olsa yapılır. Zorla da (savaş) olsa, alınan şehrin halkına eman verilir (güvenlikleri sağlanır). Hiçbir kimse, dinini değiştirmeye zorlanamaz. İslamiyet anlatılır, inanan inanır, inanmayan inanmaz. Maksat; o yöre halkının İslamiyet’i duyması ve onları, gelen son peygamberden ve getirdiği dinden haberdar etmektir. Hiç kimsenin aklına, canına, malına, ırzına, dinine müdahale edilmez, edilemez. İslamiyet bunları kesinlikle yasaklar. Bunlar dokunulmazdır. İslam beldeleri, her din mensubunun rahatça yaşayabileceği huzur mekânlarıdır. Nitekim Endülüs’ten (İspanya) kovulan Yahudiler, emin belde olarak, Osmanlı yurdunu seçtiler ve gemiler dolusu gelerek; başta Selanik olmak üzere imparatorluğun mutena yerlerine yerleştirildiler. İslam’ın bu denli hoşgörüsüne, Batı bugün bile ulaşabilmiş değildir. Türk’ün tarihinde hiçbir zaman Yahudi düşmanlığı, Hıristiyan düşmanlığı olmamıştır. Ama onların İslam düşmanlığı bugün bile ayyuka çıkmaktadır. İslam’da fethin manasını öğrenmek isteyen; İstanbul’a, Kudüs’e, Hatay’a bakarak pekâlâ anlayabilir. Zira bunlar gibi; fethedilmiş yığınla şehirdeki insanlar, hangi dine mensup olurlarsa olsunlar, birbirlerine saygıyı esas alarak, iyi komşuluk münasebetleri içinde yaşayarak bugünlere gelmişlerdir. Ünlü şair Nâzım Hikmet’in İstanbul fethine dair şiiri: ‘Sekiz Yüz Elli Yedi İslam’ın beklediği en şerefli gündür bu; Rum Konstantiniyye’si oldu Türk İstanbul’u! Cihana karşı koyan bir ordunun sahibi, Türk’ün genç padişahı, bir gök yarılır gibi Girdi ‘Eğrikapı’dan kır atının üstünde; Fethetti İstanbul’u sekiz hafta üç günde! O ne mutlu, mübarek bir kuluymuş Allah’ın... ‘Belde-i Tayyibe’i fetheden padişahın Hak yerine getirdi en büyük niyazını: Kıldı Ayasofya’da ikindi namazını. İşte o günden beri Türk’ün malı İstanbul, Başkasının olursa yıkılmalı İstanbul.’ Not: Kuran-ı Kerim’deki Sebe Suresi’nde yer alan, Belde-i tayyibe (Temiz belde); ebcet hesabıyla 857 ‘ye denk gelmektedir. İstanbul da Hicri 857 yılında fethedilmiştir. Not: Nâzım Hikmet bu şiiri 1921 yılında ve henüz on dokuz yaşında iken yazmıştır.",https://www.hurriyet.com.tr/yazarlar/fuat-bol/fetih-ve-fatih-41820741
Fuat Bol,Kudüs siyaset üstü davadır,"Mayıs 24, 2021 06:29","Dünyanın çeşitli yerlerindeki Yahudiler, Filistin topraklarına dağdan geldiler; geldikleri günden beri, bağdakileri (Filistinlileri) öz yurtlarından kovdular ve kovmaya devam ediyorlar. Dile kolay, 500 sene Türklerin idaresinde kalan Kudüs’te kimsenin burnu kanamadı; her üç dinin mensupları da huzur içinde hayatlarını idame ettiler. Türklerin Kudüs’ten ayrıldıkları tarih olan 1917’den beri, malum coğrafyada sürekli kan ve gözyaşı akmış, bölge halkı bir tek günü bile huzurla geçirmemiştir. Şu hususu, sırası gelmişken ifade etmek lazım; İngiliz, Türklerle Araplar arasında nifak tohumları ekti. Türklerden de, Araplardan da kandırdığı ve birbirlerinin aleyhinde kullandığı aileler, gruplar oldu. Mesela Bizim Cemal Paşamız, Şam’da genel vali iken, Arap kabilelerinin ileri gelenlerinin kızlarını, zorla alıp sarayına getirdiği, onları taciz ettiği ve bütün bu kepazeliklerin payitahta mal edildiği bilinen bir gerçektir. Yine İngilizlerin, saltanat ve Hilafet vaadiyle kandırdığı Suud ve Haşimi gibi birkaç Arap aile ve aşiretin isyan ettiği ve Türkleri arkadan vurduğu da bilinen tarihi gerçeklerdir. Mevzi olan ve hatta kendilerinin zorlamasıyla yapılan bu densizlikleri İngilizler köpürttü ve ‘Türkler, Hilafet makamını gasp etti ve Arapları sömürdü’ ile ‘Araplar, düşmanla işbirliği yaparak Türkleri sırtından vurdu’ yalanlarını yaydı; bunları okul kitaplarına koyarak, böylece her iki tarafın gelecek nesillerine de zehrini saçtı. Bu trajik hali, Filistinli bir aydın, şu ibretli cümleyle özetliyor: ‘O gün, Osmanlı’ya sırtından saplanan hançerin akıttığı kan, bugün, Arapların ciğerlerinden fışkırıyor!’ Vesayet altındaki yönetimler bu denli haltları işlemesine rağmen, halkların birbirlerine karşı en ufak bir düşmanlığı yoktur, olamaz da. Filistinli hiçbir aşiret ve aile böyle bir kepazeliğe alet olmadığı gibi, İngiliz’e karşı Osmanlı’nın safında kahramanlar gibi savaşmışlardır. Bugün faşist ve İsrail destekçisi birkaç devletin dışında, tüm dünya İsrail’in savaş suçu işlediği konusunda hemfikirdir. İsrail, Filistinlilerle barışı dillendiren kendi başbakanlarını bile katletti. Çok ilginçtir; Hıristiyan âlemi Kudüs için onca Haçlı Seferleri düzenlemesine ve bu uğurda binlerce, on binlerce insanlarını kaybetmelerine rağmen, bugün Kudüs’ün Yahudi işgaline göz yumuyorlar ve kelimenin tam anlamıyla, bana dokunmayan yılan bin yaşasın düşüncesindeler. Hıristiyan dünyanın yaptığı tek kelimeyle, zulme rıza göstererek, aynı zulme ortak olmaktır. İslam âleminin tavrı ise, tam manasıyla yürekler acısıdır. Sadece isimleri İslam olan bu ülkelerin Müslümanlığı ‘marka Müslümanlığı’dır. Üzerlerine ölü toprağı serili bu ülkelerden, sadra şifa olabilecek bir davranış beklemek beyhudedir. Bu ülkelerden birçoğu, bu vahşi devlet terörünü kınayamıyor bile. Bir kısmı ise soysuzluklarının gereğini yerine getirip, İsrail’in barbarlığını destekliyor. Her zaman olduğu gibi, mazlumun yanında yer alıp zalime başkaldıran yalnızca Türkiye var. Türkiye, bugünkü şartlarda olması gereken çözümü dillendirdi: Her üç dince de, kutsal olan Kudüs’ün yönetiminin, Müslüman, Yahudi ve Hıristiyan din temsilcilerinden oluşan bir komisyonla yürütülmesi. Türkiye’nin teklifi gerçekleşirse, Kudüs’ün kutsiyeti muhafaza edilir ve önüne gelenin kirli emellerine alet olmaktan korunmuş olur. İsrail, sergilemekte olduğu bu vahşeti, devamlı yapacağını ve bunun sonucunda da Filistin topraklarındaki Arapları bütünüyle süreceğini zannediyorsa aldanıyor. Biz Türkler, fiziki olarak Kudüs’ün bekçiliğini bırakmış olabiliriz, bu durum Kudüs’ü terk etmiş olduğumuz anlamına gelmez. Zira Türk’ün manevi bekçiliği kıyamete kadar devam edecektir. Kudüs hiçbir zaman sahipsiz olmadı, yarınlarda da asla yalnız bırakılmayacaktır. Velev ki, Türkiye tek başına, yapayalnız bırakılsa da!",https://www.hurriyet.com.tr/yazarlar/fuat-bol/kudus-siyaset-ustu-davadir-41816786
Fuat Bol,Bize biçilen rol!,"Mayıs 10, 2021 06:29","Evet, NATO, komünizm tehlikesine karşı kurulmuştu lakin koruyucu ve kollayıcı postuna bürünen, başta ABD olmak üzere, Batılı ülkelerden bizi kimin koruyup kollayacağını düşünememiştik. ABD bizi Sovyetler’den koruyacaktı ama ABD’den ve diğer NATO ülkelerinden bizi kim koruyacaktı? Bunu düşünemediğimiz ve karşı önlemlerini almadığımız, alamadığımız için, NATO’nun ileri karakolu olmaktan başka bir işlevimiz olmadı. Ne insanımızı istediğimiz şekilde yetiştirebildik ve ne de teknolojimizi ve özellikle savunma sanayimizi kurup geliştirebildik. Düşünebiliyor musunuz, koskoca devletimizin Kırıkkale silah ve mühimmat fabrikasında, yalnızca beylik tabancası üretebiliyorduk. Halbuki aynı silahın çok daha gelişmişini, Karadeniz’in dağındaki Memiş Usta, kendi mütevazı imkânlarıyla ve eğeyle yapabiliyordu. Bize reva gördükleri mahut parlamenter sistemle, havanda su dövdürdüler ve bizi adeta mankurtlaştırdılar. Bize uygun bulup, uygulattıkları bürokratik sistemi, Fransa, vaktiyle Afrika’daki sömürgelerine tatbik ettirmiş; sonuçlarını, gayri insani bulduklarından vazgeçmişler. Bu bürokrasiyle bir adım atabilmenin, bir şey keşfedebilmenin, geliştirmenin ve hatta bir yanlışı düzeltebilmenin imkân ve ihtimali yoktur. Bir delinin kuyuya attığı bir taştan bahsetmiyoruz, mevzuat dedikleri olguyla, deliler bütün kuyuları taşlarla doldurmuşlardı. Büyükşehir yasası çıkmadan önce, İstanbul Trafik Müdürü ile konuşurken; bir caddenin trafik düzeninde değişiklik yapabilmek için 22 dairenin (değişik kurum ve kuruluşun) birbiriyle yazışması ve olur vermesi gerektiğini, bunun da aylarca ve hatta yıllarca süreceğini söylemişti. Bu denli bürokratik engeller içerisinde, sizin, İHA, SİHA, TİHA ve benzerlerini üretebileceğinizi tahmin edebilir misiniz? İnanın; imkânsız gibi bir şey bu. Bunun için, evvelemirde siyasi iradenin ve ayrıca sivil ve askeri bürokrasinin de o iradenin emrinde olması gerekir. Bunlardan yalnızca bir kurumun taş koyması halinde bile, adım atabilmeniz mümkün değildir. Hep ‘siyasi irade, siyasi irade’ deyip duruyoruz ya; bize biçilen şekliyle, parlamenter sistemdeki siyasi iradenin yetki alanı son derece sınırlı olup, sadece belediye hizmetleriyle ilgilidir. Nerede kaldı ki, bir askeri havalimanını, eğitim veya üretim için kullanabilmek... Merhum Özal, sıkıntının farkındaydı ve bu yüzden Savunma Müsteşarlığı’nı kurmuştu ama gelin görün ki, eski sistemle bir arpa boyu yol alınamadı. Sürekli patinaj yaptırıldı. Eski sistemde siyasi irade sorumlu lakin yetkisizdi. Herkesin ‘ağa’ olduğu yerde, hiç kimse sığırı sağamıyordu. “Sen ağa, ben ağa, sığırı kim sağa?” diye boşuna dememişler! Dost, kara günde belli olur. En lazım oldukları anda, ABD’nin verdiği 5-10 İHA’yı İsrail tamir edip bize göndermiyordu. Elimiz kolumuz bağlı, teröristlerin gelmesini bekliyorduk. Kötü komşu, insanı mal sahibi yaparmış. Kendi İHA’larımızı, SİHA’larımızı, TİHA’larımızı ürettik ve böylece teröristleri, dünyanın neresinde olurlarsa olsunlar, inlerinde vurmaya başladık. Başkanlık sistemiyle taze bir başlangıç yaptık, elbette eksiği-gediği var, hem de çok var. Ama şunu bilelim ki, ilk düğme, eskiden olduğu gibi ters iliklenmedi. Hiç değilse; bize verilen rolden kurtulduk ve artık senaryomuzu kendimiz yazıyoruz. Az bir şey mi bu?",https://www.hurriyet.com.tr/yazarlar/fuat-bol/bize-bicilen-rol-41807543
Fuat Bol,Buruk bayram!,"Mayıs 15, 2021 06:29","Söz dinlememeyi ve gerekli olan önlemlere uymamayı maharet bildik. Bir anlık gafletimizin, umursamazlığımızın, bize ne denli bedeller ödeteceğini bilmemize rağmen vurdumduymazlığa devam ettik. Hükümet, ürpertici manzara karşısında, (kısmen) tam kapanma kararı alınca da, hop oturup hop kalkıyoruz. Kapanmanın beraberinde getirdiği ekonomik, ruhsal, bedensel ve sosyal yıkımları dillendirip yakınıyor ve kendimizden başka herkesi suçluyoruz. Ölüm, en tesirli vaizdir; ondan ibret alıp kendine, ailesine, etrafına çekidüzen vermeyene söz kâr eder mi? Etmez elbet. İbn Arabi hazretleri ne güzel ifade etmiş: ‘Herkes kendi yaptığının rehinidir’ ve ‘Varlıkların en yoksulu insandır, zira muhtaca muhtaç olan kimsedir’. Maddi ve manevi kurtuluşumuzu bile birbirimizle olan dayanışmaya ve birbirimizin duasına borçluyuz. Şu halde karşımızdakinin kıymetini bilmeden rahat ve huzurlu olamayız. Salgın hastalık döneminde kendimizi koruduğumuz gibi, en yakınlarımızdan başlayarak başkalarını da korumakla sorumluyuz; buna mecburuz. Bilerek ve isteyerek kul hakkına giriyoruz. Bu vebalden kurtuluş ancak helalleşme ile mümkündür. Oysa bizim sorumsuzluğumuz yüzünden kimlerin hasta olduklarını ve hatta kimlerin öldüklerini bile bilmiyoruz. Bizlerin sağlığı için kendilerini tehlikelere atan ve 24 saat, gece-gündüz durmaksızın çalışan ve bu uğurda şehit olan sağlık ordusuna bakıp, utanmamız gerekir. Bu insanlar, bizim sağlığımız için ölüyor, biz ise, sorumsuz davranışlarımızla, başta onlar olmak üzeri tüm insanlığa ihanet ediyoruz. Bu durum, insanlık olmasa gerektir. Bulaşın kaynağının kalabalık yerler olduğunu bilmemize rağmen, nerede bir kalabalık varsa oraya koştuk, koşmaya devam ediyoruz. Başta İstanbul olmak üzere, büyükşehirlerimizdeki toplu taşıma araçlarındaki izdihamı önleyemedik. 150 bin nüfuslu Bodrum ilçesine bir buçuk milyon insanı yığdık. Bodrum’da ne insan ne de araç için adım atacak yer yok. Şehirler boşaldı, sahil kasabalarına ve köylere akın ettik. Her zaman olduğu gibi sıkıntıyı dürüst, kurallara uyan vatandaş çekiyor. Bunca sıkıntı bari bir işe yarasa... Böylesine vurdumduymazlıkla, onca eziyet de boşuna çekilmiş olmuyor mu? Bile bile lades diye buna denir. Ne diyelim; bu mübarek bayram hürmetine, Allah, akıl fikir, izan ve insaf versin. Neyse ki aşıların yeni partileri de geldi; aşılamada alınan mesafe, korktuğumuzu başımıza getirmedi. Koronavirüs illetine yakalananlar da, hastalığı böylece hafif atlatabiliyor. Pazartesi itibarıyla kademeli normalleşmeye geçiliyor. Ama yine de azami dikkati gösterelim ve malum üç kurala, titizlikle uymaya devam edelim. İnanın bu işin şakası yok, bu illet, her gün 250’ye yakın canı bizden koparıp alıyor. Bayramı ağız tadıyla kutlayamıyoruz bari büsbütün zehir etmeyelim!",https://www.hurriyet.com.tr/yazarlar/fuat-bol/buruk-bayram-41811068
Fuat Bol,İsrail kana doymuyor!,"Mayıs 12, 2021 06:29","Vaktiyle Yahudiler, İngilizlere, ‘Bizim için Filistin’de bir devlet kurun; biz o devletimizle, sizin ileri karakolunuz olalım!’ demişlerdi. Onlar da İsrail devletini kurdular lakin kendileri İsrail’in karakolu oldular. Zira İsrail, ‘Siyonizm’i devlet politikası haline getirmiş ve başta ABD olma üzere, birçok Batılı devleti kendi güdümüne almıştır. Herkes zanneder ki, İsrail’in arkasında ABD var; gerçekte ise, ABD’nin arkasında İsrail vardır. Birleşmiş Milletler ya da Birleşmiş Milletler Güvenlik Konseyi’nin, İsrail’in aleyhinde aldığı tüm kararları ABD ‘veto’ ederek geçersiz kıldı. İsrail de tüm pervasızlıkları sergileyerek kan dökmeye, Filistinlileri sürmeye ve yurtlarını işgale etmeye devam etti. Kudüs, her üç semavi dinde de kutsal olmasına karşın, Yahudiler ve Hıristiyanlar, Kudüs’ün yalnızca kendi dinleri için kutsal mekân olduğunu ileri sürerler ve diğerlerini dışlarlar. Yalnızca Müslümanlardır ki, ilk kıbleleri olan Kudüs’ü, hem kendileri için ve hem de diğer din mensupları için kutsal mekân bilirler ve öyle davranırlar. İsrail, Mescid-i Aksa’yı bile yıkıp yerine Süleyman Mabedi’ni inşa etmek istiyor. Bunun için de yıllardır sürdürdüğü sözde arkeolojik çalışmalarla caminin altını oyuyor. Ağlama duvarının önündeki Yahudi erkeklerine dikkat edin; hepsinin saçları uzundur. Bunun sebebi, kıyamette zorlanan Tanrı’nın (!), bugünün öncesinde dünyaya gelip, has kulları olan Yahudileri saçlarından tutup semaya (sözde kendi katına) çekecek ve kıyamet dehşetinden kurtaracak olmasıdır. Bu batıl inanca göre diğer insanlar, Yahudilere hizmet etmek için yaratılmışlardır. Siyonizm’in kuruluş amacı, Tanrı’nın kendilerine söz verdiği toprakları (Nil ile Fırat arası, Arz-ı Mev’ud) ele geçirmek ve kutsal Süleyman Mabedi’ni yeniden inşa etmektir. Geçen asrın başlarında getirildikleri Filistin’de, İngilizlerin desteğiyle, önce devletlerini kurdular (1948) ve ardından her daim genişleyerek (Filistinlileri sürüp, onlara ait toprakları işgal ederek) bugünlere geldiler. Bugün de dur durak bilmiyorlar, bilmeyecekler. Kana doymayan İsrail, mübarek ramazan gününü de kana buladı; Mescid-i Aksa’yı basarak ibadet halindeki masum Filistinlere karşı terör estirdiler. Bununla da yetinmeyip gece boyunca Gazze’yi havadan bombaladı. 9’u çocuk 24 Filistinli şehit oldu, yüzlercesi yaralandı. Onlar, batıl da olsa, kendi inançlarının gereğini yerine getiriyorlar da; sözde karşılarında olan bir buçuk milyarlık İslam âlemi ne yapıyor? Müslüman kardeşleri, öz yurtlarında her türlü baskı ve zulme uğratılırken, evleri barkları başlarına yıkılıp kovulurken, koca İslam dünyası, sade suya tirit cinsinden bir iki kınamanın dışında ne yapıyor? Bu mudur Müslümanlık ve hatta insanlık? Hani, kardeşi açken, tok yatan bizden (Müslüman) değildi? Bu mübarek ramazan ayında, Filistinli kardeşleri, orada zulüm altında inliyor, İsrail ambargosu altında inim inim inliyor. Bu yoksulluk ve perişanlık içinde bile, Kudüs’e sahip çıkıyor ve şanlı bir direniş sergileyerek şehitler veriyor. Müslüman geçinen birçok Arap ülkesi, mukaddeslerini unutmak ve inkâr etmek pahasına İsrail’in yanında yer alıyor. Mazlum Filistinlilere karşı, İsrail’in kılıcını sallıyorlar. Bu denli satılmış ruhlara ‘yazık’ demek bile beyhudedir.",https://www.hurriyet.com.tr/yazarlar/fuat-bol/israil-kana-doymuyor-41809102
Fuat Bol,Şehirlere ihanet edenler!,"Mayıs 05, 2021 06:29","Yerleşim alanları genişledikçe, insanlar fabrikalarla iç içe yaşamaya başladı. Öyle yerleşim yerleri var ki, havasını soluduğunuzda zehir soluduğunuzu hissedersiniz. Ve soludukça, yavaş yavaş ölürsünüz. Bu tesisler için gerekli altyapıyı yapmadık, zehirli atıkları en yakındaki dere, nehir, göl ve denizlere akıtmayı marifet bildik. Milyarlarca yıldır, güneş, dünyamızı aynı şekilde ısıtmakta olmasına karşın, hiçbir zaman küresel ısınma olmamıştı. Ne zaman ki insan denilen ‘canavar’ dünyanın idaresini eline aldı ve doğayı çığrından çıkardı, küresel ısınma oldu ve dünya gitgide yaşanmaz hale geldi. Dünya üzerindeki tüm olumsuzluklar, insanoğlunun açgözlülüğünden ve doyumsuzluğundan kaynaklanmaktadır. Etrafınızdaki hemen her işkolundaki bir kısım doyumsuz insanlara dikkat edin; daha, daha derler, dünyanın, dünyalığın peşine ölümüne koşarlar, koştuklarıyla kalır, kavuşamadan ölüp giderler. Muhteris (aşırı tutkuları olan) insanın gözünü ancak toprak doyurur! Düne kadar suyunu içtiğimiz Sakarya Nehri’nde bugün balık yaşayamıyor. Neden? Neden olacak; piliç kesim tesislerini nehrin kenarında kurduk, tekstil sanayi tesisinin zehirli atığını borularla nehre akıttık. Yetkililer, başta Sakarya Nehri olmak üzere tüm nehirleri, denize döküldükleri yere kadar takip etsinler; ne cinayetler işlenmekte olduğunu, kimlerin doğa katliamcısı olduklarını görürler! Su krizi kapıda deyip yırtınıyoruz. Ayol! Tertemiz su kaynaklarını bu hale getirdikten sonra, şikâyete, çırpınmaya, yırtınmaya hakkımız olmasa gerektir. İşin özetini ben size söyleyeyim mi? Fakirin, fukaranın gecekondusu başına yıkılır, kanun, hukuk diye haykırılır. Lakin söz konusu zengin, fabrikatör olunca, onlara gökdelenler diktirilir, onların kirlettiği hava ve sular (nehirler, göller, denizler) görmezlikten gelinir. Yani ilkel kabilelerde olduğu gibi, gariban bir suç işlediğinde, vurun boynunu; aynı suçu zengin işlediğinde, ‘vay kerata!’ deyip geçiştirilir. İhanetin daniskası İstanbul’a yapıldı; o şiirsel kent beton yığınına döndürüldü. Asla şu partinin veya bu partinin yönetiminden bahsetmiyoruz, zira tüm bu katliamlardaki suçlarda bütün partiler (partililer) ortaktır. Şu Büyükçekmece, Küçükçekmece, Esenyurt ve Beylikdüzü ilçelerine bir bakın; bu beldelerin ana arterlere giriş ve çıkışları kelimenin tam anlamıyla yürekler acısıdır. Büyükçekmece’nin içine hasbelkader girdiğinizde, kaybolursunuz, zira şehre değil labirente girmişsinizdir. Ana artere çıkmanız için akla karayı seçersiniz. Parti ismi vermemize gerek yok, beş dönemdir aynı belediye başkanı orada görev yapmaktadır. O ve diğer başkanlar, Allah aşkına bu durumu görmüyorlar mı? İnsanların her gün, saatlerce çektikleri bu trafik işkencesi, onların hoşuna mı gidiyor? İnsanımızda da kabahat var, körün taşı gibi aynı kişileri seçiyor! İstanbul, sahipsizliğe, çürümeye terk edildi; tencere yuvarlandı, kapağını buldu! Yazık! Çok yazık!",https://www.hurriyet.com.tr/yazarlar/fuat-bol/sehirlere-ihanet-edenler-41803905
Fuat Bol,Bin aydan değerli gece!,"Mayıs 08, 2021 06:29","Malum ramazanın sonu bağışlanmaktır. Bağışlanmanın şahika noktası da bu mübarek gecedir ve onu takip eden Ramazan Bayramı’dır. Allahü Teala büyük peygamberlerden Musa aleyhisselama, Tevrat’ta şöyle buyurur: ‘Ey Âdemoğlu! Seni kendim için, eşyayı (bütün âlemleri - her şeyi) senin için yarattım. Kendim için yarattığım (kendini) şeyi eşyaya kurban etme!’ İşte insanoğlunun yaratılış sırrı! İnsanın mutluluğu da, mutsuzluğu da bu cümlede gizli. Bunca keşfine rağmen insanoğlu mutlu olamıyor. Neden? Çünkü yaratılış gayesinden saptı, yaratılış hikmetini yitirdi. Eşyayı, olay ve hadiseleri hükmü altına almak için yaratılan insan, eşyanın hükmü altına girdi. Kendini olay ve hadiselerin akışına bıraktı; rüzgâr ne yönden eserse, kendini onun yönüne bıraktı. Böylece insan, kendisinin başıboş bırakıldığını (bırakılacağını) zannetti. Halbuki hiç de öyle değil; manasız ve sebepsiz yaratılan hiçbir şey olmadığına göre, bu denli mükemmeliyette yaratılan kendisi, manasız ve sebepsiz olabilir mi? Allahü Teala, en üstün yaratılışta var ettiği kullarını (insanoğlunu) çok sevdiği ve onlara çok acıdığından, onları, günahlarından arındırmak, temizlemek ve bağışlamak için hususi zamanlar tayin etmiştir. Kıymetli zamanların en değerlisi, bin aydan daha hayırlı olan Kadir Gecesi’dir. Ki, o gece, insanlığın kurtuluş reçetesi olan Kuran’ı Kerim indirilmiştir. Dikkat edin; bu gece (Kadir Gecesi) bin aya bedel değildir, bin aydan daha kıymetlidir. Yani kıymetinin, ‘bin aydan daha’ ifadesiyle, ucu açıktır. Bunun da nasıl olduğunu, ‘Bu geceyi ayakta geçiren kimsenin mağfirette Peygambere katılması’ başlığıyla, Muhyiddin ibn Arabi Hazretleri, Fütuhat-ı Mekkiye’sinde şöyle açıklıyor: ‘Allahü Teala Peygamberine şöyle hitap eder: ‘Senin geçmiş ve gelecek günahlarını affetsin diye...’ (Fetih Suresi, 2. ayet-i kerime, mealen). Müslim ve Nesai, Ebu Hureyre’den Peygamber aleyhisselamın şöyle buyurduğunu aktarır: ‘Kim Kadir Gecesi’ni ayakta geçirirse...’ Ayrıca Müslim’de şu ifade vardır: ‘İman ederek ve Allah’tan umarak kim o Gece’ye ulaşırsa...’ ‘Onun geçmiş ve gelecek günahları bağışlanır.’ Şöyle der: ‘Onun günahı mahcup olmayacak şekilde örtülür.’ Bu kişi, ‘dilediğini yap, senin günahını bağışladım’ diye hakkında söylenenlerden olsa bile böyledir. Nitekim güvenilir bir hadiste böyle denilmiştir. Kadir Gece’sini ibadetle geçiren kişiden ‘yasaklama’ hitabı gizlenir ve ona dince izin verilir. O da, sadece mubah işlerde tasarrufta bulunabilir, çünkü Allah taşkınlığı emretmez. Onun kadri ve değeri büyük olmasaydı, Allah onu niteliklerin en şereflisi olan bilgi niteliğine katmazdı. Bu nedenle Allah bilginin artışını dilemeyi emretti. Burada Allah ‘onu kattı’ sözümüzün anlamı, sağlam bir rivayette geçen şu ifadedir: “Kul bir günah işleyip bu günahı bağışlayacak ve onu cezalandıracak bir Rabbi olduğunu bildiğinde, Allah şöyle buyurur: ‘Dilediğini yap, seni bağışladım.’” (İbn Arabi, Fütuhat-ı Mekkiyye, Litera yayıncılık; Ekrem Demirli, 5. Cilt, sayfa 222) Bu büyük müjdeye kavuşabilmek için; bu mübarek geceyi ihya etmeli ve Rabbimizi hatırlamalıyız. Bu gecenin ihyası, öncelikle günah işlememekle ve işlenmiş günahlara tövbe etmekle olur. Sevgili okuyucularımın mübarek Kadir Gecesi’ni tebrik ediyor, bağışlanmamız için vesile olmasını diliyorum.",https://www.hurriyet.com.tr/yazarlar/fuat-bol/bin-aydan-degerli-gece-41806506
Fuat Bol,Sıra emeklide!,"Mayıs 01, 2021 06:29","Dolayısıyla devletin bizatihi kendisi, anayasal görevini yerine getirmemiş olur. Mahut salgın, yalnızca küçük esnafı değil, büyük esnafı, işinsanlarını da zora soktu. Gıda sektörünün dışındaki tüm sektörler, az ya da çok darbe yedi. Zira canıyla uğraşan insanlar, zorunlu ihtiyaç maddesi olan gıdanın dışında herhangi bir satın alma yapmadı. Çok büyük firmalar bile günlerini siftahsız kapattılar, halbuki onların giderleri de aynı ölçüde, büyük orandadır. Bu arada ıstırabın en büyüğünü çekenler, emekliler olmuştur. Bu emekli kesimi, hele bir de büyükşehirlerde oturuyorsa, durumları içler acısıdır. Büyükşehirde kirada oturan emeklinin hali ise, tek kelime ile felakettir. Sadece doğalgaz faturasının 500 lirayı bulduğu bir ortamda, emeklinin geçinebilmesi imkânsızdır. Büyükşehir belediye başkanlıklarını kazanan CHP’li belediyeler, dar gelirlinin yanında olacakları vaadi ile işbaşına geldiler lakin salgın döneminde bile kimsenin gözünün yaşına bakmadan; doğalgaza, suya, toplu taşımaya zam üstüne zam yaptılar. Hükümet, küçük esnafa nefes aldırdığı gibi, emekliyi de görmeli ve onu içinde bulunduğu sıkıntıdan bir an önce kurtarmalıdır. Emeklinin bayram ikramiyesine yapılan 100 liralık zam yetersizdir; en azından 250 lira olmalıydı. Bizim milletimiz onuruna düşkündür, öyle bir kısım CHP’liler gibi; bir yandan viski yudumlarken, diğer yandan meydan yerine çıkıp açız, torunuma süt alamadım, diye çığırtkanlık yapmaz. Salgın, yalnızca Türkiye’yi değil bütün dünya ülkelerini vurdu, ekonomilerini derinden sarstı. Çok şükür Türkiye’miz, az zayiatla atlatan ülkeler arasında bulunmaktadır. Baksanıza medeni denilen Avrupa’nın göbeğinde bile aşı pazarı kurulup kavga yapılmaktadır. Ellerindeki aşıyı bile adil bir şekilde dağıtamamaktadırlar. Bir ülke yüzde 80 dolayında aşılanırken, bir diğeri yüzde 1’leri ancak bulmaktadır. Dün birbirlerinin maskelerini çalıyorlardı, bugün de aşıda, kurt taksimi yapıyorlar ve utanmadan dünyanın en medeni ülkeleri diye geçiniyorlar Türkiye ise, aşı tedarikinde de, risk gruplarına göre aşılamada da, sağlık altyapısı ve özverili sağlık ordusuyla da, dünyada en iyi ülkeler arasında yer almaktadır. Bazı dönemlerde particilik yapmak ve on parmağında on kara ile onu bunu karalamak insanlık değildir. Salgın, işte böyle bir dönemdir. Millet canıyla uğraşırken ve sağlık ordusu bakanından, hastanedeki temizlik görevlisine kadar herkes, canlarından geçercesine büyük bir özveriyle çabalarken; elde edilen başarılara gölge düşürmek adına tezviratta bulunmak insaniyetle bağdaşmaz. Şurası bir gerçek ki, Türkiye aşı üretmeden dünya rahatlamayacak. Zira Türkiye üretince, dünyadaki garip gureba ülkeler de aşıya kavuşmuş olacak. Türkler, dün olduğu gibi bugün de fakirlerin, gariplerin, mazlumların sığınağıdır.",https://www.hurriyet.com.tr/yazarlar/fuat-bol/sira-emeklide-41800993
Fuat Bol,Güçlü olmak zorundayız,"Mayıs 03, 2021 06:29","Nitekim bu denli coğrafyalarda birçok devlet kurulmuş lakin bu devletler tarih sahnesinden silinip gitmiştir. Her zaman söyleriz, Karadeniz Bölgesi’nin arazisi dik yamaçlardan oluşur. Ova şeklinde düzlük bir yeri yoktur. Dolayısıyla bu arazide her insan yaşayamaz; burada yaşamanın bir bedeli vardır. Dik arazide ayakta durabilmek bile bir efor ister; boş bulunursan aşağıya yuvarlanırsın. O yörede yaşayan insanımıza bakın, değişik bir tip görürsünüz. Hırçın, asabi, çabuk hareket eden, her an teyakkuzda, her an tehlikenin gözünün içine bakan ve öyle yaşamak zorunda olan bir insan tipidir bu. Devletler arenasında Türkiye de aynı konumdadır. Zira burası, bir imparatorluk bakiyesidir ve o imparatorluğu parçalayan müstevlilerin gözleri hâlâ bu coğrafya üzerindedir. Müstevliler, Sevr projesinden vazgeçmiş değillerdir. Gayeleri, bu coğrafya üzerinde büyük Kürdistan’ı ve büyük Ermenistan’ı kurmaktır. Türkleri, Orta Anadolu’ya hapsedip, İstanbul ve İzmir’i, bölgeleriyle birlikte Türkiye’den ayırmak ve onlara ayrı bir statü tanımaktır. Bu projeyi dün tatbik etmek istediler, başarılı olamadılar. Zira bu milletin azim ve kararlılığı buna müsaade etmedi. Vermiş olduğu Kurtuluş Savaşı’yla, müstevlilerin bu heveslerini kursaklarında bıraktı. Aynı plan, bugün de sahnelenmek istenmektedir. PKK, PYD, YPG, FETÖ ve enva-i çeşit terör örgütleri bu gaye için kurulmuş ve üzerimize salınmaktadır. Papa’nın başındaki harita, bu uğursuz projenin yalnızca bir parçasıdır. Dün, Irak’ı üçe böldüler, bugün Suriye’yi üçe bölüyorlar. Hedefte, başta Türkiye olmak üzere, tüm bölge ülkeleri var. Bölge ülkelerinden sadece iki tanesi (Türkiye ve İran) çetin cevizdir, diğerlerinin bir sıkımlık canları var. Bu ülkelerin ipleri, müstevlilerin elinde bulunduğundan, o bir sıkımlık canlarını, şimdilik bağışlıyorlar. Zira istedikleri an, paramparça eder ve o kurmaca devletlerini başlarına yıkarlar. Bu ülkelerde zerre kadar akıl, izan olsaydı; dün olduğu gibi, bugün de Türkiye ile birlikte hareket ederlerdi. Türkiye ile birlikte şerefleriyle, haysiyetleriyle yaşarlar, bugünkü gibi zillet içinde bulunmazlardı. Bu çetin coğrafyada Türkiye, gecesini gündüzüne katıp, dünyanın ilk on ekonomisinde yerini almalıdır. Ne kadar güçlü olursak, bu engebeli coğrafyada ayağımız o denli sağlam basar. Bölgemizdeki tüm ülkeler, Afganistan’a, Irak’a ve Suriye’ye bakıp ibret ve önlem almalıdır. Akıllarını başlarına devşirmedikleri takdirde, aynı akıbete kendileri de uğrayacaktır. Malum Saddam ABD’ye, Babrak Karmal ile Esed de Rusya’ya bel bağlamıştı; kendilerinin ve ülkelerinin durumları ortada! Türkiye, tarihinden aldığı güçle, ne doğudan kopabilir ve ne de batıya sırtını dönebilir. Lakin şu hususun da üstünü kalın çizgiyle çizeriz: Kurda sormuşlar, ensen neden kalın? İşimi kendim görürüm de onun için, demiş. Bugünümüze ve yarınlarımıza güvenebilmemiz için, işimizi kendimiz görmemiz, başkalarına muhtaç olmamamız lazım. Bunun da yolu güçlü olmaktan geçiyor. Zira günümüz dünyasının tek anladığı dil, budur. Hak, hukuk ve adaletin sırra kadem bastığı bu dünyada, gücün kadar haklısın! Gücümüz olmasaydı, sınırlarımızı güvence altına alabilir miydik? Gücümüz olmasaydı, Akdeniz’deki haklarımıza sahip olabilir miydik? Gücümüz olmasaydı Azerbaycanlı kardeşlerimizi, Dağlık Karabağ’da, içine düşürüldükleri zilletten kurtarabilir miydik?",https://www.hurriyet.com.tr/yazarlar/fuat-bol/guclu-olmak-zorundayiz-41802043
Fuat Bol,Babacan ve diğerleri yahut Truva atı!,"Mayıs 17, 2021 06:29","Kiminin davası para-pul edinmek ve zengin olmaktır. Kimininki şöhrettir, yani desinler için siyaset yapmak... Kiminin davası makamdır, baş olma sevdasıdır, vb. Olması gereken ise Hakk’a ve halka hizmettir. Nedense, hemen herkes, hizmet etmek için siyaset yapmak istediğini söyler lakin lafla peynir gemisi yürümez. Zira Ziya Paşa’nın dediği gibi, ‘Ayinesi iştir kişinin lafa bakılmaz. Şahsın görünür rütbe-i aklı eserinde’. İnsanın aynası iştir, lafa bakılmaz. Bir kişinin aklının seviyesi yaptığı işte görülür. Ali Babacan, Ahmet Davutoğlu ve Abdullah Gül gibi isimleri ve yanlarında yer alan eski AK Partilileri, biz, siyaset sahnesinden tanıyoruz. Bir vakitler, söylemleriyle bizi, dava insanı olduklarına ve Hakk’a ve halka hizmet için siyaset yaptıklarına inandırmışlardı. Sayın Erdoğan’ın liderliğinde siyasi parti kurmuş ve iktidara gelmişlerdi. Sayın Erdoğan’ın iradesi, vefası, diğerkâmlığı ve tensipleriyle; milletvekili, komisyon başkanı, bakan, başbakan yardımcısı, başbakan ve cumhurbaşkanı olmuşlardı. Bizdeki siyasi sistem (Siyasi Partiler Kanunu ve Seçim Kanunu) lidere endekslidir. Özellikle genel seçimlerde insanlar, lidere ve liderin sürüklediği siyasi partiye oy verirler. Hele büyükşehirlerde milletvekillerini tanımazlar bile. Küçük illerde de liderin belirlediği kişiler aday olabilir. İktidar olan siyasi partinin lideri başbakan olur ve bakanlar kurulunu belirler. Mahut kanunların hiçbirisini Sayın Erdoğan ve AK Parti yapmadı; eskiden beri var olan bu kanunlara göre partisini kurdu, seçimlere girdi ve kazandı. Başbakan oldu, ilgili atamaları yaptı ve hepsinden önemlisi, hiçbir faninin gösteremeyeceği özveriyi gösterip, ‘Kardeşim Abdullah Gül’ dediği kişiyi cumhurbaşkanı adayı gösterip seçtirdi. Sayın Erdoğan’ın milletvekili, bakan, başbakan yardımcısı, başbakan ve cumhurbaşkanı yaptığı, yaptırdığı insanlar, bugün kendisine ihanet ettiler; karşısına geçip, CHP’nin safında hizalandılar. Bunda şaşılacak bir şey yok (şaşılacak şey aşağıda gelecek); zira biz biliyoruz ki, iyilik yapılan kişi, o iyiliğe layık değilse, onun geri dönüşü mutlaka kötülüktür. Onun için, hadis-i şerifte şöyle buyrulmuştur: ‘İyilik yaptıklarınızın şerrinden sakınınız!’ Asıl şaşılacak şey, ahlakın sükût ettiği, takiyyenin zirve yaptığı, ihanetin şahikası, aynı partide olup, liderinin cumhurbaşkanlığı adaylığı için imza atıp, aynı anda başka bir adayın çalışmalarının göbeğinde olmak. Bunu, utanmadan, pişkince ve fütursuzca itiraf etmek... Arsız hırsız misali, çuvalı geceden, dibinden delmek... Partinin kurucularından gözüküp, gerçekte, Truva atı rolünü üstlenmek... Bu bahçede otlanıp (zıkkımlanıp), yumurtayı başka kümeste yapmak... Bu evin (partinin) ekmeğini yiyip, rakip partinin kılıcını sallamak yani ‘düşman kılıcı sallamak’... Meğer Sayın Erdoğan, yaptığı destansı savaşı, göğsünde beslediği bu engereklere rağmen yürütmüş. Bir de utanmadan, AK Parti iktidarlarının tüm başarılarını kendilerine, başarısızlıklarını Sayın Erdoğan’a mal etmeye kalkışıyorlar. Halbuki tüm başarıların ve başarısızlıkların sorumlusu, orkestra şefi konumunda olan başbakandır; dolayısıyla hata da, sevap da başbakanın hanesine yazılır. Bunların esamisi bile okunmaz. Allah aşkına söyler misiniz, bunların FETÖ’den ne farkı var? FETÖ devlete, bunlar AK Parti’ye sızmış! Dava adamlığı mı dediniz? Evet, ama neyin dava adamlığı? Üstad’ın tabiriyle; Sayın Erdoğan, dava önüne dikili buzdağını nefesiyle eritti; koynunda besledikleri, onu sokarak, meydan yerini çamur deryasına çevirdiler. Gel de, o çamurda yürü! Sayın Cumhurbaşkanının, sevgili arkadaşımız Abdülkadir Selvi’ye söylediği gibi, ‘Bunlar da içimizdeki Mescid-i Aksa’ları yıkmak istiyorlar’. Bu tıynetteki insanlar parti kuruyorlar, davaları olduğunu söyleyip, millete vaatte bulunuyorlar. ‘Deva’ ve ‘Gelecek’ olduklarını söylüyorlar. Davalarına deva ve gelecek olamayanlardan ne beklenebilir? Millet, bunların davalarının, dibinden deldikleri ve boş bıraktığı çuval olduğunu gördü. Daha doğrusu kendileri gösterdi. Bu millet, ‘şecaat arz ederken sirkatin söyleyenlerin’ peşinden gider mi? Millet, yanardönerlere değil, şahsiyete meftundur. Anlayana!",https://www.hurriyet.com.tr/yazarlar/fuat-bol/babacan-ve-digerleri-yahut-truva-ati-41812134
Fuat Bol,Batının piyonu Yunanistan,"Nisan 21, 2021 06:29","Osmanlı, imparatorluk dahilindeki tüm unsurlara olduğu gibi Rum asıllı vatandaşlarına da hoşgörülü davrandı. Böyle davranmak zorundaydı. Zira dinleri (İslamiyet) bunu gerektiriyordu. Her Müslüman bilir ki, kul hakkı çok büyük günahtır; gayr-i Müslim hakkı Müslüman hakkından daha mühimdir. İslamiyet, inansın veya inanmasın veya neye inanırsa inansın; hiç kimsenin canına, malına, ırzına, diline ve dinine karışmaz, karışılmasına asla müsaade etmez. İslamiyet’in adaleti sayesinde, hem tüm değerlerini koruyup geliştirdiler ve hem de, Osmanlı korumasında kalarak, farklı Hıristiyan mezheplerinin saldırılarından emin oldular. 1789’daki Fransız İhtilali’nden sonra, dünyadaki dengeler değişti. Milliyetçilik fikri, imparatorlukları temelinden sarstı ve sonunda, hepsini yıktı. Yunanlılar, 1821 Mora isyanını, Batılı ağababalarının teşvik ve desteğiyle başlattı ve bağımsızlıklarını ilan ettiler. Girit’in de ilhakından sonra, Osmanlı’ya kafa tutacak hale geldiklerini sanıp savaş açtılar (1897). Osmanlı üst üste meydan muharebeleri kazanıp Atina kapılarına dayanır lakin her zamanki gibi Batılı efendileri imdadına yetişir ve Osmanlı’ya “Dur!” derler. Ve maalesef yine her zamanki gibi, sahada kazanan Osmanlı’ya masada kaybettirilir. Yenilmesine rağmen bir şey kaybetmeyen Yunanistan şımardıkça şımarır ve sonunda, bütün Balkan milletlerinde isyanlar sökün eder; uğursuz Balkan Savaşı patlar. Padişah Abdülhamit Han tahtından indirilmiş, ipler, İttihat Terakki denilen bir avuç maceraperest kişilerin eline geçmişti. Ordunun siyasete karıştığı bu uğursuz dönemde, sadece on yıl içinde koca bir imparatorluk yer ile yeksan edilir. Şehit kanlarıyla yoğrulmuş Selanik şehri, tek bir kurşun sıkılmadan Yunanlıya teslim edilir. Koca Rumeli’nin her yanında isyanlar ve hazin son; tüm Balkanlar elden çıkar. Anadolu’ya hapsolmuş Türk’ün kafesteki bu hali, Yunanlının iştahını kabartır. İngilizlerin telkin ve teşvikiyle İzmir’e çıkarlar. Ankara önlerine, Polatlı’ya kadar gelirler. Batan imparatorluğun küllerinden, yeniden dirilişi hesap edemezler; Türk’ün çelikleşmiş ‘Kurtuluş’ iradesi karşında yenilgi üzerine yenilgi alırlar. Mağrur şekilde çıktıkları İzmir’den, kaçışan fareler misali denize dökülürler. İngiliz’e kanıp Anadolu’ya asker çıkaran generallerini yargılayıp idam ederler lakin Anadolu ve İstanbul üzerindeki hayalleri bitmez. Hem öylesine bitmez ki; sadece şov yapmak için Türkiye’ye gelen dışişleri bakanları, medyanın önünde, küstahça tavrıyla, Ayasofya ile Kariye Camilerini ve Doğu Akdeniz’i diline dolar. Batının piyonu Yunanistan, belli ki, dün İngiliz’in, bugün de başta Fransa olmak üzere AB’nin kışkırtmasıyla yeni maceralara sürüklenmek isteniyor. Yunanistan, Fransız bayraklı gemiyi, Türkiye’nin kıta sahanlığında bulunan bölgeye sokma yeltendi; Türkiye’nin müdahalesiyle gemi, Girit’in doğusuna çekilmek zorunda bırakıldı. Batı, her daim olduğu gibi, silah satmak ve kirli emellerine alet olacak maşa bulmak derdindedir. Yunanistan’dan daha iyisini bulamayacaklarını bildiklerinden, onu silahlandırıp Türkiye’nin üzerine salıyorlar. Yunanistan da, sahada kaybetse bile, masada kazanmaya alıştırıldığından, Batı’nın tezgâhına bilerek ve isteyerek geldi ve gelmeye devam ediyor. Yunanistan’da kurşuna dizilmeye hevesli generaller, ülkelerini ‘eşek’ olarak konumlandırdıkları müddetçe, elbette semer vuran çok olacaktır.",https://www.hurriyet.com.tr/yazarlar/fuat-bol/batinin-piyonu-yunanistan-41793250
Fuat Bol,Zehirli dil!,"Nisan 26, 2021 06:29","70 küsur yıllık demokrasi hayatımızda, milletçe hep bu denli zehirli dile muhatap olduk. Demokrasilerde güvenlik güçlerinin görevi, elbette ki milleti her türlü tehlikelerden korumaktır. Diğer bir ifade ile millet adına içeride barışı, dışarıdan gelebilecek tehlikelere karşı da güvenliği sağlamaktır. Demokrasilerde yargı, millet adına karar verir. Yine demokrasilerde yürütme (hükümet) de millete hizmet için gayret eder. Millet için değil, aksine millete rağmen iş tutan bürokrasi, yargı ve yürütme asla demokratik olmayıp baskıcı ve dayatmacı (jakoben), kısaca zehirli bir tavır sergilemektedir. Demokrasilerde halkın üzerinde bir güç yoktur; yönetimde asıl olan odur. Demokrasilerde halk, hakemdir. Halkın seçtiklerini tehdit etmek ve onlara çeşitli bahanelerle gözdağı vermek, parmak sallamak, gerçekte halka diş bilemektir. Halkı aşağılamaktır. Bizim demokrasi tarihimiz, bir bakıma darbeler tarihidir. Ne hazindir ki tüm bu darbeler yapılırken azınlıkta olan bir kesim bu işin destekçisi olmuş, karşı olan halkın kahir ekseriyeti ise susup sinmiştir; susturulmuş ve sindirilmiştir. İlk dik duruş 27 Nisan 2007 e-muhtırasına karşı sergilenmiştir. TBMM’nin yüzde 65’ini teşkil eden AK Parti’ye cumhurbaşkanını seçtirmemek için envai çeşit hile ve desiselere başvuruldu. Mahut hilelere Anayasa Mahkemesi’ni bile alet ettiler ve 367 garabetine imza attırdılar. Başbakan Erdoğan, kurmaylarını topladı ve bir durum değerlendirmesi yaptı. Öncelikle mahut muhtıraya hükümet cenahından, anlayacakları dilden cevap verildi. Ve erken seçim kararı alıp millete, milletin hakemliğine gitti. Millet, öncesinde yüzde 34’le iktidar yaptığı AK Parti’yi bu kez yüzde 47 ile Meclis’e soktu. Muhtıra, ‘Sözde değil, özde Atatürkçü cumhurbaşkanı’ arayışındaydı. AK Parti Abdullah Gül’ü Cumhurbaşkanı seçti. O vakitler, Abdullah Gül’ün Cumhurbaşkanlığına mırın kırın edenler, aynı Abdullah Gül’ü bir sonraki Cumhurbaşkanlığı seçimlerinde ‘çatı adayı’ yapmanın derdine düştüler! Demokrasiyle asla bağdaşmayan aynı zehirli dil, maalesef yine revaçta. Bir yandan hiç üzerlerine vazife olmayan mütekait eskisi amirallerin gece yarısı bildirisi, diğer yandan ana muhalefet partisi başkanvekilinin, Cumhurbaşkanı Erdoğan’ın sonunun merhum Menderes gibi olacağını ima etmesi. Şayet ar damarları çatlamamışsa, darbeseverlerin 27 Nisan e-muhtırasına milletin ve seçtiklerinin verdiği cevap ile 15 Temmuz ayaklanmasına karşı sergilediği manzaradan utanır ve bir nebze olsun ibret alırlar. Türkiye demokrasisinde, iktidara gelebilmenin yolunun milletten ve sandıktan geçtiğini öğrenin artık! İçinizden birilerinin iddia ettiği gibi, “Başka yolu (yolları) yok”, zira millet, tüm yolları tuttu. Artık tankları yürütseniz de birilerini sokağa indirseniz de para etmeyecek. Nitekim deneyenler, bunun beş para etmediğini ve rezil rüsva olduklarını gördüler. Demokrasi demek millet demek; milletle savaşılmaz. Buna yeltenen sille-i milleti yer ve ebedi iflah olmaz! Hâlâ ibret almayacak mısınız?",https://www.hurriyet.com.tr/yazarlar/fuat-bol/zehirli-dil-41796812
Fuat Bol,ABD ve Batı aynaya bakıyor!,"Nisan 28, 2021 06:29","Yeni seçilen ABD Başkanı Biden, seçim vaadini yerine getirdi, Ermeni diasporasına verdiği sözü tuttu ve 1915 Olayları için hem ‘büyük felaket’ ve hem de ‘soykırım’ ifadelerini kullandı. Kullandı da ne oldu? Hiç! Birçok Batı ülkesi, üstelik parlamentolarında böyle bir kararı aldıklarında, ne olduysa, bundan böyle de olacağı odur. Yani hiçbir şey olmayacaktır. ABD’ye ve Batı’ya söylenecek tek söz; aynaya bakın, gerçek soykırımı da, dehşetengiz vahşeti de daniskasıyla görürsünüz. Türk’ün tarihinde böyle bir şey söz konusu değildir lakin ABD ve Batı’nın tarihi baştan aşağı soykırımlarla doludur. ABD’nin, daha dün; Hiroşima ve Nagazaki’ye attığı atom bombalarıyla 220 binden fazla kişi öldü. ABD’nin yurt edindiği yerde yaşayan Kızılderililer nerededir? Kızılderililer açlıktan ölsün diye önce, 65 milyon bizonu öldüren ve ardından 70 milyon Kızılderili’yi katleden ABD mi dünyaya insanlık dersi verecek? İşin içyüzünü Ermenistan’ın ilk başbakanı Ovannes Kaçaznuni, 1923’de Viyana’da toplanan Taşnak Konferansı’na sunduğu raporda açıklıyor. Kaçaznuni özetle şu tespitleri yapıyor: ‘Türklere biz savaş açtık. Denizden denize Ermenistan hayali için ayaklandık; olayların sebebi biziz; aldatıldık. Türklerin uyguladıkları tehcir amaca uygundu. Kendi dışımızda suçlu aramayalım. Yüzlerce yıl birlikte yaşadık, şimdi Türklere bakacak yüzümüz kalmamıştır.’ Bu itiraf Ermeni meselesinin doğru şekildeki bir özetidir. Vahşeti Ermeniler başlattı ve onbinlerce masum ve savunmasız Müslüman kanı akıtıldı. Bu denli kanlı vahşetlere, haklı olarak karşı konulması durumunda, Ermenilerden de elbette ölenler oldu. Yaşanan olaya mukatele (karşılıklı vuruşma, birbirini öldürme) denilir, asla soykırım denilmez, denilemez. Türklerin öyle bir düşüncesi olsaydı, güçlü oldukları uzun asırlar boyunca yaparlardı. Tehcir konusu ise; yakınları şehit edilen Türklerin, Ermenilerden öç almasını önlemek içindir. Yani Ermenilerin hayatlarını korumak amaçlıdır. Tehcir esnasında vuku bulan bir kısım kanunsuzluklar, soygunlar ve insan öldürmeler de elbette olmuştur. Bunlar da tek tek tespit edilmiş, ilgilileri muhakeme edilip gerekli cezaları verilmiştir. Tehcir derken, Ermeniler sınır dışı edilmemiş, bilakis imparatorluğun en mümbit yerlerine iskân ettirilmişlerdir. Bütün yalan ve iftiralarla bugün yapılmak istenen şudur: Türkiye’yi kuşatmak ve parçalamak. Yani, Ermenistan ve Kürdistan devletçikleri (onlara göre, Büyük Ermenistan ve Büyük Kürdistan) ile İsrail’in önünü açmak ve böylece ‘Arz-ı Mev’ud’u (Yahudilere sözde vaat edilen kutsal topraklar olan “Nil ile Fırat arası”) gerçekleştirmektir. Dışarısı da (ABD ve Batı), içimizdeki hainler de bu gayeye hizmet ediyor. PKK, PYD, YPG, FETÖ ve daha nice terör örgütleri bu amaca hizmet etmek için kurulmuş ve bu uğurda faaliyet göstermektedirler. İçimizdeki “19.15’te (1915) Taksim’de buluşalım” diyenler ile “Ermeni soykırımı ile yüzleşelim” diyen zihniyetler, hep aynı amaca hizmet etmektedirler. ABD Başkanı Biden da, içimizdeki bendelerini bildiği için, mahut sözü ediverdi. Reagan da başkan seçilmeden önce ‘soykırım’ demişti, Biden ise, seçildikten sonra söyledi. Vız gelir tırıs gider!",https://www.hurriyet.com.tr/yazarlar/fuat-bol/abd-ve-bati-aynaya-bakiyor-41798274
Fuat Bol,Bunlar da KKTC laikçileri!,"Nisan 24, 2021 06:29","KKTC Anayasası’nın mimarı Mümtaz Soysal’dır. Malum Soysal, Türkiye’de özelleştirmelere karşı duruşu ile ün salmıştı. Bu cümleye uygun olarak; Tansu Çiller’in Telekom’u özelleştirmesini Anayasa Mahkemesi’ne götürüp iptal ettirmiş ve böylece ülkeyi 40 milyar dolar zarara uğratmıştı. (40 milyar dolar o zamanki Türkiye’nin dış borçlarının toplamıydı.) KKTC Anayasası’nda bizdeki gibi, din kültürü ve ahlak bilgisi dersi zorunluluğu yoktur. KKTC’de çocuklar, küçük yaşlardan itibaren din bilgisi edinmeden tahsil hayatlarını sürdürürler. Bilgi edinmeden, fikir sahibi olunamayacağına göre; KKTC’deki nesiller, din konusunda bilgisiz yetiştirilmektedir. Bununla birlikte; Kıbrıs Barış Harekâtı sonucunda, Türkün tarihsel geleneği sürdürülmüş ve Girne’de inşa edilen büyük camiye, Nurettin Ersin Paşa’nın ismi verilmiştir (Kıbrıs Barış Harekâtı Komutanı). Ayrıca KKTC’de Din İşleri Başkanlığı da kurulmuş; onca cami ve mescitlere imam-hatip ve müezzinler de atanmış. Bunlar da, okullarda verilmeyen dini eğitimi Kuran-ı Kerim kursları açarak vermeye çalışmışlar. Sadece üç üyesi bulunan ‘Eğitim Sendikası’ Anayasa Mahkemesi’nde bu kursların kapatılması için dava açmış. Mahkeme de “Kuran-ı Kerim kursları laikliğe aykırıdır” diyerek, kapatılmalarına hükmetmiş. Dedik ya; eski Türkiye’nin maketi diye: Burada da vaktiyle laiklik, laikçilik (din düşmanlığı) şeklinde algılanmış ve uygulanmıştı. Hâlâ aynı kafada olan sürüyle insan var. Aynı kafa, KKTC’de imam-hatip lisesi açılmak istendiğinde kızılca kıyameti koparmıştı. Laikliği din düşmanlığı (hatta yalnızca İslam düşmanlığı) şeklinde anlayan mahut kafa; din, diyanet, Kuran, ezan dendiğinde, aslan görmüş yabaneşekleri gibi kaçmaya başlıyorlar. Laiklik, bütün dünyada uygulanan şekliyle yani gerçek manasıyla; dinli için de, dinsiz için de teminat değil midir? Devletin, tüm dinlere eşit mesafede durması gerekmez mi? Dinini öğrenmek ve ibadetini yapmak, insan hakkı değil midir? Türkiye, bu kafadan çok çekti, daha yeni yeni normalleşebiliyoruz. Aynı acıları KKTC halkına çektirmenin manası var mı? Din karşıtlarının, kendi hallerini, başkalarına dayatmaları laiklik midir, yoksa laikçilik midir? Türkiye’de merhum Özal ve Sayın Erdoğan gibi liderler gelmeseydi ve mevzuatta gerekli değişiklikleri yapmamış olsalardı, bizler hâlâ o kısır döngünün içinde debelenip duruyorduk. İnanın dışarıdaki düşmanlar, böyle bir zararı veremez; topyekûn bir milleti, ‘laikçilik’ yüzünden kamplara ayırıp, birbirine düşman edemez. Gerekiyorsa, KKTC’de de ilgili mevzuat değiştirilir ve orada da normalleşme sağlanır. Ama belli ki, birilerinin amacı üzüm yemek değil; bağcıyı dövmek!",https://www.hurriyet.com.tr/yazarlar/fuat-bol/bunlar-da-kktc-laikcileri-41795880
Fuat Bol,Darbeli demokrasi!!!,"Nisan 17, 2021 06:30","Lakin demokrasiyi (!) bize reva görenler, belli ki onu matkapla karıştırdılar ve kendileri daha tesirli olabilsinler, kendileri çalıp kendileri oynasınlar diye bize, darbelisini armağan ettiler! Halbuki demokrasi ışıksa, darbe karanlıktır; ışığın yandığı an, darbe kaybolur, defolup gider. Ama gelin görün ki, bizde peş peşe darbeler oldu ve demokrasi sırra kadem bastı. Aklımızla nasıl alay ettiklerine bakın ki, bizde yapılan darbelerin gerekçesi, demokrasiyi hâkim kılmak içinmiş. Darbe, hane halkının (milletin) kendisini düşmanlardan koruması için; yetiştirdiği, maaşa bağladığı ve ellerine silah verdiği güvenlik görevlilerinin; hanenin içişlerine bakıp, onların tutum ve davranışlarını beğenmeyip, sözde düzeltmek adına, silahlarını onlara doğrultmasıdır. Faşist Hitler’in propaganda bakanı; “Ne kadar büyük yalan söylerseniz, o denli büyük kitleleri inandırırsınız!” derdi. En büyük yalanı, fısıltı ile yayarsanız, insanları gerçeğin ta kendisine inandırırsınız. Yani böylesine kesin inanırlar. İşte bizde yapılan tüm darbelerin gerekçeleri, bu denli büyük yalanlardır. Yaptıkları alçakça darbeyi, ‘Hürriyet Bayramı’ şeklinde ilan etmek de, aynı büyük yalanın kuyruklusudur (1960 darbesi ile getirilen 27 Mayıs Hürriyet ve Anayasa Bayramı). Darbecilerin ve darbe severlerin, “Bu ülkede artık darbe olmaz!” şeklindeki gevelemeleri de aynı şekilde, yalanın daniskasıdır. Darbe severlik, aşağılık bir ruh halidir ve “kinim dinimdir” diyenlerin harcıdır. Bundan dolayıdır ki; darbe severin sağcısı, solcusu, resmisi, sivili, önlüklü biraderi (masonu), önlüksüzü, Müslim’i, gayrı Müslim’i, üniformalısı, üniformasızı yani her türlüsü aynı habis ruh kökünden beslenen, millet düşmanı tiplerdir. Darbeler, millete, milletin seçtiklerine karşı yapılır. Egemenliği milletin elinden almak için yapılır. Tarihin kaydettiği en büyük sahtekârlar darbecilerdir. Halk için yaptıklarını söyledikleri cinayetleri, gerçekte halka rağmen işlerler. Utanmadan sergiledikleri bu kepazeliklerine ‘Atatürkçülük’ maskesini kullanırlar. Halbuki Atatürk Kurtuluş Savaşı’nda bile TBMM’yi açık tutmuş ve o Meclis’in duvarına ‘Egemenlik kayıtsız şartsız milletindir’ diye yazdırmıştır. Atatürk’ü maske yapan darbeci nadanlar ise parlamentoyu kapattıkları gibi, içindeki seçilmişleri idam etmeyi ve zindanlarda çürütmeyi maharet bildiler. Masonların büyük yalanlarından biri de bu karanlık yapının siyasetle uğraşmadığını söylemeleridir. Gerçekte ise siyasetin tam göbeğindeler. Sultan Abdülaziz Han’ı tahtından indirip, boğdurarak öldürenler ve yerine, kendileri gibi mason yaptıkları 5. Murad’ı tahta çıkaranlar mason paşalardı. Darbecilere dikkat edin; köksüzdürler, millete ve milletinin değerlerine düşmandırlar. Darbeciler, hep dışarısının telkin ve yönlendirmeleriyle iş tutarlar. Vasilerine uşaklık, kendi halklarına ağalık yaparlar. Bütün bu rezillikler neden başımıza geliyor, bu işin temelinde ne var derseniz; iki şey var: Birincisi, devletimizin tüm kurum ve kuruluşlarını, kılcallarına kadar vesayet odaklarına kaptırmamız; bir diğeri de eğitim sistemimizin gerçekten ‘milli’ olmayışıdır. Bakınız; biz hâlâ milli eğitimi ve milli savunmayı partiler üstü yapamadık; yani gerçekten milli yapamadık. Bu iş, bir siyasi partinin iktidarında bile sekiz tane milli eğitim bakanı değiştirmekle olmaz. Ki, bunların her biri, bir öncekinin kararlarını iptalle işe koyuluyor. Yaz-boz tahtasına dönüştürülmüş bir eğitim sistemiyle, milyonları üniversite mezunu yapar lakin insan yetiştirmiş olmazsınız. Zira diploma insanı insan yapmaz! Darbeci, haindir; kendi milletine ihanet etmiş, en büyük suçu işlemiştir. Her bir darbe, devletiyle milleti, medeniyet yarışından koparır ve onlarca yıl geriye düşürür. Darbeciye acıyan ve gerekeni yapmayan, acınacak hale düşer. “Ya devlet başa ya kuzgun leşe” diye boşuna dememişler.",https://www.hurriyet.com.tr/yazarlar/fuat-bol/darbeli-demokrasi-41790535
Fuat Bol,Bir Özal vardı diyeler,"Nisan 19, 2021 06:29","Özal öncesi Türkiye’deki demokrasi vesayetle hastalıklıydı; Menderes de Demirel de bu hastalıklı yapıyla mücadele etmek istedi lakin bunun bedelini biri canıyla, diğeri sürekli iktidardan alaşağı edilmekle ödedi. Özal’ın bu iki mücadeleci liderden farkı, onlara bir adım attırılmazken Özal’ın biraz olsun mesafe kaydedebilmesidir. Onlar vesayet burcundan tek tuğla dahi sökemezken Özal, o burcu temellerinden sarstı. Bir bakıma, gelecekte vesayeti yıkacak liderin önünü açtı. Özal mühendisti; yaptığı görevler itibariyle özel sektörü de devleti de yakından biliyordu. Hem sivil ve hem de askeri yönetimlerde, devletin en etkili makamlarında bulunmuştu. Vesayetle mücadeleye temelden girişti; 141, 142 ve 163. maddeleri kaldırarak düşünce ve fikir hürriyeti ile inanç hürriyetinin önündeki engelleri kaldırdı. Bu denli engellerin kaldırılmasının ne manaya geldiğini bu günkü nesiller bilmez, bilemez. Şu kadarını söyleyelim: düşüncenin ve onu ifade etmenin suç olduğu bu ülkede düşünen adamın heykelini tımarhaneye, kendisini hapishaneye koyuyorlardı (Nâzım Hikmet). Düşünen adam heykelinin akıl hastanesi bahçesine dikildiği bir ülkeden düşünür çıkar mı? Sadece bu mu? Maddi olarak, ekonomik yönden de Türk insanı cendereye sıkıştırılmıştı. Türkiye dünyadan, dünya ticaretinden soyutlanmış, kendi içine hapsedilmiş, dünyadan, dünyadaki gelişmelerden habersiz büyük bir köydü. Cebinde bir dolar bulundurmak, eroin bulundurmaktan daha büyük suçtu. Döviz, anka kuşuydu ve ancak Merkez Bankası’nda bulunurdu. Onun da miktarını Avrupa’da çalışan Türk işçilerinin getirdikleri dövizler belirlerdi! Yurtdışına çıkmak uzaya gitmek gibiydi, gitseniz bile Merkez Bankası’ndan alabileceğiniz 200 dolarla gidebilirdiniz. Bugün gelinen noktada iş insanlarımız, içeride ve dışarıda milyon dolarlarla iş çevirebiliyorlarsa, bunu Özal’a borçlular. Zira Özal, ekonomiyi devletçilikten serbest piyasa ekonomisine geçirerek Türkiye’nin kapalı olan ufkunu açıtı ve bu günlere taşıdı. Yavuz Donat abimiz, Cuma günkü yazısında yazdı: “6 Kasım 1983... Anavatan Partisi tek başına iktidar... Turgut Özal Başbakan. 1987’ye kadar... Dört yıl boyunca... Başbakan Özal, devlet protokolünün 7’nci sırasında yürütüldü. İlk beş sırada... Milli Güvenlik Konseyi üyesi, darbeci beş komutan. 6’ncı sırada TBMM Başkanı. 7’nci sırada Başbakan.” Sabretti, sabrederken de gereğini yapmaktan geri durmadı. Vesayetle statükoya hapsolmuş askeriyeyi ‘titretip kendine döndürmek’ için şortla denetledi. Özal, kendisini Türkiye’nin kalkınmasına adamıştı. En büyük engelin ‘Kürt meselesi’ olduğunu görüyor, bunu çözmek için de yoğun gayret sarf ediyordu. Aynı niyet ve gayretle çalışan Jandarma Genel Komutanı Eşref Bitlis Paşa’yı bu yüzden öldürdüklerini görmesine rağmen inandığı yolda şaşmadan yürüdü. Kongre salonunda suikasta uğradı; kurşun önündeki mikrofona ve eline isabet etti. Yirmi yıla mahkûm olan suikastçısını 4. yılında affetti. Lakin Türk-Kürt barışını ve kardeşliğini istemeyenler, kendisini affetmedi. Özal’ı zehirlediler; naaşında yapılan otopsiyle zehir tespit edilmesine rağmen failler bulunamadı. Vesayeti çatlatan, Türk insanının ayaklarındaki prangaları kıran, Türkiye’yi dünyaya açan ve çağ atlatan büyük lider, mekânın cennet olsun, nur içinde yat!",https://www.hurriyet.com.tr/yazarlar/fuat-bol/bir-ozal-vardi-diyeler-41791547
Fuat Bol,Diyalog masalı!,"Nisan 12, 2021 06:29","Bu kirli iş için Türkiye merkez üs seçilmiş, şebekenin başına da F. Gülen adındaki iblis getirilmiştir. Sözde din adamı olan bu kişi, önceleri Türkiye’de yaygın olan Nurculuk perdesi ardına saklandı. Bilahare beklediği kalabalıkları etrafında görünce ondan da sıyrılıp kendi yolunda yürüdü ve tüm ufunetini kustu. Şeyh uçmaz, mürit uçurur derler ya, satılmış bu habisi, düzenbaz bu iblisi de etrafında toplanan din cahilleri, uyuşturulmuş beyinler uçurdu. O da fırsatı kaçırmadı ve utanmadan kendini ‘kâinat imamı’ (ne demekse) ilan etti. Papa’ya gidip yaltaklandı ve ondan kardeşlik adına icazet aldı. ‘Dinler arası diyalog’ toplantıları düzenleyerek, kepazeliklerini, sureti haktan gözükerek sergiledi. Sinsi amacı, İslamiyet’i içinden bozup onu da tıpkı tahrif edilmiş Hıristiyanlık ve Musevilik gibi kuşa çevirmekti. Bu yolda ahmak, sorumsuz ve en ufak bir din gayreti bulunmayan, sözde ilahiyatçıları kullanıp çok mesafe aldı. Bir kısım ilahiyatçılara, “Kuran’dan başka kaynak tanımayız” dedirterek, Peygamber’i ve O’nun sünnetini inkâr ettirdi. Bir kısmı ise daha da ileri giderek; “Kuran-ı Kerim tarihseldir ve Kuran’ın ayetleri Allah kelamı değildir, bunlar Peygamberin ifadeleridir” diyerek küfürlerini kustu. ‘Dinler arası diyalog’ ifadesi bile dinleri çığırından çıkarmak, onları birbirine kaynak yapmak, birbirine eklemek ve çıkarmak manası taşır. Ama gelin görün ki bu tuzak ifadenin bile kimse farkında olmadı. Olmadığı gibi, yığınla ilahiyat profesörü, doçenti, doktoru bu tuzağa düştü. Bunlardan bir kısmı bilinçliydi zira F. Gülen iblisinin borusunu çalmaktaydı. Diğer büyük çoğunluğu ise gaflet, dalalet ve hatta hıyanet içinde olduklarının farkında bile değildi. Koca Diyanet İşleri Teşkilatı bile neden sonra uyandı lakin ba’de harab-il basra! Burada bir hususa dikkatinizi çekerim: Sözde ilahiyat profesörlerini tuzağa düşüren bu iblis, din cahili olan bu millete ve bu milletin çocukları olan körpe dimağlara neler yapmaz? Nitekim onları mankurtlaştırdı ve devletine isyan ettirecek hale getirdi. Bunların döneminde Türkiye’de okunan hutbelerde “Allah indinde hak din İslamiyet’tir” ayet-i kerimesine yer verilmedi. Bu ayeti ve mealini okumak adeta yasaklandı. O zamana kadar, her cuma hutbesinde okunan bu ayet-i kerime ve meali neden metinden çıkarıldı, niçin okutulmuyor diye, on binlerce imam-hatipten hiçbirisi sormadı ve sorgulamadı. Dinler arası diyaloğun temelinde ise bu çürük ve batıl düşünce yatmaktadır. Yani ebedi saadet ve kurtuluş için, Müslüman olmak şart değildir. Başörtüsüne “Füruattır” diyen bu zihniyete karşı, zamanın Diyanet İşleri Başkanı bile çıkıp “Bu adam ne diyor? Başörtüsü Allah’ın emridir” demedi, diyemedi. Makam ve yetki sahiplerini böylesine sindirmişlerdi. Zira ağzını açana dünyayı dar ediyorlardı. Polis onlardan, savcı onlardan, hâkim onlardandı; sivil ve askeri bürokrasinin kilit noktaları onların elindeydi. Sadece Genelkurmay Başkanı’nı tutuklamaları, bunların gücünü ve neleri yapabileceklerini anlatmaya kâfidir. İnsanları doğduklarına pişman eden bu yapıya karşı gelinip söz söylenebilir miydi? Evrensel olan bu şeytani yapı gerçekte kıyamet fitnelerindendir. Her kurum ve kuruluşun bu yapıyla kararlı bir şekilde mücadele etmesi şarttır. Çünkü her kurum ve kuruluşta varlar ve sinmiş haldeler.",https://www.hurriyet.com.tr/yazarlar/fuat-bol/diyalog-masali-41785953
Fuat Bol,Arınma ve bağışlanma ayı,"Nisan 14, 2021 06:29","Müslim’de bildirilen bir hadis-i şerifte şöyle buyurulur: “Orucun dışındaki bütün amelleri, kuluma aittir. Oruç ise, bana aittir ve onun ödülünü ben vereceğim. Oruç bir kalkandır. Aranızda birisi oruçlu olduğunda, kavga yapmasın ve kızmasın. Birisi, kendisine sataşırsa veya kavgaya tutuşursa, ‘Ben oruçlu bir insanım’ desin. Oruçlunun iki sevinci vardır; orucu açtığında sevinir, bir diğeri de Rabbiyle karşılaştığında, oruç tuttuğu için sevinmesidir.” Yine Müslim’de aktarılan bir hadis-i şerifte Hz. Peygamber (aleyhisselâm) şöyle buyurur: “Cennette ‘Reyyan’ denilen bir kapı vardır. Kıyamet günü oruçlular oradan girecektir ve onlarla birlikte başka kimse girmeyecektir. Şöyle duyurulur: ‘Oruçlular nerede?’ Bunun üzerine oruçlular o kapıdan girerler. Sonuncu kişi girdiğinde, kapı kapanır ve bir daha kimse o kapıdan içeri girmez.” Dikkat edilirse, kula ait bütün ibadetlerde yapmak vardır lakin Allah’ın kendine ait dediği oruç ibadetinde yapmamak vardır. Bu yüzden de orucun emsalsiz olduğu bildirilmiştir. Allahü Teala çok merhametli olduğu için, bazı vakitleri değerli kılmış ve bu anlarda yapılan ibadetleri, günahkâr kullarının kurtuluşu için vesile yapmıştır. Bunların başında da ramazan ayı gelmektedir. Bu ayda, bin aydan daha kıymetli Kadir Gecesi bulunmaktadır. Bin aydan daha hayırlı bu gecede ise, insanlığın, kıyamete değin kurtuluş reçetesi olan Kur’an-ı Kerim indirildi. Müslümanlar, kendilerine sunulan bu rahmet ayını fırsat bilir; oruç tutar ve bolca ibadet ederek günahlarından arınır. Evliyanın büyüklerinden Muyiddin ibn Arabi, Fütuhat-ı Mekkiyye’sinde, orucun sırları ile ilgili şu ince bilgileri verir: “Allah sana yardım etsin, bilmelisin ki oruç, (nefsi hazlardan) tutmak ve yükselmek demektir.” Oruç diğer bütün ibadetlerden daha yüksek olduğundan, oruç (savm) diye isimlendirildi. Allahü Teala orucu, ibadetler arasında benzeri olmamakla yükseltmiştir. Kulları onu, ibadet olarak yerine getirse bile Allah orucu, kullarından düşürmüş ve kendine izafe etmiştir (mal etmiştir). Orucu tutanın ödülünü ise, kendi eliyle vermiş ve benzersizlikte kendisine katmıştır. Oruç gerçekte bir şey yapmak değil, yapmamaktır. Benzersizlik de olumsuz bir niteliktir. Böylelikle Allah ile oruç arasındaki ilişki güçlenmiştir. Allahü Teala kendisi hakkında şöyle buyurur: “‘O’nun benzeri bir şey yoktur” (eş-Şura, 11. Ayet meali). Allah kendisinin bir benzeri olmasını reddetmiştir. Şu halde, Allah, dini ve akli kanıtlara göre benzeri olmayandır (misilsiz). Nesai, Ebu Ümame’den şöyle aktarır: “Hz. Peygamber’e geldim ve ‘Bana yapacağım bir emir ver’ dedim. Peygamber de, ‘Oruç tutmalısın, çünkü oruç misilsizdir’ buyurdu. Böylelikle Hz. Peygamber (aleyhisselâm), Allah’ın kullarına emrettiği ibadetler içinde orucun bir benzerinin olmadığını belirtti...” “Oruçta bir anlam var ki, onu bir düşünsen Hiçbir yaratık senin sözünü taşıyamazdı Orucun benzersizdir, böyle dedi bana Onu emreden; artık bunu düşünün Çünkü oruç tektir, nerededir o yaptığın? Ya da nerededir senin (yaptım) iddian? İş aslına dönmüştür Rabbin de seni böyle dost edindi... Dilediğin her işte kendi aslın gibi ol Unutma ki, unutulma!” (Fütuhat-ı Mekkiyye, ibn Arabi, çeviri Ekrem Demirli, Litera yayıncılık, 5. Cilt, s.34, 35, 36)",https://www.hurriyet.com.tr/yazarlar/fuat-bol/arinma-ve-bagislanma-ayi-41787817
Fuat Bol,İstanbul Sözleşmesi,"Mart 24, 2021 06:29","Dedik ya; konu çok hassas ve hemen herkesin üzerinde ittifak ettiği bir konu olduğu için, TBMM’de gerektiği gibi irdelenmeden, bütün partilerin katılımıyla (oybirliğiyle) yasalaşmıştı. Malum Avrupa’nın birçok ülkesi bu denli netameli bir sözleşmeye çekincelerini koymuş; diğer bir kısım ülkeler ise metni imzalamalarına rağmen uygulamamıştı. Bu arada en dikkat çekici tavrı Polonya göstermiş ve doğuştan olmayan, sonradan, kişilerin belirleyeceği cinsiyet anlayışını toplumlara dayattığından (toplumsal cinsiyet, ne demekse); sözleşmeden çekilmek için yasal süreç başlatmıştır. Bu arada, birileri, bilerek veya bilmeyerek, Cumhurbaşkanı Sayın Erdoğan’ı bu kararından dolayı eleştiriyorlar. Meclis’ten çıkan kanunu, Cumhurbaşkanlığı Kararnamesi iptal edemez diyorlar. Elbette edemez; zaten o kanun halen yürürlükte. Cumhurbaşkanlığı Kararnamesiyle Türkiye, uluslararası bu sözleşmeden çekildiğini ifade ediyor. Bu ise hem bu sözleşmeye ve hem de uluslararası hukuka uygundur. Bunun aksini kimse iddia edemez. Meclis’ten çıkıp yasalaşan ve yürürlükte olan kanuna gelince; ona yeni şekil verecek (bütünüyle kaldırmak, bir kısmını çıkarıp, bazı ilaveler yapmak, aynen kabul etmek vb) yine elbette ki TBMM’dir. Fakat bizdeki asıl ayıp nerede biliyor musunuz? Biz bu kadar köklü bir devlet olmamıza karşın, hâlâ başkalarının hazırladığı sözleşmelerden medet umuyoruz? Bunca hukuk fakültesi ne güne duruyor? Anlı şanlı hukuk insanlarımız, televizyon ekranlarına çıkıp bu sözleşmenin, lehinde ya da aleyhinde konuşup birbirlerine laf yetiştireceklerine, neden kendileri bir sözleşme metni hazırlamazlar? Ya da bu denli sözleşmelere ihtiyaç duymayan; kadına karşı şiddeti önleyici kanun metinlerini, dört dörtlük hazırlayıp sunmazlar? Dünyanın en eski ve köklü hukuk geleneğine sahibiz. Bütün dünyanın gıpta ile baktığı Mecelle gibi bir hukuk abidesini hazırlayan milletin çocukları; bugün neden kendi hukuklarını ortaya koyamazlar? Hâlâ Avrupalının gözlerine bakıyorlar. Ayıp değil mi bu? Avrupa’nın aile yapısıyla, gelenek ve görenekleriyle, inanç ve töreleriyle bizimki aynı mı? Neden kendimize güvenmiyoruz? Avrupalıyı taklit edersek, en iyi halimiz bile, Avrupalının gerisine düşmektir. Zira taklit eden, taklit edilen gibi olmaz. Ayrıca, bu sözleşme öyle iddia edildiği gibi kadına şiddeti azaltmamış, bilakis kadına şiddet ve kadın cinayetleri daha da artmıştır. Rakamlar ortada (yıllara göre kadın cinayetleri): 2011 yılında 121, 2012’de 210, 2013’te 237, 2014’te 294, 2015’te 303, 2016’da 328, 2017’de 409, 2018’de 440, 2019’da 474 kadın cinayeti işlenmiştir. Bu sözleşmenin tarafı olan AB ülkelerinde, haftada 50 kadın, aile içi şiddet yüzünden hayatını kaybetmektedir. Demek ki, kadına karşı şiddet ve kadın cinayeti yalnızca kılıftan ibarettir. Maksat, üzüm yemek değil, bağcıyı dövmektir; aile yapısını kökünden sarsmaktır. Amaç, kadını koruma altına almak ve ona uzanan elleri kırmaksa, bunun için ne gerekiyorsa yapalım. Ama biz yapalım; elin ne olduğu belli olmayan sözleşmelerine takılıp kalmayalım.",https://www.hurriyet.com.tr/yazarlar/fuat-bol/istanbul-sozlesmesi-41770228
Fuat Bol,Aydın ihaneti!,"Nisan 05, 2021 06:29","“Batı” deyip yırtınıyoruz lakin Batı’nın nesine hayran olduğumuzu bile bilmiyoruz. Batı’nın aydını, hangi siyasi görüşte olursa olsun, öncelikle kendi ülkesinin vatanseveridir. Solcusu da vatanseverdir, sağcısı da hatta aşırı solcusu ve aşırı sağcısı da. Batı aydını gerçek entelektüeldir; halkını, diğer halkları, bunların kültürlerini bilir, tanır. Kendisi inanmasa bile halkının inanç değerlerini bilir ve onlara saygılı davranır. Hiçbir zaman halkını ve halkının değer yargılarını aşağı görmez, onları küçümsemez ve asla onlarla alay etmez. Batı’nın ateisti (inançsızı), inanana, dine, din adamına saygılıdır; kendisine saygı duyulmasını istiyorsa saygılı olmak zorundadır. Batı’daki dindar ya da din adamı da ateiste karşı saygı duyar. Batılı aydın, en az bir papaz kadar dini bilgiye sahiptir. Batı’da gelişen hemen bütün fikir akımlarının (felsefi ekoller dahil) öncüleri papazlardır. İnsanın kendisi inanmayabilir veya şu veya bu şekilde inanabilir ama ineğe tapanların ülkesinde bile ineğe hakaret ederse veya onu keserse başına ne geleceğini bilir. Dolayısıyla ona göre hareket eder, etmek zorundadır. Akıllı insan, o ineğe ot verir; tıpkı körler ülkesine giden ve bir gözünü kapatan kişi gibi. Zira böyle yapmasa, gözünün birini çıkaracaklarını bilir! Bizde ise bunun tam tersidir; bizim sözde aydınımız, halkına tepeden bakar, onun değer yargılarını hem bilmez ve hem de onlara düşmanlık eder. Bunların başında din gelmektedir. Televizyonda ahkâm kesen bir konuşmacı, teravih namazı konusunda bir şey söylemeye çalışırken hem yanlış söyledi ve hem de “sadece ilkokulda edindiğim dini bilgime göre” demeyi maharet bildi. İleriki yaşlarda, okulda veya okul dışında din bilgisi edinmeyi zül görüyor ve aşağılanmaktan korkuyor. Ne acı değil mi? Vaktiyle Ankara’da, Diyanet İşleri Başkanı’nı resmi kıyafeti içinde (cübbeli, sarıklı) gören bir çocuk, babasına “Bu kimdir” diye sorunca dine bigâne (yabancı) bu aile reisinin verdiği cevap çok manidardır: “Türk papazı!” Çocuğun yabancı filmlerde gördüğü papazlara kıyasla, anlayabilsin diye böyle söylemek zorunda kalmıştı. Ekranlarda arz-ı endam eden sürüyle yarı aydın tipine rastlamışsınızdır. Bunlar her konuda ahkâm kesmeyi maharet bilirler; özellikle de en cahil oldukları din konusunda. Şu hezeyanlara bakar mısınız: “Hac bu sene Kurban Bayramı’na denk geldi!”, “Pandemi var, Ramazan’ı ertelemeliyiz!”, “Teravih namazı bidattir (dinde olmayan, sonradan uydurulan)”, “Kâbe’nin içinde Hz. Muhammed’in kabri bulunmaktadır!” vb. Dine ve inanana bu denli şaşı bakış, siyasetimizi de zehirledi ve gelip geçen tüm inançlı başbakanlar, bakanlar ve hatta inançlı bürokratlar bu yüzden suçlandılar. Merhum Menderes, CHP’nin içinden çıkmış olmasına rağmen sırf ezanı asli lisanıyla okuttu diye suçlandı ve asla affedilmedi. Sonradan gelen Genelkurmay başkanlarından bir tanesi, Menderes’in yalnızca bu suçunun(!) bile darbeye gerekçe olduğunu söyledi. Meşhur hikâyedir: Eski CHP Trabzon Milletvekili Ahmet Şener, Tonya’da aracıyla seyir halinde iken, yolda iki güğüm ile su taşıyan bir kadını görmüş ve iyilik olsun diye arabasına almış. Yaşlı kadına hangi partiye oy verdiğini sormuş, o da sağ partilerden birine verdiğini söylemiş. Şener, “Ama artık bundan sonra bizim partiye oy verirsin değil mi?” demiş. Kadın, “Sizin partiniz hangisi ki?” diye sormuş. Şener, “CHP” demiş. Kadın, “Ben o partiye oy vermem, arabayı durdurun” demiş, arabadan inmiş ve güğümlerdeki suları boşaltmış. Şener, “Tamam, bize oy vermeyeceksin de o suları niye boşalttın be teyze?” diye sorunca, kadın “Biz o sularla abdest alacaktık, su murdar oldu, onun için boşalttım” demiş. Halkından, halkının değerlerinden böylesine kopuk bir siyasi parti, iktidar yüzü görür mü? Sittin senedir iktidar yüzü görmüyorlar lakin onlar bunun sebebini hâlâ başka yerlerde arıyorlar!",https://www.hurriyet.com.tr/yazarlar/fuat-bol/aydin-ihaneti-41780070
Fuat Bol,AK Parti ve siyaset -3-,"Mart 31, 2021 06:29","Bu çetin ve iştah kabartan coğrafyada iki şekilde hayat sürdürülebilir. Biri, peyk olarak; yani büyük bir devletin emrine girerek, onun himayesinde; bir diğeri ise, kimseye muhtaç olmadan, kendini koruyabilecek güçte olarak. Birincisinde, zillet içinde yaşarsınız, kolunuz kanadınız kırıktır, başkalarının himayesinde ve elbette ki vesayet altında sürünerek hayatınızı idame ettirirsiniz. Batı (ABD ve avaneleri) bize, demokrasi yerine vesayeti dayattı. Bizzat Amerikalılar buna, “düşük yoğunluklu demokrasi” diyorlar. 1945-2015 (FETÖ’nün Kırmızı Kitap’a girmesi) arası, tam 70 sene vesayetle yaşadık. Nasıl yaşayabildiğimiz ise, hemen herkesin malumudur. Birinci Kurtuluş Savaşı öncesi, düşman(lar), dışarıdan gelerek her yanımızı işgal etmişti. Destansı bir mücadele ile düşmanı yendik lakin o zamanki düşman karşımızda ve görünürdeydi. Ama gelin görün ki, bugünkü düşman da her yanımızı işgal etmiş, aksine bu düşman içimizde. Evlerimizde, sokaklarımızda, çarşılarımızda, okullarımızda, tüm kurum ve kuruluşlarımızda... Bizim evlatlarımız devşirilerek, hem bize hem de devletlerine düşman edilmiş. Bu kadarla da yetinilmemiş, başta PKK gibi dünyanın en kanlı terör örgütü olmak üzere, envaı çeşit terör örgütleriyle hem içeriden ve hem de dışarıdan saldırılarla ülkemiz parçalanmak istenmektedir. Ülkemizi bölmek istedikleri sınırlarımıza komşu iki ülkede, iç savaş çıkartılarak, o ülkelerle birlikte, mahut sınırlarımız da istikrarsızlaştırılmış; dahası, o ülkelerden kaçan milyonlarca mülteci bize sığınmıştır. Bunlar ve daha nice hercümerç içerisinde, meselelerle boğuşurken, AK Parti iktidarına karşı üst üste darbeler düzenlendi. Hükümet, canını kayırmakla mı uğraşacak, yapılan envaı çeşit darbelerle içeriden ve dışarıdan sürekli saldıran terör örgütleriyle mi? Askeriyenin e-muhtırası yetmedi, ardından, tek başına iktidarda bulunan AK Parti’yi kapatmaya kalkıştılar. O vakitler, bendeniz de İstanbul milletvekili olarak parlamentodaydım. Meclis’e yakın bir daire tutmak istedim. Emlakçı, beni ev sahibesi ile tanıştırdı, kocası, görevde olan yüksek rütbeli bir subaymış. Evin annesine ait olduğunu, uzun süreli olursa tutabileceğimizi söyleyince; “Hanımefendi!” dedim ve ekledim: “Biz uzun zaman kalmak isteriz de, ne kadar kalabileceğimizi, siz, asıl kocanıza sorun! Onlar Meclis’i kapatıncaya kadar, bizim ayrılmaya niyetimiz yok.” AK Parti, bir oy farkla kapatılmaktan kurtuldu. Sayın Erdoğan ve AK Parti kadroları, birlikte, tıpkı eski iktidarlar gibi (askeri ve sivil); o vakitler “Cemaat” olarak bilinen karanlık yapıyla paralel yürüdü. Lakin onca iktidarlar içinde, bu yapının karanlık ve Türkiye düşmanı olduğunu fark eden, etmekle kalmayıp bununla mücadeleye girişen tek lider olmuştur. Diğer bir deyişle; 70 yıldır, Türkiye’mizin iki yakasını bir araya getirmeyen vesayetten kurtuluş savaşını başlattı ve bu savaş, elan devam etmektedir. Bu savaş verilmediği ve kazanılmadığı müddetçe, Türkiye’mizde, hayra, hak ve hakikate dair hiçbir oluşa yer yoktur. Bu karanlık yapı, içeride saklanarak, dışarıda alenen düşmanlığını sergileyerek aportta beklemektedir. Bu yüzden diyoruz ki, bu ölüm kalım meselesidir ve asla Sayın Erdoğan ve AK Parti meselesi değildir. Bu konuda siyasi irade ve kararlılık şarttır, bugün iktidarda AK Parti vardır, yarın bir başkası olacaktır. Ama bu mücadele, kesintisiz devam edecektir, etmek zorundadır. Zira “Ya devlet başa ya kuzgun leşe!”",https://www.hurriyet.com.tr/yazarlar/fuat-bol/ak-parti-ve-siyaset-3-41776026
Fuat Bol,Onlar yerine biz utanç duyuyoruz!,"Nisan 07, 2021 06:29","Burasını Muz Cumhuriyeti mi sandınız? Muvazzafken yapamadığınızı emekliyken mi yapacaksınız? Kimden emir alıyor, kimlere emir veriyorsunuz? Emir alabilirsiniz lakin emir verme gücünüz yok artık. O halde ne yapmak istiyorsunuz? Kimlere ne işareti veriyorsunuz? Bu yaptığınız tek kelime ile fitne değil de nedir? Hâlâ aynı mahut kafadasınız. Yahu! Bu Cumhuriyetin, bu devletin ve değerlerinin sahibi olarak, yalnızca kendinizi mi görüyorsunuz? Bu hakkı size kim verdi; siz kendinizi ne zannediyorsunuz? Olmayan şeyleri uyduruyor, ardından bunlara inanıyor ve bunları gerekçe göstererek, sözde bildiri yayınlıyorsunuz. Hem de gece yarısı ve toplam 104 amiral eskisi olarak. Ve üstelik “Aksi halde!” diyerek, milli iradeye, seçilmiş hükümete ve dolayısıyla milletin kendisine parmak sallıyorsunuz. Türkiye’nin hangi süreçten geçtiğini görmüyor musunuz? Etrafımız ateş çemberi; kuzeyimiz, yeni bir dünya savaşına gebe. Pandemi, tüm dünyada ortalığı kasıp kavuruyor. ABD’yi arkasına alan Yunan palikaryasının bile, Türkiye’ye diklenmeye yeltendiği bu ortamda sergilediğiniz bu “alçakça tavırla” kime hizmet ettiğinizin farkında mısınız? Sizler gibi olan meslektaşlarınız yüzünden bu ülke, Güney Amerika ya da Afrika ülkeleri görünümünde kaldı. Demokrasi tarihimizi, her on yılda bir darbelerle kirlettiniz ve ülkeyi onlarca yıl geriye götürdünüz, yetmedi mi? Bu milletin ensesinde boza pişirmekten bıkmadınız mı? 15 Temmuz aşağılık girişiminden de mi ibret almadınız? Ki, orada feriştahınız gelmişti. Üstelik tankla, topla, tüfekle, f-16’larla, silahsız, masum sivillerin üzerine çullanılmak istenmişti. Ne oldu? Bu millet, çıplak elleriyle tankları durdurup, darbecileri, ellerindeki mühimmatlarla derdest etmedi mi? Onlardan bir kısmı yakalandı, adalet önünde hesap veriyor. Diğer bir kısmı –ki bunların çoğu sizin arkadaşlarınız- ise, emrine girdikleri, başta ABD olmak üzere, batılı ülkelere iltica ettiler. Yani vatan haini oldular. Bunların haline bakıp utanacağınıza, onların uydurduğu yalanlara kanıp bildiri yayınlıyorsunuz. Montrö’yü tartışan kim? Sorulan bir soruya karşı Meclis Başkanı, mantık biliminden örnekleme yaparak cevap verdi: “Marmara Denizi’nden ayran yapabilmek mümkün müdür? Mümkündür; yeterli yoğurdu bulursanız, Marmara Denizi’ni de karıştırırsanız, bu, aklen mümkün olabilir. İmkân ise, gerçeklerden hareketle bir işin olabilirliği üzerinedir. Bu muhtemel değildir.” İlkokul çocuklarının anlayabildiği şekilde söylenmesine rağmen, belli ki anlamamışsınız. Bu mudur, sizdeki kurmay zekâsı? İçinizde 88 yaşında olanlar var, tapu dairesinde bile imza ehliyeti yokken, bu aşağılık bildiriye ne cüretle imza atabiliyorsunuz? Ülkeyi yönetmeye çok hevesliyseniz, bunun yolu yordamı belli; ya mevcut bir siyasi partiye girersiniz ya da kendiniz müstakil bir parti kurarsınız. Millete gider, boyunuzun ölçüsünü alırsınız. Atatürkçü olduğunuzu söylüyorsunuz; Atatürk ne vakit, askeri, yönetime müdahale ettirdi? Siyaset yapmak isteyen askerlere, “Üniformalarınızı çıkarın öyle gelin!” demedi mi? Atatürkçülük mavi vatandır, Akdeniz’dir, Libya’dır, Suriye’dir, Karabağ’dır; hâlâ anlamadınız mı? Ve asla vesayet değildir! Uğur Mumcu’nun ifade ettiği gibi; “Bu ülkeyi soyarken birilerinin Atatürk maskesi taktığını” nasıl görmezsiniz? Aynı maske ile FETÖ’cülerin, bu ülkeyi ABD’ye peşkeş çekmeye kalkıştığını görmediniz mi? Darbenin, darbe çağrıştırmanın, terörden daha büyük suç olduğunu bilmiyor musunuz? Gece yarısı bildirilerini, askeri kişiliğinize nasıl yakıştırabiliyorsunuz? O üniformaya yazık değil mi? Hem de ne yazık!",https://www.hurriyet.com.tr/yazarlar/fuat-bol/onlar-yerine-biz-utanc-duyuyoruz-41781624
Fuat Bol,İrtica bahanesi!,"Nisan 03, 2021 06:29","Daha da vahimi ise, Sultan’ın hal (tahttan indirme) fetvasının gerekçesinde; padişahlar içinde en dindarı olan şahsa yakıştırılan iftira, “Din kitaplarını yaktırması” idi. (Halbuki yakılan bozuk, yanlış, hatalı kitaplardı.) O günkü vesayet (dış ülkelerin güdümündeki İttihat ve Terakki), iktidar olunca, sözde milliyetçilik adına ülke genelinde cadı avı başlattı. Cumhuriyeti, Kuran-ı Kerim hatimleri, Buhari-yi Şerif kıraatleri ve dualar eşliğinde ilan ettik. En sonunda ise, din işlerini devlet işlerinden ayırmakta karar kıldık ve anayasaya “laiklik” ilkesini koyduk. Laiklik ilkesine göre, devletin tüm inançlara eşit mesafede olması ve dinlere müdahale etmemesi gerekirken, tam tersini yaptık. Özellikle halkın çoğunluğunun mensup olduğu İslamiyet’e kafamıza göre şekil vermeye yeltendik. Daha da vahimi dindarla, dinciyi (dini alet eden sahtekârları) birbirine karıştırdık. 1949 yılında kabul ettiğimiz maddeyle (163. madde) ise, dindarlar için adeta giyotin kurmuş olduk. Bu yüzden son yüz yıllık yakın tarihimize “cadı avı tarihi” dense yeridir. Bütün bu kepazelikleri kanunlarımızdaki müphemiyet yüzünden yaşadık. Kuruyla yaşı, Demirel’in tabiriyle, “tetik çekenle tespih çekeni” bir tuttuk. Dindarla dinciyi ayırt etmek devletin görevidir; devlet, bu ikisini bir mütalaa ettiğinde zulmün daniskasını yapmış olur. Dindarla dinciyi ayırmayan devlet, görevini yapmıyor demektir. Malum, dindarın yönü Edirnekapı’ya (mezar), dincinin yönü ise Çankaya’ya dönüktür. Dindarın, devletiyle olan münasebeti, onu sahiplenmek ve uğrunda seve seve ölmektir. Zira devlet sayesinde dinini, imanını, namusunu, her şeyini muhafaza edebilmektedir. Dindar, dine saygısı olanın, devletine sahip çıkma, onun üzerine titreme zorunluluğu vardır. Dini alet eden sahtekârlar ise, devleti düşman görür, onu yıkıp, uğrunda çalıştığı müstevlilere peşkeş çekmek ister. Bu halin tipik örneği FETÖ’dür. Bugünlerde askeri okullara giriş yönetmeliğinde bir değişiklik yapıldı ve müphem bir ifade olan “irtica” kelimesi metinden çıkarıldı diye, malum birileri hop oturup hop kalkıyor. İşte bu malum birileri, 163. maddenin de geri gelmesini isteyen zihniyettir. Bu zihniyetin dine ve dindara tahammülü yoktur. Dinden ve dindardan, aslandan kaçan yaban eşekleri gibi kaçarlar. Bunların ezana da tahammülleri yoktur. Bunlar, dine Karl Marx’ın gözüyle bakarlar ve “afyon” derler. Dolayısıyla İslamiyet’ten bihaberdirler. Halbuki İslamiyet, “İki günü eşit olan ziyandadır” ve “Bilim müminin yitik malıdır, onu nerede bulursa alsın” buyurmaktadır. Durmayı bile yasaklayan ve hep ileri gitmeyi emreden bir dine ve mensuplarına “irtica” ve “mürteci” diyerek iftira atmak, din düşmanlığı değil de nedir? Yönetmelikteki müphemiyet giderildi ve açıklık getirildi. Nitekim mahut “irtica” kelimesi de, önceki yönetmeliklerde yoktur, 2001 yılındaki yönetmelikte konmuştur. Ayrıca konmuşta ne olmuş, FETÖ’cülerin girişini engelleyebilmiş mi? Engelleyememiş. Yeni yönetmelikte ise, giriş şartları arasındaki hüküm şu şekilde değiştirildi: “Terör örgütlerine veya Milli Güvenlik Kurulu’nca devletin milli güvenliğine karşı faaliyette bulunduğuna karar verilen yapı, oluşum veya gruplara üyeliği, mensubiyeti, iltisakı ya da bunlarla irtibatı olmamak”. İşte bu yeni madde ile yönü kabre dönük samimi dindarla; dini kötü emellerine alet eden ve yönünü Çankaya’ya dönen, buradaki şekliyle, devletin milli güvenliğine karşı faaliyette olanlar ayırt edilmiş oldu. Biliyoruz, kurt dumanlı havayı sever lakin o devirler geçti!",https://www.hurriyet.com.tr/yazarlar/fuat-bol/irtica-bahanesi-41778950
Fuat Bol,AK Parti ve siyaset (2),"Mart 29, 2021 06:29","Yirmi yıla yakın bir süredir tek başına iktidardadır ve her iktidar gibi, AK Parti de bu uzun süre zarfında ister istemez yıpranmıştır. İşte siyasi partiler, bu denli yıpranmışlıktan kurtulmak için kadrolarını yenileyen kongreler icra ederler ve böylece taze başlangıçlar yaparlar. Bu kadar uzun bir süre, böylesine büyük bir partiyi bölünmeden ayakta ve iktidarda tutmak kolay olmasa gerektir. Parti bölünmemiş lakin partiden ayrılmalar olmuştur. Ayrılanlardan bir kısmı diğer rakip partilere girerken, diğer bir kısmı da kendi partilerini kurarak ayrı bir yol tutmuşlardır. AK Parti ilk döneminde vesayetle yürüdü. Yönetimde şeklen ortak görünen, gerçekte ise tek başına yöneten ve ülkenin tüm kurum ve kuruluşlarını kuşatan vesayet, siyaseti de bitirmeye ve onun da yerine geçmeye kalkıştığında, ipler koptu. Ve o gün bugün kıyasıya savaş olmakta; devleti elinde bulunduran vesayet ilk kez bu savaşı kaybetti. Zira şimdiye dek hep kazanan vesayetti. Malum, o zamana kadar hükümetlere ve hatta parlamentoya “git” diyorlardı, onlar da tıpış tıpış gidiyordu. Ne oldu, nasıl oldu da vesayet kaybetti derseniz? Bunun iki sebebi var: Birincisi, benim de içinde bulunduğum parlamentonun çıkardığı kanunlarla, o ana kadar her biri ayrı telden çalan istihbarat birimlerinin bir havuzda toplanmasıdır. Böylece MİT, ABD’nin Doğu Akdeniz’deki istasyon şefliğinden çıkarıldı. Yani gerçekten milli oldu. Bu denli birlikteliğin hayırlı sonuçlarını terörle mücadelede almaktayız. Artık MİT, Genelkurmay İstihbarat, Jandarma İstihbarat, Emniyet İstihbarat; hepsi el ele ve gönül gönüle, bu devlet ve millet için çalışmaktadır. İkincisi de lider konumundaki Sayın Erdoğan’ın gözü karalığıdır. Sayın Erdoğan’dan başka hiçbir lider, FETÖ ile mücadeleyi göze alamazdı. Böylesi bir karar için kefeni giymek ve ölmeden evvel ölmek gerekir. İşte Sayın Erdoğan, devleti ve milleti için bunu yaptı ve yapmaya devam ediyor. Liderdeki bu cesaret ve kararlılık, ister istemez AK Parti kadrolarına da sirayet etti. Böylece parti, içine sızmış FETÖ’cülerden arındı. Sayın Bahçeli de lideri olduğu MHP ile birlikte, partiler üstü bir anlayışla bu mücadeledeki yerini aldı. Her zerresi vesayetle kuşatılmış parlamenter sisteme son vererek, başkanlık sistemine geçildi. Sayın Bahçeli’nin ve MHP’nin, devlet ve millete olan, tarihe geçen bu hizmeti unutulamaz. Vesayetle malul parlamenter sistemde, siyaset sorumlu lakin yetkisizdi. Yalnızca o vakitlerde toplanan MGK’ya (Milli Güvenlik Kurulu) ve kimlerden teşkil olduğuna, oturma düzenlerine bakın; ne demek istediğimizi anlarsınız! Kurulda, siyaset (yürütme-hükümet) azınlıkta ve adeta askerlerin yanında sığıntı ve hesap verir konumda oturuyordu. Seçilmişler bürokratlara hesap soracağına, atanmışlar (bürokratlar) seçilmişlerden hesap soruyordu! Seçilmişlere, yabancı ve hatta işgalci güç gözüyle bakılıyordu. Bu yüzden olsa gerektir ki, birileri çıkıp başbakana ‘p...k’ diyebiliyordu. Aynı başbakana, Genelkurmay koridorlarında omuz atmayı marifet biliyorlardı. Bunun neresi demokrasi? İçimize vesayeti yerleştiren dış odak (ABD ve avaneleri), bu durumdan rahatsız olmadıkları gibi, son derece memnundular. Çünkü onların da derdi asla demokrasi değildi. Bugün hâlâ, üzeri bulut misali bitle kaplı bu yorganla örtünelim diyenler var. Dikkat edilirse, bu iddia sahiplerinin çoğu vesayetten beslenen tiplerdir. Sahibinin sesi olarak yavelemektedirler. Milletimiz bu bitli yorganı yakıp başkanlık sistemini getirdi. Yeni sistemde işin sahibi belli, sahibinin yetki ve sorumlulukları belli, hesap vereceği merci de belli. Yeni sistemin eksiklikleri yok mu? Elbette var, hangi sistem öyle akşamdan sabaha rayına oturtulabilir? Artık gelinen noktada, milletimizin siyaset kurumundan beklentisi, devleti ahtapot misali saran vesayetten temizlemek ve devletin tüm kurum ve kuruluşlarını, bu millete özgü hale getirmek için yeniden yapılandırmaktır. Yani demokrasinin gereğini yapmaktır. Bu milli dava için bütün partilerin el ele vermesi lazımdır. Çünkü mesele partiler üstüdür. Ne yazık ki bu şuurda olabilen yalnızca Bahçeli ve MHP’dir. Cumhur ittifakı siyasi istikrarı sağlamamış olsaydı, devlet ve millet hayatımıza kasteden bu habis ur (FETÖ ve diğer terör örgütleri) temizlenemez ve ülkemiz kısa sürede paramparça edilirdi. Aynı konuyu irdelemeye, çarşamba günkü yazımla devam edeceğim.",https://www.hurriyet.com.tr/yazarlar/fuat-bol/ak-parti-ve-siyaset-2-41774087
Fuat Bol,AK Parti ve siyaset (1),"Mart 27, 2021 06:29","Siyasetçi, davasının adamı olup, halka hizmeti şiar edinmişse; biri bayramlık, bir diğeri idamlık iki gömlek sahibi demektir. Türk siyasi tarihi, nice idare-i maslahatçı (işleri oluruna bırakan) siyasetçiler gördü lakin bunların her birisinin yerinde yeller esmekte ve hiç birisinin esamisi okunmamaktadır. Malum bizdeki demokrasi, dışarısının dayatmasıyla geldiğinden; halkımız onu gereği gibi sindirememiş ve ayrıca onca badireler yüzünden, bir türlü olgunlaştıramamıştır. Süleyman Demirel; “Başbakanlık koltuğunda, her başımı kaldırdığımda, merhum Menderes’in darağacında sallanan resmini görürüm!” ve dahası; “Karısı dul, parası pul olmak isteyen varsa siyasete talip olsun!” derdi. Malum; Birinci Büyük Savaş’tan, yenilerek ve vatanımızı kaybederek çıktık. Kurtuluş Savaşı ile canımızı zor kurtardık lakin galip güçler, dünyayı parselleyip, kendi kurallarını koydular ve dayattılar. İkinci Büyük Savaş’a girmedik ama savaşın tüm olumsuzluklarını iliklerimize kadar yaşadık. Sonunda; bu kez yeni galip güçler, bize demokrasiyi (güdümlü-vesayet) dayattılar; onu bile çok gördüler ve devlet ve milletini kalkındırmak adına, bir adım atmak isteyen siyasetçileri alaşağı ettiler. Darağaçlarında sallandırdılar, siyasetten men edip dünyayı kendilerine zindan ettiler. Bu uğursuz eylemi on yılda bir tekrar ettiler; dolayısıyla milletin parıltılı beyinlerinin kahir ekseriyetini siyasetten soğuttular. Öyle ki, aklı başında insanlar, evlatlarına vasiyet ederken, siyasetten uzak durmalarını salık verdiler. Bu yüzden de meydan yeri, çoğu kez hokkabazlara kalırdı; onlar da, dostlar alış verişte görsün kabilinden, sorumlu-yetkisizler olarak “demokrasicilik” oynayıp giderlerdi. Yine Süleyman Demirel’in tabiriyle; devlet ve millet hayrına bir iş yapılabilmişse, bu da ancak “selden kütük kaparcasına” yapılabilmiştir. Devletse, kılcallarına değin nüfuz edilerek, çığırından çıkarılmış ve gazeteci-yazar arkadaşımız Nedim Şener’in ifadesiyle, “Bu ülkede devlet FETÖ olmuştu”. Her on yılda bir yapılan darbelerle, siyaset, pırasa gibi doğranmış; ortalama 18 aylık hükümet ömürleriyle, istikrar ve dolayısıyla kalkınma sırra kadem basmıştır. 2002’ye gelindiğinde, siyasetle birlikte tüm devlet, kurum ve kuruluşlarıyla iflas etmiş ve tabiri caizse duvara toslamıştı. İşte bu hengâmede AK Parti, yeni kurulmuş bir parti olmasına karşılık, girdiği ilk seçimde tek başına iktidara geldi. Ve bu iktidarını 19 yıldır, kesintisiz sürdürmektedir. Dünya demokrasilerinde bunun tek örneği, Japonya’daki liberallerin 54 yıllık kesintisiz iktidarıdır. Üç yıllık bir aradan sonra, liberaller, Japonya’da yine iktidardadır. Dedik ya, ülkemizde demokrasi henüz oturmadı, bu yüzden siyasi partilerin oluşumları, gelişmeleri, yükselmeleri ve bitip tükenmeleri hep lidere, liderin karizmasına bağlıdır. AK Parti iktidarlarının ilk on yılı, vesayetle (FETÖ) paralel geçmiş ve bu dönemde FETÖ, hemen tüm kurum ve kuruluşlarda pik yapmıştır. Zira yarım asırdır yetiştirdiği insan kaynağını iktidara sunmuş, iktidar da onları, devletin tüm kademelerine yerleştirmiştir. Sadece bürokraside değil, ekonomide ve sosyal hayatın hemen her cephesinde FETÖ’nün borusu ötmüştür. Burada bir tespiti yapmakta fayda var; FETÖ’nün ve diğer her türlü vesayetin devletin kılcallarına değin nüfuzunda, her kurum ve kuruluşun vebali olmuştur. En az vebal siyaset kurumunundur çünkü siyaset kurumu kadar, sorumlu yetkisiz bir müessese yoktu. Devletin içinde çeşitli devletler vardı ve bunların çoğundan siyaset kurumunun haberi bile yoktu! Daha açık ifadeyle siyaset devlete yaklaştırılmıyordu, kendisine yalnızca belediye ve bayındırlık hizmetleri gördürülüyordu. AK Parti’nin ikinci on yıllık devresinin başında, neredeyse iş işten geçecekken, FETÖ’nün farkına varılmış ve onunla mücadeleye girişilmiştir. İlk on yıllık devrede AK Parti, vesayetle iç içe olmasına karşın büyük reformlara imza attı. İkinci on yıllık devrede reformların duraksamasının sebebini ve ne yapılmak istendiğini pazartesi günkü makalede ifade etmeye çalışacağım.",https://www.hurriyet.com.tr/yazarlar/fuat-bol/ak-parti-ve-siyaset-1-41772952
Fuat Bol,Bu nasıl demokrasi?,"Nisan 10, 2021 06:29","Bu hastalıklı halin temelinde halka karşı güvensizlik ve halka rağmen iş görmek kurnazlığımız yatmaktadır. Bu toplumda, kendilerini seçkinci gören ve halka tepeden bakan zümrenin demokratlığı işte bu kadardır. Bunların partileri kazanırsa, yaşasın demokrasi, aksi halde; “Bu millet cezalandırılmalıdır!”, “Bu millet ne ki, seçtikleri ne olsun?”, “Millet hastadır, hastaya ilaç sorulmaz, zorla da olsa yutturulur!”; “Rüştünü ispatlayamamış bu millet, kendi başına bırakılamaz”; “Bu milleti kendi haline bırakırsan ya davulcuya ya da zurnacıya gider!”; “Bu milleti, özlem ve beklenti içine sokmamak için, meşguliyetle tedaviye tabi tutmalıyız!”. Batı, bizi bizden iyi tanıyor; senelerce uğraşarak bizi, her şeyimizle birlikte çözdü ve reçetemizi yazdı. Kısacası, nabzımızı ölçtüler ve o nabza göre şerbet veriyorlar. O yüzden, bize reva gördükleri demokrasi şerbetlidir!  2. Dünya Savaşı’na kadar, Fransızların, Afrika’daki sömürgelerinden Paris’e gelip tahsil yapanların diplomalarına vurdukları bir mühür vardır. O mühürde şöyle yazar: “Bon pour l’Orient” (Doğu için iyidir). Yani bu diploma sömürgelerde ve doğu coğrafyasında geçerlidir. İşte Batı’nın bize biçtiği demokrasi modeli de, “Bon pour l’Orient” özelliği taşımaktadır. Malum Batı, Müslüman topluluklarını insan olarak görmez. Dolayısıyla kendilerince, insani bir sistem olan demokrasi, bunların neyine? Bunlara kâğıt üzerinde bir demokrasi verelim olsun bitsin; onlar da bununla avunsunlar! Dediler ve öyle de yaptılar. 1945’de, bize özgü demokrasiye “cebri hürriyet telkini” ile geçtik. Yani zorlama bir hürriyet empozesiyle (dayatmasıyla), peki demek zorunda kaldık. Atatürkçüler (!), Atatürk’ün 1924 anayasasına bile tahammül edemeyip, iktidarı alaşağı ettiler ve yeni bir anayasa yaptılar. Sözde demokratik olan bu anayasayla iktidarların elleri kolları bağlanmıştı. Bürokratik oligarşi, tüm kurum ve kuruluşlara hâkim olmuş; seçilmişler ise peşrevcilikten (cazgır) öteye gidememiştir. Kendilerine yalnızca bayındırlık hizmetleri yaptırılmış ve asla devlete nüfuz ettirilmemişlerdir. Gerçek demokrasilerde atanmışlar, seçilmişlerin emrindeyken; bizde başbakanla (seçilmiş) genelkurmay başkanı (atanmış) eşit statüde ve hatta genelkurmay başkanları daha önde mütalaa edilmiştir. Batı, bizim kel olan başımıza şimşir tarağı reva görmekle yetinmemiş; “kel başa şimşir tarak” diyerek alay etmiş ve hesabını sormuştur. Bu durumumuzu gerekçe göstererek; sittin senedir AB’nin kapısında bekletiyorlar ve içeri girmemize müsaade etmiyorlar. Türkiye, bu açmazdan kurtulmak ve gerçek demokrasiye geçmek için Başkanlık sistemini benimsedi. Sistemi, tüm kurum ve kuruluşlarıyla oturtmaya çalışıyor. Bu adım atılmadan, yanlış iliklenmiş ilk düğme ile ne yapsak ne etsek gerçek demokrasiye kavuşamayacaktık. Önümüzde daha ince ve uzun bir yol var. Tek tesellimiz hayırlı ve düzgün bir başlangıç yapmış olmamızdır. ‘Tek adam sistemi’ ve ‘Saray’ etrafında gevelenen yavelere bakmayın. Bunlar bürokratik oligarşinin ve arkasındaki güçlerin, vesayeti kaybediş çığlıklarıdır. Milleti direkt hedef alamıyorlar, milletin seçtiklerini alaşağı edebilmek için darbe çığırtkanlığı yapıyorlar. 15 Temmuz 2016’da, kendilerince altın vuruşu yaptılar ve gerekli cevabı milletin çıplak ellerinden aldılar. Cevabı aldılar lakin belli ki, hiç ibret almamışlar. Onlar oradaysa, millet burada!",https://www.hurriyet.com.tr/yazarlar/fuat-bol/bu-nasil-demokrasi-41784618
Fuat Bol,Satılmış ruhlar!,"Mart 08, 2021 06:29","FETÖ’cü olarak bilinen bu hainlerin binlercesi yurtdışında olup, her türlü iletişim vasıtasıyla zehirlerini kusmaktadır. Malum, içeridekiler takip edilmelerinden dolayı kendilerini gizlediler lakin her an pusuda bekledikleri unutulmamalı. Kanında insaniyetin, merhametin, bu vatana aidiyetin zerresini taşıyan birinin, asgariden şu muhasebeyi yapması gerekmez mi? Bizler Türkiye’de doğup büyüdük. Burada tahsil yaptık. Bu memleketin ekmeğini yedik, suyunu içtik, okullarında okuduk. Meslek ve kariyer sahibi ya da çeşitli işkollarında işinsanı olduk. Türkiye’de hemen her işkolunda ve bürokrasinin her kademesinde parmakla gösteriliyorduk. Herkes bize gıpta ile bakıyordu. Başarılarımıza yeni başarılar, zenginliğimize zenginlik katıyorduk. İtibarımız yerinde, işlerimiz tıkırındaydı. Hal böyleyken ne ara memleketten ayrı düştük ve artık ülkemize dönemez olduk? Bize kucak açan ve her türlü imkânı sağlayan, başta ABD olmak üzere, AB ülkelerinde ne arıyoruz? Yâd ellerde bizim ne işimiz var? Bize kucak açan bu ülkeler Türkiye’ye her türlü düşmanlığı yapıyorlar, bizi de mahut düşmanlıklarına aracı olarak kullanıyorlar. Bizleri bağırlarına basan bu ülkeler, Türkiye’ye saldırmak ve Türkiye’yi bölmek isteyen terör örgütlerine her türlü desteği sağlıyorlar. Onları eğitip, onlarla birlikte Türkiye’yi parçalamaya çalışıyorlar. Biz bunlarla birlikte ortak bir düşman bellemişiz: Recep Tayyip Erdoğan. Onun şahsında tüm ufunetimizi kusuyoruz. Oysa Erdoğan, bugün varsa da yarın yoktur. Ama biz onun şahsında Türkiye’ye zarar vermiyor muyuz? Türkiye’nin parçalanmasına hizmet etmiyor muyuz? Dün de Sultan Abdülhamid’e karşı bizim gibi içeridekiler, dışarısıyla işbirliği yaparak sultanı tahtından indirdiler. Yönetimi de tümüyle ele geçirdiler. Çok değil, yalnızca on sene içerisinde koca bir imparatorluğu yer ile yeksan ettiler. Güvendikleri dağlara karlar yağmış, dost belledikleri ülkeler, Osmanlı’ya derhal savaş açmış ve kısa zamanda paramparça etmişti. Şimdi de olacağı bu değil midir? Biz neden düşmanın değirmenine su taşıyoruz? Bize sahip çıkar gibi görünen bu ülkeler, Türkiye’nin hangi yerli ve milli kararına saygı duydular? Kıbrıs harekâtında Erdoğan mı vardı? Neden ambargo uyguladılar? Şimdi de kalkmış “Türkiye NATO ülkesidir, Rusya’dan S-400 savunma sistemi alamaz, alırsa NATO’nun Türkiye’ye müdahale hakkı doğar” diyorlar ve bunu bize de dedirtiyorlar. Patriot’lar verilmediğinde Türkiye NATO ülkesi değil miydi? Türkiye, kendi canını kayırmak için S-400 aldığında, kendisine NATO ülkesi olduğu hatırlatılacak lakin terör örgütlerini silahlandırıp Türkiye’nin üzerine salarken, NATO ülkesi olması hatırlanmayacak! İçine düşürüldükleri bu çukuru görmeyen ve hâlâ düşmanın kılıcını sallayan nadanlar, insanlıktan nasibi olmayan, satılmış ruhlu, zavallı yaratıklardır. Ve bu soysuz güruh asla pişman olmuş değildir; dışarıdakilerin sergiledikleri alçaklıkları yalnızca biz değil, dünya âlem görüyor. İçeridekiler ise en iyi bildikleri metotla, riyakârca ‘takiyye’ yapmakta ve pusuda beklemektedir. Bunlara acırsak, acınacak hale düşeceğimizi bir an olsun aklımızdan çıkarmamalıyız. Zira bütün zamanların en büyük ve en tehlikeli terör örgütüyle karşı karşıya değil, iç içeyiz!",https://www.hurriyet.com.tr/yazarlar/fuat-bol/satilmis-ruhlar-41757320
Fuat Bol,Eğitim ama nasıl?,"Mart 13, 2021 06:29","1. Dünya Savaşı’ndan sonra Türkiye, eğitim sistemi ile ABD’ye teslim edildi. Önce İnönü, daha sonra da Menderes iktidarlarında yapılan anlaşmalarla ABD, Türkiye’deki ‘devlet’ kurum ve kuruluşlarına nüfuz etti. Bundan dolayıdır ki ondan sonra gelip geçen iktidarlardan (asker-sivil) hiçbiri muktedir olamamıştır. Her gelen başbakan, ABD’nin borusunu öttürmüştür, öttürmek zorunda bırakılmıştır. Birazcık kakofoni yapanlar alaşağı edilip iktidardan uzaklaştırılmıştır. Türkler, tarihin hiçbir devrinde sömürgeci olmamıştır. Gittikleri yerlere aldıklarından fazlasını vermişlerdir. Ayrıca hiç kimsenin dinine, diline, canına, namusuna, malına karışmamış, dokunmamıştır. Bu yüzden biz Türklerin alınları açık, yüzleri paktır, vahşi Batı’nın ise (ABD dahil) yüzleri kapkaradır. Gerçek tarih yazılsa, Batılılar insan içine çıkamaz ve kimsenin yüzüne bakamazlar. Türklerin 500 sene ve daha fazla kaldığı topraklarda insanlar, sahip oldukları tüm değerlerini korumuş ve günümüze taşımıştır. Vahşi Batı’nın ise 50, bilemediniz 100 sene müddetle işgal ettikleri yerlerde insanlar, başta dilleri olmak üzere hemen her şeylerini kaybetmişlerdir. Cezayir’e bakın: İki milyon şehit verip bağımsızlık savaşı vermesine rağmen Fransız hegemonyasından kurtulamamıştır. Ana dillerini unutup, Fransızca konuşmaktadırlar. Elit tabakada Fransız kültürü hâkimdir. Batı sömürgeciliği, toplumları asli değerlerinden koparıp önce köksüzleştirir, ardından kendisine tabi, neredeyse köle haline getirir. Bunu oralarda kurdukları eğitim kurumlarıyla ve yerleştirdikleri eğitim sistemiyle sağlarlar. Zira yetiştirdikleri, kraldan ziyade kralcı olduklarından, bundan sonraki köksüzleşme süreci mahut eğitim kurumlarından mezun ettikleri, mankurt kafalı yerli insanlar marifetiyle yürütülür. Önce hedef alınan ülkenin diliyle oynarlar, onu çığırından çıkarırlar; bununla da yetinmez, kendi dillerini yerleştirirler. Ondan sonra sıra o ülkenin kültürüne, kültürel değerlerine gelir. Bunları savunanları da faşist ve hatta gerici ilan edip aşağılarlar. Bu şekle soktukları bir ülkeyi kendi haline bırakırlar; artık dışarıdan bir müdahaleye gerek kalmaz. Zira içerisi birbirini yer bitirir! Bu şekildeki bir ülke de kendini bağımsız ve bağlantısız görüp bununla övünür. Halbuki kendi eliyle kendini tutsak etmiştir lakin farkında değildir. Bu halin bizdeki tipik yansıması, birbirini takip eden darbeler ve özellikle 15 Temmuz 2016’da girişilen darbe teşebbüsüdür. Zira 15 Temmuz’daki alçakça girişimin dünyada bir örneği yoktur. FETÖ, bizim çocuklarımızı bizden aldı (Biz de verme yarışına girmiştik), eğitip bize karşı kullandı. Başarılı olsalardı, Türkiye’yi Suriye’den beter yapacaklardı. Suriyelilerin gidecek yerleri var, bizim için o da yok! Eğitim ‘milli’ kelimesiyle boşuna anılmıyor lakin biz ne yaptık? Eğitimi önce ABD’ye, sonra da FETÖ’ye teslim ettik. Milli savunmada başlattığımız yerli ve milli seferberliğimizi, milli eğitimde de başlatmalıyız. Aksi halde ne denli korunaklı, surlarla çevrili, görkemli saraylarda yaşasak da buralardaki nöbet borusunu baykuşlara çaldırırız!",https://www.hurriyet.com.tr/yazarlar/fuat-bol/egitim-ama-nasil-41761766
Fuat Bol,HDP çok oldu!,"Mart 22, 2021 06:29","Bu durum, başta HDP’liler olmak üzere, hemen herkesin beklediği bir karardı. Evet, HDP’liler de böyle bir girişimi bekliyordu ve bilerek ve isteyerek ‘lades’ dediler. Zira görünen köy kılavuz istemez; şimdiye dek onca belediye başkanı, belediye meclis üyesi, il ve ilçe başkanı ve parlamenteri yargılanıp mahkûm edilmişti. Halen daha da bu denli araştırma, soruşturma ve kovuşturmalar (TBMM’deki fezlekeler dahil) devam etmektedir. Bütün bunlardan ibret almadığı gibi, dağdaki terör örgütüyle arasına en ufak bir mesafe koymadı ve ısrarla örgütün uzantısı olduğunu gösterdi. Hemen belirtmeliyiz ki hiç kimse Türkiye’nin siyasi partiler mezarlığı haline gelmesini istemez. Siyasi partilerin kapatılmasından hiç kimse hoşnut olmaz. Ama gelin görün ki HDP, kurulduğu günden beri hiçbir gün bir siyasi parti gibi davranmadı. Öyle ki milletvekilleri bile birbirini Meclis’te tanıdı. Zira her birini dağdaki terör örgütü elebaşları belirlemişti! Nasıl seçildikleri ise apayrı bir garabettir; mahut yöredeki seçim sandıklarındaki oyların ful HDP’ye çıkması, tehdit ve baskının eseri değil de nedir? Bir siyasi parti düşünün: Bu devletin hazinesinden yardım alacak, bu milletin dişinden tırnağından arttırarak verdiği vergilerden maaş alacak, bu devletin Meclis’inin çatısının altında faaliyet gösterecek lakin tüm beyan, tutum, davranış ve kararlarıyla bu milletin ve devletin aleyhinde bulunacak. Hiçbir milli konuda (Suriye’de, Libya’da, Doğu Akdeniz’de, Azerbaycan’da) Türk devletinin ve milletinin yanında yer almayacaklar. Dağdaki terörün emrinde ve ayrılıkçı olduklarını her fırsatta bas bas bağırıyorlar. Hem bu devletin ve milletin ekmeğini yiyeceksin ve hem de bu devletin ve milletin aleyhinde olacaksın. Bu devletin yıkılıp parçalanması için gayret sarf edeceksin! Bütün bu ihanetlere rağmen bu devlet ve millet sabretti; istedi ki bu yolun çıkmaz olduğunu görüp akıllarını başlarına devşirsinler ve bu ülkenin partisi olsunlar. Anayasa’da belirtildiği üzere, tasada ve kıvançta bir ve beraber olsunlar. Demokrasi kelimesi ile terör kelimesi yan yana zikredilebilir mi? Daha açık ifadesiyle, terörün olduğu yerde demokrasiden bahsedilebilir mi? Evet, demokratik devlet kılıç sallamaz lakin asılı duran kılıcına da birileri boynunu sürterse yapabileceği bir şey kalmaz! Eh, ne demişler: Eden kendine eder! Malum, Avrupa İnsan Hakları Mahkemesi, sadece terörün kınanmamasını bile siyasi partilerin kapanması için yeter sebep görmüştür. Bizimkiler terörü, terör örgütünü değil kınamak, yanında olduklarını övünerek söylemektedirler. Ne diyelim: Kendi düşen ağlamaz!",https://www.hurriyet.com.tr/yazarlar/fuat-bol/hdp-cok-oldu-41768455
Fuat Bol,Ayı ile dostluk!,"Mart 06, 2021 06:29","Hiçbir devlet başka bir devletle kara kaşı için dost olmaz. Daha açık ifadesiyle, devletlerarası dostluk, söz gelimi söylenmiş olup aslı astarı yoktur. Bir devletin diğer bir devletle dostluğu, ondan sağladığı menfaati ölçüsündedir. Ne menem dostluksa, artık siz onu anladınız. Mahut dostluk, menfaat birlikteliğidir; menfaat bittiği an dostluk bittiği gibi düşmanlık başlayabilir. ABD’nin dost ve müttefikliği ise tüm bu anlatılanlardan ayrı bir kategoridedir. Zira onunla dostluk ayı ile arkadaşlığa benzer. ABD, kendisini dev aynasında gördüğünden, muhataplarını sinek kadar görür ve onlarla pazarlığı zül addeder. Dünya bir tarafta o bir tarafta olduğundan, buyurgan hep odur ve hep onun dedikleri geçerlidir. Mesela: Türkiye ile ABD dost ve müttefik değil mi? ABD, bundan şunu anlamakta ve Türkiye’den öyle olmasını beklemektedir. En güçlü benim; öyle ki benim kahreden gücüm karşısında sizin esaminiz okunmaz. Sizi NATO’ya aldık; bu demektir ki sizi korumak bize aittir. Şu halde korunmanız için sizin bir şey yapmanıza, silah, mühimmat üretmenize gerek yok. İç işlerinizde bile size belirlediğimiz çizgiler dahilinde hareket edebilirsiniz! Dış işlerinde ise tamamen bize bağlısınız! Dışarıya doğru en ufak bir adım atamazsınız! Dışarısıyla yapacağınız ticareti de bize soracaksınız ve yalnız hammadde satabilirsiniz! Burnunuzun dibinde terör örgütlerini silahlandırıp, eğitip üzerinize salacağım; siz sadece savunmada kalacaksınız! Öyle yurtdışına harekâtlar düzenleyip sınırlarınızı güvence altına almaya çalışmayın! Böyle yaparsanız, haddi aşmış olursunuz. Hele deniz aşırı ülkelerde ne işiniz var? Zinhar Libya’dan çıkın, orayı terk edin! Mavi Vatan da nedir? Antalya sahilinde oltayla balık avlamak neyinize yetmiyor? NATO üyesi bir ülkeye Rus malı, S-400 yakışır mı? Onları gömün! S-400’leri bize sormadan aldınız, paranızla da olsa size ‘Patriot’ da yok! Hava savunmasız kalın; on yıllar boyu didinip inşa ettiğiniz tüm tesisleriniz her türlü tehlikeye açık kalsın ki, her daim bize muhtaç olun! Hem biz onları sizden daha iyi koruruz! Ne diye boşuna masraf ediyorsunuz? Şu İHA, SİHA ve TİHA’lar da nereden çıktı? Suriye’de, Irak’ta, Libya’da, Doğu Akdeniz’de, Dağlık Karabağ’da bunlarla neler yapıyorsunuz öyle? Çok oldunuz, çook! 1945’te İngilizlerden teslim aldığımız ve o gün bugün iyi kötü idare ettiğimiz Türkiye, hiç böyle olmamıştı. Ne dersek yapardı. Yaramazlık yaptığında da tepesine binerdik! Her darbede de ilk işiniz, NATO’ya ve CENTO’ya bağlılığınızı ilan etmek olurdu. Ne ara böyle oldunuz? Doğrusu, biz sizi tanıyamıyoruz! Eskiden ne güzeldi; elinizi verince kolunuzu kaptırıyordunuz ve kolsuz yaşamakla övünürdünüz! Ayı ile dostluğun ne olduğunu, en iyi o ilişkiyi kuran bilir! İnönü, 1945-47’li yıllarda yaptığı biz dizi anlaşmalarla Türkiye’yi ABD’ye teslim etmişti. Bu teslimiyet, daha sonra da NATO ile perçinlendi. Aynı İnönü, 1960’lı yıllarda ABD ile aramız açılınca “Büyük devletlerle ilişki kurmak, ayı ile yatağa girmeye benzer” demişti. Ayıdan dost, domuzdan post olmayacağına göre...",https://www.hurriyet.com.tr/yazarlar/fuat-bol/ayi-ile-dostluk-41756324
Fuat Bol,Miraca dair,"Mart 10, 2021 06:29","Sevgili Peygamberimiz, Rabbinden aldığı kulluk emrini kavmine duyurmaya çalıştı lakin ona ve getirdiği dine inanan bir avuç insandı. Üstelik bunlardan bir ikisi hariç diğerleri avamdan, çoğu köle olan fakir fukara kişilerdi. En yakın akrabaları bile iman etmiyor ve tüm kavminin eziyet, baskı ve işkenceleri her geçen gün artıyordu. Hicretten bir yıl önce (M.621) 52 yaşında iken, evlatlığı Zeyd’i yanına alarak Taif’e gitti. Bir ay boyunca onlara nasihat etti; hiç kimse iman etmedi. İman etmedikleri gibi, onunla alay ettiler, yuhaladılar, işkence yaptılar ve kovdular; çocuklara taşa tutturdular. Çok üzüntülüydü, mübarek kalpleri çok incinmişti; yorgun ve ümitsiz bir halde geri dönerken bacakları yaralandı. Tepelerindeki güneş ortalığı kavuruyordu. Zeyd’in başı kanlar içindeydi. Bir duvar dibinde yaralarını sarıp, dinlendikten sonra Mekke’ye yürüdüler, karanlıkta şehre girdiler. Doğruca amcası Ebu Talib’in kızı Ümm-i Hani’nin evine gitti. Kırık kalple abdest alıp Rabbine yalvarmaya, af dilemeye, kulların imana gelmesi ve saadete kavuşmaları için duaya başladı. Çok yorgun, aç ve üzüntülüydü. O anda, Allahü teala, Cebrail aleyhisselama “Sevgili Peygamberimi çok üzdüm. Mübarek bedenini, nazik kalbini çok incittim. O ise, bu halde bile yine bana yalvarıyor. Benden başka hiçbir şey düşünmüyor. Git! Habibimi getir! Cennetimi, cehennemimi göster. Onu ve onu sevenleri hazırladığım nimetlerimi görsün. Onu ben teselli edeceğim” buyurdu. Ve sırlarla dolu gece yolculuğu (İsra) başladı; Cebrail aleyhisselamla birlikte bir anda Kudüs’e geldiler ve orada kendisini bekleyen peygamberlere imam olup namaz kıldırdı. Namazdan sonra mescitten çıkıp bilinmeyen bir miraç ile bir anda yedi kat gökleri geçtiler. 6.kat gökte, Sidre denilen bir ağacın yanına gelince Cebrail aleyhisselam, “Kıl kadar ilerlersem, yanar yok olurum” buyurarak, orada kaldı. Efendimiz, Refref adlı bir cennet yaygısı üstünde; Kürsi, Arş ve ruh âlemlerini geçip bilinmeyen, anlaşılamayan, anlatılamayan şekilde Allahü tealanın dilediği yüksekliklere ulaştı. Mekânsız, zamansız, cihetsiz (yön), sıfatsız olarak Allahü tealayı gördü. Gözsüz, kulaksız, vasıtasız, ortamsız olarak Rabbi ile konuştu. Hiçbir mahlûkun bilemeyeceği, anlayamayacağı nimetlere kavuşup, bir anda Kudüs’e ve oradan Mekke’deki Ümm-i Hani’nin evine geldi. Yattığı yer soğumamış, leğendeki abdest suyunun hareketi durmamıştı. Sabah olunca, Kâbe’in yanına gidip miracını anlattı. Kâfirler “Aklını kaçırmış” deyip alay ettiler ve doğruca Hz. Ebu Bekir’e koştular. “Muhammed aklını kaçırmış” deyip sordular “Kudüs’e ne kadar zamanda gidilir?” “Bir aydan fazla bir zamanda” deyince “Senin efendin bir gecede gidip geldiğini söylüyor, iyice sapıttı” dediler. Hz. Ebu Bekir, Resulullah’ın mübarek ismini işitince, “Eğer o söylediyse doğrudur, inandım; bir anda gidip gelmiştir” diye karşılık verdi ve doğruca Hz Peygamberin yanına gidip miracını kutladı. Ondaki bu teslimiyet ve halis iman, kendisine ‘sıddık’ (doğru sözlü, hakikati kabul ve te’yid eden) lakabı verdirdi. Miraçta 5 vakit namaz farz kılındı. Bu ümmete emredilen namazla, müminler de miraca çıkıp Rablerine kavuşuyor. O’nu yüceltiyor, O’nunla konuşuyor, O’na rükû ve secde ederek yükseliyor ve O’na yakararak dua ve niyazda bulunuyor ve sırlara ve hakikatlere kavuşuyor. Miraç hadisesiyle İslamiyet’in temelleri sağlam atıldı. İnanan, ihlasla tam inandı ve imanları kuvvetlendi. Şek ve şüphede kimse kalmadı; çürük imanlı kimse kalmadı, inanmayan inanmadı. Hz. Muhammed’in ‘hayr-ül beşer’ (insanların en hayırlısı), onun ümmetinin de en üstün ümmet olması, miraçla bir kez daha teyid edildi. Zamanın şairi ne güzel özetlemiş: “Düşünüyorum: O’ndan evvel zaman var mıydı? Hakikatler, boşluğa bakan aynalar mıydı? Kurtuluş mührü ayak, Kuran’a mecra ağız... O ki âlem o yüzden, o ki, o yüzden varız!” (N. F. Kısakürek) Ne mutlu! Sevgili okuyucularımın Miraç Kandili’ni tebrik eder, hayırlara vesile olmasını dilerim.",https://www.hurriyet.com.tr/yazarlar/fuat-bol/miraca-dair-41759150
Fuat Bol,Muhtıra!,"Mart 15, 2021 06:29","Kim tarafından verildi? Türk Silahlı Kuvvetleri tarafından... Niçin verildi? Demokrasiye sözde ayar vermek için... Halbuki daha on bir yıl önce (1960), TSK darbeyle iktidarı devirmiş; başbakan ve iki bakanı idam etmiş, parlamentoyu feshetmiş, iktidar partisinin milletvekillerini zindanlara doldurmuştu. Aynı darbeden sadece üç yıl sonra (1963), TSK’nın içinde bu durumdan memnun olmayan sol kesim, iki kez darbe girişiminde bulunmuş ancak başarılı olamamışlardı. (Talat Aydemir ayaklanmaları) Cunta, bu kez de 1971 muhtırası öncesinde, yine sol bir darbe girişimi için toplandı ve üstelik iki kademede gerçekleştirmek üzere karar aldı lakin içlerindeki MİT ajanının (Mahir Kaynak) haber vermesiyle, darbe akamete uğradı. Ordudaki tüm bu atraksiyonları planlayıp uygulatan, sağı da solu da kışkırtan, sağı da solu da darbeye zorlayan ve sonuçta kendi razı olduklarını iktidara taşıyan, ABD’den başkası değildi. Bilerek veya bilmeyerek herkes ve her kesim ABD’nin değirmenine su taşıdı; taşımak zorunda bırakıldı. Silahlı veya silahsız, vesayet odaklarının mantığına bakın ki demokrasi adına katlettikleri demokrasinin ta kendisinden başkası değildir. Anayasal suç işleyerek, anayasayı rafa kaldırıyorlar ve adına ‘hürriyet ve anayasa bayramı’ diyorlar. Alay ettikleri halk, işte böylesine umurlarında değildir. 71 muhtırasıyla hükümete “Git!” dediler ama parlamentoyu kapatmadılar. Git deyip gönderdikleri hükümetin başı olan başbakan Demirel’i ve kabine üyelerini de yargılamadılar. Demirel’in dediği gibi, “Suçluysak neden yargılamıyorsunuz, suçsuzsak neden gönderiyorsunuz?” CHP’nin içinden, iliklerine kadar CHP’li olan bir isim (N. Erim), partisinden istifa ettirilerek ‘bağımsız’ bir başbakanın başkanlığında bir hükümet kurulur. Ve işin tuhafı, karakuşi olarak, sözde partiler üstü (ne demekse) kurulan bu hükümetler, parlamentodan güvenoyu aldılar. İktidardan zorla indirilen AP’li milletvekilleri de (S. Demirel dahil) güvenoyu verir! İsterse vermesinler! Parlamenter sistemin ne denli demokratik olduğunu görüyor musunuz? 40 yıllık Yani, Kani yapılınca demokratik oluyor da halkın yarısından fazlasının oylarıyla seçilen partili cumhurbaşkanı demokratik olmuyor! Aynı sözü, Demokrat Parti’den başkan seçilen ABD Başkanı Biden için niçin söyleyemiyorlar? Söyleyemedikleri gibi, partili başkandan himmet beklemeyi marifet biliyorlar. İşte tüm bu kepazelikleri ortadan kaldırmak ve demokrasimize işlerlik kazandırmak için başkanlık sistemine geçtik. Böylece hükümetlerimizi halkın emrine verdik; karakuşi parlamenter sistemde olduğu gibi, hükümetlerimizi onun bunun elinde oyuncak olmaktan kurtardık. Dikkat edilirse, böylece yalnızca parlamentonun ve hükümetlerin değil, askeri ve sivil tüm kurum ve kuruluşların da onurları kurtulmuş oldu. Artık parlamento emirle cumhurbaşkanı seçmiyor, atanmış hükümete emirle güvenoyu vermiyor! Bir taraftan partiler demokrasinin olmazsa olmazlarıdır diyeceksiniz, diğer taraftan ‘partiler üstü hükümetlere’ güvenoyu verdireceksiniz. Ve bunun adına demokrasi diyeceksiniz. Hadi oradan!",https://www.hurriyet.com.tr/yazarlar/fuat-bol/muhtira-41762778
Fuat Bol,Yeni savaş konsepti (2),"Mart 20, 2021 06:29","Uluslararası çaptaki hiçbir terör örgütü, dışarıdan devlet veya devletlerin yardımı olmadan yaşayamaz. Bu cümleden olarak El-Kaide’yi de Taliban’ı da FETÖ’yü de PKK’yı da DEAŞ’ı da YPG ve PYD’yi de kurup geliştiren, silahlandırıp eğiten ve her türlü lojistiği sağlayan, Türkiye ile dost ve müttefik görünen ülkelerdir ki, bunların başında ABD ve AB’nin belli başlı ülkeleri gelmektedir. Bu örgütlerin sözde İslami olanlarını, İslamiyet’le ve Müslümanlarla savaştırmak için kurup yönetiyorlar. Bakınız: Bu emperyalist güçler, 80’li yıllarda, 8 yıl sürecek bir İran-Irak savaşı çıkardılar. İki taraftan da milyonun üzerinde insan öldü, onca yıl her iki ülkenin de kaynakları bu savaşa aktarıldı. Sonuç, her iki ülke için sıfır; kimse bu savaşın niçin çıkarıldığını ve sonucunun ne olduğunu bilmiyor. Bilinen tek şey, iki taraf için de yıkım olduğu... Aynı merkezler Vehhabi–Şii (Suudi Arabistan-İran) savaşı çıkarmak için çok uğraştı, başaramadılar. Bölge ülkelerini Türkiye ile savaştırmak istediler, buna cesaret edebilecek ülke bulamadılar. Bölgemizde İran (Şii) yayılmacılığının önünü açarak, bir Sünni-Şii savaşı çıkarmak istediler; buna da şimdiye dek muvaffak olamadılar. Aynı oyunu yeniden sahnelemek için Papa, Irak’a bir ziyaret düzenledi. Orada bundan sonra ne yapılmak istendiği de açıkça dillendirildi ve Papa’ya aynen şöyle denildi: “Gelecekteki savaş, Mesih’in çocukları ile Yezid’in çocukları arasında olacaktır.” (Reyan el-Keldani. Haşdi Şabi’nin Katolik Keldani komutanı). Yezid’in çocukları dediği yani ehl-i sünnet inancında olan Müslümanlar... Emperyalizmin hedefi belli: Bölgedeki ülkeleri parçalayıp küçük lokmalar halinde İsrail’in önüne atmak. Nil’den Fırat’a değin kurulacak büyük İsrail’in elini güçlendirmek ve kendi batıl inançları gereği, kıvılcımı bu bölgeden çıkacak kıyamet savaşı için haşa Tanrı’yı bu savaşa zorlamak... Şu inancın sapıklığına bakar mısınız? Sözde Tanrıları bile bunların zorlamalarına göre hareket ediyor! Kendilerini Tanrı’nın üstünde gören bu yaratıklar, gözle göremedikleri bir virüsle baş edebilmiş değiller. İnsanoğlu gerçekten çok zalim ve çok cahildir. Sözde DEAŞ’la savaşmak için PKK-PYD’yi desteklediklerini söylüyorlar. Halbuki DEAŞ’ı kuranlar ve kullananlar kendileridir. Müslümanlık derinden zarar görüp Müslümanlar birbirlerini ‘Allahü ekber’ diyerek doğrarken bunlara sadece ellerini ovuşturmak ve seyretmek kalmaktadır. Türkiye bu terör örgütleriyle içeride ve dışarıda kıyasıya mücadele ederken (sınır dışı tek bir harekâtla 4 bine yakın DEAŞ militanını öldürdü) ABD, sıkışan ve öldürülmek üzere olan bu örgüt mensuplarını CMS’lere doldurup silahlarıyla birlikte korunaklı bölgelere gönderdi. Bu örgüt mensuplarından binlercesini öldüren ve sağ kalanlarına göz açtırmayan Türkiye, DEAŞ’a yardım eden ve bu örgüte silah gönderen ülke oluyor. İçerideki bir kısım gafil de aynı aymazlık ve sorumsuzluk içinde hareket ediyor. DEAŞ’ı kurup geliştiren, silahlandıran ve Müslümanların üzerine salan ABD ise bu örgütle mücadele ediyor gösteriliyor. Ve bu sözde mücadele için ABD, PKK-YPG ve PYD’ye silah ve mühimmat yığıyor ve onları her türlü kirli emeli için adeta manivela olarak kullanıyor. Malum, mahut güçler bu kirli emellerini, geçen asrın başlarında, Türkiye’nin en güçsüz olduğu dönemde de denediler ama gerçekleştiremediler. Belli ki Türk’e kefen biçen zihniyet, Sevr’i yeniden hortlatmak istiyor. İşte Türkiye’nin sınır ötesi harekâtlarla yapmak istediği şey, müstevlilerin bu heveslerini yine kursaklarında bırakmak ve yeniden bir milli mücadele ruhu sergilemektir.",https://www.hurriyet.com.tr/yazarlar/fuat-bol/yeni-savas-konsepti-2-41767402
Fuat Bol,Yeni savaş konsepti (1),"Mart 17, 2021 07:03","Din savaşları, insanlık tarihi kadar eskidir. Günümüzde, laik toplumlara bakıp da din savaşlarının bittiğini zannetmek ahmaklıktır. Zira insan olduğu müddetçe din de olacak ve bu oluşum kıyamete değin devam edecektir. Nitekim kimyasal silah yalanını uydurup Irak’a saldıran ABD’nin başkanı Bush, bu uğursuz savaşı dünyaya ilan ederken, bunun bir haçlı savaşı olduğunu ifade etmişti. Savaş düşmanla yapılır; dünün düşmanları, karşıt din mensuplarıydı (aynı din mensupları da yine inanç temelli (mezhepsel) ya da diğer saiklerle savaşmıştır) lakin bu savaşlar öyle durduk yere olmaz, haklı ya da haksız, mutlaka bir sebebe dayanırdı. Dünün savaşları, savaşan tarafların karşılıklı iradeleri ile yapılan savaşlardı; günümüzde ise savaş konsepti tamamen değiştirilmiştir ve yaptırılan savaşlar olarak karşımıza çıkmaktadır. Daha açık ifadesiyle, hiçbir devlet kendi iradesiyle savaşmıyor, başkaları tarafından savaştırılıyor. Günümüz savaşlarının yegâne aparatı terör örgütleridir. Artık ülkeler, bu terör örgütlerini kurup geliştiriyor, eğitip donatıyor ve düşman bellediği ülkelerin üzerine salıyor. Sovyetlerin dağılmasından sonra tek kutuplu kalan dünyada yeni düşman; İslamiyet, İslam devletleri ve halkı Müslüman olan ülkelerdi. Özellikle ‘değerli’ olan ülkeler... ‘Değerli’den maksat, petrolü, altını, kıymetli madenleri olan ya da coğrafi olarak stratejik konumdaki ülkeler. Diğer bir deyişle, emperyalizmin iştahını kabartan ülkeler. Emperyalist ülkeler malum, bunlardan bir kısmı sinsi düşmanlık yaparken diğer bir kısmı da düşmanlıklarını alenen sergiler. En sinsi hareket eden ülke İngiltere’dir; açıktan düşmanlık sergileyen en yaman ülke ise ABD’dir. İngilizlerin sinsiliğini en güzel ifade eden Seyyid Abdülhakim Arvasi hazretleri olmuştur. Şöyle demiştir: “İslamiyet’e düşman diğer milletler, İslam fidanının dallarını keserler; böylece fidanın sürgün verip yeşermesi mümkündür. Lakin İngiliz’in düşmanlığı böyle değildir; o İslamiyet’le ve Müslümanlarla dost görünür. İslam fidanının altını kazar, havalandırır, gübreler, sular. Müslümanlar da İngiliz’in bu denli gayretkeşliğine aldanır ve dostluğuna güvenir. İngiliz, bir gece, özenle büyüttüğü fidanın dibine zehir döker ve onu kurutur; bir daha asla yeşeremez. İngilizler, bu düşmanlıklarını para, mevki-makam ve kadın vb vererek Müslümanlar içinden devşirerek elde ettikleri hainler vasıtasıyla sergilerler. İngiliz Milletler Topluluğu başta olmak üzere birçok İslam ülkesine bakın; başları, ‘İngiliz genel valisi’ konumundadır. Bunlar, her yıl İngiliz kraliçesine tabasbus yapmayı, yaltaklanmayı ve onun önünde eğilmeyi marifet bilirler. İngiliz, bunlara yeraltı ve yerüstü kaynaklarını sömürmek karşılığında bir yetki vermiştir. Halklarını bu kişilere tutsak etmiş, İngiliz de bu kişileri tutsak etmiştir. İngiltere, tüm bu sömürge siyasetini izlerken asla bir ABD gibi şakıyan bülbül olmaz; sessiz ve derinden gider, saman altından su yürütür. Yeni savaş konseptinde ya bu genel valilerin ülkeleri birbirine kırdırılır ya da sözde İslam adına kendilerinin kurdukları terör örgütlerini, çökertmek istedikleri ülkelere musallat ederler.” Cumartesi günkü makalede aynı konuya devam edeceğiz.",https://www.hurriyet.com.tr/yazarlar/fuat-bol/yeni-savas-konsepti-1-41764558
Fuat Bol,Kötü günler! (1),"Mart 01, 2021 06:29","Bazı kavramları tam tersinden anlamakta üzerimize yok. Cumhuriyet, demokrasi, halk, insan hakları, milli irade, adalet, özgürlük, inanca saygı, hukukun üstünlüğü, laiklik vb; bunlar ve daha nicelerini, benimsediğimizi söylemiş, anayasa ve kanunlarımıza koymuş ve lakin içimize sindirememişiz. Demokrasi tarihimiz, adeta Ziya Paşa’nın şu beytinde özetlenmiştir: “Onlar ki laf ile verirler dünyaya nizamat/Bin türlü teseyyüp (pislik) bulunur hanelerinde.” Yani onlar ki lafla dünyaya nizam, düzen vermeye çalışırlar ama kendi evleri bin türlü düzensizlik ve pislikle doludur. Tüm bu yanlışlıkların temelinde millete, milletin değerlerine güvensizlik ve hatta düşmanlık yatmaktadır. Bir yandan halkın kendini idaresi diyeceğiz, öbür yandan da idarede halkın esamisini okutmayacağız! Bu nasıl olur derseniz, işte bu bizim yaptığımız gibi olur. Toplumca son üç yüz senedir ne kaybettiğimizi bilemediğimiz gibi, kaybettiklerimizi nerede bulabileceğimizi de bilmiyoruz. Bir yanlıştan diğerine yuvarlanarak geliyoruz. İnancımızı, birbirimize olan saygımızı, aşkımızı, duygumuzu kaybettik; değerlerimizi yitirdik biz. Bunlara sahipken çok üstündük; yitirince alçaldıkça alçaldık ve onun bunun elinde oyuncak olduk. Öyle bir yüksekten düştük ki tuzla buz olduk! Kurtuluş reçetelerini tatbikte ilk düğmeyi hep yanlış ilikledik; ondan sonra ne yapsak dikiş tutturamadık. Bakınız, Sultan Abdülhamid Han’ı tahtından indirirken de darbe yaptık (31 Mart 1325-13 Nisan 1909). O zaman da gençler ve bir kısım halk “Şeriat isteriz!” diye sokağa döküldü. Ve Sultan 2. Abdülhamid Han gibi en dindar padişahın hal (görevden alma) fetvasında ‘din kitaplarını yaktırdığı’ hezeyanı yer aldı. (Oysa yakılan kitaplar, yanlış yazılıp dizilen bozuk yayınlardı) Niyet düzgün olmayınca laikliği din düşmanlığı, hukukun üstünlüğünü üstünlerin hukuku, birbirine saygıyı ötekileştirmek, cumhuriyeti baskıcı, demokrasiyi halk için değil halka rağmen, halkı sürü, adaleti zulüm, özgürlüğü eşek hürriyeti şeklinde anladık, uyguladık. Geriye dönüp baktığımızda, bütün bunların iç ve dış vesayet odaklarınca tasarlanıp bilerek yapıldığı ve milletin cambaza baktırılıp birilerinin malı götürdüğü görülür. Bunun tipik örneğini 28 Şubat 1997 yılında, Erbakan’ın Başbakanlığı döneminde gördük. (Refah-Doğru Yol koalisyonu) O gün de laiklik istismar edilerek (“Laiklik elden gidiyor” denilerek) darbe yapıldı. Yapılan her darbe, ülkeyi hem maddi ve hem de manevi olarak on yıllarca geri götürür. Demokrasi tarihimizde 80 darbesinden sonra (1983) Özal’ın iktidara gelmesi Türkiye değişim ve dönüşümü yaşadı. Nitekim Özal’dan önce ihracat ve ithalat izne bağlıydı. Bu izinler, ekonomik teşviklerden faydalanan bir avuç imtiyazlı kişilere verilirdi. Dünyadaki sermaye şirketleri, bu bir avuç aile şirketiyle iş tutar ve halkı insafsızca sömürürlerdi. Türk Parasının Kıymetini Koruma Kanunu, bu bir avuç vesayetçi aileye hizmet ederdi. Döviz bulundurmak suçtu; Türk insanı dünyayı Türkiye’den ibaret bilirdi. Zira sınır ötesini tanımazdı. Halk pasaportu bilmez, uçağı ancak gökyüzünde görebilirdi. Bu yüzden Türk insanı en adi mallara en yüksek ücreti ödeyerek sahip olabilirdi. (Çarşamba günkü makalemizle ‘kötü günler’i irdelemeye devam edeceğiz.)",https://www.hurriyet.com.tr/yazarlar/fuat-bol/kotu-gunler-1-41751688
Fuat Bol,Kandırılmayı sevmek!,"Şubat 15, 2021 06:29","Bu denli absürt halimizi yasalarımıza ve hatta anayasalarımıza bile yansıttık ve ‘tarafsız cumhurbaşkanı’ diye bir sıfat uydurduk. Bu yalana kendimiz inandığımız gibi, başkalarının da inanmasını salık verdik. Malum, ilk üç cumhurbaşkanı partiliydi (Atatürk, İnönü, Bayar). İlk ikisi CHP’li, Bayar ise DP’liydi. 1950 yılına kadar zaten tek parti vardı; CHP’nin il başkanları hem belediye başkanı ve hem de valilik görevlerini yürütürdü derseniz, Celal Bayar’ın partili cumhurbaşkanlığına ne diyeceksiniz? Zira Celal Bayar döneminde demokrasiyi, çokpartili hayatı yaşadık. Cumhurbaşkanının partisinin il başkanları, önceki dönemlerdeki gibi valilik ve belediye başkanlığı görevlerini de sürdürmezdi. Sözde partisiz cumhurbaşkanlığı, bize 1961 anayasası ile getirildi. O anayasa, daha birçok tuhaflığı da getirmişti. Getirilenler dikkatle incelendiğinde, bunların her birisinin hükümetin elini kolunu bağlamak, onu iş yapamaz, işlevsiz kılmak için yapıldığını görürüz. Bunun da temelinde, millete ve milletin seçip işbaşına getirdiklerine güvensizlik yatmaktadır. Mesela ucube bir senato ihdas ettiler; bu TBMM’den çıkarılacak kanunları tekrar görüşüp kabul ya da ret edecekti. Senato üyeleri arasında, yaşadıkları müddetçe senatörlük yapacak eski Milli Birlik Komitesi üyeleri ‘temelli senatörler’, cumhurbaşkanının kontenjanından atanan senatörler ve eski cumhurbaşkanları tabii üye olarak yer alacaktı. Yalnızca Celal Bayar “Ben ömrümce demokrasi için mücadele ettim, demokrasilerde tabii senatörlük yoktur” diyerek, teklifi reddetmişti. 12 Eylül darbesinden sonra hazırlanan 1982 Anayasası’nda Cumhuriyet Senatosu’na yer verilmedi ve böylece tabii senatörlük kaldırılmış oldu. Eski cumhurbaşkanları, sorumsuz oldukları halde, kısmen yetkiliydiler. (60 Anayasası’na göre daha sembolik, 82 Anayasası’na göre ise çok daha yetkili ve lakin her ikisinde de herhangi bir sorumlulukları yoktu) Anayasaya partisiz cumhurbaşkanı diye yazmışız lakin uygulamada bu durumun tam tersini yaşadık. Cumhurbaşkanları partisiz olacak idiyse, seçimlerinde neden sürekli kriz yaşandı? Her siyasi parti, neden kendi adayında ısrar etti? Dikkat ediniz: Atatürk, sağlığında orduyu hep politikanın dışında tuttu. Çünkü o, ordunun politikaya karıştığında ne denli yıkımlara neden olduğunu bizzat yaşayıp görmüştü. (Bu yüzden imparatorluğumuz yıkıldı) “Politika yapmak isteyen üniformasını çıkarıp öyle gelsin” dedi. Ama İnönü tam tersini yaptı; askeri ve sivil bürokrasiyi A’dan Z’ye kadar partili yaptı ve ABD ile yaptığı anlaşmalarla vesayeti egemen kıldı. Dolayısıyla darbe ile ya da baskıyla başa geçen asker-sivil her cumhurbaşkanı, CHP’nin borusunu öttürdü ve karşıt gördükleri merkez sağ iktidarlara kan kusturdular. Halkın yüzde 52 iki oyu ile tek başına iktidar(!) olan Süleyman Demirel, TRT’ye genel müdür atayabilmek için akla karayı seçerdi. Eski sistemde partisiz olur diye Anayasa Mahkemesi Başkanı’nı Cumhurbaşkanı seçtik; en koyu partici o çıktı! Beş yıl müddetle oturduğu o koltukta, iktidardaki AK Parti’nin tek bir icraatına olumlu bakmadı, hükümetten gelen tek bir kararnameyi imzalamadı. Bu mudur tarafsızlık? Tarafsız cumhurbaşkanlığı, ülkenin önünü tıkamak ve hükümetleri iş yapamaz kılmak mıdır? Neden kendimizi kandırıyoruz? Bakınız, şimdi partili cumhurbaşkanı var; halkın verdiği yetkiyi kullanıyor ve kullanmakta olduğu bu yetkiden de sorumlu. Hem halka karşı sorumlu, hem de kanunlara karşı sorumlu. Bir şeyin olduğu gibi kabul edilmesi ve adının konması neden birilerini rahatsız ediyor? Karanlıkta göz kırpmayı ve kandırılmayı ne çok seviyoruz.",https://www.hurriyet.com.tr/yazarlar/fuat-bol/kandirilmayi-sevmek-41740460
Fuat Bol,Vesayet altında siyaset!,"Şubat 24, 2021 06:29","Siyasi partiler, demokrasinin olmazsa olmazlarıdır. Şurası unutulmamalıdır ki hiçbir demokrasi, kendini yok edecek oluşuma müsaade etmez, edemez. Aksi halde kendini inkâr etmiş olur. 2011 yılında ki Anayasa değişikliklerinde bendeniz de Meclis’teydim. Siyasi partilerin kapatılmasını zorlaştıran madde de o değişiklikler arasındaydı. Herkes o günkü adıyla BDP’nin (Barış ve Demokrasi Partisi) ilgili maddeye ‘kabul’ oyu vereceğini beklerken, BDP’li milletvekilleri Meclis’e girmediler. Yeterli çoğunluk sağlanamadığından, madde kabul edilmedi. Görünürde bindikleri dalı kesiyorlardı; gerçekte ise partilerinin kapatılmasını arzu ediyorlardı. Böylece hem mağduru oynamış oluyorlar, hem de tabanlarını konsolide ediyorlardı. Ayrıca kapatılan partinin yedeği, şimdi olduğu gibi, her an kurulmaya hazır bekletiliyordu. Peki, PKK’nin sözcüsü ve siyasal temsilcisi gibi hareket eden HDP kapatılmalı mıdır? Anayasa ve kanunlar, “Derhal kapatılmalıdır” diyor lakin siyasi konjonktür, bugüne değin sabretti. Ama gelin görün ki sabır taşı çatladı! Cumhurbaşkanı Başdanışmanı Mehmet Uçum’un konuya yaklaşımı şöyle: “(...)Türkiye, terör vesayeti altında siyaset yapılmasına artık daha fazla katlanamaz. Bunun çözümü illa bir kapatma davası mıdır, değil midir, o ayrı bir konu. Terör vesayetinin sona erdirilmesi noktasında yüksek seviyeli bir mutabakat var. Bu mutabakatın hayata geçmesi noktasında çok farklı değerlendirmeler yapılabilir.” Aynen katıldığımız bu tespitlere göre HDP, Türkiye’nin hiçbir milli meselesinde ortak tavır sergilemediği gibi, Türkiye’nin karşısında konumlanıyor. Daha açık ifadesiyle, Türkiye’nin bir partisi gibi davranmıyor. Milletvekilleri ve belediye başkan ve belediye meclis üyeleri ve partinin il ve ilçe başkan ve üyeleri güçlerini Anayasa ve yasalardan almalarına karşın, yetkilerini bu Anayasa ve kanunlara karşı kullanıyorlar. Anayasa ve kanunlardan güç devşirmelerine, o Anayasa ve kanunlara uyacaklarına yemin etmelerine rağmen dağdaki eşkıyaya uyuyor ve oradan aldıkları talimatlar doğrultusunda hareket ediyorlar. Yetkilerini millete hizmette kullanacakları yerde, PKK, PYD, YPG terör örgütlerine hizmette kullanıyorlar. Meclis yerine dağa gidip, PKK’lı teröristlerle boy boy resim çektirmeyi marifet biliyorlar. Hangi devlet, sinir uçlarıyla bu denli oynayan pespayeliklere göz yumar? Devlet, altını oyan bu kurum ve kişilere hadlerini bildirecek yerde, hazinesinden yardım ve maaş ödüyor. Bunu dünyada ancak yolda bulunan, düzmece bir devlet yapar. Bunun dışında dünyanın hiçbir devleti bu denli bir aymazlığa ve ihanete göz yummaz, yumamaz. Dünyanın hiçbir demokratik ülkesinde terörün ‘t’sine müsaade edilmez, derhal gereği yapılır. Ne demişti Ziya Paşa? “Nush (nasihat) ile uslanmayanı etmeli tekdir, tekdir ile uslanmayanın hakkı kötektir!” ABD ve Avrupa’nın ne diyeceğini sayıklayanlar, ABD ve Avrupa’nın şu anda ne dediğine baksınlar!",https://www.hurriyet.com.tr/yazarlar/fuat-bol/vesayet-altinda-siyaset-41747821
Fuat Bol,Sağlıkta destan yazıyoruz,"Şubat 22, 2021 06:29","En ileri teknolojilere sahip bu ülkeler, kendi ülke halklarına şu bilinen basit maskeyi bile vaktinde sunamadılar; dışarıdan tedarik edilen komşu ülkenin maskelerini de çalmaktan utanmadılar. Yoğun bakımlık hastaları ya evlerinde kendi hallerine terk ettiler ya da hastane koridorlarına dizip ilaç, cihaz ve ekipmansızlıktan ölümün kucağına ittiler. Devletlerin kimsenin beklemediği bu denli acizlikleri karşısında ağzı olan konuştu ve bu ülkeleri yönetenler yerden yere vuruldu. Neler demediler ki... Anılan ülkelerin sosyal güvenlik sistemleri çökme noktasına geldiğinden, yaşlı ölümlerine bilerek göz yumuluyormuş. Çok şükür ki Türkiyemiz bu hallere düşmeden, inançlı ve gayretli sağlık ordusu ve sağlam altyapısı sayesinde salgını atlatıyor. Acaba diyorum, şehir hastanelerine karşı çıkanlar çıkıp özür dileyecekler mi? İktidarın yıkılması için toplu ölümler ve hatta yıkıcı tabii afetler bekleyen bir zihniyetten bu denli bir erdem elbette ki beklenemez. Bakınız, marifet iltifata tabidir lakin sağlık ordumuzun yaptıkları, iltifattan öte bir hakkın teslimidir. Siyasi irade, başta Sağlık Bakanlığı olmak üzere ilgili bakanlıklar, Bilim Kurulu ve tüm sağlık kurum ve kuruluşlarında çalışan personel tam bir uyum içinde çalıştı. Mesai mefhumu bilmeden (izinsiz) gecelerini gündüzlerine kattılar. Bu arada, dünyada ve bizdeki aşı çalışmalarında gayret gösteren bilim insanlarına ne kadar teşekkür edilse azdır. Zira onlar da 7/24 çalışarak şimdiye kadar görülmemiş bir başarıya imza attılar ve kısa sürede aşıyı buldular. Türkiyemiz de bundan geri kalmadı ve yaz aylarında (muhtemelen ağustos) yerli aşıyı üretip insanlığın hizmetine sunmuş olacak. Yine Türkiyemiz, kendisinden önce bulunan aşıların süratle tedarikine yöneldi ve ihtiyacı olan aşıları peyderpey getirmeye başladı. Aşılamaya yaşlılardan (yüksek risk grupları) başlandı, davet ve randevu alınarak yürütülen çalışma, dijital ortamda sistemli bir şekilde ve özenle yürütülmektedir. En ücra köylere kadar, isteyen yaşlıların evlerine gidilip aşıları yapıldı. Randevu sırası gelenlere en yakın hastane ya da sağlık ocağı seçme seçeneği sunuluyor; vatandaş, randevu saatinde gidip rahatlıkla aşısını yaptırabiliyor. Biz de birinci aşımızı olduk. Telefonumuza gelen mesajla, 28 gün sonra ikinci aşı için randevu almamız salık verildi. Saat gibi işleyen sistemi takdir etmemek mümkün değil. Sosyal devlet gereğini yapıyor ve ilacı da aşıyı da vatandaşına ücretsiz veriyor. Türkiyemiz salgını yönetmekteki başarısıyla, dünyadaki ülkeler arasında ilk sıralarda yer alıyor. Mart başından itibaren kısıtlamalarda da rahatlama olacağı ifade edildi. Bunu biraz da illerin salgına karşı performansları belirleyecek. Vaka sayısı düştükçe, rahatlama artacak. Bu meyanda vaka sayısı düşük il, fazla olan ilin yükünü çekmeyecek. Bu da insanları yaşadıkları illerde salgına karşı daha özenli davranmaya itecektir. Tünelin ucu göründü lakin kurallara titizlikle uyalım. Aksi halde, bedelinin hem kendimiz ve hem de başkaları için ağır olacağını aklımızdan çıkarmayalım.",https://www.hurriyet.com.tr/yazarlar/fuat-bol/saglikta-destan-yaziyoruz-41745967
Fuat Bol,En büyük silahımız!,"Şubat 20, 2021 06:29","Şair bu durumu ne güzel özetlemiş: “Girmeden tefrika bir millete düşman giremez/Toplu vurdukça yürekler, onu top sindiremez.” (M. A. Ersoy) İnsanı en iyi bilen Yaradan da şöyle buyuruyor: “Hep birlikte Allah’ın ipine (İslamiyet) sımsıkı yapışın; bölünüp parçalanmayın.” (Al-i İmran suresi, 103. ayet meali) Terörle mücadele, milli savunma meselesidir. Hele Türkiye gibi devlet ve millet hayatına kast eden, PKK ve FETÖ vb gibi terör örgütleriyle mücadele, tam anlamıyla beka meselesidir. Çünkü her iki örgüt de asla mevzi olmayıp küreseldir ve tüm bu terör örgütlerinin arkasında, devletler çapında dış güçler vardır. Türkiye, görünürde bu örgütlerle mücadele ediyorsa da gerçekte bunları maşa olarak kullanan devletlerle savaşmaktadır. Bundan dolayıdır ki içeride, iktidar ve muhalefet birlik olmak zorundayız. Bu konuda particilik, bölünme olmaz, olmamalıdır. Zira verilmekte olan milli mücadeledir ve asla bölünme kaldırmaz. Bu terör örgütlerini destekleyen ve üzerimize salan devletlerle biz, dost ve müttefik görünüyoruz. Görünüşte de olsa, bu hal bir realitedir. Yani dost ve müttefik bildiğimiz, gerçekte düşmanlığın envaı çeşidini sergileyen bu güçler, bizim içimizdeler. Devlet ve millet hayatımızın kılcallarına değin nüfuz etmişler. (NATO, FETÖ vb.) Mahut düşmanın en büyük gücü de bizim içerideki parçalanmış halimizdir. Düşman, bu denli parçalanmışlığımızdan istifade ederek kendince haklı söylem ve eylem geliştiriyor. Zira içimizdekilerden kendine destek buluyor. Biz içeride kaya gibi, bir bütün halinde dimdik durursak, en sert yel (en kavi düşman) bile bu kayadan ancak toz koparabilir. Bakınız 90’lı yıllarda DYP-SHP koalisyonu döneminde, PKK ile mücadelede ABD’nin, Türkiye ile istihbarat paylaşımı yaptığını o günün yetkilileri (M. Ağar) söylüyor. Dolayısıyla başarı da sağlanıyor. Bugün ise aynı ABD, kontra gidip yanlış istihbarat paylaşıyor ve doğrusu, istihbaratı karşı tarafa (terör örgütlerine) veriyor. ABD, içimizdeki parçalanmışlığımızdan güç alarak, bu parçalı halden kendine yandaş bularak mahut kepaze halini sergileyebiliyor. Nitekim ABD, terör örgütlerine silah ve mühimmat verirken, içimizden birileri bu yapıların terör örgütü olmadıklarını söylüyor. Ne hazin bir manzaradır ki devlet ve millet hayatımızın beka konusunda bile sorumsuz bir muhalefetle karşı karşıyayız. Ana muhalefet partimiz, yaptığı açıklamada sözde örtülü ortaklık yaptığı HDP’yi darıltmama adına terör örgütünün adını ağzına alamıyor. Bununla da yetinse bir derece... PKK alçaklarının hunharca katlettiği 13 vatandaşımızın şehit olmasından Cumhurbaşkanı Erdoğan’ı sorumlu tuttuğunu açıklıyor. Bu denli sorumsuzlukla, şehitlerimizin ruhlarını ve terörle mücadele eden güvenlik güçlerimizi nasıl incittiğini düşünemiyor. Bu söylemiyle terör örgütü PKK’yı akladığını akledemiyor! Ana muhalefet partimizin genel başkanı da tıpkı ABD gibi, YPG’ye terör örgütü demiyor ve ekliyor: “YPG bize ne yapacakmış? YPG, kendi vatanını kurtarmak için örgütlenmiş bir oluşumdur. Teröre başvurmadığı sürece biz YPG’yi terör örgütü olarak göremeyiz.” PKK’nın ismini ağzına alamayan, YPG’nin PKK olduğunu söyleyebilir mi? Bu saatten sonra adını söylese de bir şey değişmiyor; zira PKK eylemlerinin tek suçlusu Erdoğan!",https://www.hurriyet.com.tr/yazarlar/fuat-bol/en-buyuk-silahimiz-41744882
Fuat Bol,Kötü günler (2),"Mart 03, 2021 06:29","Özal 141, 142 ve 146. maddeleri kaldırarak fikir-ifade ve inanç hürriyetinin önünü açtı. Liberal ekonomiye geçerek, teşebbüs ‘girişim’ hürriyetinin de önünü açtı. Özal’la Türk girişimci dünyayı tanıdı; ihracat ve ithalat yapabildi. Böylece Türk insanı rekabetçi piyasaya kavuştu ve gücü nispetinde en kaliteli malı, uygun fiyata elde edebildi. Gümrük duvarları arkasına saklanan ve en kalitesiz malları halka fahiş fiyatla satmaya alışmış imtiyazlı vesayet odakları bu durumdan rahatsız oldular. Zira o güne kadar havaalanının yolunu bilmeyen Türk işinsanı, binlercesiyle, gökyüzündeki hemen her uçakta boy gösterdi. Anadolu’ya yayılan bu sermayeye birileri göz dikti; şapkadan tavşan çıkarmaya alışmış o birilerinin bahaneleri her daim hazırdı. Nasılsa Erbakan başbakandı ve elbette laiklik tehlikedeydi! Vesayet odakları için basit bir psikolojik savaş yeterliydi. Aczmendiler, Ali Kalkancı’lar, Fadime Şahin’ler yalnızca konu mankeniydi. Devletin kimlerin elinde olduğuna bakar mısınız? Beş-on çapulcu, Aczmendi denilen, sözde din kisveli figüranlar, Elazığ’dan yola çıkıyor, Ankara’ya kadar gelip Kocatepe Camisi’nde rezilliklerini sergileyebiliyorlar. Her il geçişinde kendilerini o ilin emniyet müdürü alıp il sınırında diğer ilin emniyet müdürüne teslim ediyor! Bu serseri güruha hiç kimse bir şey demiyor; bilakis rezalet sergilemelerine göz yumuluyor. O günkü medya da ateşe körükle gidiyor. F. Gülen iblisinin “Beceremediniz, artık bırakın!” sözü gazete manşetlerine taşınıyor. Bozacının şahidi şıracı yapılıyor. Necmettin Erbakan yerli ve milli idi; tahammül edilmeyen de işte bu yerlilik ve millilikti. Cumhurbaşkanlığı makamında bulunan Süleyman Demirel, tavrını vesayetten yana sergiledi ve demokrasiyi katletti. Başbakanlığı, milli iradeyi temsil etmekte olan Tansu Çiller’e vermedi. Başbakanlığı verdikleri arasında ise arkasında değil herhangi bir parti grubu (20 milletvekili), tek bir milletvekili dahi bulunmayan Yalım Erez vardı. Postmodern ekonomik bir darbeyle Refahyol hükümeti iktidardan düşürüldü. Laik rejimi koruyoruz diye gerçekte yapılmak istenen ve yapılan kaynak, servet ve gelir transferinden ibarettir. Tüm darbelerin amacı budur, gerisi teferruattır, kılıftır. Bir gecede bir avuç imtiyazlı milyarder olurken, halk tümüyle perişan edildi. 1997’de yüzde 7.3 büyüyen Türkiye bir yıl sonra 3.1’e geriledi, 2001 yılına gelindiğinde ise yüzde 6 küçüldü. 20’yi aşkın banka battı (çoğunun içi sahipleri tarafından hortumlandı), bunların yükünü devlet, yani bu fakir millet çekti. Sadece bunların maliyeti tam 50 milyar dolardı. Silahlı Kuvvetler, yargı, medya, üniversiteler, finans ve ekonomi dünyası el ele vererek, bu meşum darbeyi gerçekleştirdiler. Sonra da utanmadan Erbakan’ın cenazesinin ardından gözyaşı döktüler. Bugün bile, 28 Şubat darbe sürecini ağzına almadan Erbakan’ın anma toplantısına katılıp timsah gözyaşı döken siyasi parti liderleri var. Gecelik faizler yüzde 7 binlere çıktı. ‘Yeşil sermaye’ denilerek, bir kısım müteşebbis ötekileştirilerek iflas ettirildi. Biz içeride Ali Kalkancı’ların, Fadime Şahin’lerin, Müslüm Gündüz’lerin tiyatro oyununa yoğunlaşırken AB’den gelen 900 milyon dolarlık fonu yatırıma dönüştüremedik. Sincan’da tankları yürüterek “Demokrasiye balans ayarı verdik” iddiasında bulunan vesayet zihniyeti, gerçekte ekonomiye ve topyekûn millete ayar çekmişti. Hâlâ o kötü günlerin özlemini çeken ve sözde güçlendirilmiş parlamenter sistemin (ne demekse) özlemini çekenler var, iyi mi?",https://www.hurriyet.com.tr/yazarlar/fuat-bol/kotu-gunler-2-41753405
Fuat Bol,Dünya ile savaş!,"Şubat 17, 2021 06:29","Türkiye 1983’ten beri PKK terör örgütü ile düşük yoğunluklu bir savaş yürütüyor. Görünürde PKK olmasına karşın, Türkiye gerçekte başta ABD olmak üzere dünya ile savaşıyor. Anılan bu dünyanın içinde AB ülkelerinin büyük çoğunluğuyla, bir-ikisi hariç tüm komşularımızla ve tüm bunlarla iltisaklı daha nice ülkelerle örtülü-örtüsüz savaş halindeyiz. Bir bakıma Türkiye, bir asır öncesini yeniden yaşıyor. O gün, yedi düvel olarak bizzat kendileri üzerimize çullandı, bugünse değişen savaş konsepti gereği, aynı melaneti terör örgütleri vasıtasıyla yerine getirmekteler. ABD önce Irak’ı, daha sonra da Suriye’yi parçalayıp istikrarsız hale getirdi. Türkiye’nin Irak’la 380, Suriye ile 911 kilometre olan sınırları terör örgütlerinin emrine verildi. İran, Pers yayılmacılığıyla hem Irak’ta ve hem de Suriye’de boy gösteriyor. Kâh merkezi hükümetle, kâh başta PKK olmak üzere çeşitli terör örgütleriyle iş tutarak, melanetlerini icra ediyor. Türkiye’nin gerçekleştirdiği Kartal-2 harekâtı akabinde İran, 3000 kişilik Haşdi Şabi milislerini Sincar bölgesine gönderdi. Türkiye, kendi sınır güvenliğini sağlamak için Irak ve Suriye sınırları boyunca 30-35 kilometre derinliğe inip, terör örgütlerinin sahip oldukları silahların menzilinden çıkmak zorundadır. Türkiye bir NATO ülkesidir, sözde müttefiki olan NATO ülkeleri yardım edeceğine aksine köstek olmaktadır. Zira Türkiye’nin çarpıştığı terör örgütlerinin arkasında ABD ve diğer birçok NATO ülkesi bulunmaktadır. PKK terör örgütü, NATO ülkelerinin verdiği silahlarla Türkiye’ye saldırmakta ve aynı ülkelerin hibe ettiği ve eğitimini verdiği paramotorlarla Türkiye’ye sızmaktalar. Bu ne menem NATO’dur ki, bir yandan PKK’yı terör örgütü ilan ediyorlar, diğer yandan aynı örgütün paçavralarını ülkelerinde dalgalandırıp, örgütlenmelerine müsaade ediyorlar. En pis oyunu ABD oynuyor, bir yandan İran’la düşman görünüyor, diğer yandan İran’ın Pers yayılmacılığına göz yumuyor. Bütün arzusu, bir Sünni–Şii savaşının çıkmasıdır. İran’la Suudi Arabistan’ı karşı karşıya getirmek istedi, olmadı; Türkiye ile denedi yine olmadı. Ama bu pis emelinden vazgeçmiş değil. Her kaptan içindeki sızıyor ve biz bütün bunları bir dereceye kadar anlıyoruz lakin içimizdeki, en hafifinden aymaz diyeceğimiz insanların hal, tavır ve sözlerine akıl erdiremiyoruz. Dış destekli bu terör örgütleri Türkiye’yi paramparça etmek üzere her biri bir yandan üzerimize saldırırken, muhalefet yapmak adına birilerinin, “Irak’ta, Suriye’de ne işimiz var?” demeye hakları var mı? Irak’ı, Suriye’yi, Türkiye’yi ve İran’ı bölüp önce her birinde kantonlar şeklinde, daha sonrasında ise bunları birleştirip büyük bir Kürdistan kurmak istedikleri cümle âlemin malumudur. Suriye’de ve Irak’ta olmazsak ülkemiz parçalanacak; tüm şer odakları bu hınzır projeye çalışırken, içimizdeki nadanlar nasıl olur da bunların ağzıyla konuşur ve hatta bunların içimizdeki uzantılarıyla iş tutar?",https://www.hurriyet.com.tr/yazarlar/fuat-bol/dunya-ile-savas-41742209
Fuat Bol,Trafik çıldırtıyor!,"Şubat 27, 2021 06:29","Dünyanın gözbebeği bu güzelim şehre nasıl kıydık, nasıl bu denli ihanet edebildik? Yaşayabilmek için can atılan bu inci şehri, nasıl yaşanmaz hale getirdik ve beton yığınına çevirdik? Uzmanların sık sık vurguladıkları büyük bir depremin vukuunda İstanbul’da asrın felaketi yaşanacak; bu bile kimsenin umurunda değil. Şu partili veya bu partili fark etmiyor; İstanbul’un yerel yöneticilerinin tek bildiği şey, arsa sahiplerine rant sağlamak, orantısız imarlar vermek. Bir karış da olsa toprak görülen her yeri imara açmak; bu açgözlülük, şehri hesapsız kitapsız bir şekilde, olabildiğince büyüttü ve büyütmeye devam ediyor. Mevcut altyapı bunca imarı ve iskânı kaldırır mı diye kimsenin düşündüğü yok. Bugün bırakın yeni altyapı yapılmasını, eskinin onarımından bile aciz bir yönetimle karşı karşıyayız.. İstanbul Büyükşehir Belediye Başkanı seçilen İmamoğlu, daha öncesinde benim de oturduğum Beylikdüzü ilçesinin belediye başkanıydı. İstanbul’da en çarpık yapılaşmanın iki ilçesini söyleyin derseniz, birincisi Esenyurt, bir diğeri de, Esenyurt’a sınır olan Beylikdüzü’dür. Her iki ilçede de dere yatakları dahil, hemen her yer devasa binalarla beton yığını haline getirilmiştir. Yeni kurulan bu iki ilçeyi örnek olsun diye verdik; yoksa eski ve yeni tüm ilçeler aynı rezaleti yaşamaktadır. Şişli ilçesindeki gökdelenlerin sokaklarından iki dolmuş yan yana geçemez. Bu keşmekeş içinde İstanbul’un en büyük sorunlarından biri elbette ki trafiktir. İstanbul’un hiçbir ilçesine, ana arterlerden rahat bir giriş ve çıkış yapılamamaktadır. Milyon nüfusa sahip ilçelerin giriş ve çıkışları yalnızca tek aracın geçebileceği genişlikteki daracık yollardır. 3-4 şeritten yoğun bir şekilde gelen araçlar, işte bu tek aracın geçebileceği daracık çıkışlara sıkışmakta ve evlerine gidecek sürücülere hayatı zehir etmektedir. Bu şehrin hiç mi yol mühendisi yoktur? Şayet varsa, bunlar Avrupa’ya gidip oralardaki yolları, yolların bağlantılarını hiç mi görmediler? Bu zamanda okullar kapalı, binlerce okul servis aracı trafikte değil, işyerlerinin birçoğu kapalı, yaşlılar ve çocuklar evlerinde iken on beş dakikalık yolu iki saatte ancak gidilebilen bir trafik ne ile izah edilebilir? Yarın bu insanlar, okullarına ve işlerine gitmek istediklerinde bu trafik ne hale gelecektir? Silivri’den başlayan sahil şeridi; Büyükçekmece, Beylikdüzü, Avcılar, Küçükçekmece, Bakırköy, Zeytinburnu ilçelerini takip ederek Fatih’e (Eminönü) ulaşıyor. Tüm bu ilçeler, trafik yönünden denize sırtlarını dönmüşler; ne deniz yolundan ve ne de sahil yolundan faydalanabilmektedirler. Yalnızca Bakırköy’le Sirkeci arasında sahil yolu vardır, o da ta merhum Menderes zamanında yapılmıştır. Malum, CHP bu yola da karşı gelmişti. O zaman İstanbul’un nüfusu 1 milyon 250 bin kişiydi. Şimdi ise nüfus 20 milyon ve yol aynı yol, ilave bir metrelik bile bir sahil yolu yok! Onca iddialarla gelen Ekrem İmamoğlu, İstanbul’un trafik sorunlarından yalnızca birini (ilçelerin ana arterlere bağlantı yollarını) çözsün de görelim! Mahmutbey gişelerindeki sabah-akşam trafik yoğunluğu saatlerce sürüyor. Her gün olan bu rezillik nasıl görülmez ve buna nasıl çare üretilmez? Kenarlarında devasa AVM’lerin yapıldığı kavşaklarda ne bir altgeçit ve ne de üstgeçit yapılmış; araçları aynı düzlem üzerinde sıkıştırmak ve saatlerce o şekilde bekletmek, işkence çeken insanları çıldırtmak birilerinin hoşuna mı gidiyor? İnsan neye yazık diyeceğini bilemiyor; şehre mi, şehrin sahipsizliğine mi, şehri yönetenlere mi? Onca zaman ve yakıt israfına mı? On binlerce insanın sinirlerinin altüst olmasına mı?",https://www.hurriyet.com.tr/yazarlar/fuat-bol/trafik-cildirtiyor-41750654
Fuat Bol,Erken seçim hayali!,"Şubat 01, 2021 06:29","Bahse konu olan bu hal, normal demokrasiler için geçerlidir. Bizde ise hiçbir zaman normal demokrasi işletilemediğinden, iktidarlar daha çok seçim dışı yollarla (darbelerle) el değiştirmiştir. Bunun da sebebi, bizdeki muhalefetin sandıktan ümidini kesmiş olmasındandır. Seçim yenilgisinden sonra “Bizim oyumuzla dağdaki çobanın oyu bir olur mu?” diye sayıklamaları da bundandır. Bakınız, çok açık söylüyoruz: Muhalefet ne erken seçim talebinde ve ne de eski vesayet (parlamenter) sistemine dönmekte samimi değildir. Laf olsun torba dolsun kabilinden konuşmaktadırlar. Hukuksal olarak erken seçim olabilmesi için iki şart var: Biri, parlamentoda 360 üyenin bu işe evet demesi. Değil muhalefet partilerinin, iktidar partilerinin bile parlamentoda 360 üyelikleri bulunmamaktadır. Parlamentodan böyle bir karar çıkamayacağına göre, geriye bir şart kalıyor, o da Cumhurbaşkanı’nın bu işe karar vermesidir. Cumhurbaşkanı’nın böyle bir karar alabilmesi için kendi süresini de sonlandırması gerekiyor. Cumhurbaşkanlığı Hükümet Sistemi’nde, Cumhurbaşkanı ve onun hükümeti tam yetkiyle zaten iş başındadır. Ve daha 2-2.5 sene bu yetkilerini kullanabilirler. Ayrıca millet de onları 5 yıllığına seçti. Cumhurbaşkanı’nın böyle bir durumda erken seçim kararını alması, akıl kârı mıdır? Öyle ya, millete yetki almak için gidilir; yetki zaten kendilerinde. Millet “Ne için bana geldin” demez mi? Görüldüğü üzere her iki şıkta da erken seçim hayalden ibarettir. Muhalefet elbette erken seçim lafını diline pelesenk edecektir. Bunun sebebi, parti tabanına umut aşılamak ve onları diri tutmaktır. Buna rağmen muhalefet partilerinde bir hareketlenme (istifa) söz konusu ise hükümet yerine, muhalefetin (parti yönetimlerinin) yenilenmesi gerekmez mi? On keresinde de her çıkılan seçimde yenilen muhalefet, kendini yenilemeden ‘erken seçim’ diyorsa, başka bir beklentisi var demektir. Geride demokratik teamüllere uymayan (hukuksuz) bir üçüncü yol kalıyor. O da iş başındaki Cumhurbaşkanı’nı ve hükümetini bir erken seçime gitmeye zorlamaktır. Bunu da dillendirdiler ve dediler ki “Menderes erken seçime gitseydi darbe olmazdı!” Bir milletvekili eskisi de diyor ki “Bu Tayyip Erdoğan gitsin, vallahi de billahi de canımı vermeye hazırım!” Yahu! Bu Tayyip Erdoğan denilen kişiyi bu millet yüzde 52 oyla seçti. Diğer bir deyişle, 51 milyon 189 bin 698 oy kullanıldı, bunların 1 milyon 53 bin 362’si geçersiz sayıldı, Erdoğan ise 26 milyon 329 bin 920 oyla Cumhurbaşkanı seçildi (yüzde 52.59). Bu milletvekili eskisi canını sözde ortaya koyuyor da adama demezler mi ki “Demokraside bu denli milyonların karşısında kaç paralık canın var?” Akılları sıra, şimdiye kadar yapageldikleri gibi darbeye giden yollara taş döşüyorlar; algı oluşturacaklar. Demek ki 15 Temmuz aşağılık ayaklanması karşısında milletin şahlanışından hiç ders çıkarmamışlar. İşte vesayet sisteminin hayalini kurmaları da bu yüzdendir. Zira Cumhurbaşkanlığı Hükümet Sistemi’yle darbeler de tarihin karanlık sayfalarında yerini almıştır. Hiç kimse boş yere akıntıya kürek çekmesin. Prangalarından kurtulan bu milletin yürüyüşünü ve yükselişini kimse durduramayacaktır.",https://www.hurriyet.com.tr/yazarlar/fuat-bol/erken-secim-hayali-41729399
Fuat Bol,Müslümanların işi zor!,"Ocak 30, 2021 06:29","Kapitalizm komünizmi, komünizm de kapitalizmi bahane ederek, İslam ülkelerini kendilerine uydu haline getiriyor ve üzerlerinde tepiniyorlardı. Komünizm yıkıldıktan sonra, rengi ve cibilliyeti ne olursa olsun, tüm sömürgeci ülkeler, hedef tahtasına Müslümanları ve İslamiyet’i koydular. Bunun sebebi açıktı, zira emperyalistlerin iştahlarını kabartan ‘mama’, İslam coğrafyasında ve Müslümanların ellerinde bulunuyordu. Geride yalnızca bahane kalmıştı, onu da bulmakta zorluk çekmediler: TERÖR! Bunun için de İslamiyet’i terör dini, Müslümanları da terörist ilan ettiler. Ve bunu her türlü iletişim araçlarıyla senelerce işlediler. Öyle ki, dünya kamuoyunda terörist dendiğinde Müslüman anlaşılır olmuştu. Müslüman Araplar, karikatürlerde ellerindeki petrol hortumunu, Kalaşnikof silahı olarak kullanan teröristler olarak çizilip belleklere kazıldı. Dolasıyla günümüzün geçer akçesi olan petrol ve diğer kaynaklar, bu teröristlerin eline bırakılamazdı. Nitekim bırakılmadı! Batı’nın, her daim yeniden depreşen İslam düşmanlığı boşuna değildir. Bu yüzden Batı’nın oluşturduğu değerler kendilerine özgüdür, onların anayasalarında, yasalarında ve yayınladıkları beynelmilel beyannamelerinde yer alan insan hakları enstrümanları sizi yanıltmasın. Zira onlar, Müslümanları insan olarak görmemektedirler. Görselerdi, Fransa, ‘Fransız tipi Müslüman’ arayışına girer miydi? Müslümanların başörtüsüyle, ibadet şekilleriyle ve ibadethaneleriyle uğraşırlar mıydı? Hani Fransa laikti? Laik ama Fransız’a laik, kendinden olmayana ve hele Müslüman’a değil. Bakınız Hollanda hükümeti, Türk ve Fas kökenli çifte vatandaş konumundaki göçmen ailelerin yardımlarını kesti, onları dolandırıcılıkla suçladı ve önceden ödenmiş paraları da talep etti. Çifte standart olan bu uygulama muhalefet partisi tarafından parlamentoya getirildi ve hükümet, Müslüman oldukları için vatandaşlarına yaptığı bu zulümden dolayı istifa etmek zorunda kaldı. Peki, hedefe konulan ve bin bir çeşit hile ve desise ile mallarına el konulan, dışarıya ve birbirlerine karşı kışkırtılıp kırdırılan ve sürekli sömürülmekte olan Müslüman ülkeler ne yapıyor? Sahip oldukları nimetin kıymetini biliyorlar mı? Bilmiyorlar ve üstelik küfran-ı nimet içinde olduklarından dolayı bu musibetler başlarına geliyor. Bu zillete düşmelerinin yegâne sebebi, parçalanıp dağılmaları ve kuvvetlerinin ellerinden gitmeleri değil midir? Bunu görmelerine ve her gün yeni bir zillete muhatap olmalarına rağmen ne yapıyorlar? Hiç! Gaflet uykusunda olsalar, bir şekilde uyanma umutları olabilir lakin Müslüman ülkelerin bu halleri kelimenin tam anlamıyla ölüm uykusudur. Bu uykudan da ancak ölünce uyanılır! O da kaç para eder ki?!",https://www.hurriyet.com.tr/yazarlar/fuat-bol/muslumanlarin-isi-zor-41728261
Fuat Bol,İnce hesaplar!,"Şubat 13, 2021 06:29","Nitekim bu iş için az uğraşılmadı. İçeride 80 FETÖ’cü milletvekili olduğu dahi iddia edildi. Ama gelin görün ki AK Parti’de beklenen bölünme olmadı. Sadece, partiye hasbi değil, hesabi gelen birkaç kişi ayrıldı. Parti, eskisinden daha sağlam olarak ayakta kaldı. İşte buna, yel kayadan ne alır denir. Ki sağda olsun solda olsun, bu büyüklükteki merkez partilerinde bölünme olması normal ve hatta kaçınılmazdır. Siyasi partiler tarihimiz, bu hale tanıktır. Şahsen benim de vaktiyle içinde yer aldığım AK Parti’nin bölünmemesinin ve onca yıpranmışlığına rağmen (iktidar yıpratır), canlı ve heyecanlı kalmasının iki sebebi vardır. Birincisi, AK Parti kadrolarının hasbi olmaları, yani dava insanı olmaları ve genel başkan pozisyonundaki kişinin ‘lider’ olması. Ne hazin bir manzaradır ki iktidara alternatif konumundaki CHP, milletçe geçtiğimiz başkanlık modelinin hâlâ farkında değil. Hâlâ eski şiirin rüzgârına yelken açıyor ve kaybettiği değirmeninin gürültüsünü arıyor! Atı alan Üsküdar’ı geçmiş, bunların haberleri yok! Zoraki dostlarını da olmayacak duaya âmin dedirtti ve onları da hayal âlemine soktu. Kılıçdaroğlu’nun CHP’nin başına nasıl geldiği, cümle âlemin malumudur. Onca seçim yenilgisine rağmen ne genel başkanlığı bırakıyor ve ne de geçilen yeni sistemin gereği, Cumhurbaşkanlığına aday oluyor. Partisinden çıkan adayı da istiskal etmek için elinden geleni ardına koymuyor. Onu, “Gel Muharrem!” diye çağırıyor, seçimde yalnız bırakıyor ve kurultayda tuvaletin önüne oturtuyor. Sonunda 40 yıllık Kani’yi (CHP’li), Yani yaptı(!) ve Muharrem İnce’yi, ete kemiğe büründüğü partisinden istifa etmek zorunda bıraktı. Muharrem İnce, partisinden istifa etmemek için çok direndi, çok ince hesaplar yaptı; boşa koydu dolmadı, doluya koydu almadı ve sonunda en zor kararı aldı. Muharrem İnce bir Bülent Ecevit değil. Ecevit, CHP’de asırlık çınarı devirdi lakin yine CHP’de yaranamayıp ayrı parti kurmak zorunda kaldı. Ama ne yaptı etti, partisini (DSP) koalisyonla da olsa, iktidara taşımasını bildi. Muharrem İnce’nin önünde çok uzun ve gerçekten çok ‘ince’ bir yol var. Şansı kadar, şansızlığı da var. Kalabalıkları sürükleyebilmesi için ‘lider’ olmak zorunda. Ayrıca lider doğulur mu, sonradan olunabilir mi;¸bunu da ispatlamak bizzat kendisine düşüyor. İddiasını ispatlamak, yani kuvveden fiile çıkarabilmek için bunu başarması lazım, aksi halde Davutoğlu’nun Gelecek Partisi, Babacan’ın DEVA Partisi gibi iki arada bir derede kalır. CHP kanadından örnek vermek gerekirse, en fazla Turhan Feyzioğlu’nun Cumhuriyetçi Güven Partisi gibi, pişmiş aşa su katmış olur. İnce’nin iddiası yerinde; yüzde 51’e talip, yani oyunu kuralına göre oynuyor. Başarıp başarmayacağını zaman gösterecek. Daha açık ifadesiyle, bunu siyasi karizması ve performansı belirleyecek. Küsurat partileri gibi, onun bunun arkasına takılıp ‘bezirgânlık’ yapmıyor. Onlar gibi, ne koparırım düşüncesiyle yüzde 0.5’lerin peşinde koşmuyor. Kısaca “Ben yapacağım, bu işi başaracağım” diyor. Görelim bakalım!",https://www.hurriyet.com.tr/yazarlar/fuat-bol/ince-hesaplar-41739385
Fuat Bol,Terazi bu sıkleti çekmiyor!,"Şubat 10, 2021 06:29","Günümüz insanının bu kısacık ömründe görüp geçirdikleri, eskilerin görüp geçirdiklerinin binlerce yıllarına bedel ve hatta çok daha fazladır. Hele yaşları 60’dan yukarı olan bu son nesillerin yaşayıp gördükleri, çağların toplamından fazladır. Diğer bir deyişle, bu son asırda yaşayanlar, asırlar boyu sürdürülen hayatın her kesitini (nimetini de külfetini de) yaşadı. Ayağında ayakkabısı yoktu, sokağında ve evinde elektriği yoktu, değil cebinde, mahallesinde telefon yoktu. Erkekse, yamasız pantolonu, kızsa yamasız fistanı yoktu. Komşu komşunun külüne muhtaçtı; zira ateşi söndüğünde tutuşturacak kibriti, çakmağı yoktu. Yol yoktu, iz yoktu; taşıma aracı ya hayvandı ya da bizzat insanın kendisiydi. İnsanlar daha çok yerleşik yaşarlardı, köylerinden dışarı çıkmazlardı. Hasbelkader at veya öküz arabasıyla, kasaba görünümlü şehre gidip gelmeleri günleri alırdı. Şehirden gelenler, gurbetten ya da hacdan gelmiş gibi karşılanır, onlar da yolda ve şehirde gördüklerini, askerlik hatırası gibi bir ömür boyu anlatırlardı. Kısaca demem o ki, bugünkü yaşlı nesiller fakirliği de zenginliği de, açlığı da tokluğu da, varlığı da yokluğu da, elektriksizliği de, elektrik ve elektroniğin baş döndürücü gelişmişliğini de, envaı çeşit zulmü de hürriyeti de kağnıyı da otomobili de hızlı treni ve uçağı da abaküsü de faciti de bilgisayarı da radyoyu da televizyonu da interneti de, hâsılı bu kısacık ömürlerinde sayılamayacak çok şeyi gördüler. Hem de bu kısacık ömürlerinde. Bu gidişle, kim bilir daha da neler görecekler. Bütün bunlar kazanım mı, kayıp mı bilemiyoruz. Yerleşik düzende bir köyde cenaze olduğunda, bütün köylü en az bir hafta yas tutardı. Şimdilerde ise yalnızca COVID-19’dan günde yüzlerce kişi ölüyor, hemen herkes olaya ‘vaka-i adiye’ diye bakıyor. Bu kadar kısa bir sürede, bunca inişli-çıkışlı ve karmaşık bir hayat süren insan, farkında olmasa da gerçekte çok yoruldu. Üstelik hem bedenen yoruldu, hem ruhen ve hem de zihnen. Lakin yorgunluğunun farkında değil çünkü her an yeni şeyler öğrenmek zorunda, kendisini daha da geliştirmek zorunda, daha çok merak etmek, daha çok şeyi keşfetmek zorunda. Fırtınalı yılların koşuşturması insana yorgunluğunu hissettirmiyor. Zira yorulduğunu hissettiği an, biter ve ölür. Peki bu hayat mı? İnsan için istenilen hayat bu mu? Bütün bunlar insanı mutlu etmediğine göre istenilen hayatın bu olmaması gerekir. Allah’ı ve Allah’ın insana yüklediği sorumluluğu unutan insan, dünyaların hâkimi, amiri, başbuğu iken, kendi elleriyle yaptığı ve tapındığı putunun esiri oldu. Günümüzde insanların büyük çoğunluğu iki sınıfa ayrıldı. Birincileri kendi nefislerini ilahlaştırıp ona tapınanlar, diğerleri ise ellerindeki oyuncakları tanrılaştırıp onlara tapınanlar. İki kesim insanın ortak özellikleri, kendilerini tanımamaları ve kendilerinde olmamalarıdır. Evde, durakta, araçta, sokakta, mektepte, fabrikada, dairede, dükkânda, çarşıda vb kullanılan tüm ortak mekânlarda, insanların birbirleriyle olan münasebetleri sıfır. Zira herkes sanal âlemde, yaşamakla yaşamamak arasında, yani araftalar. Değil birbirlerini dinlemek, dert veya neşelerine ortak olmak, yakınlarında bomba patlasa kimsenin haberi olmayacak. Eskiden yalnızca televizyon vardı; insanlar onun içine düşer, kaybolurlardı. Ama bu durum belirli bir süre ile sınırlıydı. Birkaç saat sonra da olsa kendilerine gelirlerdi. Şimdiyse herkesin elinde bir oyuncak, 24 saat insanlar onun içinde debelenip duruyor. Üstelik hiç şikâyet eden yok; herkes hayatından memnun gibi gözüküyor. Gerçekte ise bir dokun bin ah işit... Kendine zulmetmekte insanın üzerine yok! Ziyanda olan insan, kaybetti.",https://www.hurriyet.com.tr/yazarlar/fuat-bol/terazi-bu-sikleti-cekmiyor-41736668
Fuat Bol,İstemezük!,"Şubat 08, 2021 06:29","Her üniversiteye atandığı gibi, Boğaziçi Üniversitesi’ne de rektör atandı. Ki atanan rektör, bundan önce de iki ayrı üniversitede rektörlük görevi üstlenmişti. Atandığı bu yeni üniversitede de yüksek lisans ve doktorasını yapmıştı. Bir kısım öğrenci, en doğal demokratik haklarını kullanarak rektörü istemediklerini dillendirdiler. Demokratik idarelerde birileri birilerini ister, birilerini istemez; bu durum onların en tabii hakkıdır. Bu hakkın sözlü ve fiili olarak nasıl kullanılabileceği kanunlarda belirtilmiştir. Boğaziçili öğrenciler de aslında bunu yapmıştır; yapmak istemiştir. Ama gelin görün ki aportta bekleyen karanlık odaklar, derhal durumdan vazife çıkardılar ve öğrenci kalabalığının içine karışarak, onları kanunsuz eylemlere kışkırttılar. Düşünün, bunların içinde milletvekilleri(!) de var ve bunlardan biri aynen şu beyanda bulundu: “Kimse ‘Seçimle gidiyorlar’ sayıklamasının peşinden gitmesin artık.” Ateşe benzinle giden bu kafa, ülkede demokratik mücadele verecek öyle mi? Toplumsal olayların en tehlikeli yönü budur; bu yön, adeta bir maden gibi işletilerek masum şekilde başlayan olaylar, bir bakarsınız fecaate dönüşmüştür. Taksim-Gezi olaylarında da böyle olmadı mı? Göstericilerin arasına karışan illegal örgüt mensupları, ülkenin dört bir tarafında ellerine geçirdikleri her şeyi yakıp yıkmadı mı? Ve alay edercesine “Maksat ağaç değil, sen hâlâ anlamadın mı?” demediler mi? Burada da aynı terane, “Maksat rektör değil, hâlâ anlamadın mı?” diyorlar. Peki, nedir gerçek maksat? Sayın Erdoğan ve onun iktidarı! 60’lı yıllarda da üniversite gençliğini kışkırtıp, akla hayale sığmayan yalan ve iftiralarla iş darbeye kadar götürüldü. Halkın adamı Menderes’i yediler. Şimdi de milli iradenin temsilcisi Erdoğan’ı yemek istiyorlar. Her şeyden önce de “Rektör istifa etmelidir” diyorlar. Bunların diyenlerin arasına, muhalefet parti liderleri ve Ankara, İstanbul gibi iktidara muhalif olan belediye başkanları da eklendi. Söz konusu Erdoğan ve onun atadığı rektör olunca, bizdeki her kademedeki muhalefet, illegal örgütlerin ağzıyla konuşmak için birbiriyle yarışıyor. Söz gelimi değil 200-300 kişi, beş milyon insan “İstemezük!” derse, bu parti liderleri veya belediye başkanları görevlerinden istifa ederler mi? Nitekim işten çıkarıp mağdur ettikleri, binlercesi dedi, istifa ettiler mi? Ayrıca böyle bir istifa söz konusu olursa, orada devletten ve düzenden bahsedilebilir mi? Birileri de çıkar, valiyi, kaymakamı, alay komutanını istemez; ne olacak o zaman? Bunlar istifa edecek de devleti türediler mi idare edecek? O rektörü atayan imzanın arkasında bu milletin yüzde 52’sinin desteği var. Biliyorum, bu yüzde 52’lik halk desteği sizin için bir şey ifade etmiyor. Çünkü o 26 milyon oy, göbeğini kaşıyanların oyu. Hiçbir kıymet-i harbiyesi yok. Sizin bir oyunuz, onların milyonlarca oyundan daha kıymetli. Onlar ne ki seçtikleri ne olsun? Samimiyetle bir şey söyleyeyim mi size? Çatlasanız da patlasanız da alışacaksınız! Milli irade karşısında hizalanacaksınız! Masum öğrenciler üzerinden kirli emellerinize ulaşamayacaksınız. Dün ulaştınız; belli ki bugün de aynı hülyaya kapılmışsınız. Bence uyanın ve 15 Temmuz 2016 gecesi, tankları durduran çıplak ellerin gücünü ve kararlılığını görün! Görün ki ülkeye ve kendinize yazık etmeyin!",https://www.hurriyet.com.tr/yazarlar/fuat-bol/istemezuk-41735067
Fuat Bol,Vesayet devri kapandı!,"Şubat 03, 2021 06:29","O olmuş bitmiş bir iştir zira zaman geriye doğru işletilemez. Eski sistemin vesayete endeksli olduğunu bilip savunamadıklarından, akıllarınca ‘güçlendirilmiş’ diye bir şey uydurdular ve bundan böyle, güçlendirilmiş parlamenter sistemi (ne demekse?) dillerine doladılar. İster iddia edildiği gibi güçlendirilmiş olsun, isterse güçlendirilmemiş olsun; eski sistem (bizdeki parlamenter sistem) tam bir bürokratik oligarşi idi. Oligarşiyi Aristo şöyle tanımlar: “Kötülerin, kendi bencil amaçlarını gerçekleştirmek uğruna insanlara tahakküm etmek için kurduğu yönetim sistemi.” İşte devletlerin işleyiş çarkını döndüren bürokrasi denilen yapı, insanların yararından ziyade, kendi amaçları doğrultusunda dönüyorsa, bu yapı bürokratik oligarşidir. Bu yapıda, çalan da oynayan da bürokrasidir. Diğer bir deyişle atanmışlardır. Bu yapının tipik özelliği milletin işlerini sürüncemede bırakmaktır; tek kelime ile devlet ve millet hayatının yerinde ‘patinaj’ yapmasıdır. Atanmışlar (bürokratlar), kendilerini kalıcı, seçilmişleri (siyasetçi) gelip geçici gördüğünden, kendilerini mülkün sahibi addetmiş, seçilmişlere de yolcu diye bakmıştır. Hükümet ömürlerinin ortalama 18 ayla sınırlı kaldığını düşünürsek –ki bizdeki ortalama budur- devlet işleyişindeki siyasetçinin etkisinin çok az ve hatta hiç olmadığını görürüz. 61 ve 82 anayasalarının değiştirilmemiş hallerine göre ülke, hükümetlerden ziyade bürokratik kurumlar marifetiyle yönetilmektedir. Her iki anayasa da ‘vesayet’ davulunu seçilmişlerin boynuna asmış, tokmağı ise atanmışların eline vermiştir. Bürokrasinin halkın yararına yapmadığı icraatlarının hesabını, sandıkta seçilmişler vermiştir. Bürokrasi, devleti hükümetler yerine devletin içinde oluşturulmuş devletçikler (başlarına buyruk kurum ve kuruluşlar) marifetiyle idare etmiştir. Bakınız: Muhalefet başkanlık sistemini hem ‘tek adam yönetimi’ deyip eleştirmiş ve hem de bütçe görüşmelerinde bakanların sunum yapmalarını uygun bulmadıklarını açıklamışlardı. Cumhurbaşkanı Başdanışmanı Mehmet Uçum, muhalefetin bu çelişkisini ‘bürokratik vesayet özlemi’ olarak değerlendirdi ve şöyle dedi: “Halkın seçtiği cumhurbaşkanının halka taahhüt ettiği siyasi programdan oluşan hükümet programını kendi ekibiyle uygulaması ve kolektif bir çalışma yapması en doğal demokratik hakkıdır. Atanmışların seçilmiş cumhurbaşkanının programını uygulamasını, takip etmesini ve savunmasını istemeyenler aslında bürokratik vesayet özlemi içindedir. Atanmışların seçilmiş cumhurbaşkanına olan sorumluluğuna karşı çıkanlar, aslında, bürokrasinin halka karşı sorumlu olmasını istemeyenlerdir.” Yani halk için değil, halka rağmen yapmanın özlemini çekiyorlar. Vesayet siteminde işin sahibi belli olmadığından, devletin ve milletin işleri ‘kim vurdu’ya gidiyordu! Hükümetin dışında hemen herkesin yetkili olduğu mahut vesayet sisteminde devlet, tüm kurum ve kuruluşlarıyla kapanın elinde kalmıştır. İşte bu kapanın elinde kalan ve sorumlusu belli olmayan sistemden (gerçekte sistemsizlik) dolayı FETÖ, devletin tüm kurum ve kuruluşlarını nüfuz etti. Evet, tüm FETÖ’cülerin atamalarını siyaset kurumu yaptı lakin siyaset kurumuna bu atamalar, bürokrasi tarafından yaptırıldı. Cumhurbaşkanının önüne 5 isim konur, bunlardan bir tanesini seçmesi istenir; 5’i de FETÖ’cüyse siyaset makamı ne yapsın? Üstelik kurumlardaki bu denli yapılaşma (tarlaların sürülmesi), uzun yıllara dayanıyor. Bürokrasi, mahut yapıyı askeri öğrencilikten generalliğe kadar hep kendinden (FETÖ’cü) yapmış. Askeriyede bunu yapabilen diğer sivil kurumlarda neler yapamaz? Siyaset kurumu bu kadroları önünde buldu, bunları atamak ve bunlarla çalışmak zorunda kaldı. Vesayete birazcık başkaldıranların, yani devlet ve millet lehine iş yapmak isteyenlerin akıbetlerini gördük. Kimi darağacını boyladı, kimileri de iktidardan alaşağı edildi. Başkanlık modeline işte bu vesayetten kurtulmak için geçildi. Anlayana!",https://www.hurriyet.com.tr/yazarlar/fuat-bol/vesayet-devri-kapandi-41731295
Fuat Bol,Anayasa ama nasıl?,"Şubat 06, 2021 06:29","Parlamenter sistemle idare edildiğimiz vesayet döneminde, siyasi krizler yüzünden yönetimde istikrarı bir türlü sağlayamamıştık. Kanunları çıkarmakta zorlanıyorduk; nerede kaldı ki 3’te 2 çoğunluk isteyen anayasa değişikliğini veya bütünüyle yeni bir anayasayı çıkarabilelim. Bu yüzden de darbe anayasalarının ayıbıyla yaşayarak bu günlere geldik. O günden bugüne değin çeşitli maddelerini değiştire değiştire, mahut anayasayı tam bir yamalı bohça haline getirdik. Bir önceki yasama döneminde yeni bir anayasa yapmak için girişimde bulunuldu ancak bilindiği üzere sonuçsuz kaldı. Üzerinde uzlaşılan 60 maddeyi bile çıkarıp uygulamaya koyamadık. Yeni dönemde ise başkanlık modeline geçerek onlarca yıldır susamış olduğumuz yönetimde istikrara kavuştuk. Bu demek değildir ki yeni sistem saat gibi işliyor ve hiçbir eksiği gediği yok. Yığınla var ve üstelik yeni sisteme göre uyum yasaları bile henüz çıkarılamadı. Ama bilmeden ya da biliyorlarsa da art niyetlerinden olacak, parlamenter sistemde yasama-yürütme ve yargının birbirlerinden bağımsız ve bağlantısız iş gördüklerini ileri sürüyorlar. Vaktiyle yasamada bulunmuş biri olarak ifade etmeliyim ki asla doğruyu söylemiyorlar. Zira vesayetin gölgesindeki parlamenter sistemde yasama (Meclis) ile yürütme (hükümet) iç içe girmiş ve bunların hepsi başbakanın emrindeydi. Kanunlar bile çoğu kez bakanlar kurulunun kararlaştırdığı kanun tasarısı şeklinde Meclis’e gelirdi. Kanun teklifi veren milletvekilleri bile liderlerinden izinsiz girişimde bulunamazdı. Bulunsa bile dikkate alınıp kanunlaşmazdı. Başkanlık sisteminde ise Meclis kendi işine (kanun yapma ve denetim), hükümet de kendi işine bakıyor ve birbirinin işine müdahale etmiyor. Bu sistemde doğrudan seçilen Cumhurbaşkanı millet adına yetki kullanıyor, yani icraat yapıyor. Başında bulunduğu kabine ile kanun tasarısı hazırlayıp Meclis’e sunamıyor; icraatları da anayasa ve kanunlara uygun olmak zorunda. Demokratik bir anayasaya acil ihtiyaç var lakin bu günkü şartlarda, arzu edilen anayasanın kuvveden fiile çıkarılmasını biz çok zor ve hatta imkânsız görenlerdeniz. Zira ne herhangi bir siyasi partinin ve ne de onların oluşturduğu siyasi parti bloklarının (cumhur ve millet ittifakları) anayasa yapabilecek çoğunlukları yok. Çünkü referanduma gidebilmesi için 360, doğrudan Meclis’ten geçebilmesi için de 400 oya ihtiyaç var. Hazırlanacak anayasa da sistemle entegre olacağından, cumhur ittifakı başkanlık sistemde, millet ittifakı da parlamenter sistemde ısrar ettiklerine göre, bunların bir araya gelmeleri ve eteklerindeki taşları dökmeleri nasıl olacaktır? Zaten daha şimdiden ipe un sermeye başladılar. Anayasalar toplumsal sözleşmeler olup devletin temel kurumlarının nasıl işleyeceğini belirler. Bu yüzden Meclis’teki tüm siyasi partilerin ve STK’ların, üniversitelerin, yargısal kurumların ve hukuk adamlarının ellerini taşın altına koyması gerekir. Hepsinden önemlisi, milletle birlikte bu anayasayı oluşturmalıyız. Olur mu dersiniz? İnşallah biz yanılırız.",https://www.hurriyet.com.tr/yazarlar/fuat-bol/anayasa-ama-nasil-41733989
Fuat Bol,Vesayete özlem duyanlar,"Ocak 27, 2021 06:29","Lakin vesayetin, milletiyle bu devleti nasıl uydu hale getirdiğini ve milletlerarası yarıştan koparıp geri bıraktığını görüp bildikleri halde, inat edenlere ve vesayet özlemiyle yanıp tutuşanlara bir çift lafımız olacak. Sizler, elbette ki vesayet sisteminin hasretiyle yanacaksınız! Sizlerin bitini bu sistem kanlandırdı. Zira bu sistemden besleniyorsunuz; dün de tuzunuz kuruydu, bugün de. Sizler hiçbir zaman üretmek, terlemek, koşmak, koşuşturmak, yetiştirmek, ekmek-biçmek, pazarlamak vb derdinde olmadınız! Zira hep hazıra kondunuz. Ekmeğinin peşinde koşan ve bu uğurda çırpınan millete kene gibi yapıştınız ve bu milletin ensesinde sürekli boza pişirdiniz. Her halinizle asalaksınız. Salgın olmuş, ölüm kol gezmiş, millet ekonomik sıkıntıya düşmüş, döviz almış başını gitmiş, dükkânlar aylar boyu kapalı kalmış, on binlerce insan işsiz kalmış ve daha onlarca olumsuzluklar ayyuka çıkmış; sizler için ne gam! Tüm bu olumsuzlukların daha çok olmasını ve hatta milletin çeşitli felaketlerin altında ezilmesini, tükenmesini ve büyük çoğunluğuyla yok olmasını arzu ediyorsunuz! Bunu da saklamıyor, pervasızca, edepsizce haykırıyorsunuz. Sizler bu devleti babanızın çiftliği, milleti de orada çalışan ve barınan kâhyalar (bürokratlar), işçiler (bunlar sizin yandaşlarınız) ve sizden olmayan milletin kahir ekseriyetini de sürü olarak görüyorsunuz! Çiftliğin kâhyası konumundakiler, millete rağmen iş gören (görmeyen) kurşun askerleriniz, yani bürokratlardır. Bunlar, millete canından bezdirmek için varlar; düsturları, “Bugün git, yarın gel”dir. Bu denli bürokratlar, vesayet iktidarının gerçek ve sürekli temsilcileridir. Bu yüzden ancak çiftlik sahibinin iktidarında işlevseldirler. Sürünün seçtiği iktidarlarının atadığı valiler, kaymakamlar, hâkimler, savcılar, öğretmenler vb yalnızca ‘sarayın militanı’ olabilirler! Seçilerek gelenler de (Bunlar, milletin sürü diye tanımlanan kesimi tarafından seçilmiştir) geçici süre ile gelen, bugün var, yarın olmayan ‘yolcu’ tiplerdir. Halkın seçtiği demokratik yönetimler, tek başına iktidara gelmiş olsalar bile, yalnızca belediye hizmetleriyle uğraştırılıp gönderilirler. Asla devlete, devletin kurumlarına nüfuz ettirilmezler. ‘İktidarcılık oyunu’ oynatılıp gönderilirler. Çiftliğin işçileri yandaş particiler olup, bürokratik oligarşinin (gerçek iktidarın) nimetlerinden alabildiğince istifade eden, enseleri kalın yoldaşlardır. Her ortamda ali kıran baş kesendirler. Milletin çoğunluğunu teşkil eden ‘sürü’ ise zavallı, akılsız, göbeğini kaşıyan, kıllı, bidon kafalı, fukara tiplerdir. Bunlar, yalnızca çalışmak-üretmek ve her denileni harfiyen uygulamak zorundadır. En önemli özellikleri hadlerini bilmiş (bildirilmiş) olmalarıdır. Bu had, onlara çiftlik sahibi ve onun kâhyaları tarafından bildirilmiştir. Zira bunlar, tek kelime ile köledir ve köle haddini bilmelidir! Efendileri nasıl isterse, öyle yaşamak zorundadırlar. Onlar nasıl isterse, öyle inanmak, öyle tapınmak, öyle giyinmek, öyle okumak, öyle yazmak-çizmek-konuşmak vb zorundadırlar. Asla çizmeyi aşamazlar! Buna yeltendikleri an, balyoz (darbe) tepelerine inilir. Böyle bir çiftliğin sahipleri, kâhyaları ve öz evlat olan mahut işçileri, vesayet sistemini özlemez mi, o özlem için yanmaz mı? Bu uğurda her türlü iftirayı atıp, enva-i çeşit tezviratı yaymaz mı? Bor’un pazarı geçtiğine göre vesayetçilere düşen, son kantocunun çığlıklarına eşlik etmeleridir: “Yangın var, yangın var! Ben yanıyorum. Yetişin a dostlar, tutuşuyorum!”",https://www.hurriyet.com.tr/yazarlar/fuat-bol/vesayete-ozlem-duyanlar-41725231
Fuat Bol,Vatan haini öyle mi?,"Ocak 13, 2021 06:29","Dağları, tepeleri, ovaları, çölleri aşıyor, önüne ne gelirse ezip geçiyordu. Yenilmez güçle, Allah’ın evi konumundaki Kâbe’ye yöneldi. Kendi gücüne tapıyor ve herkesi de bu güce tapmaya zorluyordu. Sonunda, mutlak güç sahibi olan Allah’ı da tanımadı ve yenilmez sanılan fillerini (tank) Mekke’ye yöneltti. Ebabil kuşları ağızlarındaki nohut büyüklüğündeki taşlaşmış çamurları atarak, Ebrehe’nin ordusunu “yenilip çiğnenmiş ekine çevirdi.” Günümüzün yenilmez gücü de ABD idi. Herkese ve her şeye tepeden bakıyor, “Ben yaptım oldu” diyerek tüm dünyaya meydan okuyordu. ‘Amerikan rüyası’ diyerek göz boyadı, gerçekte zorbalığın daniskasını tüm dünyaya dayattı. Dünyanın dört bir tarafındaki tüm yıkımların, acı, kan ve gözyaşlarının ardında, ABD’nin kirli eli ve ‘made in USA’ gizli-açık imzası vardı. Güç zehirlenmesine kapılan Amerika, kendi dışındaki dünyada yalanları doğru, alçakları yüksek, yatayları dikey, mazlumları zalim, vatan haini teröristleri masum siviller, ülkelerini savunan polis ve askerleri katil polis, işgalci diye yaftalayarak dünyayı da tüm bu kepazeliklere inanmaya, inanmasalar da bu şekilde kabule zorladı. Kimse de delinin zoruna bak demedi, diyemedi. Müslümanlara karşı Haçlı seferini başlatırken (İkiz Kuleler’in vurulmasının ardından) “Ya benimlesiniz ya da bana karşınız!” diyerek, tüm dünya ülkelerine küstahça meydan okudu. Sonuncu Başkan Trump da “Golan Tepeleri (Suriye toprağı) İsrail’indir”, “Kudüs İsrail’in başkentidir”, “Venezuela’nın seçilmiş başkanı meşru değildir, onun yerine meşru başkan muhalefet partisi lideridir”, “YPG/PYD terör örgütü değil, İŞİD’e karşı savaşan ve vatanlarını savunan ve bizim de (ABD) her türlü silah ve mühimmat yardımında bulunduğumuz meşru örgütlerdir”, “YPG, ABD’nin dostu ve kara kuvvetidir” gibi daha nice herzeleri yumurtlarken, bunların hiçbirini kabul etmeyen ve dik duran sadece Türkiye olmuş ve gerekeni hem sözle ve hem de fiili olarak icra etmiştir. Allah’ın takdirine bakın ki ABD’nin dünyanın çeşitli yerlerinde dayattığı ve meşru ilan ettiği ayaklanmaların bir benzeri, bu kez ‘bumerang’ gibi kendini vurdu. ABD Kongresi (parlamento, senato ve Temsilciler Meclisi), göstericiler tarafından işgal edildi. Dünyadaki bu tür ayaklanmaları ‘halk darbesi’ olarak tanımlayan ABD, aynı şey kendi başına geldiğinde, olayı başkaldırı, bu kişileri de ‘vatan haini’, terörist olarak niteliyor. ABD, tarihi boyunca tüm dünyada çalmadık kapı bırakmadı ve nice yıkımlar gerçekleştirdi. İlk kez kendi kapısı çalınıyor ve üstelik kapıyı çalanlar dışarıdan değil, kendi içinden... ABD Kongresi’nin basılması milat olup, ABD kalesi için nöbet borusunun baykuşlarca çalındığına işarettir. ABD’yi artık 79’luk Biden değil, mezardan Biden’ın babası gelse kurtaramaz. Zira ‘rüya’ diye sunulan kâbusa döndü!",https://www.hurriyet.com.tr/yazarlar/fuat-bol/vatan-haini-oyle-mi-41713112
Fuat Bol,Muhalefet bu değil!,"Ocak 18, 2021 06:29","Muhalefet öyle işkembe-i kübradan sallamaz, milletin hayrına yapılan işlere kara çalmaz, hizmetlere mani olmaz, iftira atmaz, hakaret etmez, hemen herkesin görmekte olduğu şeyleri inkâr etmez. Bunları yaparsa, kendi inandırıcılığını ve ciddiyetini ve halkın ona olan güvenini kaybeder, daha açık ifadesiyle lafı yalama yapar. Bizdeki muhalefet, İttihat ve Terakki’den tevarüsle yıkıcı, karalayıcı, imha edici, inkârcı, mani olucu ve hepsinden önemlisi ayrıştırıcı bir geleneğe sahiptir. Bu durum, o gün bugündür öyle gelmiş böyle gitmektedir. Dolayısıyla iktidarı yıpratıcı, silkeleyici ve hatta düşürücü yani sonuç alıcı muhalefet yapılmamış olur. Bu yüzden olsa gerektir ki muhalefet, kendi içinde debelenip duruyor. Kabuğunu kırıp asla dışarıya nüfuz edemiyor. Bakınız: AK Parti 18 yıldır iktidarda, CHP onca seçimi kaybetmesine rağmen hâlâ yüzde 20’ler bandında. Bu 18 sene esnasında sen nasıl bir muhalefet yaptın da iktidarı silkeleyemedin ve hâlâ iktidar ümidi olamadın, demezler mi insana? Muhalefet sorumsuz davranıp iktidarı haksız yere karaladığında, iktidarın yanlış yaptığında yaptığı haklı eleştiri bile havada kalıyor. Hep yalan söyleyenin doğru sözüne de itibar edilmeyeceği gibi. Muhalefet yapmak, iktidar olma kadar ciddi ve sorumluluk gerektiren bir iştir ama... Ülkenin hayati çıkarlarının söz konusu olduğu milli konularda, değil muhalefet, yalpa yapmak bile halkın nefretini celp eder. Almanya’ya gidip “Türkiye’ye gitmeyin, orada can güvenliği yok!” demek muhalefet ağzı olabilir mi? Olursa, bu kimin işine yarar? Muhalefet yapmak ülkenin batması için dua etmek midir? Ama gelin görün ki yandaşlığın daniskasını yapan bir kısım yazar-çizer takımı, muhalefet yapmak adına arzi ve semavi musibetlerden, felaketlerden bile medet ummaktadır. Cumhurbaşkanı’nın ifade ettiği gibi “vatan yansa, ateşinde ısınacak kadar gözleri kararmış bu güruhun” muhalefetine rağmen bunca hizmetler başarılabilmiş. “PYD-YPG (PKK) terör örgütü değildir”, “PYD-YPG bize saldırmaz”, “Suriye’de ne işimiz var?”, “Suriye’ye madem girdiniz, orada kalın, daha ileri gitmeyin!”, “S-400’leri niye aldık? Irak, İran mı bize saldıracak? Yunanistan’la mı kavga edeceğiz?”, “Doğu Akdeniz’de, Libya’da ne işimiz var?” deyip ardından,�“Herkes Doğu Akdeniz’de, bir Türkiye yok!”, “Şehir hastaneleri israftır, ne lüzumu var?” deyip ardından, “Bu hastanelere kim karşı olabilir, hastaneye laf mı söylenir, hastane gibi güzel bir hizmet olur mu?”, “Şehir hastanesi dediğin ne ki? İşte bizim belediye başkanımız Adana’da 1000 yataklı bir hastane kurdu, hem de kırk beş gün içinde”, “Görüyorsunuz, bir belediye başkanının yaptığını, devasa Cumhurbaşkanlığı yapamıyor, beceriksizlik bu kadar olur, yaptıklarını da yüzüne gözüne bulaştırıyorlar!”, “Türkiye, Irak ve Suriye’deki terör örgütlerine silah yardımı yapıyor. IŞİD militanları Türkiye üzerinden Irak’a ve Suriye’ye gönderiliyor. Yurtdışında yaralanan IŞİD militanları, Türkiye’de tedavi ettirilip tekrar geri gönderiliyor”, “MİT TIR’larıyla terör örgütlerine silah gönderiliyordu”... Ve hepsine tüy diken şu cümle: “Sözde Cumhurbaşkanı!” Bunları söyleyen bir muhalefet lideri, inandırıcı olabilir mi? Olmadığı, olamadığı, yüzde 20’ler bandında patinaj yapmaktan belli değil mi? O yüzde yirmilik kesim de bu lafları eden liderlerine değil, liderlerine rağmen kişilikleriyle bütünleşmiş partilerine, CHP’ye oy veriyor. Ebedi muhalefette kalabilmek için muhalefet yapmak ancak bu kadar olur!",https://www.hurriyet.com.tr/yazarlar/fuat-bol/muhalefet-bu-degil-41717196
Fuat Bol,Sefil mantık!,"Ocak 11, 2021 06:29","İnsanları ayrıştıran, ötekileştiren, giyim-kuşam ve renklerine göre sınıflandıran bu ırkçı, faşist ve dayatmacı zihniyet yüzünden onlarca yıldır birbirimize kıyıyoruz. Bu sefil anlayışa göre demek ki başı açık bir hâkimin karşısına, avukat, sanık veya tanık olarak başı kapalı kim gelirse, bunların da savunmaları ve tanıklıkları geçersiz, öyle mi? Başı kapalı kişilerin savunmalarını ve şahitliklerini esas alıp kararlarınıza dayanak yapacaksınız; bunlar adaleti zedelemeyecek, bunları değerlendiren hâkimin kararı (vereceği hüküm), başının açık veya kapalı olmasına göre değer taşıyacak. Peki, başı kapalı hâkimin adaletinden şüphe ettiniz de aynı hâkimin, hâkim olan eşinin (kocasının) vereceği karardan nasıl emin olabileceksiniz? Yani kadın olunca kararı adaletsiz, erkek olunca adaletli mi? Sizce adaletin ölçüsü başı açık olmak mı? Aynı sefil mantık, bir de şöyle uyduruk bir gerekçe(!) bulmuş: Başörtüsü ayrıymış, türban daha başka bir şeymiş. Hatta ve hatta türban simgeymiş ve başkaldırı aracıymış. Kadınların da tıpkı erkekler gibi başlarını örten çeşitli giysileri var; tercihi kendileri yapar ve buna kimse karışamaz. Bir erkek Lenin kasketi (işçi kasketi) giyse, başındaki isyan aracı diye yargılanabilir mi? Ne diyelim, Allah akıl fikir versin! Siz kendinizi akıllı, âlemi sersem mi zannediyorsunuz? Siz insan hakları konusunda ikircikli, yani yalnızca kendinizi insan görüp kendinize hak tanıyan bencillersiniz; faşistlerin ta kendilerisiniz! Siz öküz altında buzağı arayan, zaman tünelinde kalmış gerçek yobazlarsınız! Sizde insana, insani değerlere, insan hak ve hürriyetlerine saygının zerresi yok! Olsaydı böyle düşünebilir miydiniz? Bu ülke halkının yüzde 90’ına yakını Müslüman değil mi? Müslümanlar inançlarına göre giyinemeyecek mi? Bu kafanın Türkiye’nin de altına imza atmış olduğu İnsan Hakları Evrensel Bildirgesi’nden haberi var mı? Bakınız, bu bildirgenin 18. maddesi ne diyor? “Herkesin düşünce, vicdan ve din özgürlüğüne hakkı vardır; bu hak, din veya inancını değiştirme, tek başına veya topluca ve KAMUYA AÇIK VEYA ÖZEL OLARAK ÖĞRETME; UYGULAMA, İBADET VE UYMA YOLUYLA AÇIKLAMA SERBESTLİĞİNİ DE KAPSAR.” (18. madde) Bu kafa, yoksa başı örtülüleri bildirgede tanımlanan şekliyle ‘herkes’ (insan) saymıyor mu? Bu kafaya göre İngiltere tarihinde hiç adaletli karar verilmemiştir. Zira oradaki hâkimler (erkekler de) uzun peruk takarlar. Yani başları açık değildir. Zift dolu bu kafa, asıl kendi derdine yansın: Zira şapka kanununa göre erkeklerin başları açık olarak sokağa çıkmaları, dolaşmaları yasaktır. Neden bunu dillerine dolamıyorlar? Çünkü kendileri de aynı suçu işliyorlar. Üstelik Atatürk, erkeklere şapkayı zorunlu kılarken kadınlara herhangi bir zorunluluk getirmemiştir. Kadınları, giyim ve kuşamları konusunda serbest bırakmıştır. Dileyen başını açar, dileyen kapatır. Nitekim Atatürk’ün annesi de hanımı da başları kapalı (başörtülü) hanımlardı. Atatürk, 1930’lu yıllarda kadınlara seçme ve seçilme hakkını tanıdı lakin kraldan ziyade kralcı geçinenler (sözde Atatürkçüler), bundan yarım asır sonra seçilen başörtülü bir hanımı TBMM’den kovdular. Yapılan düzenlemelerle tüm bu saçmalıklara son verilmiş, kadınlarımıza yapılan bu zulüm ortadan kaldırılmıştır. Bundan böyle başörtüsünü-türbanı dillerine dolayanların maksatları başkadır ve asla başörtüsü-türban değildir. Bu kafa, Milli Mücadele’nin kadın kahramanlarının resimlerine bakınca ne düşünüyor acaba? Yoksa utancından başını kaldırıp bakamıyor mu?",https://www.hurriyet.com.tr/yazarlar/fuat-bol/sefil-mantik-41711191
Fuat Bol,Etme bulma dünyası!,"Ocak 09, 2021 06:29","Klasik, alışılagelen siyasetçilerden değildi. İşinsanıydı ve zenginliği dillere destandı. Cumhuriyetçi Parti’den başkan adayı oldu, rakibinden daha az oy almasına rağmen başkan seçildi. Sahip olduğu zenginlikle beraber, ‘süper güç’ liderliği onu kontrolden çıkardı; kontrolsüz güç haline soktu. Başta ABD olmak üzere tüm dünyayı bu ‘müstekbir’ (kendini beğenen, tepeden bakan) eda ile yönetmeye kalktı. En zalimane kararları tüm dünyanın gözleri önünde, pervasızca imzaladı ve ilan etti. Onun zamanında terör örgütleri alenen ve hatta küstahça desteklendi. ABD, tarihi boyunca dünyayı ateşe verdi; nerede bir darbe varsa arkasında oldu. Trump döneminde bu kıvılcım ABD’ye de sıçradı. Trump seçimi kaybettiğini anlayınca, taraftarlarına Kongre’yi ‘vahşice’ basma talimatı verdi. Böylece ABD tarihinde bir ilk yaşandı, parlamento işgal edildi, kendi tabirlerince kalkışma oldu. Bugüne dek dünyanın çeşitli yerlerinde kalkışma yaşatan ABD, bu kez kendi evinde kalkışmayı yaşadı. Burada cevabı verilemeyen birçok soru akla geliyor: Dünyanın en korunaklı yerlerinden olan Kongre binasına eylemciler nasıl girebiliyor? Trump’ın çağrısına rağmen neden takviye polis gücü gönderilip önlem alınmadı? Yoksa birileri şunu mu söylüyor: “Kim olursanız olun, hangi ülke olursanız olun (buna ABD de dahildir), ayarı ben çekerim! Akıllı olun! Yeni düzene itaat edin, intibak etmeye çalışın! Aksi halde karışmam! Neler yapabildiğimi görün ve ayağınızı denk alın!” ABD, temellerinde ırkçılık olan bir ülkedir. Daha düne kadar (60’lı yıllar) siyahiler, beyazların gittikleri okullara gidemiyor, bindikleri otobüslere binemiyordu. Kongre’yi basanlar, beyaz değil de siyahi veya Müslüman olsalardı ne olurdu? Şiddeti içinde barındıran ırkçı Amerikan toplumu silahlıdır. Çarşıda leblebi çekirdek gibi silah satılabilmekte ve her evde envaı çeşit silah bulunmaktadır. Bu yüzden ABD, diğer ülkelere benzemez; çıkacak bir iç savaşta kan gövdeyi götürür ve ülke paramparça olur. Refaha alışık Amerikan toplumu, pandemiyle ekonomik çöküntüye girecek ve bu durum çatırdamanın fitilini ateşleyecektir. Zulüm asla payidar (ölümsüz) olmaz; dün Sovyetler yıkıldı, aynı akıbet bugün de ABD’yi beklemektedir. Etme bulma dünyası! 16 Temmuz sabahı ABD Başkan Yardımcısı Biden, Türkiye’yi arayarak ve utanmadan FETÖ ile Türkiye devletini aynı kefeye koyup, taraflara itidal çağrısında bulunmuştu. Zalime yardım edenin aynı zulme uğraması da mukadderdir; işte bu kez kendi parlamentoları basıldı ve hem kendi içlerinde ve hem de tüm dünyaya rezil oldular. Türkiye de 6 Ocak kalkışmasının hemen ardından (ertesi günün sabahını beklemeden) gerekli açıklamayı yaptı ve ‘taraflara’ itidal çağrısında bulundu. Ne demiş atalarımız: Men dakka dukka. Yani kapı çalanın kapısı çalınır. Hem daha durun bakalım, alınan onca mazlum ahları aheste aheste çıkacak! Yaşayan görecek.",https://www.hurriyet.com.tr/yazarlar/fuat-bol/etme-bulma-dunyasi-41710044
Fuat Bol,Başpiskoposun kini!,"Ocak 23, 2021 06:29","Malum, her kaptan içindeki sızar, belli ki bu başpiskoposun içi dışına yansımış ve diline vurmuş. Böyle bir sözü değil bir din adamı, olsa olsa Yunanistan’daki ırkçı, faşist bir partinin militanı söyleyebilir. Kini dini olan insan müsveddesi, bu olsa gerektir. Başpiskopos efendi belli ki elindeki muharref (bozulmuş) İncil’i bile okuyup anlamaktan aciz. Anlayabilseydi, Allah’ın gönderdiği bütün dinlerin asıllarının bir olduğunu ve tüm semavi dinlerde, haksız yere bir insanı öldürmenin tüm insanlığı öldürmek kadar büyük bir günah olduğunu da idrak eder ve böyle bir iftira atmaktan sakınırdı. Piskoposun elindeki Yuhanna İncili’nin 15. ayeti bakın ne diyor: “Ben gerçek asmayım. Ben asmayım, siz dallarsınız. Bende kalırsanız ve ben sizde kalırsam çok meyve verirsiniz. Bir kimse bende kalmazsa, kesilmiş bir dal gibi atılır ve kurur. Böyle dallar toplanır ateşe atılır ve yakılır.” Ayrıca Matta İncili’nin 34. ayetinde “Yeryüzüne barış getirmeye geldiğimi sanmayın! Barış değil, kılıç getirmeye geldim.” Luka İncili 49. ayette “Ben dünyaya ateş yağdırmaya geldim. Keşke bu ateş daha şimdiden alevlenmiş olsaydı.” Şimdi biz Müslümanlar, yukarıdaki metinlere bakıp da Hıristiyanlık din değildir diyebilir miyiz? Tüm semavi dinlerin aslı birdir ve hepsi de insanların dünya ve ahiret mutluluğunu temin etmek için gönderilmiştir. Kutsal metinleri sonradan bozanlar, onlara ekleme ve çıkarmalar yapanlar ve kendilerine uyduranlar olabilir; bu demek değildir ki o dinin aslı yoktur. Her din yayılmak, müntesiplerini çoğaltmak ister, bu durum neden suç olsun? Nitekim Hıristiyanlıktaki misyonerler de bu görevi ifa ederler. Misyonerlerin, dinlerini yayma eylemlerine bakıp Hıristiyanlık din değildir mi demeliyiz? İslam, kelime olarak esenlik ve barışta olmak anlamındadır. Hz Peygamber’in (aleyhisselam) yaptığı bütün savaşlar nefsi müdafaa içindir. İslamiyet’teki savaşı (cihat) da yanlış anlıyorlar. Nitekim savaş istisnadır; asıl olan barıştır. Her din gibi İslamiyet’te de tebliğ vardır. Buna ‘emr-i maruf’, yani ‘iyiliği emretmek’ denir. Bunun da çeşitli yöntemleri vardır. En tesirlisi ise kişinin güzel ahlak üzere olmasıdır. Yani güzel tavırlarıdır, halidir. Bundan dolayı denmiştir ki “Lisan-ı hal, lisan-ı kalden entaktır” yani hal, (yaşayış, davranış) sözden daha tesirli, daha anlamlıdır. Nitekim tarihte sayısız insan, Müslümanların güzel ahlakına bakarak İslam’la şereflenmiştir. Böyle güzel yaşantıda olan kişinin dini haktır denilmiştir. İslamiyet’te savaş ancak nefsi müdafaa için ve bir de ‘emr-i maruf’u (iyiliği emretmek) tebliğe mani olunduğunda, karşı taraf zor kullanırsa, bu takdirde ona karşı zor kullanılır, yani savaş yapılır. Ayrıca bilinen manada savaşı devlet yapar. Müslümanların birey ve toplum olarak cihadı (savaşı), ilim öğrenmeleri, öğrendiklerini yaşamaları ve bilenlerinin (bilgin) bunları sözle, yazıyla vb tebliğ etmeleridir. Papaz efendiye sormak lazım: Haçlı seferlerini ve papazlar öncülüğündeki Anadolu’yu işgal girişiminizi nereye koyacağız? Bilmediğin İslamiyet’e dil uzatmadan önce, kendi kapını, kapındaki pisliği süpür; önce bir kendine bak! Ondan sonra âleme nizam vermeye kalk!",https://www.hurriyet.com.tr/yazarlar/fuat-bol/baspiskoposun-kini-41722241
Fuat Bol,ABD çatırdıyor!,"Ocak 16, 2021 06:29","Nasıl idare edebildiğinin cevabı ise en kısa anlamıyla, dünyanın bugünkü hemen her bakımdan yaşanılmaz halidir. Yeni kıtanın bugünkü sakinleri, ev sahiplerini (eski sakinleri) öldürerek Amerika’yı mesken tuttular. İşledikleri cinayetler, katliamdan öte tam bir soykırımdı. Üzerine oturdukları bu kan, gözyaşı ve zulmü unutturmak için ellerinde bulundurdukları emperyal gücü, büyük oranda propaganda amaçlı kullandılar. Başta sinema olmak üzere tüm iletim araçlarını bu işe tahsis ettiler; amaçları zalimi mazlum, mazlumu zalim olarak tanıtıp göstermek ve bütün insanları bu büyük yalana inandırmaktı. Bunu başardılar ve böylece Amerika kâbusunu, Amerika rüyası olarak kabul ettirdiler. Vesayet demokrasisine geçen zavallı Türkiye bile ‘küçük Amerika’ olacağız diye ne ham hayaller kurmuştu. Avrupa’nın çeşitli milletlerinden oluşan kaçkınlar güruhu, savunmasız, biçare insanlar üzerine yamyamlar gibi saldırdılar; zevk için insanları öldürüp dünyalarını başlarına yıktılar. Yerli halkın (Kızılderili) kanlarını emerek, semirdiler ve devletleştiler. Aynı zulüm düzenine dünyayı sömürerek devam ettiler, büyük bir iştahla elan da devam etmekteler. Bakınız: ABD Dışişleri Bakanı Mike Pompeo, 15 Nisan 2019 yılında, Texas A&M Üniversitesi’nde yaptığı söyleşide, ABD’nin küstahlığını şu sözlerle sergiledi: “Ben CIA direktörüydüm. Yalan söyledik. Hile yaptık, Çaldık. Bu, Amerikan deneyinin ihtişamını hatırlatıyor.” ABD bundan daha güzel özetlenemez; şecaat arz ederken sirkatin söylüyorlar. ABD dün nasıl idiyse bugün de odur. Yalan söyler, hile yapar, çalar ve bu yaptığı tüm bu kepazeliklerle övünür. ABD’nin büyüklüğünün, süper güç olmasının, yenilmezliğinin ve özgürlüğün timsali(!) olmasının sırrının nereden geldiğini gördünüz mü? Hem teröre karşı oluğunu söyler, hem de terörist başını (F. Gülen) ülkesinde saklar ve onunla en kirli şekilde iş tutar. PKK/YPG’ye binlerce TIR dolusu silah ve mühimmatı bedava verir; bu terör örgütlerinin saldırdığı Türkiye’ye ise –ki Türkiye ABD’nin NATO’daki müttefikidir- parası karşılığında silah vermemektedir. İşte bu ABD, Türkiye’ye ve tüm dünyaya demokrasi ve insan hakları dersi vermeye kalkıyor ve işin bundan da vahimi, Türkiyemizden ve dünyanın çeşitli yerlerinden birileri, bu ABD’den demokrasi dileniyor! Neyse ki kendi derdine düştü ve onu bu dertten Türkiye’deki muhalefet bile kurtaramaz. Malum, Türkiye’deki muhalefetle el ele verip Tayyip Erdoğan’dan Türkiye’yi ve dünyayı kurtaracaklardı! Dün Sincan’da Türk tanklarını yürütürken, demokrasiye balans ayarı çekiyorlardı. Şimdi de 20 Ocak’ı beklerken, Kongre binasına yığdıkları askerlerle kendi demokrasilerine balans ayarı çekmeye çalışıyorlar! Alınan onca mazlum ahları aheste aheste çıkıyor. Daha ne ahların yükselip arşı titrettiğini, yaşayanlar görecek. AB’nin yıkılışı, dünya üzerindeki herhangi bir ülkenin yıkılışına ve hatta SSCB’nin yıkılışına da benzemez. ABD’nin yıkılışı, sahip olduğu tüm emperyal değerlerle birlikte olup domino etkisiyle tüm dünyayı kasıp kavuracaktır. ABD, dünyaya hükümran olduğu andan (1945) itibaren, altta kalanın canı çıksın siyasetini en acımasız şekilde güttü. Bu kez boynu altında kalan kendisi olacak lakin canı kolay kolay çıkmayacaktır.",https://www.hurriyet.com.tr/yazarlar/fuat-bol/abd-catirdiyor-41716054
Fuat Bol,Dünyanın gözü ABD’de!,"Ocak 20, 2021 06:29","Törenin yapılacağı Beyaz Saray ve Kongre Merkezi’nin etrafı, iç içe geçmiş beton bariyerlerle çevrilmiş. Duvarların üzeri dikenli tellerle örüldü. Binlerce asker ve polisin görev aldığı alanda, tabir caizse kuş uçurtulmuyor. Bu manzarayı görünce, iç savaşta olan ya da terörle boğuşan 3. dünya ülkelerinin meydanlarını, resmi binalarını ve turistik otellerini hatırladık. Onların da etrafı, güvenlik kaygısıyla beton bariyerlerle çevrilidir. Polis ve asker kulübelerinin etrafına kum torbaları yığılmış, siperlikler yapılmıştır. ABD’nin başkentinde halk, dükkânlarının sokağa bakan yüzlerini tahtalarla kapatmış. Herhangi bir terör eyleminin zarar ve ziyanından, mal ve mülklerini korumaya çalışıyorlar. Yetkililer, halkın sokağa çıkmamasını ve devir teslim törenini evlerinden izlemesini, TV kanallarından sürekli anons ediyorlar. Tüm dünyayı kendine gıpta ile baktıran ABD’ye ne oldu da bu hallere düştü, başkentini hayalet şehir haline getirdi? 6 Ocak’taki Kongre baskınındaki görüntülerde, elinde köleliğin sembolü olan bayrakları taşıyanlar bile vardı. Sözde hürriyet timsali ABD, elinde bulundurduğu süper gücü, dünya halklarını köleleştirmekte kullandı. Her ülkeye tepeden baktı, kendinden olmayan halklara ve özellikle Müslümanlara köle muamelesi yaptı. Bu uğursuz oyunu, aile kökleri Afrika kökenli bir aileye dayanan, bir önceki siyahi başkan (Obama) döneminde, ziyadesiyle ve üstelik pervasızca oynadı. Başkanlık görevini teslim alan Biden da işte o Obama’nın yardımcısıydı. Sağ gösterip sol vurdular ve birlikte dünyayı ateşe verdiler. Belli ki mazlum kanı ve gözyaşı akıtmaya kaldıkları yerden devam edecekler, daha doğrusu, etmek isteyecekler. Zira alışmış kudurmuştan beterdir! Bütün mesele, dramatik şekilde yaşanmakta olan pandemi hasarının ve içerideki bölünme arzularının, bu denli global (küresel) politikalara ne kadar müsaade edeceğidir. Yani ABD içine kapanıp, mevcut ve muhtemel yaralarını sarmaya mı, yoksa eskiden olduğu gibi dünyanın başına bela olmaya mı devam edecek? Adaletsiz yönetimler, Amerikalıların genlerinde saklı ırkçılığı ve yabancı düşmanlığını depreştirdi. Artık dünyada hiç kimse, ABD’ye eski ABD gözüyle bakmıyor, bakmayacak da. Malum başkan Trump, içe dönüp yara sarmak istedi ancak ABD derin devleti buna müsaade etmedi. Trump’ın “Asker çekelim” dediği bölgelere daha çok asker gönderildi. Şurası muhakkak ki ne ABD’nin ve ne de dünyanın ikinci bir Obama yönetimine tahammülü yok. Küreselciler Biden geldi diye boşuna sevinmesinler; geleceği varsa göreceği de vardır! Üstelik görecekleri, kurulmakta olan yeni dünyanın taze ürünleridir!",https://www.hurriyet.com.tr/yazarlar/fuat-bol/dunyanin-gozu-abdde-41719133
Fuat Bol,ABD’de ne değişti?,"Ocak 25, 2021 06:29","ABD, bizim gibi ‘sözde stratejik ortaklarına’ uyguladığı vesayet sisteminin daniskasını bizzat kendisi yaşıyor. ABD’yi yöneten derin güçler (derin ABD), uyguladıkları politikalarla, tüm dünya ile birlikte kendi halkını da cambaza baktırır. ABD devleti, klasik modelde bir şirketi andırmaktadır. Bu şirkette amaç, her ne olursa olsun kâr etmektir. Müşterinin memnuniyetsizliği, aldatılmış olması, pazarlama esnasında yalan ve hilenin sürüp gitmesi mühim değildir. Asıl olan, pazarlanan (güdülen politika) satış hacminden elde edilen kârdır. Yalanla, dolanla ve hileyle Irak’a saldırdı, bir milyondan ziyade insanı katletti, Irak’ı üçe böldü; tüm gerekçeleri yalan çıktı ama sonunda Irak petrolünün üzerine oturdu. ABD’nin bahanesi, Saddam’ın sözde kimyasal silahlarıydı; öyle bir şey bulamadıkları gibi ‘pardon’ bile deme ihtiyacı duymadılar. Başkan ve ekibi (bakanlar kurulu-başkanın sekretaryası), ABD şirketini işleten genel müdür ve yardımcıları konumundadır. CEO (genel müdür-başkan) iki dönemle sınırlıdır ama beklenen kârı sağlayamamışsa, bir dönem sonunda işine son verilir. Tıpkı Trump’ta olduğu gibi. Trump da çok çabaladı, ABD adına iyi işler de yaptı ancak pandemi yüzünden oluşan hasılat düşüşü başını yedi. ABD, geçen asrın başlarından beri (1. ve 2. büyük savaşlar) kendini dünyanın jandarması görmektedir. Onlara göre ABD, dünyadan büyüktür. Ve dünya hukuku, hukukun üstünlüğüne göre değil, üstün olan ABD’nin hukukuna göre işlemelidir. ABD’nin hukuku ise kuralı güçlünün belirlemesidir. Yani ""Ben güçlüyüm, benim dediğim olur"" diyor. Bu kibir hali, ABD’yi hiçbir müttefiki ile eşit şartlarda masaya oturtmuyor. Bakınız: yeni gelen Biden ekibi de Amerikan hegemonyasını, değişik hilelerle dayatmanın politikasını güdecektir. Buna mecburdurlar, aksi halde aç kalırlar ve birbirlerini yerler! Bu cümleden olarak dışişleri bakanları Türkiye için ‘sözde stratejik ortak’ ifadesini kullandı. Sebep olarak da Türkiye’nin Rusya’dan almış olduğu S-400 savunma sistemini göstermiş. Neymiş efendim, Türkiye NATO üyesiymiş, Rusya’dan savunma amaçlı da olsa bu sistemi alamazmış. O halde NATO versin. O da olmaz. ABD’nin bu tavrı, Nasrettin Hoca’nın evine giren hırsızı andırıyor; gel diyorsun gelmiyor, bırak gitsin diyorsun gitmiyor! Malum, NATO’nun Patriot’ları var; bunlar Türkiye’nin güneyinde konuşluydu. Türkiye’nin en sıkışık olduğu zamanda (Suriye harekâtı esnasında) NATO, üyesi olduğu ülkeye yardım yapmak yerine bu sistemleri sökerek Türkiye’yi cascavlak ortada bıraktı. Bu düşmanca tavır, özde stratejik ortaklık oluyor; almak istediği halde verilmeyen hava savunma sistemini başka yerden temin etti diye, Türkiye’nin tavrı ‘sözde’ oluyor öyle mi? Buna kurt taksimi diyorlar; şimdiye kadar da böyle dediler. Lakin maymun gözünü açtı! Böyle gelmiş, böyle gitmez artık!",https://www.hurriyet.com.tr/yazarlar/fuat-bol/abdde-ne-degisti-41723315
Fuat Bol,Aşağılık kompleksi (1),"Aralık 28, 2020 06:29","En büyük yanlışı dinimiz hususunda yapıyoruz. Çünkü aldığımız çarpık eğitimle, dinimizi bilmediğimizden hem ona düşman oluyoruz ve hem de onu başka dinler gibi zannediyor ve hafife alıyoruz. Bu yüzden “Din bizi geri bıraktı” diyoruz. Halbuki din (İslamiyet) bizi ilerletti ve her daim ilerletir. Zira İslamiyet’te iki günü müsavi (eşit) olan ziyandadır. Bugünün dünden ileri olmasını şart koşan bir din, ‘irtica-gericilik’ ile anılabilir mi? Bizde ise bir kesim için din gericilikle anıldı ve anılmakta. Çünkü biz hâlâ ‘orta çağ karanlığı’ deyip duruyoruz! Ne dediğimizi kendimiz de bilmiyoruz. Tarih hususundaki cehaletimiz paçalarımızdan akıyor. Evet, orta çağda Avrupa karanlıktaydı; hem de zifiri karanlıktaydı. Ama aynı orta çağda İslamiyet, bir güneş gibi doğmuş; doğudan başlayarak tüm dünyayı aydınlatıyordu. Şu ana kadar Batı’daki tüm aydınlanmalarının temelinde İslam’ın aydınlığı (nuru) vardır. Ama bize bu öğretilmedi; Batı’nın engizisyon karanlığında, Hıristiyanlıkla beraber İslamiyet de mahkûm edildi. Kilise (Papalık), dünyayı tepsi gibi düz sandı, yuvarlaktır ve dönüyor diyenleri astı. Papa ve papazlar, Tanrı’nın vekilliğine soyundu ve daha dünyada iken insanları (krallar dahil) yaktı; dünyayı insanlara yaşanmaz kıldılar, hayatı cehenneme çevirdiler. Cennet para karşılığı, parsel parsel satıldı. Kilisenin tahakkümündeki Batı’da kadın, insan sayılmazdı. Zira kadın, mücessem şeytandı. Batı, işte dünyadaki bu cehennemden kurtulmak için kiliseyle savaştı, savaşmak zorunda kaldı. Uzun mücadeleler sonucunda yakasını kiliseden kurtarabildi. Bu kurtuluşta (Rönesans ve Reform’da) İslam’ın payı çok büyüktür. Lakin Tanzimat’tan sonraki nesillere, İslam bilimleri tarihi unutturuldu. Artık biz de dünyaya Batı’nın, bu denli aydınlanan gözüyle bakıyorduk ve halen daha aynı gözle bakıyoruz. Her şeyden önce içine düşürüldüğümüz bu girdaptan, bu aşağılık kompleksinden kurtulmamız lazım. Bunun için de Prof. Dr. Fuat Sezgin Hoca’nın ‘İslam Bilimler Tarihi’ kitabını okullarımızda zorunlu ders olarak okutmalıyız. Başka türlü aşağılık kompleksimizi yenemeyiz. Çünkü nereye baksak, hangi bilimi incelesek, hangi gelişmişliği görsek, hangi teknoloji ile tanışsak, karşımıza hep Batı, Batılı çıkıyor; çıkarılıyor. Karşımıza bunlar çıkarılıyor. Biz de hem bal gibi yutuyoruz ve hem de bunun sonucu olarak, müthiş bir aşağılık kompleksine kapılıyoruz. Ayrıca bir de günümüz Müslümanlarının hal-i pür melaline bakıyoruz; büsbütün yeise (ümitsizliğe) kapılıyoruz. Halbuki bizim dinimiz “İnanıyorsanız üstünsünüz ve her bakımdan en üstün olmak zorundasınız” diyor. NOT: Bu konuya çarşamba günkü makaleyle devam edeceğim.",https://www.hurriyet.com.tr/yazarlar/fuat-bol/asagilik-kompleksi-1-41699753
Fuat Bol,Bu kafa demokrasiye engel!,"Ocak 04, 2021 06:29","Günümüz gençleri bilmezler, lakin bir zahmet babalarına, dedelerine sorup öğrensinler ve onlara anlatılacak ‘bu kafa’yı asla unutmasınlar. O kafa ki, yedi başlı ejderha olup her an fırsatını kollamaktadır. CHP’nin tek başına iktidarda olduğu devirlerde bir jandarma çavuşu, bir ilçe merkezini ve bağlı 7 pare köyü tir tir titretirdi. Yolun diğer bir ucunda bile olsa, jandarmayı görenler yolunu değiştirirdi. Meteliğe kurşun atan köylüler, 4 lira olan yol vergisini vermediği (veremediği) için taşocaklarında ve yol inşaatlarında çalışmaya zorlanır ya da hapsi boylarlardı. Köylünün yırtık pırtık, yamalı elbiselerle şehre inmesi ve o halde dolaşması yasaktı. Yabancılar görüp fotoğraflarını çeker ve bunları, Avrupa’da yayınlamalarından korkarlardı. Köylüyü perişan halinden kurtaracaklarına, kurtuluşu şehre inmelerini yasaklamakta bulmuşlardı. Tahsildara yakalatmamak için ormana kaçırılan hayvanlar, jandarma marifetiyle yakalanıp köyün meydanına getirilip kelepçelenirdi. Sahipleri, parasızlıktan ve korkudan ortaya çıkamaz; güneşin altında günlerce aç-susuz bekletilen hayvanlar göz göre göre telef edilirdi. İşte bu kafa, bize bugün ‘halkçılık’ ve ‘hayvan hakları savunuculuğu’ dersi vermeye kalkıyor! Lut Gölü’nü Eiffel kulesi olarak yutturmaya çalışıyor. Jandarma dipçiğiyle sindirilen topluma sürekli yalan söylenmiş, halkın bir kısmını ötekileştirmek pahasına bu yalanlar adeta birbiriyle yarıştırılmıştır. Halkı ayrıştıran bu yalanların başında, bu kafanın “Devleti biz kurduk” gibi sözleri gelmektedir. Birinci büyük savaşta ve onu takip eden Kurtuluş Savaşı’nda hangi ocaktan şehit yoktur? Kurtuluşa öncülük eden Anadolu ve Rumeli Müdafaa-i Hukuk cemiyetleri temsilcilerinin, Halk Fırkası’nı kurup yeni devleti ilan ettiği söyleniyor. Doğrudur ancak önceki demokrasi denemelerinde ve bizzat demokrasiye geçtiğimiz 1946 yılında kurulan tüm siyasi partiler, mahut CHP’den (zaten tek parti vardı) ayrılan kişilerce kurulmamış mıdır? Bütün bu kişiler, Halk Fırkası’nın (CHP) kuruluşunda bulunmuşlardır. Aynı kişi ya da kişiler, CHP’de olduklarında devlet kurucu, ayrı partide olunca devlet yıkıcı veya devlet düşmanı mı? Veya en hafifinden devlet kurucu değil öyle mi? O halde, iki de bir de devleti kuran parti demekle ne demek isteniyor? Bu durum, kendilerinden olmayanları dışlamak ve ötekileştirmek değil midir? Bu milletin her bir ferdi hem devlet kurtarıcıdır ve hem de devlet kurucudur. Devlet-i ebed müddeti anlayamayanlara bunu anlatamazsınız! Aynı kafaya bakın; köprülerin altından bunca suların akıp, başörtüsü bu milletin gündeminden çıkmışken, birisi çıkıp yine “başörtülü hâkimin vereceği kararın adaleti yansıtmayacağını” söyledi. Belli ki bu kafa, kafanın içiyle değil dışıyla uğraşmaya devam edecek. Bu milleti bir buçuk metrelik bir bezle, onlarca yıl devletiyle karşı karşıya getirmeleri yetmedi. Bu milletin ve devletin ömründen yeniden onlarca yıllarını çalmak emelindeler. Zaman tünelinde kalan ve orada debelenen bu kafayı, müzelik olarak kendi haline bırakmaktan gayrı çare yoktur. Biz istediğimiz kadar demokratik reformlar yapalım, içi zift dolu bu kafalar durdukça, demokrasimiz olgunluğa erişmeyecek ve sürekli patinaj yapacaktır. Her şeye rağmen kervana düşen, yola revan olup yürümektir! Zira iflah olmaz bu tipler, kendini darı zanneden ve gördüğü her yerde tavuk ve horozlardan kaçan deliye benzer. Mahut deli, uzun süre tedavi edilir ve kendisine darı olmadığı anlatılır. “Söylenenlere ikna oldum, ben artık deli değilim ve kendimi darı görmüyorum; beni bırakın gideyim” der. Doktoruna götürürler. Doktor doğruyu mu söylüyor diye sınamak ister, delinin yanına bir horoz getirtir. Horozu gören deli kaçmaya başlar. Yakalanıp getirilir ve kendisine henüz iyileşmediği, tedaviye devam edileceği söylenir. Deli, “Yanılıyorsunuz, ben iyileştim, darı olmadığımı kabul ediyorum lakin horoz bu durumu bilmiyor ki (o tedavi olmadı) beni darı sanıyor! Kaçmam ondandır!” diyor. Bu kafaya sormak lazım; İslamiyet’in herhangi bir sembolünü gördükleri zaman neden deliye dönüyorlar?",https://www.hurriyet.com.tr/yazarlar/fuat-bol/bu-kafa-demokrasiye-engel-41705270
Fuat Bol,"FETÖ, vesayet, darbe!","Ocak 06, 2021 06:30","Hemen her şey gibi, demokrasi de bize tepeden indirildi. Dolayısıyla tepedekilerin keyfine göre bir demokrasi modeli belirlendi. Demokrasi, dışarıdan İnönü’ye dayatılınca (San Francisco kararları), kendince iktidardan düşmeme formülünü buldu ve ‘açık oy, gizli tasnif’ diyerek demokrasi adına şapkadan tavşan çıkardı. 1946 seçimleri işte bu yüz karası kanunla yapıldı. Bu durumda halk istediği kadar başka partiye oy versin, sayımı gizli yapan ‘kurşun askerler’ bunları CHP hanesine yazdılar. Halk, jandarma nezaretinde, CHP’li muhtarın (yeni ağa türü) bacaklarının arasındaki seçim sandığına gidip, oyunu açıktan (verdiği partiyi göstererek) vermek zorundaydı. Bütün bu baskı ve engellemelere rağmen CHP istenilen sonucu alamadı. Sandıkların büyükçe bir kısmını yakarak, denize atarak ve hepsinden önemlisi, sandık görevlilerinin karşı oyları da CHP’nin hanesine yazarak seçimi kazandıklarını ilan ettiler. 1950 yılı seçimlerine gelindiğinde, mahut yüz karası kanun (açıktan oy verip gizli sayılma) iptal edildi ve ilk kez dürüst, şaibesiz bir seçim yapılabildi. Halkın oyları, yıllarca biriktirilen nefretle sandığa yansıdı ve CHP, o sandıklara gömüldü. DP 416, CHP ise 69 milletvekili çıkardı. Bu tablo, iki kelime ile ancak ‘öfke’nin ve ‘nefret’in sonucuydu. Oysa CHP’nin tek başına iktidar olarak (zaten tek parti vardı) 27 yıllık yönetiminde ülkedeki tüm sivil-askeri bürokrasi tepeden tırnağa kadar CHP’liydi. Nitekim bunlardan askeri olan zevat, İnönü’ye geldi ve istediği takdirde iktidarı seçimleri kazanan DP’ye vermeyeceklerini söylediler. Dünyaya rezil olmamak için İnönü kabul etmedi. Demokrasiye geçme sözü vermesine rağmen şaibeli 1946 seçimlerinin utancı içinde ayrıca bu kepazeliği kabul edemezdi. İşte o gün bugündür, ne kadar iktidar (tek başına ya da koalisyon) gelip geçtiyse, bunlardan hiçbiri muktedir olmadı, olamadı, yapılmadı. İktidarda hep mahut bürokrasi oldu; seçilmişler hep yolcu muamelesi gördüler, yalnızca gelip gittiler. 1960 askeri darbesiyle bu vesayet Anayasa ile teminat altına alındı ve adeta kurumsallaştırıldı. Halkın büyük çoğunluğunun (yüzde 52) oyunu alarak iktidara gelen Süleyman Demirel’in, ‘zavallı’ Başbakan (vesayet altında) olarak bir TRT Genel Müdürü’nü atayabilmek için göbeği çatlıyordu. Başbakanlar, Anayasal kurum ve kuruluşların noteri gibi çalışırdı; devletin içinde bin tane devlet vardı ve her biri kendi başına buyruktu. Bu denli sorumlu bir yetkisizlik, FETÖ gibi yapıların devletin kılcallarına değin nüfuz etmesine sebep oldu. Vesayet, şu veya bu şekilde bürokrasiyi kendine benzetti lakin millete söz geçiremedi. Bunlar darbe yaptıkça, halk bunlara karşı olan partileri iktidara taşıdı. İşin bundan da vahimi, bizdeki vesayet odaklarının hemen hepsinin dışarıya bağlı, sahibinin sesi olmalarıdır. Bu halin tipik yansımalarını darbelerdeki tutumlarda ve en son olarak (15 Temmuz 2016) FETÖ ayaklanmasında gördük. Sivil ve asker onlarca hatta yüzlerce bürokrat, Türkiye’den kaçtı ve yabancı devletlere iltica etti. Halkın ensesinde boza pişirmeyi alışmış ve bunu maharet bilen mahut zevat, hâlâ seçim dışı iktidar yavesi ve darbe çığırtkanlığı yapıyor. Bunlar halk düşmanı, halk düşmanları asla demokrat olamaz. Darbecilere gereken dersler verilmeli ki gelecek nesiller darbe sözcüğünü ağızlarına alamasınlar.",https://www.hurriyet.com.tr/yazarlar/fuat-bol/feto-vesayet-darbe-41707138
Fuat Bol,"Din, demokrasi ve CHP!","Aralık 26, 2020 06:30","Sözde dini bir ritüeli, dinin yasakladığı ve asla hoş görmediği şekillerle bezeyerek icra ettiler. Akılları sıra Türkçeleştirdiler, böylece anlaşılmasını sağlamış oldular! Daha önemlisi, kızlı-erkekli (karma) sema gösterisi yaparak, aynı dinin haram dediği eylemi ibadet diye sunarak, zaten çığırından çıkarılmış olan Mevlevi ayinine, adına da ‘Mevlevi mukabelesi’ diyerek tüy dikmiş oldular. Dini ayrı tutarak soralım: Beethoven’in 5. senfonisini icra ederken, bu denli bir kepazeliği sergileyebiliyor musunuz? Onun anlaşılmasını(!) sağlamak için Türkçeleştiriyor musunuz? Geçen haftaki makalede de izaha çalıştık: Laiklik, devlet işleriyle dinin ayrı tutulması ve bunların her ikisinin de (devlet ve din) birbirinin işine karışmamasıdır, müdahale etmemesidir. Bakınız: Vaktiyle CHP, ezanı metazori olarak (dayatarak) Türkçe okuttu, halk bundan çok rahatsız oldu. Menderes (DP) çıkardığı kanunla ezanın asli lisanıyla da okunabileceğini düzenledi. Dikkat edin, asli lisanı ile (Arapça) okunsun diye dayatmadı, demokrasinin gereği olarak serbest bıraktı, Arapça da okunabilir dedi. Ama halkın özlem ve beklentisine bakın ki o günden beri ezan asli lisanıyla okunuyor. CHP (iktidar olduğu dönemlerde) devleti din işlerine bulaştırdı hatta dine yeni bir şekil vermeye kalkıştı. CHP bu yüzden ilk serbest seçimin yapıldığı günden (1950) beri iktidar yüzü görmüyor. İşte bizdeki bir kısım zorbanın zihniyeti gereği, laiklik İslam karşıtlığı ve hatta İslam düşmanlığı şeklinde anlaşıldı ve uygulandı. Bu zihniyet bugün de var ve zaman zaman hortluyor. Devlet, kiliseye gidip “siz niçin Rumca, Latince, Ermenice ayin düzenliyor, ibadet ediyorsunuz diyor mu?” Havraya gidip “Siz niçin İbranice ayin düzenliyorsunuz? Bunları Türkçeleştirmelisiniz” diyor mu? Diyebiliyor mu? Müslümanlara neden diyor? Müslümanlık ve Müslümanlar, birilerinin oyuncağı mı? CHP’lilerin samimiyetsizliğine ve ikiyüzlülüğüne bakın ki İBB Başkanı İmamoğlu, seçim öncesi Eyüp Sultan Camisi’ne gidip, Kuran-ı Kerim’i asli lisanıyla okuyor ve kendisini halka bu şekilde tanıtıyor. Seçildikten sonra ise sözde ‘Türkçe Kuran’, ‘Türkçe ezan’ ve ‘erkek-kadın karışık sema’ hezeyanlarını sergiletiyor. Bilmek lazımdır ki Türkçe Kuran veya Kuran’ın Türkçesi olmaz. Kuran-ı Kerim Allah kelamıdır ve hem lafız (söz) ve hem de mana itibariyle mucizedir. Kuran-ı Kerim vahiy yoluyla Peygamberimize gelmiştir. Peygamberimiz de ayetlerdeki murad-ı ilahiyi (Allah’ın kast ettiği manayı), hadisleriyle ve eylemleriyle açıklamış ve ortaya koymuştur. Kuran-ı Kerim’in, başta Arapça olmak üzere Türkçe, Farsça ve diğer dillerce tefsirleri (açıklamaları) vardır ve olmalıdır. Bakın, Arapça dedik; Celaleyn tefsiri gibi daha birçok Arapça tefsir vardır. Türkçe Kuran veya Kuran’ın Türkçesi denildiğinde, murad-ı ilahi anlaşılmaz, onu yazan kişinin, indi ve şahsi görüşleri anlaşılır. Ama Türkçe tefsir yapıldığında (o konudaki hadislerle birlikte açıklandığında), murad-ı ilahi anlaşılmaya çalışılır. Ayrıca erbabınca malum olduğu üzere nasıl ki usul hukuku dersi olmadan hukuk dersi olmayacağı gibi, tefsir usulü olmadan da tefsir olamaz. Ayrıca tefsir yapabilmek için dini ilimlerin yanında fen bilimlerinde de söz sahibi olunması gerekir. Bu dahi yetmez, tertemiz bir itikada ve iyi niyete sahip olunmalıdır. Dikkat edin, tefsir yapılırken bile onca şart aranırken;kendimize göre kelimelere mana verip ortaya konulana Kuran’ın Türkçesi denilebilir mi? Kelimelerin kelime anlamlarıyla birlikte bir de terim (ıstılah) manaları vardır. Birçok kelime aynı olmasına rağmen değişik bilim dallarında farklı manalar ifade ederler. Mesela zalim kelimesi fıkıhta (İslam hukukunda) zulmeden kişi, zorba manasınadır. Ama aynı kelime tefsir ilminde kâfir (inkârcı) anlamına gelir. Öyle kelimeler var ki 60’a yakın değişik manası var; öyleleri de var ki manaları anlaşılamaz veya çok az kişi tarafından (üstün âlimlerce), o da kısmen anlaşılabilir. Yedi kısa ayet olan (altı satırlık) Fatiha suresinin ve hatta bir besmelenin ciltler dolusu tefsiri (açıklaması) var. Bir de bu gibi konuları, televizyon ekranlarına çıkardıkları ‘echel’ kişilere tartıştırıyorlar. Din, dini bir konu veya dini bilimler söz konusu olunca, malum hemen herkes allame. Bunlardan birisi, sözde suret-i haktan gözükerek “Allah Türkçe bilmiyor mu?” diye sordu. Bre hadsiz! Allahü Teâlâ elbette her şeyi hakkıyla biliyor, dert o değil ki. Bizim derdimiz ve problemimiz, Allah’ın buyruklarını anlayıp anlayamadığımız ve nasıl anlayabileceğimizdir. Meydan yeri maalesef bu denli türedilere (zıpçıktı) kaldı. Vah ki ne vah!",https://www.hurriyet.com.tr/yazarlar/fuat-bol/din-demokrasi-ve-chp-41698746
Fuat Bol,Küresel facia!,"Aralık 23, 2020 06:29","Sonuç: Tüm toplumlarda mutlu insan parmakla gösterilebiliyor. İnsanoğlunun madde adına gerçekleştirdiği tüm keşifler, kendisi için aslında birer oyuncaktan ibaret. Lakin manasını ihmal ve hatta inkâr eden insanoğlu maddeyi öylesine yüceltip kutsadı ki vaktiyle amiri olduğu maddenin emrine girerek memuru derekesine indi; elindeki maddenin esiri, kölesi oldu. Eve, sokağa, kafeye, çarşıya, okula, AVM’ye, meydan yerine, daireye... Nereye bakarsanız bakın, insanları teknolojinin tutsağı olarak görürsünüz. Ne tuhaf değil mi? Artık hiç kimse kendisi değil, kendi hayatını yaşamıyor, yaşayamıyor. Sanal âlemde, kendinde olmayarak, yalnız başına uçuyor. Bindiği alametle, hızla kıyamete doğru gidiyor. Hani insan sosyal varlıktı? Hemcinsleriyle ve doğayla, doğadakilerle müşterek bir hayat kurardı? Oysa yalnızlığın daniskasını yaşıyor. Yalnız, lakin yalnızlığının farkında bile değil. Sanal bir âlemde bulutlar üzerinde gezinen insan yığınlarının, yere inmeye ve gerçeklerle yüzleşmeye hiç niyetleri yok. Çocuk yemek yerken mızmızlanmasından rahatsız olan annesi tarafından eline bir telefon tutuşturuluyor; çizgi filmin cazibesine kapılan çocuk, ne yaptığının farkında olmadan midesini şişiriyor. Yemek yediğini bilmeden yemiş oluyor. Asli tat alma duygusunu unutmuş, lezzeti çatal-kaşıkta arar olduk. Onu da bulabilene aşk olsun! Sohbet ortamında bile muhatabının hararetli konuşmasına veya direkt kendine sorulan soruya duyarsız kalıp, elindeki telefonla hangi dünyada olduğu belli olmayan yığınla insan var. Bilim ve teknoloji bu denli ileri gitmeden de bu haller kısmen vardı. O hallerin sebebi, kişinin kendinde olmaması ve sanal bir âlemde uçması değildi. Kibrinden ve karşısındakine değer vermeyişinden kaynaklanırdı ve bunlar sayıca yekûn tutmazdı. Genç-yaşlı, kadın-erkek fark etmiyor; insanlar ellerindeki telefonların oyunlarına dalarak uykularını getiriyor ve akabinde de uyudum zannediyorlar. Yorgun kalkıp, canları hiçbir şey yapmak istemeyince de ellerindeki telefona sarılıp, gece kaldıkları yerden devam ediyorlar. Elbette ki bu sanal dünyalar durduk yerde oluşmuyor. Tüm bu iletişim araçlarının yönetimi ve kontrolü ellerinde olan emperyalist güçler, faşizan bir baskıyla değil, gönüllü olarak ve rızayla bireyleri modern dünyanın gönüllü köleleri haline getiriyor. Böylece bu küresel güçler, esir aldıkları insan yığınlarını istedikleri kalıba sokuyorlar. Malum, hegemonya yalnız ekonomik veya silah gücüyle elde edilmiyor, kültürel güçle de kitleler kuşatılabiliyor. Onlar üretti biz tükettik, onlar söyledi biz dinledik, onlar kurguladı biz oynadık. Bilgi ve haber akışını da diledikleri gibi formatlayıp yönlendirdikleri için sadece istedikleri enformasyona, istedikleri şekilde ulaşabiliyoruz. ABD’deki bir sanatçının kaç çocuğu olduğunu ve bugün ne yaptığını biliyoruz ama kıtamızdaki bir ülkenin varlığından bile ancak o ülke elim bir felaketle karşı karşıya kalınca, onu da televizyondan öğrenip haberdar olabiliyoruz. İzlediğimiz dizi-filmler, beynimize kazınan reklamlar, kullanmakta olduğumuz sosyal (gerçekte asosyal) medya içerikleri, sürekli bize yaşam şekilleri sunuyor. Reklamların büyülü dünyasında tükettikçe, kendimizin tükettiğini vehmettik. Oysa tüketilen bizzat kendimizdik lakin farkında değildik. Daha açık ifadesiyle, dışımızda küçülen bu sanal dünya içimizi kemirip kendine benzetiyor. Bizi biz olmaktan çıkarıyor. Zira seçimlerimizi, kararlarımızı etkiliyor ve bizi yönlendiriyor; türlü manipülasyon ve propagandalarla kitlelerin tutum ve davranışları yönlendiriliyor ve istenilen kıvama getiriliyor. Ve artık biz, kalıplara dökülmüş ruhsuz, kalp insanlarız. Kalıbımız var ama kalbimiz yok; ruhumuzdan habersiziz. Oysa insan olarak, yaratılışımızın hamuru ‘sevgi’ ile yoğrulmuş. Bu sevgiyle yaşamamız gerekiyor. Zira bu sevgiyle hayatlar renklenir, tatlılaşır ve mutlu olunur. Mutluluğumuzun iksiri olan sevgiyi bize kaybettirdiler. Sudan çıkmış balıkları andırıyoruz. Her birimiz bir yerde çırpınıyor, kimse kimsenin halinden anlamıyor. Aynı apartmanda kapı komşusu olan komşuların her biri adeta ayrı bir gezegende yaşıyor. Komşumuzun ölüm haberini bile kokudan ve polis marifetiyle öğrenebiliyoruz. Ne tuhaf, hiçbir şeyin farkında olmadan ölüyoruz. En yalın hakikat: “Nasıl yaşarsanız öyle ölürsünüz. Nasıl öldüyseniz öyle diriltilirsiniz!” (Hz. Muhammed).  KURAKLIĞA KARŞI ACİL ÖNLEM! Eski İSKİ Genel Müdürü, mühendis Ergun Göknel’in dün yer verdiğimiz, ‘Suda durum gerçekten vahim. Bizi felaket bekliyor’ başlıklı yazısı kuraklık konusunda her şeyi ortaya koyuyordu. Göknel acil olarak ne gibi önlemler alınması gerektiğini de kaleme almış. Diyor ki: Hiç gecikmeden, hemen, bir saniye sonra İstanbul’da su kısıntısına gidilmelidir. İlk aşamada günde 3 milyon yerine 1.5 milyon su verilmelidir. Her türlü şekilde halkın su tasarrufu yapması sağlanmalı ve bu konuda halk bilgilendirilmelidir. Bu amaçla her türlü yayın organında bilgilendirici ve su tasarrufuna yönlendirici yayın yapılmalıdır, ilanlarla su tasarrufu teşvik edilmelidir. Billboard’lar başta olmak üzere toplu taşıma araçları ilanlarla donatılmalıdır. Hastane, okul gibi tüm kamu kuruluşlarında su kaybına sebep olabilecek arızalar tespit edilerek acilen tamir edilmelidir. Bahçe sulama, araç yıkama, sokak yıkama gibi faaliyetler yasaklanmalı ve yapanlar ağır para cezası ile cezalandırılmalıdır. YAĞMUR BOMBASI Su sıkıntısını gidermek için kısa vadede ne yapılabilir? Çok acil hareket edilirse Şubat ve Mart 2021 aylarında İstanbul’da yağmur bombası (cloud seeding) uygulanabilir. Acilen bir ihale açılıp sonuçlandırılır ve bu işlemi yürütecek ekibin ve uçakların İstanbul’a gelmesi, burada da onlara yardımcı olacak teknik ekibin oluşturulması sağlanabilir. Bu vesile ile de bir hatırlatma yapmak isterim: Eski Orman ve Su İşleri Bakanı Veysel Eroğlu 2017 yılı sonlarından itibaren devamlı olarak İstanbul’un 2071 yılına kadar su sıkıntısı olmayacağını söylemiştir. Bu sözlerini de kendisine hatırlatmak gerekir diye düşünüyorum.",https://www.hurriyet.com.tr/yazarlar/fuat-bol/kuresel-facia-41695856
Fuat Bol,21. yüzyıl,"Aralık 21, 2020 06:29","Onlar da savaşın galipleri olarak, kendi aralarında anlaşıp dünyayı taksim ettiler. Bu kurt taksiminin özeti, benimki benim, seninki de benim anlayışıdır. Dolayısıyla dünya üzerinde hiçbir devlet kendi haline bırakılmadı; hemen hepsi bir yere (emperyalist devlete) payanda yapıldı. Cihan imparatorluğumuzun yıkılmasıyla birlikte biz Türkler, bu taksimde kaybeden taraf olduk. Zaten büyük savaşın asıl amacı, Türk’ün gücünü tarih sahnesinden silmekti. Sonuçta bizi öldü diye bıraktılar. Zira alınan onca yaralardan sonra, onlara göre kurtuluşun ve yeniden dirilişin imkân ve ihtimali yoktu. Geçen bu yüz sene esnasında beyin zarımızda sülük emzirdiler, biz kıvrandıkça onlar üzerimizde horon teptiler. Bizi insan saymadılar (şimdi yaptıkları gibi) ve şeytan azapta gerek dediler! Bize kerhen lütfettikleri karakuşi demokrasiyi bile hazmedemediler. Her on yılda bir darbe yaptırarak, bizi adeta ‘tımarhanelikler’ gibi, meşguliyetle tedaviye tabi tuttular. Bir adım ileri atmak istediğimizde, beş adım geri düşürdüler. Envaı çeşit terör örgütlerini üzerimize salıp mevcut olan kıt imkânlarımızı da heder ettirdiler. Sergiledikleri onca zulüm sarhoşluğu içinde, bir şeyi bilmeden ihmal ettiler. Yayı fazla gerdiler ve kırdılar. Zira haddinden aşırı şiddetle amaçlarını hikmetsiz bıraktılar. Halbuki amaçları, ne oldurup ne öldürmekti. Süründürmeyi yeğlediler lakin ölmüş diye bıraktıkları bu devin bir gün dirileceğini düşünemediler. Zulüm asla payidar olamazdı ve hep olduğu gibi, ip (zulüm) en kalın yerinden kopmaya mahkûmdu. Tarih sahnesinden silinmek istenen biz Türkler, tıpkı istiridyenin bağrında sakladığı inci misali, için için oluştuk. Yenile yenile yenmesini de öğrendik; yeniden dirildik. Son ölümcül darbeyi kılcallarımıza nüfuz ederek içeriden ve üstelik en acımasız şekilde, alçakça indirmek istediler. İçimizden mankurtlaştırıp devşirdikleri bu ülkenin evlatlarına, kendi halkına silah çektirdiler. Yedi düvel olarak bir araya gelip başaramadıklarını, Türk’ü Türk’e kırdırarak yapmaya çalıştılar. Otuz iki dişini sıkarak tam bir asır bekleyen Türk’ün sabır taşı çatlamıştı. Genciyle, yaşlısıyla sağına soluna bakmadan meydan yerine koştu ve haykırdı: Savulun! Biz geldik, bu meydan bizim! Kahpelere, kalleşlere, hainlere, dost görünen hasımlara bu meydanda yer yok! Zira er meydanına sahibi geldi. Bir asırlık suskunluktan sonra, artık o konuşacak, herkes susacak ve sadece dinleyeceklerdi. Onun mahallesinde salyangoz satanlar, bundan böyle tezgâhlarını toplayıp başka kapıya gidecekti. Bulunan doğalgaz rezervleri de Akdeniz’deki dalgalanmalar da Suriye ve Libya’daki şahlanışlar da Karabağ’daki zafer de aynı gerçeği haykırıyor. 21. asır, Türk asrı olacaktır.",https://www.hurriyet.com.tr/yazarlar/fuat-bol/21-yuzyil-41693839
Fuat Bol,Gelen gideni aratmasın!,"Ocak 02, 2021 06:29","Bu yüzden 2021 yılının, 2020’den daha iyi olacağını söylemek, iyi niyet temennisinden başka bir şey değildir. Zira perşembenin gelişi çarşambadan bellidir! Uzatmaları oynayan yaşlı dünyamızın bugünlerine, boşuna ‘yevmülbeter’ (öncekilerini aratacak günler) dememişler. Dünyanın bir noktasında, gözle görülmeyen bir virüs (COVID-19) çıktı, çok kısa bir zamanda dünyanın her tarafına yayıldı ve hemen her şeyi altüst etti. Bu altüst oluş, rastgele söylenen bir kelime değildir. Dünyayı saran bu illetten sonra, artık hiçbir şey eskisi gibi olmayacak. İnsanoğlu arzı endam etmeden dünya sahnesi çok sakindi. Yaratılışı itibarıyla, cehaletiyle ve zalimliğiyle öne çıkan insanoğlu, dünyaya iskân ettirilince, kızılca kıyametin kopacağı belliydi. Çünkü daha işin başında Allahü Teala, böyle bir mahlûkunu dünyaya göndereceğini meleklere söyleyince, onlar “(...) Orada fesat çıkaracak ve kan dökecek birini mi yaratacaksın?” dediler. Yaratılacak bu kişinin (insan) ‘halife’ (ilahi iradeyi temsil eden, uygulayan ve uygulatan) olacağı kendilerine bildirildiği halde, melekler “Niçin?” diye sormaktan kendilerini alamadılar. Zira her an tesbih (Allah’ı eksik sıfatlardan uzak tutmak, şanını, yüceliğini anmak) etmekte olan melekler, bu hallerini yeterli zannettiler. Bunun üzerine Allah (c.c.), onlara ikazla şöyle dedi: “Şüphe yok ki ben, sizin bilmediklerinizi bilirim!” İnsanoğlu sınanmak için geldiği bu dünyada, yaratılışa uygun davrandığında meleklerden üstün, aksine tutum sergilediğinde de aşağıların en aşağısı olabiliyor. Gelinen noktaya bakıldığında görülen şudur: İnsanların çok azı denilenlere uydu ve en üstün oldu. Çoğu ise yaratılışa aykırı davrandı, kendileri çileden çıktıkları gibi dünyayı da çığırından çıkardılar. Eski devirlerdeki bu denli kötülükler, sınırlıydı. Belli bir yer ve o yerde yaşayan belli sayıdaki insanlar içindi. Şimdilerde ise küreselleştik; kötülükler bir yandan ışık hızıyla çoğalırken, diğer yan da her biri çığ gibi büyüyor. İnsansız doğa ne kadar bakirdi, en yırtıcı hayvanların en vahşi ve hoyratça davranışları bile doğaya bir zarar vermedi. İnsan ki çok cahil, çok zalim ve üstelik doyumsuzdur. Yaratılış gayesini unuttu, amir olacakken, elleriyle inşa ettiği, insan ve doğa öğüten fabrikanın emrine girip memur oldu. Suyu, havayı ve her yanıyla doğayı kirleterek, hayatı kendine zehir etti. Doğayı yaşanmaz kıldı. Bu hal, cehaletin, zalimliğin ve doyumsuzluğun daniskası değil de nedir? Bu gidişle, daha durun bakalım, ne virüsler, ne salgınlar, ne orman yangınları, ne kuraklıklar, ne kadın cinayetleri, ne katliamlar, ne felaketler, ne işgaller, ne sapkınlıklar vb göreceğiz! Bindiğimiz bütün bu alametlerle, hep birlikte kıyamete gidiyoruz. Ta ki iyiliği emredip, kötülükten sakınan ve sakındıran tek bir insan kalmayıp, yeryüzü her çeşitten kötülere kaldığı ana kadar bozulma böyle devam eder. Sonunda da zaten ölü olan o insanların (insanlıktan çıkmış) ve öldürülmüş olan (her yanı ile zehir kusan) doğanın üzerine kıyamet kopar.",https://www.hurriyet.com.tr/yazarlar/fuat-bol/gelen-gideni-aratmasin-41704313
Fuat Bol,Aşağılık kompleksi (2),"Aralık 30, 2020 06:29","“711 yılında İberik Yarımadası’nın alınmasıyla, İslam dünyası ile Avrupa’nın batısı arasında köprü kurulmuştu. İslam dünyasının merkez ve doğusunda keşifler çağına geçen bilimler, gecikmeden İberik Yarımadası’na ulaşıyordu. Bu bilimler onuncu yüzyılın ikinci yarısından itibaren bazı tercümelerle ve aletlerle Fransa’ya, oradan İngiltere’ye yol almaya başladı ve Orta Avrupa’ya geçti...” “İkinci yol 11. yüzyılın ikinci yarısında başladı, Güney İtalya üzerinden oldu. İlk ziyaretinde İtalya’daki tıp bilgisinin sefaletini gören Cezayirli bir tacir, Afrika’ya dönüp birçok tıp kitabıyla Güney İtalya’ya geldi. Böylece 25 kitap Latinceye çevrildi. Bu güney yolu çok kısa bir zaman sonra, Kuzey Afrika’dan, özellikle Suriye’den Arapça kitapları ve İslam dünyasında süratle gelişmekte olan teknolojiyi, bu arada kâğıdı ve kâğıt teknolojisini Avrupa’ya taşıdı...” “Üçüncü ana yol, İslam dünyasının doğusunu Tebriz, Erzurum, Trabzon üzerinden Bizans’ın başkenti İstanbul’a, oradan da İtalya’ya, Doğu ve Orta Avrupa’ya bağlıyordu.” “Hem İtalyan papazlar ve hem de Bizanslılar Arapçadan tercüme ettikleri bilim kitaplarına kendi adlarını veya eski Yunan bilginlerinin isimlerini veriyorlardı. İbn-i Sina, ‘Avicenna’ adıyla Avrupa’ya 700 yıl boyunca tıp hocalığı yapmıştır. Yani Avrupa üniversitelerinde, asırlar boyu onun kitabı okutulmuştur.” “Miladi 9. yüzyılın ikinci yarısında Sabit bin Kurra, Arşimet’in çözümlerini tanımadan, entegral çözümün tamamıyla ayrı ve ilginç misallerini bize bırakmıştır...” “Yine aynı yıllarda Ebu Cafer el-Hazin 3. dereceden bir denklemi ilk defa çözdü. 11. yüzyılın ikinci yarısında bu denklemlerin sunumunu Ömer Hayyam sağladı (Oysa Ömer Hayyam’ın bu yönü bize hiç okutulmadı). Dördüncü derecede denklemlerin sunumunu ise, 15. yüzyılda Gıyaseddin Kaşi yaptı.” “Düzlem trigonometrisi, bir açının sinüsü, kosinüsü veya tanjantı anlamında, İslam dünyasında 9. yüzyıldan itibaren kesin ifadesini ve gelişmesini bulmuş, bu süreçte küresel trigonometri miladi 11. yüzyılda tam yapısını kazanmıştı.” Piri Reis’in dünya haritasına bön bön bakıyor ve bir mana vermiyoruz! Halbuki kartografya alanında Müslümanlar, 15. yüzyılın sonuna kadar, Asya, Avrupa ve Afrika haritalarını gerçeğe çok yakın olarak çizmişlerdi. “Vasco de Gama, Arapça haritaları kullanarak Hint Okyanusu’na ulaştı. Kristof Kolumbus, bir Arap haritasının İberik Yarımadası’na gönderilen bir kopyasına dayanarak Asya’ya ulaşmak istemişti.” Avrupalı Müslümanlardan aldı, kendine mal etti. Bizse hakikatimizi ceket astarımızın içinde unutmanın şaşkınlığı ve çaresizliği içinde bocalıyoruz. Tanzimat, bizim tarihimizin dönüm noktası olmuştur. Padişaha haddini bildirecek olan o fermanla eğitimimizin temeline dinamit konulmuştur. Zira Mustafa Reşit Paşa’nın İngiliz sefiri ile beraber hazırladığı Tanzimat kanunu (1839), fen derslerinin medreselerde okutulmasını yasakladı. Böylece din adamları cahil bırakıldı. Daha sonraki devirlerde ise öğretmen yetiştiren kurumlardan (ve hatta tüm eğitim kurumlarından) din dersleri kaldırıldı. Böylece öğretmenle imam, birbirini anlayamaz oldu ve birbirine düşman edildi. Dinin, din adamının ve dindarın gericiliğinin(!) nereden geldiğini, nereden kaynaklandığını görüyor musunuz? Bu vahim hata, ilk defa Menderes döneminde (DP) açılan imam-hatip okullarıyla giderilmeye çalışıldı. Zira bu okullar, ilkokuldan sonraki yedi yıllık bir ortaöğretimi kapsıyordu. Bu okullarda, klasik ortaokul ve lise (edebiyat kolu) dersleriyle birlikte, İslam dininin esaslarını öğreten din bilimleri öğretiliyordu. Dikkat ediniz: Tanzimat’ın hastalığı hâlâ devam etmekte ve ilahiyat fakültelerinde yüksek fen bilimleri okutulmamaktadır. Sadece bir hususu söylemekle yetinelim: Yüksek matematik bilmeyen, namaz vakitlerini nasıl hesaplayacaktır? Şu halde bir din adamının, başta matematik ve astronomi olmak üzere tüm fen bilimlerini bilmesi şarttır. Aksi halde, öğrendiği din bilimlerinde de noksandır. Gözümüzü açan ve bizi bu aşağılık kompleksinden kurtaran Prof. Dr. Fuat Sezgin Hoca’nın kıymetini bilemedik. Hoca Almanya’ya gitti, gitmek zorunda bırakıldı. Alman eşiyle birlikte bir ömür vererek, küllenmiş köklerimizin gerçeklerini gün yüzüne çıkarttı. Artık görev bizde. Hocamıza, külliyatına ve daha açık ifadesiyle kendimize, kendi değerlerimize sahip çıkalım!",https://www.hurriyet.com.tr/yazarlar/fuat-bol/asagilik-kompleksi-2-41701639
Fuat Bol,Devlet ve siyaset kurumu,"Aralık 09, 2020 06:29","Devleti yeterince tanımadığımızdan olacak, siyaset kurumunu hep karalayarak bu günlere geldik. Daha açık ifadesiyle, siyaset kurumuna sürekli haksızlık ettik ve onu hiç hak etmedikleri şekilde aşağıladık ve sürekli istiskal ettik. Siyaset kurumu tek başına iktidara geldiğinde bile muktedir olabiliyor mu? Olması gerektiği şekilde söz sahibi mi, eski tabirle salahiyetli mi? Nerdeee! İçi beni dışı seni yakar misali, tek başlarına gelen iktidarlar bile ‘hükümetçilik’ oynayıp gittiler. Devletin idaresini sözde seçilmişlere, siyaset kurumuna verdik ama devlet hep başka telden çaldı; siyasetçi de o çalınanı dinlemek ve itaat etmek zorunda bırakıldı. Parlamenter demokratik sistemde (bizdeki ucube şekliyle) tek başına bir parti ya da birkaç partili koalisyonlar, hükümeti kuruyor, parlamentoda çoğunluğu teşkil ediyor. Kanun çıkarabiliyor lakin anayasayı değiştiremiyor (yeterli çoğunluğu yoksa) ve bürokraside yalnızca kısıtlı sayıda atama yapabiliyor. Üst düzey bürokratların atamaları üçlü kararname ile (ilgili bakan, başbakan ve cumhurbaşkanının imzalaması) gerçekleşebiliyordu. Cumhurbaşkanı imzalamasa, hükümet atama yapamıyordu. Nitekim bütün başbakanlar bu durumdan çok çekmiş ve davul bizim boynumuzda tokmak başkasının elinde diyerek sürekli yakınmışlardır. Cumhurbaşkanı Necdet Sezer, AK Parti’nin 1. döneminde (2002-2007), tek bir atama kararnamesini bile imzalamadı ve koca ülke bürokraside 5 yıl boyunca vekâletlerle idare edildi. Malum, 2. büyük savaştan sonra Türkiye, ABD’nin güdümüne sokuldu. 1945-50 arasında iki ülkenin yapmış olduğu anlaşmalara bakın, Türkiye’nin gerçekten bağımsız olmadığını görürsünüz. (Yüz milyon dolarlık bir yardım karşılığında, kendi ürettiğimiz uçak ve silah fabrikalarından bile vazgeçtik!) Akabinde (DP dönemi) NATO’ya girildi ve ülkenin ‘liderlik’ konumundaki yetkili mercileri ABD’nin kontrolüne verildi. Lider, bir kısım askerdi ve bir kısım üst düzey bürokrasiydi. ABD de bunlarla iş tutarak, bunca kepazelikleri (Her on yılda bir darbe) işledi. (Vatansever asker ve sivil bürokrat, elbette başımızın tacıdır ve bu anlatılanlardan varestedir.) MİT müsteşarı, “Ben CIA’nin istasyon şefi konumundayım!” diyordu. Başbakanlar, işte ABD’ye endeksli böyle bir müsteşardan aldığı bilgilerle ülkeyi yönetecekti! Nasıl yönetebildikleri ortada! S. Demirel, “Afrika’da darbelerden haberdardık ama burnumuzun dibindeki darbeleri bizden sakladılar” diye dert yanar ve bizzat kendisi darbelere maruz kalırdı. O dönemde vesayet sistemi cariydi. İcranın sözde başı olan hükümetlerin, ancak yüzde 20’lik bir yetkileri vardı ve bu da devlet alanının dışındaydı. Zira hikmet-i devletten sual olunmazdı, olunamazdı! Hükümetler okulların binalarını yapar lakin o okullarda okutulacak derslerin içeriğine (müfredat) karışamazdı. ABD, gelip geçen tüm iktidarları sürekli baskıladı, çizmeyi aşmaya yeltenenleri de darbeyle indirdi. (Menderes, Demirel, Ecevit, Erbakan bu halin tipik örnekleridir.) Ülkenin başbakanı (Ecevit), Özel Harekât’ın maaşlarını ABD’nin verdiğini bile bilmiyordu; ABD ambargo uygulayıp maaşı kesince öğrenebildi. Aynı başbakan F. Gülen’i himayesine almıştı, asker dahil kimseye söz söylettirmiyordu. O alçak da başbakana sözde şefaat vaat ediyordu. Asker ve sivil gelen tüm hükümetler F. Gülen hainini korudu ve önünü açtı. Hatta son kertede AK Parti iktidarları döneminde “Ne istediler de vermedik?” sözüne mazhar olmuşlardı. Ecevit ve diğer başbakanlar hain miydi? Neden F. Gülen’i koruyup toz kondurmuyorlardı? Asla! Çünkü derin devlet, yetkisiz lakin sorumlu hükümet ricalini “F. Gülen devletine ve milletine faydalı insan yetiştiriyor” şeklinde bilgilendiriyordu. O derin devlet de ABD’nin (CIA) güdümündeydi. Darbeyle uzaklaştırılan S. Demirel’e “Neden şapkanı alıp gidiyorsun” diye sorduklarında “Darbeyi yapan ordu, benim ikinci bir ordum mu var ki karşı koyabileyim?” şeklinde cevap verirdi. ABD değişmedi, dünkü ABD bugün de aynı. Görüyorsunuz, hemen her hususta Türkiye’ye dayatıyor, dayatmak istiyor. Nitekim dün de dayatıyordu. Türkiye dün “peki” diyordu, demek zorundaydı. Çünkü devletin liderliğini ABD kontrol ediyordu. Daha açık ifadeyle, Türkiye’deki siyaset, rüştünü ispat edebilmiş değildi. Siyaset görünüşte iktidardaydı lakin muktedir değildi. Türkiye bugün değişti; devletinin kodlarını ele geçirdi, kendisi lider oldu. Elbette ki yine dayatmak isteyeceklerdir lakin bu kez avuçlarını yalayacaklardır. Zira artık emir alan değil, emir veren bir Türkiye var. Hükmedilen değil, hükmeden bir Türkiye var. İnanmayan savunma sanayimizdeki hamlelerimize, Suriye’ye, Doğu Akdeniz’e, Libya’ya ve Azerbaycan’a baksın!",https://www.hurriyet.com.tr/yazarlar/fuat-bol/devlet-ve-siyaset-kurumu-41683648
Fuat Bol,İşte ABD bu!,"Aralık 16, 2020 06:35","Belli ki bir dizi yaptırım maddeleriyle Türk savunma sanayisini durdurmak istiyorlar. O savunma sanayisi ki son birkaç yıldır yaptığı hamlelerle dosta güven, düşmana korku saldı. Türk savunma sanayisi İHA, SİHA ve TİHA’larla (Suriye, Libya, Dağlık Karabağ’daki etkinlikleriyle) tüm dünyaya parmak ısırttı. Türkiye ürettiği bu yeni keşiflerle, savaşın konseptini değiştirdi. İngiliz Savunma Bakanı bile “Savaş sanayisi teknolojisinde Türklerden geride kaldık” ifadesini kullandı. Türkiye’yi, kıskanılacak bu duruma, başta ABD olmak üzere sözde dost ve müttefikimiz olan ülkeler getirdi! Tarihte emsali görülmemiş bu denli kötü komşuların, akıl almaz hal ve tavırları Türkiye’yi mal sahibi yaptı. Üstelik bu hal yeni de değil, zira biz bunların cemaziyelevvellerini de biliriz, cemaziyelahirlerini de. 1963’te Türkler Kıbrıs’ta kesilirken Türkiye müdahale etmek istedi (kısmen etti de) ABD Başkanı Johnson, Başbakan İnönü’ye tehdit mektubu gönderdi. Mektupta ABD “Kıbrıs’ta Rumlar, Türkleri kesecek, siz anavatan olarak müdahale edemezsiniz, sadece seyirci kalabilirsiniz. En ufak bir girişimde bizi (ABD’yi) karşınızda bulursunuz. ABD’nin ve NATO’nun size sağladığı hiçbir silahı, Kıbrıslı Türkleri savunma amaçlı kullanamazsınız” demeye getirdi. 1974’te Kıbrıs Barış Harekâtı’nı yaptık, Mehmetçiğin olmazsa olmazı, elindeki piyade tüfeğini bile (G3) kullanamazsınız dediler, Türk askeri sopayla savaşa gitsin istediler. Ardından uzun yıllar sürecek silah ambargosunu dayattılar. Aynı ABD Kongresi, Cumhurbaşkanı Erdoğan’ın korumaları için alınması planlanan 1.2 milyon dolarlık ABD yapımı silahların (Sig Sauer) satışını iptal etti. Bunun üzerine Erdoğan talimat verdi; Yavuz 16 tabancaları ile MPT 76 milli piyade tüfekleri üretilip hizmete sokuldu. Türkiye yerli helikopter üretti, motoru ABD menşeili diye yurtdışı satışına izin verilmedi. Türkiye motorun da yerlisini üretti. Türk savunma sanayisi havada, karada, denizde hamle üzerine hamleler yaptı, yapıyor. Savunma Sanayi Başkanlığı’nın başında İsmail Demir, Anadolu’nun demir gibi yiğit ve yılmaz bir evladı var. İşte bu İsmail Demir, “Sen nasıl Türkiye’nin ihtiyaç duyduğu savunma araç ve gereçlerini üretirsin” denilerek hedef tahtasına konuldu ve diğer üç arkadaşıyla birlikte ABD’nin yaptırım listesine konuldu. Bu talihsiz karar için ABD ülkesi ne kadar küçüldüyse, İsmail Demir ve üç arkadaşı da şahsiyetleri ve vatanperverlikleriyle o kadar büyüdüler. ABD’nin sözde derdi de Türkiye’nin S-400’leri Rusya’dan almasıymış. Sen verdin de mi almadı? Başkan Trump, “Türkiye bunları almakta haklı, onu bu duruma biz zorladık” diyordu? ABD şahtı şahbaz oldu. Polisimin eline silah vermeyeceksin, askerimin eline tüfek tutturmayacaksın, ürettiğim helikopterleri sattırmayacaksın, sadece keşif yapabilen İHA’ları bile vermeyeceksin; tüm bunları ve nicelerini üretirken de beni tu kaka edeceksin. Bunun yanında dünyanın en kanlı terör örgütleriyle (PKK, YPG, PYG, FETÖ) iş tutup, bunları benim üzerime salacak ve bana karşı kullanacaksın. Daha açık ifadesiyle, taşları bağlayıp köpekleri salacaksın. Ve ben tüm bu saldırıların karşısında savunma yapmayacağım, yapamayacağım. Öyle mi? Belli ki ‘kurt taksiminde’ üstünüze yok! Lakin bu taksimde biz yokuz, başka kapıya!",https://www.hurriyet.com.tr/yazarlar/fuat-bol/iste-abd-bu-41689664
Fuat Bol,Karabağ zaferi,"Aralık 12, 2020 06:29","Dünyanın sözde en güçlü ve en medeni ülkeleri, bu haksızlığa el koyarak, giderilmesi için çaba harcayacaklardı. ABD, Rusya ve Fransa’dan oluşan Minsk grubu, hak ve hakikati arayacakları yerde, zalimin yanında yer aldılar ve işi tek kelime ile sürüncemede bıraktılar. Ne zalimin zulmü ne de mazlumun gözyaşı onlar için bir şey ifade ediyordu. Akılları sıra işgali zamana yayıp unutturacaklardı. Yine onlara göre nasılsa Türk dünyası paramparça edilmiş, üstelik Türklükleri bile kendilerine unutturulmuştu! Daha da unutturulması için aralwarındaki fiziki ve manevi bağlar koparılmalıydı ve koparılacaktı. Onlara göre bu işgalle koparıldı. Zira Karabağ’ın Ermenistan’a işgal ettirilmesi, Türk dünyasına karşı yeni bir Çin seddi inşasıydı. Ne hazindir ki bu seddi dik tutabilmek uğruna İran bile Ermenistan’ın yanında yer aldı. Halbuki İran’ın yarıya yakını Azeri Türkü’dür, diğer yarısı da Azerbaycanlılarla aynı inancı (mezhep olarak) paylaşmaktadır. Öte yandan Ermenistan’la ortak hezimete uğramanın şaşkınlığıyla Fransa, meclisinde aldığı bir kararla Dağlık Karabağ’ın sözde bağımsızlığını tanıdı! Bade harabül-Basra! Ermenistan’ın bile tanımadığını Fransa tanıyarak, kraldan fazla kralcı olmasının yanında kendi yüzkarası halini sergiliyor. 70 yıl boyunca Sovyet zulmü altında inim inim inletilen Türklerin her birinin peş peşe bağımsızlığını ilan etmeleri, onların yalnızca bir şeyi değil hiçbir şeyi unutmadıklarının işaretiydi. Türk, kendine yapılan zulmü asla unutmaz. Zamanı ve zemini kollar, bu müddet esnasında da çeliğe su verir. Yani için için oluşur; ocak kızıştığında da Hanya’yı Konya’yı gösterir! İşte tam 30 yıl sonra Karabağ’da ocak kızıştı; zalim Ermenistan, çelikleşen Türkün iradesi karşısında eridi, teslim oldu, işgal ettiği Karabağ’dan çekilmek zorunda kaldı. Perşembe günü Bakü’de zafer kutlamaları vardı. Her iki ülke halk ve yöneticilerinin sıklıkla dillendirdikleri “iki devlet tek millet”i ete kemiğe büründüren Türkiye lideri Erdoğan da şeref konuğu olarak oradaydı. Ayrı kalmanın nelere mal olduğunu (gözyaşı ve hezimet), birlikteliğin neler sağladığını (başarı ve zafer) görüp kenetlendiler. Sarsılmaz bir Türkiye-Azerbaycan birliği dileriz, diğer Türk cumhuriyetlerine de örnek olur. AB, Arap Birliği ve daha nice devletlerin bir araya gelip kurdukları çeşitli birliktelikler var ancak bir Türk Birliği, henüz kuvveden fiile çıkabilmiş değil. Akıllarının başlarına gelebilmesi için illa ki (Allah saklasın) işgal edilmeleri mi gerekiyor?",https://www.hurriyet.com.tr/yazarlar/fuat-bol/karabag-zaferi-41686599
Fuat Bol,Geçti Bor’un pazarı!,"Aralık 14, 2020 06:29","Türkiyemiz işte dünyadaki bu değişime ayak uydurduğu, bu uğurda yoğun bir gayretin içinde olduğu için, diğer bir deyişle, canını kayırabildiği ve haklarını savunu, emperyalizme peşkeş çekmediği için hem AB’nin ve hem de ABD’nin hedefinde. Emperyalizm böylesi bir Türkiye’yi istemiyor, onlar alışageldikleri eski Türkiye’yi istiyorlar. Kafasına vurup lokmasını ağzından aldıkları bir Türkiye istiyorlar. Zira şimdiye kadar hep böyle olmuştu. Laf dinleyen, uslu ve uydu bir Türkiye’yi dost ve müttefik biliyorlar. Kendi Hıristiyanlık ahlak ve hassasiyetleriyle söyleyecek olursak, bir yanağımıza vurduklarında –ki şimdiye kadar hep ama hep vurdular- diğer yanağımızı uzatmamızı bekliyorlar. Yani onlar hep ağa olacak, sığıra biz bakacağız, sütünü sağıp onlara vereceğiz. Bu durumu tarihteki alışkanlıklarından tevarüs ettiler. Nitekim daha düne kadar, Kızılderililere ve zencilere aynını yapmışlardı. Başkalarının sırtından geçinmeye alıştıkları için aynı alışkanlıklarını bugün de sürdürüyorlar. Dost ve müttefik dedikleri Türkiye’ye ihtiyacı olan silah ve mühimmatı vermediler (hâlâ daha vermiyorlar); kötü komşu insanı mal sahibi yapar gereğince, Türkiye savunma silahlarını üretti, üretmeye devam ediyor. Hem de Türkiye’nin ürettikleri (SİHA) karşısında, gözleri fal taşı gibi açılıyor. Bu silahları nasıl üretiriz ve hatta kendi hak ve menfaatlerimiz doğrultusunda bunları nasıl kullanırız diyerek, bizi hedef tahtasına koyuyorlar. Bu cümleden olarak CAATSA yaptırımlar yasasını çıkarıyorlar. Yani ‘ABD’nin Hasımlarıyla Yaptırımlar Yoluyla Mücadele Etme Yasası’... Kimmiş ABD’nin hasımları diye bakıyoruz, Türkiye bunların arasında gösteriliyor. Ee, hani dost ve müttefiktik? NATO’da ortak düşmana karşı aynı safta savaşacaktık? Neymiş efendim? Türkiye, Rusya’dan S-400 almış! Türkiye sizden bu sistemin muadilini parasıyla istedi, vermediniz. Türkiye savaş halindeyken, sınırında konuşlandırdığınız bu sistemleri söküp götürdünüz. Türkiye’yi savunmasız bıraktınız. Ayrıca Yunanistan’da benzer sistemin S-300’ünü almıştı. Ona ses çıkarmadınız. Üstelik onu daha da geliştirip Yunanistan’la ortak tatbikat yaptınız. Yunanistan da NATO üyesi. Bu ne perhiz? Evet, Türkiye küfürlerinde bile samimi olmayan, sinsi ve riyakâr düşmanlarıyla karşı karşıyadır. Türkiye’yi ‘hasım’ ilan eden dostlara dikkat edin; kendileri baştan beri hasımlığın tüm gereklerini eksiksiz yerine getiriyorlar. Dostları olan Türkiye’yi kuşatıyorlar. Hemen sınırları boyunca, küçük bir İsrail devleti (Kürdistan) kurmak için ellerinden geleni artlarına koymuyorlar. Teröristlerden oluşturacakları bu devletçiğin her türlü gereksinimini kendileri karşılıyorlar. Ve bu teröristleri, dün olduğu gibi bugün de Türkiye’ye karşı savaştırıyorlar. Bu teröristlere parasız verdikleri silah ve mühimmatı, Türkiye’ye savunma amaçlı kullanılmak üzere parasıyla dahi vermiyorlar. Türkiye’de darbeye teşebbüs etmiş FETÖ elebaşını ülkelerinde barındırıyorlar ve envaı çeşit fitne ve melanetlerine göz yumuyor ve iade etmiyor. Türkiye işte tüm bu ihanetlere pabuç bırakmamak için çırpınıyor, savunma araç ve gereçlerini üretiyor ve yeri geldiğinde kendi göbeğini kendisi kesiyor! Birilerine de eşeklerini Niğde’ye sürmekten başka çare kalmıyor! Ok yaydan çıktı, ne yaparlarsa yapsınlar! Yapacakları kadar görecekleri de vardır!",https://www.hurriyet.com.tr/yazarlar/fuat-bol/gecti-borun-pazari-41687607
Fuat Bol,Din ve bilim,"Aralık 05, 2020 06:29","Böylesi, bilim insanı olup dini inkâr ediyorsa dinden bihaber, dindar olup bilimi inkâr ediyorsa, bilimden bihaberdir. Ve insan bilmediğinin düşmanıdır. Bilseler, her ikisi de ne dini ve ne de bilimi inkâr edecektir. Dinsizin tekinin din düşmanı olması ve aleyhinde konuşması neyi ifade ediyorsa, bilimden nasipsiz zırcahil birisinin de bilim düşmanı olması ve onun aleyhinde olması aynı şeyi ifade eder. Yani her ikisinin söylediklerinin en ufak bir değeri yoktur. Bakınız: Bilimin tek kelime ile özeti determinizmdir (gerekircilik); yani her oluşumda sebep-sonuç ilişkisinin varlığı. Peki, din bu konuda ne diyor? Bilimden farklı bir şey mi söylüyor? Determinizmi inkâr mı ediyor? Din de evrende her şeyin bir sebeple (fizik, kimya, biyoloji kuralları paralelinde) olduğunu, sebepsiz hiçbir şeyin olmadığını söylüyor. Ve insana sebeplere yapışması emrediliyor. Burada hemen herkesin yanlış yorumlayıp dini töhmet altında bıraktığı ‘tevekkül’ konusuna dikkat çekmek isterim. Çünkü tevekkülü (Allah’a güvenmeyi), önlem almaya gerek duymamak, sebebe yapışmayı lüzumsuz görmek şeklinde anlayıp değerlendiren ahmaklar var. Halbuki tevekkül konusunda dinin dediği şey şudur: Eşeğini sağlam kazığa bağla, ondan sonra tevekkül et. Sağlam kazığa bağlamayıp (sebebe yapışmayıp) tevekkül ediyorum dersen, buna eşeklik etmek denir; tevekkül etmek denmez. Din de zaten insan olmayı ve hatta insan-ı kâmil olmayı öğütlüyor. Bakınız: Ayet-i kerimelerde ve hadis-i şeriflerde herkesin rızkının gökten indirildiği bildirilmektedir. Bunun nasıl olduğunu, günümüz bilim insanları kısmen anlamış ve şöyle demişlerdir: “Yağmurlu havalarda, şimşekler sebebi ile havadaki azot gazı, oksijen gazı ile birleşerek azot monoksit denilen renksiz gaz meydana geliyor. Bu gaz havada serbest halde kalamaz. Tekrar oksijenle birleşerek azot dioksit haline dönüyor. Turuncu renkli ve boğucu olan bu gaz da havadaki su buharı (nem) ile birleşerek nitrik asit (kezzap) teşekkül ediyor. Yine şimşeklerin tesiri ile havadaki su buharının parçalanmasından serbest hale geçen hidrojen gazı da havanın azotu ile birleşerek amonyak gazı hasıl oluyor ki, bu gaz o esnada meydana gelen nitrat asidi ile ve havada zaten mevcut olan karbondioksit gazı ile birleşerek amonyum nitrat ve amonyum karbonat tuzları meydana geliyor. Bu iki tuz diğer bütün alkali madenlerin tuzları gibi suda eridiğinden, yağmurla toprağa iner. Toprak bu maddeleri kalsiyum nitrat haline çevirerek bitkilere verir. Bitkiler, bu tuzları albüminli maddelere, yani proteinlere çevirir. Proteinler, bitkiden ot yiyen hayvanlara ve insanlara geçer. İnsanlar bitkilerden ve ot yiyen hayvanlardan alır. Bu maddeler insanların ve hayvanların hücrelerinin yapı taşıdır. Kuru proteinlerin içinde yüzde 14 azot gazı vardır. İşte yağmur suları vasıtasıyla toprağa, her sene 400 milyon tondan daha fazla hava azotunun gelerek gıda haline döndüğü bugün hesap edilmiştir. Denizlere gelen elbette daha çoktur. Gökten bu suretle rızık indiğini bugün fen yolu ile anlayabiliyoruz.” Şimdi meselenin can alıcı noktasına geldik. Din de bilim de sebep diyor; sebepsiz bir şey olmaz diyor. İyi de sebebi yaratan kim? Fizik, kimya, biyoloji kanunları diyoruz, bu kanunları koyan kim? Parlamentonun çıkardığı kanunları yapanlar var da bu kanunları çıkaran olmaz mı? Hiçbir şey kendiliğinden (durduk yerde) olmaz dedik, mutlaka bir sebeple olur diyoruz ama sebebi sebepsiz kılıyoruz! İşte onun sebebi hatta tüm sebeplerin yaratanı Allah’dır. (Müsebbib–ül Esbab) Güneşin ışığına evet deyip, güneşi nasıl inkâr edebiliriz? Esere bakıp müessiri görmemek için kör olmak lazımdır.",https://www.hurriyet.com.tr/yazarlar/fuat-bol/din-ve-bilim-41680372
Fuat Bol,Müslüman mahallesinde salyangoz satmak!,"Aralık 07, 2020 06:29","Devlet-i Âliye (Osmanlı) yıkılıp tarih sahnesinden çekildikten sonra, İslam dini ve Müslümanlar, beşer planında sahipsiz kaldı. Paramparça edildiler ve her bir parça kapanın elinde kaldı ve halen de kalmaya devam ediyor. Kapanlar da Müslümanları ve Müslümanlığı, (çoğu kez içeriden) istedikleri kalıplara sokup çığırından çıkardılar. Müslümanlık o hale getirildi ki sözde şeriatla idare edildiklerini iddia edenler, gerçek Müslümanlığın en uzağında olanlar. Müslümanlığın en kutsal beldeleri (Mekke, Medine), böylelerinin elinde adeta esaret hayatı yaşıyor! Devlet memuriyetindeyken, Suudi kraliyet ailesinden birisiyle tanışmıştım (annesi Türk’tü). Cennetin ve cehennemin dünyada olduğunu söylemişti, kendisi de oruç tutmamak için Türkiye’ye gelmişti! Malum, İngilizler Suudi Arabistan’ı Osmanlı’dan alıp iki aileye teslim etti. Bunlardan Muhammed bin Abdülvehhab ailesine dini (Dinin bozulmuş şekli olan Vehhabilik), Muhammed bin Suud ailesine de devleti teslim etmişlerdi. Onlar da dini bütünüyle çığırından çıkararak kurdukları Vehhabilik’le, kendileri gibi inanmayan tüm Müslümanları kâfir ilan ettiler. O gün bugündür, ellerindeki petro-dolar gücüyle Vehhabiliği tüm İslam beldelerine yaymak için büyük gayret sarf etmektedirler. Türkiye de İslam dininin içinde yetiştirilen bu zehirli otlardan ziyadesiyle nasiplendi. Arap beldelerindeki üniversitelerde (Mekke, Medine, Kahire, Bağdat vb) sözde ilahiyat (teoloji) tahsili yapan Türk gençleri, Türkiye’ye gelerek zehirlerini kustular ve halen kusmaktalar. Bu ve buna benzer tüm zehirli fikirler, asıl imam-hatip liselerinde ve ilahiyat fakültelerinde işlendi ve bu şekilde yetiştirilen din adamları ve din eğitmen ve akademisyenleri her yanımızı doldurdu. Bu halin tipik örneğini ramazan ayında görüyoruz: Halkın dine en ziyade susamış olduğu bu mukaddes ayda, bu tiplerden her biri bir televizyon ekranına çıkıp zehrini din diye kusuyor ve her bir dinleyeni gerçek İslamiyet’ten koparıp perişan ediyorlar. (Samimi ve ehil din adamlarını tenzih ederim) Resmi olsun özel olsun, din sahasının ne denli kontrolsüz ve başıboş bırakıldığının en yakıcı delili ve kötü örneği FETÖ’nün, sözde dini bir yapı olarak her yere nüfuz edebilmesidir. Bu millete dini doğru dürüst öğretilseydi (Millet dinini doğru bilseydi), önüne gelen soytarıların (başta F. Gülen) herzelerini din diye benimser miydi? Bu sahipsiz tarlayı önüne gelen sürdü ve maalesef devlet, Diyanet’iyle, YÖK’üyle seyirci kaldı. İşte Marmara Üniversitesi’nde, sözde tefsir profesörü olan M. Öztürk, yıllar boyu, devletten maaş alarak din adamı olarak yetişmekte olan gençlere din adına dinsizlik, imansızlık aşıladı: “Kuran lafzen (söz olarak) Allah’ın kelamı değildir”, “Medeni ayetlerin (Medine döneminde inen, ona göre Peygamber’in söylemleri) bugün için geçerliliği yoktur” gibi bir sürü dinsizliği zırvalayıp durdu. Emekliliğini isteyinceye kadar, herkes sadece dinledi ve seyretti. Düşünebiliyor musunuz, kendine tefsir profesörü diyen bu yaratık, Kuran-ı Kerim’den ayet okuyor ve “Bu Allah kelamı olamaz” diyor. Bu aşağılık sözü, bugüne kadar kâfirler bile söylemedi. Adam, Müslümanların en kutsalı olan Kuran-ı Kerim’e inanmadığını üniversite kürsülerinden, gazetelerden ve televizyon ekranlarından bangır bangır bağırıyor, yazıyor-çiziyor, söylüyor; başta YÖK ve Diyanet olmak üzere herkes bön bön bakıyor. Ey gaflet, dalalet ve ihanet içinde olanlar! Uyanmak için İsrafil’in ‘Sur’a üfleyip kıyametin kopmasını mı bekliyorsunuz? Bakınız şair (M. Akif) ne diyor: ‘Atiyi karanlık görerek azmi bırakmak... Alçak bir ölüm varsa, eminim, budur ancak. His yok, hareket yok, acı yok... Leş mi kesildin? Hayret veriyorsan bana... Sen böyle değildin. Sahipsiz olan memleketin batması haktır; Sen sahip olursan, bu vatan batmayacaktır.”",https://www.hurriyet.com.tr/yazarlar/fuat-bol/musluman-mahallesinde-salyangoz-satmak-41681521
Fuat Bol,Satılan kim ya da ne?,"Aralık 02, 2020 06:29","Yunusumuz ne güzel söylemiş: “Söz ola kese savaşı, Söz ola kestire başı, Söz ola ağulu aşı, Bal ile yağ ede bir söz.” Dokunulmazlık zırhına bürünen politikacı, muhatabına hakaret etmeyi, onu aşağılamayı maharet sayıyor. Bunu yaparak, yandaşlarının gözünde büyüyeceğini zannediyor. Kendisi gibi üç-beş kişi böyle düşünebilir lakin halkın kahir ekseriyeti bu durumu yadırgar, hoş karşılamaz ve kem söz sahibine aittir der. CHP Mersin Milletvekili’nin belli ki ağzının ölçüsü yok. Türk ordusu için ‘satılmış’ gibi iğrenç bir ifade kullandı. Aynı milletvekili dün de Türkiye’nin Doğu Akdeniz’de sismik araştırma yapmamasını dillendirmişti. Ve belli ki bu ağzın sahibi de yok! Sonradan yaptığı açıklamada, “Ben bunu Sakarya’daki Tank Palet Fabrikası için söyledim” dese de zırva tevil götürmez. Milyonlarca kişinin anlayamadığını bir siz mi doğru anlıyorsunuz? Ayrıca Tank Palet Fabrikası satılmadı ki... 25 yıllığına BMC-Katar ortaklığına kiraya verildi. Yerli BMC şirketinin payı yüzde 51. Burada bir düzeltme yapalım: Buranın sadece adı ‘Tank Palet’; burada tank yapılmıyordu, fırtına obüsleri üretiliyordu. Onların da üretimi durmuştu. Zira Suriye harekâtlarından sonra, Almanya bize ambargo uyguladı ve bu motorları vermemeye başlamıştı. TBMM’de Savunma Komisyonu üyesi olarak görev yaptığımdan yakından biliyorum: Devletimiz, tank ihalesini önce 7 milyar dolar bedelle Koç’un savunma firmasına verdi. Ülkemiz yedi yıl bekledi, sonunda motoru ithal etmeye kalktılar. Yani Koç, taahhüt ettiği sürede motoru üretemedi. Devletimiz ihaleyi iptal edip yeniledi, en iyi teklifi veren BMC ihaleyi aldı. BMC, Katarlı bir firma ile ortaklık anlaşması imzaladı. Üretilecek Altay tankının tüm mülkiyet hakları TSK’ya ait olmak kaydıyla ASELSAN, HAVELSAN, TÜBİTAK gibi firmalarımız da projeye dahil edildi. Ortaklık sadece hasılat paylaşımı şeklinde olacak, Katar sadece sermaye ortağı olacak ve tankın üzerinde herhangi bir hak iddia edemeyecek. İşte Türkiye’nin yerli ve milli tank üretmesini hazmedemeyen dış güçler ve onların içimizdeki uzantıları, bu yerli ve milli hamleye karşı iftira kampanyası başlattılar. Kimileri tank fabrikasını, kimileri orduyu, kimileri de Türkiye’yi sattığımızı söyleyip, yazıp çizdi. Katar yerine başka Batılı bir şirket olsaydı, bu vaveyla koparılacak mıydı? Aynı Katar devletinin Batı’nın birçok ülkesinde milyarlarca Euro’luk yatırım ve ortaklıkları var. (Sadece Almanya’da 25 milyar Euro’luk yatırımı var.) Katar, dost ve müttefikimiz olan bir ülke. Küçük ama zengin bir ülke. (Nüfusu 2 milyon, asker sayısı 12 bin, kişi başına düşen milli gelir olarak, dünyanın en zengin ülkesi) Katar’da bizim askeri üssümüz var. En darda olduğu günde, Katar’ı biz koruduk. Bunu unutmayan Katar Emiri de bugün “Ölünceye kadar Türkiye’nin yanındayım, Erdoğan için canımı veririm” diyor. Üstelik bunu Batılı müstevlilerin yüzüne karşı söylüyor. Dikkat edin: İçimizdeki ve dışımızdaki vesayet aklı (akıl denirse tabii!), Türkiye’ye yaptırım uygulayan ülkelere ses çıkarmaz, onların her türlü yatırımına ve ortaklığına göz yumar ve hatta utanmadan onlardan demokrasi dilenmeye kalkar, velakin kanunlar ve hukuk çerçevesinde ülkemize katma değer üreten yatırımları yapan ülkeleri ve yatırımlarını eleştirir. Vesayetin dilinin altında olup dillendiremediği asıl korkusu, Türkiye’deki savunma sanayisinin üretimindeki yerlilik oranının yüzde 20’lerden yüzde 70’lere çıkmış olmasıdır. Belli ki Türkiye’nin bölgesel güç olması, hak ve çıkarlarını koruması, birilerinin uykularını kaçırıyor ve bu gidişle daha da kaçıracak. Ne diyelim, şeytan azapta gerek!",https://www.hurriyet.com.tr/yazarlar/fuat-bol/satilan-kim-ya-da-ne-41677322
Fuat Bol,Yine laiklik!,"Aralık 19, 2020 06:33","Laiklik, en genel anlamıyla devlet işleriyle dinin ayrılması, dinin devlet işlerine karıştırılmaması demektir. Yani laiklik, kişileri değil, devleti ilgilendiren bir mefhum; dolasıyla devlet laik olur veya olmaz, kişiler değil. Kişiler dindar (inanan) veya seküler (inanmayan) olur. Laik devlet, her çeşitten inanana ve inanmayana eşit mesafededir. O devlette yaşayan insanların inanmaları veya inanmamaları devleti bağlamaz. Biz asıl hatayı devleti veya devlet kurumlarını idare eden insanlar üzerinden yapıyoruz. Bu kişilerin dindarlıkları (inançlarını yaşamaları), söz gelimi namaz kılmaları, Kuran-ı Kerim okumaları, müzeyi aslına (camiye) çevirmeleri, imam-hatip liseleri, ilahiyat fakülteleri açmaları, dini içerikli söylemde bulunmalarını vb laikliğin ihlali olarak algılıyoruz. Dikkat edilirse, bunların hiçbirisi devletin işleyişi ile ilgili değildir. Tipik örnek cumhurbaşkanlarıdır; birinin inançsız olması laikliğe aykırı olmadığı gibi, bir diğerinin inançlı olması ve bu inancını şahsi olarak yaşaması (ibadet etmesi) laikliğe aykırı bir durum teşkil etmez. Yani inanıp inanmamaları, inançlarını yaşayıp yaşamamaları sadece kendilerini bağlar; bu durumların devletin işleyişi ile bir ilgisi yoktur. Zira inanan da inanmayan da devleti, mevcut anayasa ve kanunlar muvacehesinde idare ettiler ve ediyorlar, etmek zorundalar. Ayrıca Meclis’ten çıkarılacak kanunların da anayasaya uygunluğu zorunludur. Anayasamız, devletin şeklini şemailini belirlemiş; demokratik, laik, sosyal ve bir hukuk devleti olarak tanımlamıştır. Herkesin dinini ve dinsizliğini kendilerine bırakalım ve ne olur artık işimize bakalım. Demokrasiye geçtiğimiz günden beri muhalefetin (daha öncesinde tek parti vardı ve muhalefet söz konusu değildi) diline pelesenk ettiği kelime laikliktir. DP iktidarından bu güne değin ne kadar iktidar gelmişse, hepsini laiklik karşıtı ve şeriat özlemcisi olarak suçlamıştır. Ve halen daha da suçlamaktadır. İktidarlar, halkın dindar kesiminin özlem ve beklentilerini karşılamaya görsünler; muhalefet tarafından derhal laiklik düşmanı olarak hedef tahtasına konurlar. Bu son Ayasofya’yı camiye dönüştürme konusunda da aynı durum yaşandı. Bu konuyu rejim tartışmasına kadar vardırmak istediler. Bu hal, bizdeki muhalefette, özellikle CHP’de iflah olmaz bir hastalık halindedir. Dün Adnan Menderes’i, Süleyman Demirel’i, Turgut Özal’ı, Necmettin Erbakan’ı aynı şekilde, laiklik düşmanı ve şeriat özlemcisi olarak suçladılar, bugün de Sayın Erdoğan’ı suçluyorlar. Bunların içinde en çok laiklik karşıtı olarak gördükleri merhum Necmettin Erbakan’dı. Bu yüzden 28 Şubat darbesine maruz bırakıldı ve iktidardan uzaklaştırıldı. Sonradan anlaşıldı ki onun döneminde laiklik karşıtı olarak gösterilen tüm söylem ve eylemler, belirli mahfiller tarafından suni olarak üretildi. Laiklik karşıtı hiçbir eylemin gerçekle ilgisi yoktu, hepsi düzmeceydi. Bu kepazeliği sergileyenler, Necmettin Erbakan’ın arkasından (ölünce) ‘günah çıkarmaya’ kalktılar. “Bu insan yerli ve milli bir adamdı ama kıymetini bilemedik” deyip dövündüler. Yarın öbür gün de Sayın Erdoğan’ın arkasından (Allah hayırlı ve uzun ömürler versin) söylenecek şeyler aynıları olacaktır. Bizde, özellikle siyasette insanımızın kıymetini sağlıklarında bilemiyoruz; halbuki marifet iltifata tabidir. Bizdeki muhalefet anlayışında, takdir edilmek şöyle dursun, iktidarların hemen her icraatı (milletin hayrına olup olmadığına bakılmaksızın) tu-kaka edilir. Geçen günlerde, Milli Savunma Bakanlığı’nın TSK için alacağı muvazzaf öğretmen subaylar arasında ilahiyat fakültesi mezunlarına da yer vermesi, malum çevreleri hop oturup hop kaldırdı! Neymiş efendim, laiklik elden gitmişmiş! Peki biz savaşa gönderdiğimiz insanı ne diye gönderiyoruz? Ya gazi, ya şehit olması için değil mi? Bu anlayışa göre, gazilik ve şehitlik mefhumları da laikliğe aykırı! Zira bu kutsal makamları din bildiriyor. Bu kafa, çok laik bildiği ülkelerin savaştaki askerlerine baksın, kurdukları çadır kiliselerde askere ibadet yaptırıp, nasıl moral verdiklerini görsünler! Ne yani, bu kafanın laikliğini yerine getirebilmek için biz de mi papaz ithal edelim?!",https://www.hurriyet.com.tr/yazarlar/fuat-bol/yine-laiklik-41692778
Fuat Bol,Hangi İslam?,"Kasım 14, 2020 06:29","Zamanın evliyası, şeytanı ayak ayak üstüne atmış çubuğunu tüttürür halde görünce şaşırıp sormuş: “Sen neden boş oturuyorsun? Senin görevin insanları ifsat etmek, bozmak ve günaha sürüklemek değil mi? Bu ne hal?” Şeytan gevrek gevrek gülmüş ve büyük bir pişkinlikle cevap vermiş: “Zamanımızın din adamları, benim görevimi yapmakta öyle ileri gittiler ki inanın, ağzım açık onları izliyorum, bozgunculukta beni bile hayrette bıraktılar. Dolayısıyla bana görev kalmıyor. Ben de fırsattan istifade keyfime bakıyorum!” Hayal ötesi bir anlatım da olsa gerçeğin ta kendisini işaret etmiyor mu? Evet, günümüzün din adamları (gerçek din adamlarını tenzih ediyoruz) insanları ifsat etmekte, yoldan çıkarmakta ve sapık inanışlara sürüklemekte öyle ileri gittiler ki şeytanın pabucunu dama attırdılar. Günümüz din adamlarının ve onların yoldan çıkardıklarının en büyük yanılgıları, zamanın ilerleyişine paralel olarak, sosyal ve fen bilimlerindeki gelişmişlik halini din bilimlerinde de zannetmeleridir. Şurası bir gerçektir ki dini ilimlerin dışındaki tüm bilimler, günümüze geldikçe inkişaf eder ve gelişirler. Din bilimlerinde (nakli ilimler) ise bu durum tam tersidir. Yani günümüzden çıkış yerine (Hazreti Peygamberimiz aleyhisselam zamanına) gidildikçe, en doğru, en berrak, en yalın halde bulunurlar. Zira sevgili Peygamberimiz, “Ümmetimin en hayırlıları içinde bulunduğum ashabımdır, ondan sonraki en hayırlıları onları takip edenler, daha sonraki en hayırlıları ise onları takip edenlerdir” buyuruyor. Yani buna biz, ‘asr-ı saadet devri’, ‘tabiin devri’, ‘tebe-i tabiin’ devirleri diyoruz. (Hicri ilk üç asır.) Bu zamanlarda yaşayan insanlar, dini membaından Hazreti Peygamber’in (aleyhisselam) bizzat kendisinden veya ondan bizzat dinleyenlerden öğrendiler. Bu devrin âlimleri de öyle. Vahiyler (Allahü Teâlâ’dan melek vasıtasıyla gelen ayet-i kerimeler), Peygamber’in bizzat kendisine gelmiş, o da onları beşer kelamıyla (hadis-i şeriflerle) açıklamış, izah etmiştir. Yani suyun kaynağı, membaı, çıkış yeri orasıdır ve orası en temiz, en katışıksız, en doğru bilginin olduğu yerdir. O yerden ve o günden günümüze geldikçe bulanıklık (günahlar) artar, anlayışlar, kavrayış ve doğruluklar azalır. Günümüzde bizzat bana “Sen hâlâ geleneksel Müslüman mısın?” diye soran dangalaklar var. Geleneksel olmayıp da ne olacaktı? Bu din bize Hz. Peygamber’in gününden, geleneksel, yani nakil yoluyla gelmedi mi? Evet, din bilimleri nakli ilimlerdir. Nakil yerine yalnızca aklına uyan, Hz. Peygamber’e uymamış, aklına uymuş olur. Halbuki insan, Peygamber’in getirdiklerine iman etmekle Müslüman olur, Peygambersiz akla inanmakla Müslümanlık olmaz. Aksi halde peygamberlik (haşa) lüzumsuz, gereksiz olurdu. Nitekim Kuran-ı Kerim’de cenabı hak, “Allah’a ve Peygamberine itaat edin” ve “Peygamber’e itaat, Allah’a itaattir” buyuruyor. Şimdilerde ise ortalıkta herkesin kafasına (aklına) göre bir din oluştu. Bunu da kendilerine din adamı süsü veren kişiler yaptı. Ama gelin görün ki bunlardan hiçbirisi gerçek Müslümanlık (Hz. Peygamber’in tebliğ ettiği din) değildir. Bilmeliyiz ki İslamiyet’in kutsal kitabı olan Kuran-ı Kerim de günümüze nakil yoluyla intikal etmiştir. Din bilimlerinde buna mütevatir bilgi (âlimlerin ve hemen herkesin üzerinde ittifak ettiği en doğru bilgi) denir. Mesela bugünün cumartesi günü olması bilgisi, milyarlarca insanın birbirine naklen aktardığı şaşmaz ve doğru olan bilgidir. Kuran-ı Kerim de o günden bu güne aynı şekilde intikal etmiştir. Yanlışlık ihtimali olamaz. Ayrıca Allahü Teâlâ, Kuran-ı Kerim’i bizzat bozulmadan, kıyamete kadar koruyacağını bildiriyor, üstelik “Koruyucusu benim” diyor. Allah aşkına, şu televizyon ekranlarına çıkan ve din adına ahkâm kesen sözde din âlimi (profesör) kişilere bakar mısınız? Birinin söylediğini diğeri yalanlıyor. Birinin “Şefaat haktır” dediği yerde, diğeri “Şefaate inanan dinden çıkar, Allah’a şirk (ortak) koşmuş olur” diyor. Bu ahmaklara göre “Şefaat edeceğim” buyuran ve hatta başkalarının da (şehitler, çocukken ölen evlat vb) şefaat edeceğini bildiren Hz. Peygamber (haşa) müşrik oluyor! Biri, “Bu ayetler Allah lafzı değil, Peygamber sözüdür” diyor. Bir diğeri, “Bu şekilde söyleyen zındıktır, İslam dairesinden çıkmıştır” diyor. Bir diğer nasipsiz ise “Bir kısım Kuran ayetleri tarihseldir, yani bugün için bir geçerliliği yoktur” diyor. Bu sözleri sıradan insanlar değil, ilahiyat fakültelerinin profesör unvanlı hocaları söylüyor. Şaşkınlık içinde bunları izleyen halk, ya iki arada bir derede kalıp büsbütün sapıtıyor veya bu söylenenlerden kafasına (nefsine) hangisi yatıyorsa ona inanıp uyuyor ve kendini helak ediyor. Halbuki hicri ilk üç asrın İslam âlimleri gecelerini gündüzlerine katarak ve kılı kırk yararak dinin gerçeklerini (her bir dini ilim çerçevesinde) tespit edip yazmışlardır. Dinini, imanını doğru olarak öğrenmek isteyenler, günümüz şaklabanlarından değil, asıl kaynağından, yani ilk üç asırdaki İslam âlimlerinin kitaplarından veya onları esas alan sonraki âlimlerden (ana kaynaklar olarak hepsinin Türkçe tercümeleri mevcut) öğrenmelidir. Mesela bir İmam-ı Âzam, bir İmam-ı Şafii, bir İmam-ı Mâlik, bir İmam-ı Ahmet bin Hanbel, bir İmam-ı Rabbani, bir İmam-ı Gazali vb, bunların her biri en sağlam kulptur. Bunlardan hangisine uyulursa doğru yol bulunur. Yeter ki bizde doğruya erişme niyeti ve gayreti olsun.",https://www.hurriyet.com.tr/yazarlar/fuat-bol/hangi-islam-41662376
Fuat Bol,Bu kafayı tanıyoruz!,"Kasım 28, 2020 06:29","Hatta onlara düşmandır. Millete tepeden bakar; milleti için değil, millete rağmen vardır. Küçüğünden büyüğüne elde ettiği tüm makamları halkına eziyet için kullanır. En yakınları da olsa, onları ayakta ve kuyrukta bekletmekten ve acil görülmesi gereken işlerini dahi ertelemekten haz duyar. Halka ne kadar eziyet ederse, öneminin o denli artacağını bilir ve öyle davranır. Hele yurtdışındaki temsilciliklerimizdeki bir görevde ise oradaki Türk vatandaşlarına insan gözüyle bakmaz. Öyle ki bulunulan yabancı ülkenin makamları, Türklere daha bir özenle yaklaşır. El diyarında bu kafa, İngiliz’le İngiliz, Fransız’la Fransız, Alman’la Almandır ve asla, yabancıların bize baktığı gözle Türk (Türk’ü Türk yapan değerlere sahip) değildir. Sadece o değerlerden soyutlanmakla kalmaz, ömr ü hayatını onlarla mücadele ile geçirir. Bu kafa, yabancılarla el ele vererek kendi ülkesindeki iktidarlardan (yabancılara rağmen iş yapan) nefret eder. Bu durum dün de böyleydi, bugün de böyledir. Zamanın ve dekorun dışında değişen bir şey yoktur; tip olarak şahıslar ve konular, harfi harfine aynıdır. Bu kafa aydın(!) geçinir; zira aydın olmayı züppelik zanneder. Gerçekte ise zırcahilin tekidir. Kendi iktidarından nefret eden bu kafa, medet ummak için Batı’ya, uşaklık ettiği ağababalarına sığınır. Onlarla el ele vererek kendi(!) ülkesine savaş açar. Bu kafa, uşağı olduğu Batılı efendilerine öyle sadıkane meftundur ki yaptıklarını gören ve duyanlar, insanlıklarından utanır. Bu kafa dün de Batılı müstevlilerin maşası idi, bugün de. Dün İngiliz’le el ele verip Sultan Abdülhamid Han’ı alaşağı ettiler. O sevinçle, Londra’dan İstanbul’a dönen İngiliz sefirini, Sirkeci Garı’nda alay-ı vâlâ ile karşıladılar. Efendilerini avuçları patlayıncaya kadar alkışladılar. Yetmedi, sefirin bindiği arabanın atlarını çözüp kendileri koşuldular. Ve İngiliz sefirinin arabasını, Sirkeci’den Tepebaşı’ndaki sefarete kadar hürriyet kahramanı(!) bu gençler çekerek götürdüler. Bütün bu kepazeliği sözde ‘hürriyet’ adına işliyorlardı. Lakin İngiliz’in vaat ettiği hürriyet, gerçekte 4 milyon kilometrekarelik bir vatan sathının elden çıkıp, Haymana Ovası’na tıkılmaktan başka bir işe yaramayacaktı! Bugün de aynı gaflet ve hatta ihanet içinde olanlara ne demeli? Satılmış olup ipleri düşmanın elinde olan güruhları (PKK, YPG, PYD, KCK, FETÖ, DHKP-C vb) ve bunların içimizdeki uzantılarını anlıyoruz da Cumhuriyet’in kurucu partisi olduğunu iddia eden CHP’ye ne oluyor? Erdoğan düşmanlığı, kendilerini Kandil’in emrindeki HDP yarenliğine itti. Bu yetmedi, şimdi de Biden’dan medet umuyor ve demokrasi dileniyorlar. CHP, “Hürriyet ve istiklal benim karakterimdir” diyen kurucu iradenin neresindedir? Ya Atatürkçü CHP’liler? Onlar nerededir? Neden susmaktadırlar? FETÖ’yle, PKK ile, HDP ile aynı söylem ve düzlemde bir CHP, Atatürkçü olabilir mi? Olursa, olabiliyorsa, başka sözüm yok; sanık sizin!",https://www.hurriyet.com.tr/yazarlar/fuat-bol/bu-kafayi-taniyoruz-41674269
Fuat Bol,Kafkasya’ya yeni düzen,"Kasım 18, 2020 06:29","Azerbaycan henüz çiçeği burnunda bir devletti. Bağımsız devlet olarak, tüm kurum ve kuruluşlarını kuvveden fiile çıkarmaya çalışırken, diğer bir deyişle, ülkesini savunmada bile yeterli donanıma ve eğitimli askere sahip değilken, Rusya destekli Ermenistan’ın saldırısına uğradı. Rusya’nın güdümündeki (aynı safta birlikte savaştığı) Ermenistan, Türk yurdu olan Karabağ’ı işgal etti, binlerce Türk’ü şehit ederek, on binlerce Türk evladını evinden yurdundan kopararak mülteci durumuna düşürdü. Beş bile değil, yalnızca üç ülke; (ABD, Rusya ve Fransa) dünyadan büyük olduğundan, onlar da sırf Müslüman olduğu için haklının yanında yer almayıp zalimin (kendileri gibi Hıristiyan olan) Ermenistan’ın zulümlerine ortak oldular. Zira zulme rıza zulümdür. Azerbaycan otuz yıldır bu acıyla yaşadı. Zalimlerden boş yere adalet beklediklerini ve yapılması gereken tek şeyin, kendi göbeklerini kendilerinin kesmek olduğunu anladılar. Bu süre esnasında Türkiye ile el ele vererek iki devlet-tek millet olmanın gereğini yaptılar. Ermenistan ise bu süre zarfında ağababalarının desteğine güvendi ve büyük bir gaflet içinde zulmün payidar olacağını vehmetti. Kendi halkına bile sefalet hayatı yaşattı. Binlerce vatandaşı Türkiye’ye gelip aş ve iş dileniyor. Soros’a bağlı yeni Ermeni yönetimi, onursuzluklarına bir yenisini eklemek için Azerbaycan’a saldırdı. Ocağın kızıştığını gören Azerbaycan’a onca yıldır beklediği fırsat doğmuştu. İşgal altındaki topraklarını kurtarmak için 40 gün boyunca savaştı. Bu müddet esnasında defalarca ateşkes ilan edildi lakin Ermenistan hepsini ihlal etti. Bu yetmezmiş gibi, erkekçe dövüşten kaçarak sivil yerleşim yerlerini füzelerle bombaladı. Azerbaycan, işgal altındaki topraklarının dörtte birini kurtarmışken, Ermenistan, Rusya’nın da teşvikiyle yenilgiyi kabul ettiğini duyurdu. İşgal topraklarından çıkmak ve onları Azerbaycan’a teslim etmek şartıyla (belli bir takvime göre) bir anlaşma imzalandı. Ermenistan için hezimet, Azerbaycan için zafer olan bu anlaşmayı üç devlet yetkilisi imzaladı. (Rusya, Azerbaycan, Ermenistan) Daha anlaşmanın mürekkebi kurumadan Ermenistan cibilliyetinin gereğini yaptı ve boşaltması gereken Kelbecer rayonunu, evleri ve ormanlarıyla ateşe verdi. Ermenistan bir yandan bu kepazelikleri sergilerken, diğer yandan da Rusya aracılığıyla şehirleri boşaltmak için ek süre talebinde bulundu. (Biraz daha yıkıp yıkayım demek istiyor herhalde!) Azerbaycan da kabul etti. Her kaptan içindeki sızıyor ama gelin görün ki dünya efkâr-ı umumiyesi, ne o alçaklıkları ve ne de bu alicenaplığı görüyor. Dikkat edilirse burada nazım rolü, Rusya ile Türkiye oynuyor. Zira her iki ülke, barış gücü askerlerini Azerbaycan’ın belirleyeceği yerlere konuşlandırmak üzere anlaştı. Türkiye açısından tarih yeniden yazılıyor. Türk askeri, tıpkı bir asır (102 yıl) öncesinde olduğu gibi yeniden Azerbaycan topraklarına giriyor. Rusya ise, tam da Ermenistan’ı elinden kaçırmakta olduğu bir anda -ki böylece güney kanadından büsbütün kuşatılmış olacaktı- çok iyi bir manevra ile yeniden eski arka bahçesine kavuştu. Bundan böyle başta Ermenistan olmak üzere, hiç kimse Azerbaycan’a “Gözünün üstün kaşın var” diye hesap sormayacak, soramayacak. Zira kapı gibi Türkiye Cumhuriyeti, her şeyi ile Azeri Türk kardeşlerinin yanındadır ve olmaya devam edecektir.",https://www.hurriyet.com.tr/yazarlar/fuat-bol/kafkasyaya-yeni-duzen-41665177
Fuat Bol,İnsan bilmediğinin düşmanıdır,"Kasım 23, 2020 06:29","İnsanlığın yüz karası bu adam, nasıl bu kadar rağbet görebildi? O ve ona benzeyen din bezirgânı şarlatanlar, insan müsveddesi melunlar, nasıl oluyor da peşlerinde binlerce ve hatta on binlerce insanı sürükleyebiliyorlar? Onun dershanelerine veya okullarına olan teveccühün kriteri yalnızca başarı değildi elbet. Zira onun tercih ettiği ve tesir altına aldığı gençler zaten başarılı kişilerdi. O halde anne-babalar, çocuklarını onun eğitim kurumlarına vermekte neden yarış halindeydi? Hiç düşündünüz mü? Bu sorunun tek bir cevabı var, onu da Süleyman Demirel bir yakınmayla ifade etmişti: “Bana tetik çekenlerle tespih çekenler aynıdır dedirtemezsiniz!” Yani teröristle dindarı aynı kefeye koyduramazsınız. İşte sistemi içinden çökerten vesayet rejimi, dindarı(!) da terörist yapmayı becerdi ve görün bir taşla kaç vurdu! Bizdeki rejim, kurulduğu günden itibaren dini ve dindarı öcü gördü. Dinden ve dindarlardan ürktü ve onları takip etti. Birkaç kişinin bir evde oturup din kitabı okumaları, terör eylemi, eşkıyalık sayıldı. Bu kişilere devletine başkaldıran terörist muamelesi yapıldı. Devlet, yaşla kuruyu ayırt etmeksizin herkesi aynı torbanın içine koyunca, bu denli şer odaklarına gün doğdu. Yağmurdan kaçan doluya tutuldu. Bütün olay bundan ibarettir. Bizim kanaatimize göre yağmurdan kaçıran da doluya tutturan da aynı merkezdir. Bu ülkede uzun yıllar din eğitimi yapılmadı; dolayısıyla o boşluk, yerin altında, gizlice giderilmeye çalışıldı. Bir şey yerin altına girince ve de gizli olunca her türlü kontrolden çıkar. O körpe yavrular, ne oldukları belirsiz kişilerin elinde kalır. Toplumun büyük kesimi dinden habersiz yetişti. Bir kısmı da din diye kulaktan dolma hurafeleri belledi ve tabiatıyla onlara ve dine düşman kesildi. Dini eğitim almamış, liseli veya üniversiteli gençle anne ve babası çatıştı. Yeterli derecede dini bilgiden yoksun dindar anne ve babalar çocuklarını ikna edemedi. Durumun vahametini gören anne ve babalar, çocuklarını dinini öğretecek eğitim kurumu arayışına girdi. Halkın beklentisi şuydu: Oğlum mühendis, doktor, avukat vb olsun ama dinini unutmasın, dinini de bilsin ve onun da gereklerini yerine getirsin. İşte toplumdaki bu açlığı FETÖ, kendi yöntemleriyle gidermeye çalıştı. O alanı, dershaneleriyle, yurt ve ışık evleriyle, her kademedeki okullarıyla doldurdu. Halk, çocuklarını dinini, diyanetini öğrensin diye bu kurumlara verdi; mankurt yetişsin diye vermedi. Devlet ve millet düşmanı olsun, milletin ve Meclis’in üzerine bomba yağdırsınlar diye asla vermedi. Lakin gelinen bu noktada halkın bir bölümünün (özellikle dine bigâne olanlar) din ve dindar diye karşılarında bu ucube tipleri görünce dine ve dindara olan düşmanlıkları bir o kadar arttı. Bu toplum, temelde sosyolojik olarak böyle bölündü ve birbirine düşman edildi. Yani tetik çekenle, sözde tespih çeken aynı oldu. Devlet her kademedeki okullarında dinin doğrusunu öğretseydi, bu gençler ne bu aşağılık tiplerin, bu sapıkların eline düşerdi ve ne de bunların öğrettiği sahte dine inanırdı. Ve ne de 15 Temmuz’daki gibi bir aşağılık hal yaşanırdı.",https://www.hurriyet.com.tr/yazarlar/fuat-bol/insan-bilmediginin-dusmanidir-41669210
Fuat Bol,Pandemiye rağmen!,"Kasım 25, 2020 06:40","Sağlık Bakanımızın ve sağlık çalışanlarımızın, 7 gün 24 saat durmaksızın, özverili gayretleri her türlü takdirin üzerindedir. Her kademedeki sağlık çalışanımız, bizler yaşayalım diye ölümüne bir gayretle çalışırken, bizler ölüme dörtnala koşmak için elimizden geleni ardımıza koymuyoruz. Pandemide ikinci dalga tüm insanlığı kasıp kavuruyor. Buna sebep, insanların büyük çoğunluğunun vurdumduymazlığıdır. En yakınlarını, evlatlarını, anne ve babalarını aylardır görmeden, gece-gündüz didinen sağlık çalışanlarımızın perişan halini görüp utanmalıyız. Oysa bizden istenen, üç basit kuraldan başka bir şey değil: Maske, mesafe ve temizlik. Bu üç basit kuralı yerine getirmediğimiz için bizim hayatımızı bizden fazla düşünenler, ölümle aramıza set koymak adına alınan yeni önlemleri bize dayatıyor; dayatmak zorundalar. Bu ise bizi rahatsız ediyor. Önlemleri hiçe sayıyor ve kurallara uymamayı marifet sayıyoruz. Daha çok hastalanıp daha fazla sayıda ölüyoruz. Tüm bu yapıp ettiklerimizle yalnızca kendimiz ölmüyor, başkalarının da ölümüne sebep oluyoruz. Buna kimsenin hakkı olmasa gerektir. Bu gidişle daha da kısıtlayıcı önlemlerin alınacağı bellidir. Aşı bulunup yaygınlaştırılıncaya kadar, hiçbir devletin elinde başkaca bir enstrüman yok. Ya bu deveyi güdeceğiz, yani kurallara ve önlemlere sıkı sıkıya uyacağız ya da bu diyardan gideceğiz. Üstelik kendimizle birlikte başkalarını da bizimle birlikte götüreceğiz. ABD gibi dünyanın yegâne süper gücü bile pandeminin altında kaldı. Ölüler morg kamyonlarda bekletiliyor. Aylardır kamyonlarda bekletilen bu cesetlerin, defnedilememesinin sebebini yetkililer şöyle açıklıyor: “Bu cenazelerin bir kısmı sahipsiz (sahipleri bilinmiyor), diğer bir kısmınınsa, sahipleri bilinmesine rağmen her bir cenazenin defni için gerekli 1750 dolar ilgili kuruma yatırılmadığından, cesetler soğuk hava kasalarında bekletiliyor.” Kendisini hürriyetin timsali olarak sunan ABD’nin sosyal devlet anlayışındaki şu sefil, şu pespaye haline bakar mısınız? Parası yok diye, insanların cenazelerini defnetmiyor. Cesetleri yol kenarlarında dizili kamyon morglarda bekletiyor. ABD’deki bu kepaze hali görünce dünü hatırladım. Dün, bizde de hastalar paralarını ödeyemedikleri için devlet hastanelerinde rehin tutuluyordu. İşte vaktiyle insanları komünist yapan, vahşi kapitalizmin bu iğrenç yüzünden başkası değildi. Vahşi kapitalist sistemler insanların hayatlarına da ölüsüne de sahip çıkmıyor, çıkmak istemiyor. Bu günün Türkiye’siyle ABD’yi kıyaslayın! Erdoğan’ın belediye başkanlığı döneminde başlattığı hizmet anlayışıyla bizdeki cenazeler, beş elle kapılıyor ve ne gerekiyorsa (memleketine götürülmek dahil) cenaze sahibinden beş kuruş alınmadan yerine getiriliyor. Yarın aşı bulunacak, kapitalist ülkeler aşıyı kendi insanlarına para karşılığında yapacak; yine parası olmayan ölsün denecek. Türkiye ise yalnız Türkiye’de değil tüm dünyada aşının ücretsiz yapılması için çağrıda bulunuyor. Muhalefet, “Söyletmeyin vurun!”la olmaz. Vurun lakin dinleyin! İBB Başkanı Ekrem İmamoğlu gibi, felaket tellallığı yapıp ceset sayma yarışına girmeyelim! Zira bunun kimseye bir faydası yok. Pandemiyle birlikte, her ülke gibi biz de darboğazdan geçiyoruz; sıkıntısını hep birlikte çekiyoruz. Hep birlikte kurallara uymaktan başka çaremiz yok.",https://www.hurriyet.com.tr/yazarlar/fuat-bol/pandemiye-ragmen-41671168
Fuat Bol,Ülkenin çimentosu olmak,"Kasım 16, 2020 06:29","Demokrasinin olmazsa olmazı olan bu kurumların birinci önceliği, ülkelerinin birliğini ve dirliğini sağlamak, diğer bir deyişle, bu yapıda çimento görevi görmektir. Bunun için tüm siyasi partilerimizin, söz konusu vatansa gerisi teferruattır demeleri gerekir. Parti menfaatleriyle devletin âli menfaatleri çatıştığında, devleti öncelemek her siyasi partinin boynunun borcudur. Zira o devlet sayesinde vardır ve varlığını devam ettirebilmektedir. Bizdeki siyasi partilere baktığımızda, esefle belirtelim ki durumun hiç iç açıcı olmadığını görürüz. Ülkemiz için en büyük tehlike bölücülüktür. Bilindiği üzere ülkemiz, uzun yıllardır küresel bir terör tehdidi ile karşı karşıyadır. Daha da vahimi, bu tehdit bize dost ve müttefiklerimiz(!) tarafından yapılmaktadır. Bu terörün amacı bellidir: Ülkemizin bir kısım topraklarını (Doğu ve Güneydoğu) koparıp bu yerlerde ayrı devlet kurmaktır. (İsrail’e hazır lokma) Üzülerek belirtmeliyiz ki anılan bu bölgelerde (Doğu ve Güneydoğu), onca siyasi parti içinden yalnızca ikisinin varlığını görüyoruz: AK Parti ve HDP. Bu endişeli durum siyasi partilerimizden çok, ülkemizin bekası ile ilgilidir. Ne hazindir ki Cumhuriyet’in kurucusu olduğunu iddia eden CHP bu bölgelerde yoktur; tabela partisinden ibarettir. Dikkat edin: Devletin kurucu partisi olduğunu iddia etmek, hem gülünç ve hem de bölücülük yapmaktır. Kuruluş döneminde başka partiler mi vardı ki böyle bir söz söyleniyor. Nitekim çoklu partili sisteme geçildiğinde, kurulan CHP’nin dışındaki tüm partiler de CHP’den kopma değil miydi? O tarife göre, bunların hepsi kurucu olmuyor mu? Neden bir tanesi (CHP) bu iddiayı sürekli diline pelesenk ediyor? Böyle diyerek, ayrımcılık yapmıyor mu? Diğer partileri ötekileştirmiyor mu? Bu zihniyetin geldiği noktaya bakar mısınız? Sözde kurucu partinin ülkemizin büyükçe bir bölümünde esamisi okunmuyor. Bundan da vahimi ise bu iddiadaki partinin, adının anılmadığı bölgelerde söz sahibi olan ve dağla bir türlü irtibatını kesmeyen bir partiye (HDP) payanda olmaktadır. Üstelik o parti (HDP), gücünü anayasa ve kanunlardan değil, Kandil’den almaktadır. Bu partinin milletvekillerinin ve belediye başkanlarının ne denli bir dalalet içinde olduklarını görmüyorlar mı? “Biz daha Apo’nun heykelini dikeceğiz”, “PKK sizi tükürüğüyle boğar”, “Türkiye devleti şu anda Kürt şehir ve ilçelerini yıkıyor”, “Asıl inşa edeceğimiz şey özerkliktir; bu halk artık kendini yönetme aşamasına geldi”, “Gelecek yüzyılda Kürdistan statüsü olacak. Belki federal devletleri, belki bağımsız devletleri olacak. Bedeli ağır olacak diye onurumuzu mu yitireceğiz?”, “Sırtımızı YPG’ye, PYD’ye dayıyoruz”, “PKK terör örgütü değildir” gibi hezeyanları söyleyen, nice suç eylemlerine iştirak eden ve bunlardan her birinin hakkında fezleke ve iddianame hazırlanan yıkıcı ve bölücü manzarayı görmüyorlar mı? İşte CHP böyle bir partiyle işbirliği yapıyor ve onunla birlikte kazandığı belediyelerin kurumlarını onlara teslim ediyor. Tayyip Erdoğan düşmanlığı bunların akıllarını başlarından almış, nereye sürüklendiklerinin kendileri bile farkında değil. Oysa o bölgede Ankara’yı temsil eden yalnızca AK Parti var. Kızıp, kinlenip yok olmasını istedikleri Erdoğan ve AK Parti. AK Parti de o bölgede olmasa, ne olacağını düşünüyorlar mı? Yoksa ülkenin bölünmesi bunların umurlarında değil mi? Söylesinler ki millet de kurucu mu, yıkıcı mı olduklarına rahat karar versin!",https://www.hurriyet.com.tr/yazarlar/fuat-bol/ulkenin-cimentosu-olmak-41663315
Fuat Bol,Seçim dışı yöntem!,"Kasım 30, 2020 06:29","ABD’de başkanlık seçim yapıldı. Seçimlerden önce, Türkiye için hiç de iyi rüya görmeyen ve bunu pervasızca dillendiren Biden’ın başkanlığı kesinleşmiş gibi. Biden, sıradan veya günün politikacısı değil; kırk yıllık siyasetçi derler ya, o cinsten biri. Önceki dönemde de Obama’nın başkan yardımcılığını yapmıştı. Obama, Afrika kökenli bir siyahi idi ve bu ABD tarihinde bir ilkti. Demokratlar onu tesadüfen getirmediler; onun gelişiyle hem içerinin, hem dışarısının gazı alındı, ayrıca bir taşla onlarca kuş vuruldu. Bir siyahi başkanın gelişiyle tüm dünyaya umut pompalandı lakin o saman altından su yürüten ve tek kelime ile kaos üreten politikalarıyla tüm dünyayı sükût-u hayale uğrattı. İşte Biden, ABD’nin dünya üzerinde oluşturduğu tüm bu karışıklıkların baş mimarıdır. Biden’ı başkanlık koltuğuna oturtanlar, ABD’nin her taşın altında olmasını isteyen güçlerdir. Bunlar belli ki ABD’yi dışa açacak ve yeniden eski şahin politikalarına döndürecektir. Taç başı akıllandırır derler ancak bu başa tacı giydirenlerin iyi niyetli olmadıklarını şimdiye kadarki icraatlarından biliyoruz. Bakınız: Daha koltuğa oturmadan, bu boşluktan (dumanlı havadan) istifade ile dünyanın çeşitli yerlerinde (özellikle ABD’nin hedefindeki ülkelerde) beklenmedik hadiseler olmaktadır. Ve daha kim bilir neler olacaktır! İşaret fişeğini, İran’ın nükleer programının beyni olan, fizikçi Muhsin Fahrizade’yi öldürmekle verdiler. Bu suikast, İran’la münasebetleri geliştirmek isteyen Biden’a da bir ders niteliğinde. Koltuğa oturmadan ayağını denk al demeye getiriyorlar! Malum bizim ülkemizde de iktidarı düşürmek için ‘seçim dışı yöntemlerden’ söz edenler vardı. Üstelik bunlar, aynı hedef için (Erdoğan’ı indirmek) Biden’ın yardım vaat ettiği kurumlar. Daha açık ifadesiyle, Biden’dan ‘demokrasi’ ve ‘hukuk’ dilenen malum muhalefet partileri. Türkiyemizin yakın siyasi tarihine baktığımızda, dost ve müttefiklerimizden enva-ı çeşit kötülükler gördüğümüz ve bir o kadar deneyim sahibi olup bilendiğimiz bir gerçektir. Vaktiyle Rus orduları karşısında devamlı hezimete uğrayan ve en sonunda galip gelen İsveç kralı Demirbaş Şarl’ın dediği gibi, biz de “Yenile yenile yenmesini öğrendik” kıvamına geldik. Caninin (FETÖ) yurtiçinde belini kırdık ancak başta ABD olmak üzere, dışarıda dipdiri durmakta ve elinden geleni ardına koymamaktadır. Akdeniz’de korsanlık yapılarak aranan gemimiz, Sayın Cihat Yaycı’nın ifade ettiği gibi tipik bir FETÖ kumpasıdır ve ikinci bir MİT TIR’ları vakasıdır. Gemiye gizlice silah ve mühimmat sokulacak ve bunlar yakalanıp tüm dünyaya ifşa edilecekti. Ve tıpkı MİT TIR’larında yapmak istedikleri gibi, maksatları Erdoğan’ı savaş suçlusu olarak Lahey Adalet Divanı’na göndermekti. Bu alçakların alçaklıklarının ölçüsü dün yoktu, bugün de yoktur, yarın da olmayacaktır. İran’da olduğu gibi, bizde de önemli şahsiyetlere karşı suikast düzenleyebilirler. Biden koltuğa oturuncaya kadar hava hep dumanlı olacak! Canavarlara dikkat!",https://www.hurriyet.com.tr/yazarlar/fuat-bol/secim-disi-yontem-41675366
Fuat Bol,Dosta güven düşmana korku,"Kasım 21, 2020 06:29","Savaş sonrası dünya taksiminde Türkiye, Batı blokunda (ABD hegemonyasında) kaldı. Meğerse Doğusu-Batısı fark etmiyormuş; her ikisi de ölümlerden ölüm beğenmekte eşdeğerdeymiş. Bizi en yüksek perdeden (Cumhurbaşkanı Celal Bayar) “Bu kış komünizm gelebilir!” tehdidiyle korkutup ABD’nin kucağına oturttular. ABD, sözde dost ve müttefikimizdi. 60’lı yılların bir kısım gençleri, ABD’nin gerçek yüzünü görüp halkı uyandırmaya çalıştıysa da ABD güdümündeki hükümetler, mahut gençlerin üzerinden silindir gibi geçtiler. Bununla da yetinmeyip, gençliği düşman kamplara ayırıp birbirine kırdırdılar. Bu operasyonda kendi güdümlerine soktukları ‘derin devlet’i (ABD güdümündeki) kullandılar. Zira solculara karşı, Komünizmle Mücadele Dernekleri’nde (F. Gülen de bu dönemde devşirilip kullanışlı hale getirildi) ve birçok farklı dernekte karşıt sağcı(!) gençler bileniyordu. Böylece her çeşitten solcu derneğin karşısına, her çeşitten sağcı dernekler çıkarıldı. Karşıt gruplar halinde horoz dövüşü yaptırılan gençler, iplerinin ABD’nin elinde olup tek merkezden idare edildiklerini nereden bileceklerdi? Derin devlet, cemiyetin sinir krizi konumundaki gençliği, sağı ve soluyla adeta bir maden gibi işledi ve aynı silahla sabahleyin sağcı gençleri, öğleden sonra da solcu gençleri öldürttüler. Çizmeyi aşmak isteyen hükümetlere de bu gençler kullanılarak ayar (darbe) veriliyordu. Ayar tutmayan hükümetlerin başına ise bölücü PKK örgütünü bela ettiler ve tabiri caizse, onları da böylece ‘meşguliyetle tedavi’ye tabi tuttular. Malum, demokrasiye geçtiğimiz 1950 seçimlerinden bugüne değin iki çeşit hükümetle muhatap olduk. Birincisi, normal seçimle işbaşına gelmiş sivil hükümetler, bir diğeri ise bu hükümetleri yıkıp yerlerine geçen darbe hükümetleri. Darbe ile gelen hükümetlerin başındakiler, adeta ABD’nin genel valileri gibi davrandıklarından, onlarla dış güçler arasında herhangi bir problem yaşanmadı. Fakat normal seçimle işbaşına gelen hükümet başkanlarının hepsi ABD ile sorun yaşadı. (Menderes, İnönü, Demirel, Ecevit, Erbakan, Çiller ve Erdoğan) Bunlardan laf dinlemek istemeyenler ya darbeyle devrildi, ya hizaya sokuldu ya da Erdoğan gibi hedef tahtasına konulup kendisine batarya ile ateş edilmeliydi. Nitekim öyle de oldu: ABD’nin sabık Dışişleri Bakanı, Türkiye’ye teamül dışı bir ziyarette bulunuyor ve kendisiyle ortak mesai yapacak kişi olarak da ‘ekümen-cihanşumül’ seçtiği, Ortodoks Patrik Bartholomeos’u ilan ediyor. Aralarının açık olmasına rağmen Erdoğan’a karşı, AB ile ABD’yi ortak hareket etmeye çağırıyor ve şu rezil cümleyi ediyor: “Fransa Cumhurbaşkanı Macron ile ben, Türkiye’nin son eylemlerinin son derece saldırgan olduğu konusunda mutabık kaldık.” O bu cümleleri sarf ederken, güvenlik güçlerimizin Suriye’nin El Bab kentinde yakaladığı PKK’lı bir terörist de “5 ABD’linin yaklaşık 500 teröristle birlikte bir ay boyunca silahlı eğitim aldıklarını” itiraf ediyordu! Böylesi dost, düşman başına! ABD, bize hep bu gözle baktı lakin biz, ilk kez ABD’ye onun bize baktığı gözle bakıyoruz, bakabiliyoruz. Düne kadar onun ne menem şey olduğunu bilsek bile bunu dillendiremiyor ve sineye çekiyorduk. Daha açık ifadesiyle bile bile lades diyorduk. Dosta güven, düşmana korku veren halimiz karşısında, ABD de dahil olmak üzere herkes, yerini belli edip gereğini yapmak zorundadır. Dostsa bunu dillendirip gereğini yapacak, düşmansa karşımıza geçip melanetini işleyecek. Öyle yanımızda durup bizden görünüp altımızı oymak ve dost ve müttefikiz deyip, düşmanlarımızı eğitip-donatıp üzerimize salmak devirleri bitti. Er meydanında erler gerek!",https://www.hurriyet.com.tr/yazarlar/fuat-bol/dosta-guven-dusmana-korku-41668139
Fuat Bol,"Hak, hukuk, adalet mi dediniz?","Ekim 26, 2020 06:29","Bugün gelinen noktada, güçlü konumda olan dünyanın sözde en medeni(!) ülkeleri -ki bunların hiçbirisi Müslüman değildir- başta Türkler olmak üzere tüm Müslümanlara insan gözüyle bakmamaktadırlar. Ne demek istediğimizi, İsrail’in ve Ermenistan’ın çoluk çocuk demeden işlemekte olduğu sivil katliamlarında görebilirsiniz. Bir hayvan katli için ayağa kalkan insanlığın, bunca Müslüman katliamları karşısındaki sessizliğini başka ne ile izah edebiliriz? Bu denli bir düşmanlık, Müslümanların şahıslarından ziyade inanç sistemleri olan İslam dininedir. Bunu da saklamıyorlar; kimileri TV ekranlarından bu durumu dünyaya haykırmakta, kimi soysuzlar da bu dinin kutsal kitabı olan Kuran-ı Kerim’i meydan yerinde yakmakta bir beis görmüyor. Fransa Cumhurbaşkanı Macron’un İslamiyet’i dizayn etme küstahlığını hayretle izliyoruz. Almanya’daki camiye saldırı, İslam düşmanlığı değil de nedir? Siz hiç İncil’i veya Tevrat’ı yakan veya bunlara dil uzatan bir Müslüman gördünüz mü? Peki kutsal kitap yakan mı, yoksa kutsal kitaplara saygılı olan mı daha medeni? Bilmeliyiz ki onları razı edebilmenin tek bir şartı var: Onlardan olmak, İslamiyet’i bırakıp Yahudi veya Hıristiyanlık dinine girmek. Bu hali Allahü Teala da bildirmektedir: “Sen onların dinlerine uymadıkça Yahudiler de Hıristiyanlar da senden asla memnun (razı) kalmayacaklardır.” (Bakara suresi, 120. ayet meali) Bakınız Bulgarlar ve Macarlar aslen Türk olmalarına rağmen Hıristiyanlığı seçtiklerinden dolayı kabul görüyorlar. O yüzden diyoruz ki, Türkiye olarak AB’nin kapısında boşuna oyalanıyoruz. Onlardan olmadıkça bizi almazlar. Ve adeta bizimle alay ediyorlar. AB’ye üye tek bir devlet bile istemese oraya giremeyiz. dün Yunanistan’ı kullanıyorlardı, bugünse G. Kıbrıs Rum yönetimini kullanıyorlar. Kıbrıs’ta barış ve çözüm için onca uğraşıldı, Türkiye ve Kıbrıslı Türkler Annan Planını kabul etti. Rum yönetimi ise reddetti. Buna rağmen ve AB müktesebatına aykırı olarak Güney Kıbrıs’ı birliğe aldılar. Türkiye’nin birliğe girişini de onun eline verdiler. Bunca yanlıştan, bunca hukuksuzluk ve adaletsizlikten sonra gelin de AB’ye girin ve Kıbrıs’ta çözüm üretin! Kıbrıslı Rumlardan ve Yunanistan’dan anlayış beklemek beyhudedir. AB üyeleri olarak tüm kozları ellerinde bulunduruyorlar ve asla çözüme yanaşmıyorlar. Yanaşmazlar da... Bu saatten sonra yapılması gereken şey, KKTC’yi uluslararası tanımaya açmaktır. Tarihe not düşmesi için bu durumu bir kez üzülerek burada yazıyoruz: KKTC’nin tanımasını vaktiyle Türkiye engellemişti. Bunu bana bizzat Rauf Denktaş söylemişti. “Pakistan, KKTC’yi tanıyacaktı, Türkiye mani oldu” dedi. Ama Türkiye, artık o eski Türkiye değildir. Boşuna akıntıya kürek çekmenin de manası yok; oynamakta oldukları oyunlarda oyalanmanın manası da yoktur. Onların anlayacağı dil budur ve o dil, zorla kabullendirmektir. Zira zor, oyunu bozar!",https://www.hurriyet.com.tr/yazarlar/fuat-bol/hak-hukuk-adalet-mi-dediniz-41645642
Fuat Bol,Burhan Hoca’nın ardından,"Kasım 04, 2020 06:29","Şairler ne güzel terennüm etmişler: “Ölüm güzel şey, budur perde ardından haber/Hiç güzel olmasaydı, ölür müydü Peygamber?” (N. Fazıl) “Ölüm bize ne uzak, bize ne yakın ölüm. Ölümsüzlüğü tattık, bize ne yapsın ölüm?” (E. Bayazıt) “Ölüm asude bahar ülkesidir bir rinde; Gönlü her yerde buhurdan gibi yıllarca tüter. Ve serin serviler altında kalan kabrinde Her seher bir gül açar; her gece bir bülbül öter.” (Y. K. Beyatlı) Burhan Hoca’yla gençlik yıllarımızdan beri dava arkadaşıydık. İstanbul Üniversitesi Hukuk Fakültesi’nde çileli bir hayatı oldu. Her Anadolu çocuğu gibi o da garipti. Derslerinde çok başarılı olmasına rağmen karşıt görüşlü hocalarının hışmına uğradı. Dünya görüşünden taviz vermeden onlara direndi. Söke söke doktorasını yaptı, doçent ve profesör oldu. Ömrü Türkiye’nin siyasi sistemi üzerine düşünmekle geçti. Başkanlık sistemini savunan ve onun nasıl olması gerektiğine kafa yoran ilk akademisyendi. Başkanlık sistemini ve gerekliliğini bıkmadan usanmadan anlattı, yazıp çizdi. Aktif siyasi hayata AK Parti kurucuları arasına girerek atıldı. Dört dönem (22, 23, 24, 26) İstanbul milletvekilliği yaptı. (23. dönemde birlikte olduk) Anayasa Komisyonu Başkanlığı görevini büyük bir dikkat ve özveriyle sürdürdü. Türkiye’nin ihtiyaç duyduğu anayasa değişikliklerinin her safhasında beyin patlatırcasına çalıştı. Genel Kurul’da da aynı şekilde, hep birlikte sabahlara kadar çalışarak mahut değişiklikleri gerçekleştirdik. Burhan Hoca, bunların gerçekleştirilmesinde gece gündüz çalışmakla yetinmiyor; kanal kanal televizyonları dolaşarak, bu değişiklikleri ve gerekliliğini bıkmadan usanmadan anlatıyordu. En ters soruları bile sabırla karşılıyor ve herkesin anlayabileceği şekilde onları cevaplıyordu. Sonuçta hocanın gözleri açık gitmedi, ömrünü verdiği sistem değişikliği gerçekleşmişti. Burhan Hoca, Allah’a ve ahiret gününe inanan samimi bir Müslümandı. Dünyanın geçici bir hayalhane olduğunu bilir ve elinden geldiğince herkese iyilik yapmaya çalışırdı. Hoca son zamanlarında hiç hak etmediği bir iftiraya uğradı. Hoca’nın akçeli işlere bulaştığı iddia edildi. Hoca’yı yakından tanıyan birisi olarak ifade etmeliyim ki ak sütün içinde leke olur ama Hoca’da asla! Hoca, düzen değişikliğini anlatabildi ve bunun gerçekleştiğini gördü lakin uğradığı bu alçakça iftiraya kurban gitti. Çünkü bizde hukuk sitemi tersinden işliyor: İftirayı atandan iddiasının ispatı istenmiyor; iftiraya uğrayanın inkârı yeterli görülmüyor, suçsuz olduğunun ispatı kendisinden isteniyor. Sonuçta atılan iftiranın izi kalıyor. Şimdi Hoca, onların hepsini (iftirayı atanları ve onları yazıp çizip söyleyen ve Hoca’yı suçlayan) Mahkeme-i Kübra’da bekliyor! Sevgili Hocam, bu alçak dünyanın yükü omuzlarından düştü. Sevdiklerine kavuştun. Nur içinde yat!",https://www.hurriyet.com.tr/yazarlar/fuat-bol/burhan-hocanin-ardindan-41653584
Fuat Bol,Kral çıplak!,"Kasım 09, 2020 06:29","77 yaşındaki Biden değil, onun gibi bin tanesi gelse, ABD’yi kurtaramaz. Kral, gerçekte hep çıplaktı lakin algıyla bütün bir insanlık aldatıldı ve ABD hürriyetin timsali olarak beyinlere kazındı. Envaı çeşit zehir, şekerle kaplanarak tüm uluslara yedirildi. Sadece Türkiye’de gerçekleştirdiği darbelere bakıldığında bile, ne demek istediğimiz daha iyi anlaşılır. Zira yaptırdıkları her darbeyi ‘kurtuluş’ diye gösterdiler. 60 darbesi, ülkeyi uçurumun kenarına getiren(!) DP iktidarından kurtarmak içindi. Sonuçta bir ulusun hürriyetini elinden aldılar ve adına ‘Hürriyet Bayramı’ dediler, dedirttiler ve o şekilde de kutlattılar. 80 darbesi öncesinde de kardeşi kardeşe kırdırarak kendilerine davetiye çıkardılar. İşin tuhafına bakın ki yaptırdıkları her darbede içimizden birilerini kullandıkları gibi, onlara sürüsüyle yandaş bulmakta da zorlanmadılar. Sebebi açıktı: İçimizdeki bir kısım beyinsizleri mankurtlaştırıp devşirmişlerdi. Bu durum dün de böyleydi, bugün de böyledir ve maalesef yarın da böyle olacaktır. Dün Kurtuluş Savaşı’ndan önce, ABD veya İngiliz mandalığını savunanlar vardı. Bugün de Tayyip Erdoğan gitsin de kim gelirse gelsin diyenler var. Ne hazindir ki bu zihniyet kurtuluşu IMF’nin ölüm reçetelerinde arıyor. Malum, e-muhtırayla, iktidardaki partiyi kapatma tehdidiyle, 17-25 Aralık yargı darbe girişimleriyle, Gezi olaylarıyla, MİT TIR’larının durdurulup iftira edilmesiyle, hendek savaşlarıyla ve en son 15 Temmuz kalkışmasıyla Erdoğan alaşağı edilmek istendi. Yerine kimin getirileceğinin önemi yoktu; önemli olan getirilecek kişinin ve kadrosunun ABD’ye biat edecek olmasıydı. Osmanlı gününden beri bu kişi ve kadrolar içimizde mevcuttur ve her an biat etmeye hazırdır. Bunun da sebebi, içimizden mebzul (bol) miktarda hain çıkmasıdır. Dünya üzerinde en fazla haini barındıran ülkeyiz. 200 seneden beri bizim tarlamıza, envaı çeşit nifak tohumları ekiliyor. Mümbit bulunan bu tarla hep sürüldü, sürülüyor. Şükürler olsun ki büyük çoğunluğuyla her kesimden insanımız, oynanan oyunların farkına vardı ve tefrikaya düşmeksizin, sağına soluna bakmadan meydan yerine dikildi ve “Durun kalabalıklar, bu cadde çıkmaz sokak!” diye gürledi. (15 Temmuz 2016) Yeni başkan seçilen (lakin eskiden beri ABD derin devletinin güzide evladı olan) Biden’ın da hedefinde Erdoğan var. Seçimlerden önce bunu açıklamış ve Türkiye’deki muhalefete açık çek vaat etmişti. Türkiye’deki ana muhalefet de Biden daha zaferini ilan etmeden kutlama yarışına girdi. Ne yaparlarsa yapsınlar, ne ABD eski ABD’dir ve ne de Türkiye eski Türkiye’dir. Görüyorsunuz, ABD artık kendi derdine yanmanın telaşında. Koronaya karşı zamanında maske bile üretemedi, ne hastalarını yatıracak hastane ve ne de ölülerini koyacak morg bulabildi. ABD’nin çöküşü, Sovyetler’inkinden beter olacak. Zira çatırtılar öylesine derinden ve güçlü geliyor ki, ona bel bağlayan ve bu sese kulak veren herkesi sağır edecek! Ve yutturulmaya çalışılan ABD rüyası tam bir kâbusa dönüşecek.",https://www.hurriyet.com.tr/yazarlar/fuat-bol/kral-ciplak-41657546
Fuat Bol,Erdoğan neden hedefte?,"Ekim 28, 2020 06:29","Öyle ya, ABD Başkan adaylarından Biden, Erdoğan’ı iktidardan alaşağı edebilmek için Türkiye’deki muhalefetin desteklenmesi gerektiğini niçin söylesin? Dünyanın öbür ucundaki bir başkan adayının Sayın Erdoğan’la ne alışverişi olabilir? Fransa Cumhurbaşkanı Emmanuel Macron, “Biz Avrupalılar Erdoğan ve hükümetine karşı açık ve sert olmalıyız” derken hangi dertten mustariptir? Hollandalı bir parti lideri müsveddesinin, Erdoğan’a karşı öz ciğerinin ufunetini kusması hangi saikledir? Azerbaycan Cumhurbaşkanı’na telefon eden çeşitli ülke liderlerinin “Sizin arkanızda Erdoğan var!” deyip aba altından sopa göstermeleri nedendir? Türkiye, Akdeniz’de kendi hak ve menfaatlerine sahip çıktı, Suriye sınırındaki tehlikeleri bertaraf etti, FETÖ-PKK ve diğer terör örgütlerinin belini kırdı ve daha önemlisi, kendi kabuğunu kırıp atağa geçti diye çıldıracak gibi oluyorlar. Dışarıdaki Erdoğan karşıtı güçlere dikkat ederseniz, ortak noktalarının emperyalizm olduğunu görürüz. Erdoğan iktidarlarında Türkiye çehre değiştirdi, Cumhuriyet tarihi boyunca yapılabilenlerin 3-5 ve hatta on misli işler yapıldı. Ayrıca bir de yapılamayanlar vardı, dışarısı tarafından el atmamız sakıncalı görülen sahalar vardı. Bunların başında da savunma sanayisi gelmekteydi. Sayın Erdoğan bu sahaya da el attı ve ülkemiz adına çok büyük başarılar elde etti. Türkiye’nin güçlenmesi ve meydan okumasıyla beraber, emperyalist güçler artık dünyayı, özellikle de eski sömürgelerini (başta Afrika) “köpeksiz köy görüp değneksiz dolaşamıyorlar”. Belli ki Türkiye bu şahlanışıyla emperyalizmin kovanına çomak soktu. Bütün bunlardan dışarıdakiler rahatsız da içeridekilere ne oluyor? Onların da hedefinde Erdoğan var; onlar da biliyor ki Erdoğan siyasette oldukça kendilerine ekmek yok. Türkiye’nin hemen her sahadaki şahlanışıyla, sittin senedir iktidar yüzü görmeyen içeridekilerin bir sittin sene daha iktidar yüzü görebilecekleri şüpheli. Bu durumu en iyi Kılıçdaroğlu biliyor ve o yüzden Cumhurbaşkanlığı’na aday olmayı aklının ucundan bile geçirmiyor, geçiremiyor. Çünkü Erdoğan’ın karşısında seçilemeyeceğini biliyor. Bu yüzden hiç değilse milletvekilliğinden olmayalım deyip aday dahi olmuyor. Abdullah Gül’ü sevdiğinden ve takdir ettiğinden değil, Erdoğan’ı düşürebilmek için kullanışlı gördüğü Gülgillerde ısrar ediyor. Düne kadar Erdoğan’ın kılıcını sallayan bu ‘kullanışlı’ tiplere hayret etmemek lazım. Çünkü iyilik yapılan kişi ona layık değilse, diğer bir deyişle ‘yediği kaba pisleyen nankör’ ise, iyilik yapana mutlaka kötülük yapacaktır. Belli ki onların da kin ve öfkeleri ‘davalarını’ örtüyor, unutturuyor ve inkâr ettiriyor. Bu arada, Türkiye’deki siyasi tabloyu iyi okuyup gereğini yapan tek bir muhalefet lideri var: Sayın Devlet Bahçeli. Sayın Bahçeli, Türkiye’yi bu denli kuşatılmışlıktan başkanlık sisteminin çıkarabileceğini gördü ve bunu iktidara önerdi. El ele vererek Türkiye’yi patinaj yapmaktan kurtardılar. Bu yeni sistemde muhalefet partilerinin iktidara gelebilme umutları büsbütün tükendi. Zira parlamentoda çoğunluk elde etseler bile iktidar olamayacaklar. İktidarın başkan seçilmekle elde edileceğini bile bilmiyorlar. Bu şaşkınlıkla, başkanlığa aday bile olmuyorlar.",https://www.hurriyet.com.tr/yazarlar/fuat-bol/erdogan-neden-hedefte-41647673
Fuat Bol,Depremle yaşamayı bilmek,"Kasım 02, 2020 06:29","Hep söyleniyor: Deprem değil, çürük binalar öldürür, lakin bizler inatla çürük binalarda oturmayı sürdürüyoruz. Bir yerde eksik yapıyoruz ama nerede? İnşaat teknolojisinde Türkiye, dünyada ilk beş ülke arasında yer almaktadır. İnşaat işini bu kadar iyi bilmemize rağmen bu güzelliği neden kendimize yapmıyoruz, anlayamıyorum. Türkiye deprem kuşağı üzerinde bulunuyor. Tıpkı Japonya gibi depremle yaşamayı bilmeliyiz. Japonya’da bizden çok daha şiddetli depremler olmasına rağmen ne binaları yıkılıyor, ne de insanları ölüyor. Sebebi belli: Depreme dayanıklı binalar yapıyorlar. İzmir’de yıkılan binaların balçık üzerinde inşa edildiğini gördük. Zemini balçık olan bostan tarlalarına 10-15 katlı binalara imar verip inşaatlar yaptırmışız. Bu hal yalnızca İzmir’e özgü değil; Adapazarı’nda da böyle, İzmit’te de, Yalova’da da, Türkiye’nin başka yerlerinde de böyle. Bu cinayetler vaktiyle belediyelerimiz ve onların imar daireleri tarafından işlenmiş; dolayısıyla milyonlarca insanımız patlamaya hazır bombaların üzerinde oturuyor. Bunlar bugün değilse bile, yarınki depremde yıkılacak ve onlarca, binlerce insanımız bunların enkazında kalacak. Karşılaşmamız mukadder ve muhakkak olan bu denli bir ölüm tehlikesi karşısında tedbir almak ve bunun için de ülke çapında seferberlik başlatmak gerekmez mi? Bildiğimiz kadarıyla Çevre Bakanlığı, tüm illerdeki bina envanterini çıkardı. Yani önümüzdeki depremlerde hangi binaların yıkılacağını biliyoruz. O halde neden elimiz kolumuz bağlı, kös kös oturup ölümü bekliyoruz? Candan daha aziz şey olmadığına göre, can güvenliğimizi neden güvence altına almıyoruz? Devlet vatandaşını ölümle yüz yüze bırakmamalı, her türlü destek ve imkânla vatandaşını bu işe zorlamalı. Belediyeler bu türlü binaların iskânlarını gerekli halde iptal etmeli. Ölüm kalım mücadelesi verilmesi gereken böyle bir durumda, devlet-millet el ele veremeyecek de hangi durumda verecek? Dün teknoloji bu kadar gelişmemişti, devletimizin imkânları sınırlıydı; bugün öyle mi? Devlet ağıt yakmaz, gereği neyse onu yapar, yaptırır. Bu depremde çeşitli konularda bize karşı düşmanca tavır sergilemekte olan ülkeler bile geçmiş olsun dileklerini iletip yardıma koşarken, birileri, “Gâvur İzmir’e oh olsun!” dercesine içlerindeki ufuneti kustular. Bu tipler Müslüman değil, insan bile olamazlar. Üstelik bu kepazeliği sözde Müslümanlıkları adına sergiliyorlar. Yalan söylüyorlar, yok böyle bir Müslümanlık. Bunlar ülkemizin birliğine, dirliğine kast eden provokatörlerdir. Bizim dinimizde inancı, meşrebi, ırkı ne olursa olsun başkasının acısına gülünmez, bilakis o acıya ortak olunur, paylaşılır ve yardım edilir. Çünkü bizim dinimizin esası, Allah’ın emirlerini üstün bilip onlara saygı göstermek, O’nun mahlûkatına şefkatli olmaktır. Nitekim yaratılan, Yaradan’dan ötürü sevilir. Ne demişler: Gülme komşuna, gelir başına!",https://www.hurriyet.com.tr/yazarlar/fuat-bol/depremle-yasamayi-bilmek-41651665
Fuat Bol,Ağzı olan konuşuyor!,"Kasım 07, 2020 06:29","Dünyanın tüm aklıevvelleri, ahkâm kesenleri, atıp savuranları, mangalda kül bırakmayanları bizde. İğneyi kendimize batırarak itiraf etmeliyiz ki, bu işte başı biz gazetecilerle akademisyenler çekiyoruz. Maşallah, biz gazeteci tayfasının bilmediği konu yok, her ilimde üstat, her sanatta mahiriz! Akademisyenlerimizin de biz gazetecilerden aşağı kalır yanı yok, onlar da en ziyade kendi branşlarının cahili olup, diğer tüm bilim ve hatta sanat dallarında allame! Televizyon ekranlarında her akşam aynı yüzleri görmekten gına geldi. Ondan sonra da reytingler niçin yerlerde sürünüyor diye yakınıyoruz. Hani moderndik, çağdaştık, bilimsel düşünceye saygımız vardı? Bilim bizim ışığımız, yegâne mürşidimizdi? İşin uzmanını bile konuşturmuyoruz, lafı ağzına tıkıyor ve utanmadan, kendi önyargılarımızı, bilim diye hezeyanlarımızı dayatmaya çalışıyoruz. Bu cüreti nereden alıyoruz dersiniz? Tek kelime ile cehaletimizden. Zira cahil cesur olur diye boşuna dememişler. Lakin bunca katmerli cehalet için de bayağı bir tahsil gerekir! İnsanın konuştuğu ve güldüğü konu, onun şahsiyeti hakkında bilgi verir. Bundan dolayı demişlerdir ki ya hayır konuş, ya sus! Bizimkiler susmadıkları gibi, konuştuklarında da hayrın zerresi yok. Program yapım ve sunucuları da bir tuhaf, konu ne olursa olsun, hemen hemen aynı konukları çıkarıyorlar. Dolayısıyla manasız sorulara lüzumsuz cevaplarla saat dolduruyorlar. Şu çok enteresan soruya ve isminin önünde Prof. titri olan kişinin verdiği bilimsel(!) cevaba bakar mısınız? - Ölü sayısı neden az? (İzmir depreminde) - Çünkü İzmirliler aydın kişilerdir, evde oturmayı değil gezmeyi severler. Zekidirler, Atatürkçüdürler. Böylece önemli bir konuya değinip tenvir ettiler, izleyiciler de pek münevver oldular, aydınlandılar. Bu Prof. olacak kişi, aklı sıra Atatürkçülük yapıyor ve Atatürkçülüğü destekliyor. Bu sözünden sonra, Atatürkçü olmayanları de kendi safına çektiğini vehmediyor. Sürüye kurt getirdiğinin bile farkında değil. Ne zekâ değil mi? Demek ki bundan böyle evlerimizde oturmayacağız (gittiğimiz yerlerde de bir yere oturmayacaksak!) deprem olduğunda can kaybı vermeyeceğiz veya çok az vereceğiz. 1999’daki İzmit, Adapazarı, Yalova depremi sabaha karşı saat 03.00’te olmuştu. Aydın, zeki olup, gezmeyi sevenler, derin uykularındaki bu depremi, ne tür bir aydınlanma ve nasıl bir sivri zekâyla atlatabilirler? Çakma Prof. bunu da açıklasaydı agâh olurduk. Ayrıca gezmeyi sevenlerin, gittikleri yerlerdeki binaların sağlamlığını kim garanti edebilir? Hokkabaz profesörlük bu olsa gerek! Yaşını başını almış bu Prof. geldi gidiyor da, bunun yetiştirmekte olduğu gençlere yazık değil mi? Bindik bir alamete, gidiyoruz kıyamete!",https://www.hurriyet.com.tr/yazarlar/fuat-bol/agzi-olan-konusuyor-41656499
Fuat Bol,Terbiyesizliğin daniskası!,"Ekim 31, 2020 06:29","Malum, her kaptan içindeki sızar. Cenabetten keramet beklediğimiz yok ancak o da haddini bilmeli ve ayağını denk almalı. Aksi halde haddi bildirilmeli! Aynı Fransa’da Sultan Abdülhamit Han döneminde, Voltaire’in sevgili Peygamberimizle (aliyhisselam) ilgili, onu (hâşâ) aşağılayan bir piyesi sahneye konulmuştu. Devrin padişahı, bunun savaş sebebi olacağını ihtar edince, bu pespaye oyuna son verildi. Dünya üzerinde 2 milyardan fazla müntesibi bulunan bir dinin kutsallarına hakaret etmek, onlarla alay etmek ve onları aşağılamaya yeltenmek ne zamandan beri fikir, ifade ve basın hürriyeti oldu? Bu hal, kendi cibilliyetsizliklerini sergileyen, düpedüz bir provokasyondur. Belli ki Fransa ve Ermenistan el ele vermiş, Türkiye’yi ve Azerbaycan’ı kışkırtmak istiyorlar. Sergiledikleri tüm bu rezillikler karşısında istiyorlar ki Türkiye ve Azerbaycan aklıselimi kaybetsin, kendilerinin yaptığı gibi pervasızca saldırsın, savaş çıkarsın ve sivilleri hedef alsın. Biri sivil ahalinin üzerine misket bombaları, füzeler yağdırıyor; bir diğeri de aklı sıra İslam âleminin kutsallarıyla alay ediyor. Üstelik bu kepazeliği devlet eliyle sergiliyor, Peygamberimizle ilgili o iğrenç karikatürleri resmi binalarda teşhir ediyor. Bunu da kâinatın övüncü olan sevgili Peygamberimizin Mevlid Kandili’nin (doğum günü) arifesinde yapıyor. Fransa, özde laikliğin merkeziymiş; oysa bu durum dinsizlik bile değil, din düşmanlığının ve kışkırtıcılığın ta kendisidir. Charlie Hebdo denilen paçavrayı da kendi soysuzluklarının maşası olarak kullanıyorlar. Aynı paçavrada bu kez, Cumhurbaşkanı Erdoğan’ın terbiyesizliğin daniskası bir karikatürünü yayınladı. Bu aşağılık mahlûklar belli ki muhataplarının aynalarında kendilerini görüp resmediyorlar. Paçavralarında teşhir ediyorlar. Türk ve İslam düşmanlığı Avrupalının genlerinde var. Bu düşmanlıkta Fransa’nın başı çekmesi boşuna değil. Fransa bütün zamanların en kötü, en kifayetsiz muhteris bir başkan tarafından yönetiliyor. Macron denilen bu şuursuz adam, içeride ve dışarıda nereye el attıysa yüzüne gözüne bulaştırdı. Libya’da yenildi, Akdeniz’de yenildi; Suriye’de, Lübnan’da, Dağlık Karabağ’da yenilgi üstüne yenilgi alıyor. Ne yaptığını şaşırmış bir halde İslamiyet’e, Türkiye’ye ve Erdoğan’a yükleniyor. Buralardan kendisine malzeme çıkarmaya çalışıyor ama nafile. Adım attığı yerin bataklık olduğunu görmüyor ve adım attıkça daha da batıyor. Batacak ve hak ettiği yeri boylayacak.",https://www.hurriyet.com.tr/yazarlar/fuat-bol/terbiyesizligin-daniskasi-41650514
Fuat Bol,Fikri iktidar,"Kasım 11, 2020 06:29","Siyasi partiler tek başlarına iktidar olsalar bile, bu durum onların muktedir olmaları anlamına gelmiyor. Muktedir olabilmenin yegâne şartı ise fikri iktidarı temellendirmektir. Siz kâşaneler, görkemli binalar, yollar-köprüler, tesisler, fabrikalar, tersaneler, otomobiller, uçaklar, trenler, okullar vb yapabilirsiniz; tüm bunlar göz kamaştırıcı da olabilir lakin bunları, insanla (insanın kalıbıyla değil) bezeyemezseniz, boşuna emek çekmişsiniz demektir. Bakınız, yalnız iki bakanlığın isminde ‘milli’ kelimesi var: Milli Eğitim ve Milli Savunma bakanlıkları. Milli kelimeleri iş olsun diye oraya konmadı. Şu halde, Cumhurbaşkanı’nın da yakınması bu ‘milli’ kelimesinin içinin doldurulamamasından kaynaklanıyor. Evet, ülkeyi maddi planda kalkındırdık; yani zahirimizi, dış görünümümüzü mamur eyledik. Peki ya içimizi, beynimizi, ruhumuzu, kalbimizi milliliğin gereği olan özelliklerle, hasletlerle bezeyip donatabildik mi? Hayır. Dışımız mamur lakin içimiz harap. Bakınız, biz dün de Batı’yla savaşıyorduk, bugün de Batı’yla savaşıyoruz ve belli ki bu savaş kıyamete kadar sürecek. Bunun da sebebi bizden kaynaklanmıyor; Batı bizi Müslüman olduğumuz için insan olarak görmüyor ve bundan dolayı da bize uygulayacakları baskı, işkence ve envai çeşit ölümler onların medeniyeti(!) için bir noksanlık sayılmıyor. Daha dün Avrupa’nın göbeğinde Boşnaklara yaptıklarına bakın! Tüm Avrupa’nın dün olduğu gibi bugün de bize yapmakta olduklarına bakın! Peki biz ne yaptık? Batı Batı diye yırtınırken Batı’dan bize gerekli olanları mı aldık, yoksa kör bir taklitçilikle Batı’nın kusmuğunda mı boğulduk? Bugünkü makalemde yalnızca bir örnek vermekle yetineceğim. Sadece bu bir örnek bile, milli eğitimimizin bizden nasıl koparıldığının ve yetişecek nesillerimizin nasıl onun bunun elinde heder edileceğinin resmidir. 27 Aralık 1949 tarihinde Türkiye ile ABD hükümetleri arasında eğitim komisyonu kurulması hakkında anlaşma imzalanır. İsmet İnönü’nün imzaladığı bu anlaşmanın 5. Maddesi şu şekildedir: “Komisyon, 4’ü TC, 4’ü ABD vatandaşı olmak üzere sekiz üyeden kurulu olacaktır. Bunlara ek olarak, Türkiye’deki ABD’nin diplomatik heyetinin başı (ABD büyükelçisi) komisyonun fahri başkanı olacaktır. Komisyonda oyların eşit olması durumunda kesin oyu misyon şefi (ABD Büyükelçisi) verecektir.” Görüldüğü üzere Türk milli(!) eğitim sistemi, ABD büyükelçisinin yönlendirmesine, daha açık ifadesiyle ‘gâvur’un keyfine terk edilmiştir. Eğitimle alakalı bir komisyon kuruyorsun ve bu komisyonda Türklerin sözü geçmeyecek ve üstelik buradan çıkacak kararlar ‘milli’ olacak öyle mi? Bizim içeriden kendimize yaptığımız kötülüğü, dışarıdan hiçbir düşman yapmamış, yapamamıştır. Demek ki bizim milli eğitimimiz, FETÖ’den önce de CIA’e bağlıymış. Merhum Ahmet Arvasi, “Bize dayatılan asimilasyon baskı ve zulümleri, dünyanın her hangi başka bir milletine dayatılsaydı o milletin esamisi okunmaz, tarihten silinip giderdi” derdi. Şimdi sorarım size: Eğitimini düşmana (evet, yanlış okumadınız, DÜŞMANA) teslim eden bir millet bağımsız olabilir mi? FETÖ’den sonra da ABD düşmanlığını anlamayanlara veya anlamak istemeyenlere söylenecek tek şey, “Çekiver kuyruğunu gitsin!” demekten ibarettir. Kuzuyu kurda teslim eden ve kurttan merhamet dilenen bir eğitim anlayışıyla bugünlere gelebildiğimize şükredelim ve geçmişe kalın bir çizgi çizip sadece ibret alalım ve geleceğe bakalım. Olan oldu, bundan sonrası için ne yapmalıyız? Nasıl yapmalıyız? Ve gece gündüz uyumadan bunun seferberliğini başlatmalıyız!",https://www.hurriyet.com.tr/yazarlar/fuat-bol/fikri-iktidar-41659513
Fuat Bol,Bu coğrafyanın kaderi!,"Ekim 14, 2020 06:29","Çetin coğrafyanın ne olduğunu biz Karadenizliler çok iyi biliriz. Zira sahip olunan bir avuç arazinizde bile ayağa kalktığınızda, yuvarlanmamak için dik duramazsınız. Arazi öylesine meyillidir ki dengeyi sağlayabilmek için kontrollü olmak zorundasınız. Düz arazide ayakta durmak için ayrıca bir efor sarf etmeye gerek yoktur ama meyilli (dik) arazide buna mecbursunuz. Şu halde bu coğrafyada var olabilmek ve varlığını sürdürebilmek için çok daha güçlü olmalıyız. Aksi halde ya uydu, kullanışlı olacağız ya da yutulup gideceğiz. Geçen asrın başlarında bize bir kefen biçilmişti. Cihan savaşıyla imparatorluğumuzu kaybettik lakin Kurtuluş Savaşıyla biçilen o kefeni yırttık. Yedi düvel (devlet) üzerimize çullandı; bize bırakmak zorunda kaldıkları şimdiki bu vatan topraklarını aralarında paylaşamadılar, akıllarınca dizayn ettiler ve geldikleri gibi gittiler. Vaktiyle, Fransa imparatoru Napolyon Bonapart, “Bir gün dünya tek bir ülke olsaydı, başkenti İstanbul olurdu” demiştir. Dünyaya başkentlik yapacak bir yeri elinde bulunduracak ülkenin güçsüzlüğü düşünülebilir mi? Daha açık ifadeyle, böylesine kıymetli bir yeri veya yönetimini güçsüz bir ülkeye bırakırlar mı? Böyle bir ülke dünyanın en güçlü ülkeleri arasında yer almak zorundadır. Bu yüzden düşmanlarımız ve dost gibi görüNen en tehlikeli düşmanlarımız, bizi zayıflatmak için ellerinden geleni artlarına koymadılar ve koymuyorlar ve bundan böyle de koymayacaklar. Dışarıdan direkt saldıramıyorlar ama içeriden bizi birbirimize düşürüp kırdırmak için dünyanın en güçlü terör örgütlerini kurup, eğitip donatıp üzerimize salıyorlar. 2.Dünya Savaşı’na kadar Türkiye’nin izlediği denge politikaları savaşa girmemizi önledi lakin Sovyetlerin tehditleri, İnönü’yü ABD’nin kucağına itti. Cumhuriyet’le birlikte Türkiye, tercihini Batı’dan yana kullanmış ve o günün lider gücü olan İngiltere’nin yanında yer almıştı. 2. savaştan sonra Batı’nın yeni lideri ABD oldu, Türkiye de ister istemez onun yanında konumlandı. Truman Doktrini ve Marshall Yardımı ve NATO ile Türkiye, tamamen ABD’nin hinterlandına girmiş oldu. Artık savunmamızı bile NATO (ABD) üstlenecekti, bizim kendiliğimizden bir şey yapmamıza gerek yoktu! Çünkü ABD, bu denli gafleti ve hatta ihaneti içselleştiren mankurtları içimize yerleştirmişti. (FETÖ) Aklımızı başımıza devşirmemiz gerektiren onca hengâmeye rağmen uyutulduk. Zira dost ve müttefik bilip birlikte hareket ettiğimiz ülkelerin, düşmanın ta kendileri olduklarını ve düşmanca davrandıklarını neden sonra görüp anlayabilecektik. Seneler senesi, komünizm tehlikesine karşı ABD’nin koruma ve himayesine güvenip dayandık. İyi de dost ve müttefik !) bildiğimiz ABD’den bizi kim koruyabilecekti? İşte bu yakıcı sualin cevabını ancak bu günlerde verebiliyoruz. Nasıl mı? Irak’a, Suriye’ye, Libya’ya, Doğu Akdeniz’e, Kafkasya’ya bakın; anlarsınız!",https://www.hurriyet.com.tr/yazarlar/fuat-bol/bu-cografyanin-kaderi-41635501
Fuat Bol,İstifa için ne bekliyor?,"Ekim 24, 2020 06:29","Geçen bu altmış dokuz yıllık serencamında, sicili hiç iyi değildir. Bir devletteki mahkemeler, o devletin milleti adına karar verirler. Ama gelin görün ki bizim Anayasa Mahkemesi’nin verdiği kararlardan halkımız, kahir ekseriyetiyle hoşnut değildir. Hatta birçok kez millete rağmen kararlar alınmıştır. Yine malum, bizim demokrasimiz darbelerle maluldür. Darbe öncesi ve sonrasındaki uygulamalarda yargının, bu meyanda Anayasa Mahkemesi’nin vebali az değildir. Bu ülkede darbeleri her ne kadar asker yaptıysa da asker bu aşağılık eylemin icazetini yargıdan almıştır. Ve hatta yargı, diğer paydaşlarıyla el ele vererek darbeleri teşvik etmiştir. Darbelere Genelkurmay Başkanlığı’nda sabahlara kadar yanan ışıklar sonucunda karar verilmiş ancak aynı mahalle, yargı mensupları, bu kez gündüz gözüyle gidip tekmil vermişlerdir. Darbeci askerler karşısında bu denli hizalanmanın, yargıcın düğmesiz cübbesiyle izahı kabil mi? Malum, FETÖ’nün en yoğun yuvalandığı yerlerden biri de yargıdır. Dört bin dolayında hâkim ve savcı, FETÖ’cü oldukları gerekçesiyle meslekten men edildi. Daha geçen gün, görevde olan 11 hâkimin FETÖ’cülükten görevlerine son verildi. Anayasa Mahkemesi de FETÖ’cülükten nasibini almıştı, ByLock kullandığı tespit edilen iki üyenin FETÖ’cü olduğu kanıtlandı ve bunlar kurumdan ihraç edildi. Ayrıca Anayasa Mahkemesi’nde çalışmakta olan raportörlerden 33’ü hakkında FETÖ’den işlem yapıldı. Anayasa Mahkemesi’nde çalışmakta olan raportörlerin yarıya yakını hakkında FETÖ’cülükten işlem yapıldıysa, durumun vahameti ortadadır. İşte böyle bir Anayasa Mahkemesi’nin üyesi (Engin Yıldırım), ışıkları yanan binalarının resmini sosyal medyaya koyarak “Işıklar yanıyor” paylaşımında bulundu. Engin Yıldırım bu paylaşımı herhangi bir zamanda yapmadı, İstanbul 14. Ağır Ceza Mahkemesi’nin Enis Berberoğlu kararı sonrasında ve adeta darbeye davetiye çıkarırcasına yaptı. Her ne kadar sonradan maksadını aşan bir eylemde bulunduğunu ifade edip özür dilediyse de bu durumda, sıradan bir adama bile “özrü kabahatinden büyük” denir. Ki üstelik bu kişi, sokaktaki herhangi bir insan olmayıp Anayasa Mahkemesi’nin üyelerinden biridir. Böyle bir kişinin yapacağı tek şey istifa etmektir. Zira kendisi yüksek yargıçlık makamını işgal etmektedir, yargıçlar kararlarıyla konuşur. Bu denli absürt eylem ve söylemleriyle değil. İstifa, onurlu, erdemli bir duruştur ve en çok da düğmesiz cübbe giyen hukuk adamına yakışır. Engin Yıldırım, hakkında bunca söylenen ve yazılanlardan sonra bile şu ana kadar bu duruşu sergileyememiştir. Neden acaba?",https://www.hurriyet.com.tr/yazarlar/fuat-bol/istifa-icin-ne-bekliyor-41644515
Fuat Bol,Macron’un herzeleri!,"Ekim 17, 2020 06:29","İçeride ve dışarıda, hemen her konuda ülkesine kaybettiren Emmanuel Macron, beceriksizliğinin şaşkınlığı içinde boyundan büyük laflar ediyor. Geçen hafta ‘ulusa sesleniş’ konuşmasını yaparken “İslam sadece kendi ülkemizde değil, bugün dünyanın her yerinde kriz içerisinde olan bir din” dedi. Sözde mahut krizin olumsuz etkilerinden korunmak için de başta İslami eğitim olmak üzere, İslami kurum ve kuruluşların yeniden yapılandırılıp sıkı denetime tabi tutulmalarını istediğini ve bu amaçla hazırlayacakları kanunu 9 Aralık’ta parlamentoya sunacaklarını söyledi. Şu had bilmez kifayetsiz muhterisin küstahça yavelerine bakar mısınız? Modernlik, medenilik, asrilik hukuku adı altında gelinen şu kepaze hale ne buyurulur? Farzı muhal fert, cemiyet ve hatta devlet bazında bir kriz yaşanıyorsa, bunda sahip olunan dinin ne suçu vardır? Başta İslamiyet olmak üzere, bütün semavi dinler ve hatta insan eliyle oluşturulan en ilkel dinler bile mensuplarını suç işlemekten korumak için ikaz ederler. Şu halde krizde olan İslam ya da diğer dinler olmayıp, Macron gibilerin zift dolu beyinleridir. Vaktiyle İngiltere’nin, İspanya’nın vb boğuştuğu teröristler, Hıristiyan dinine mensuptu. Hiçbir Müslüman çıkıp da “Hıristiyanlık dini krizdedir” dedi mi? Macron gibi ciğeri ufunet saçan bir Müslüman demiş olsa bile bu ne ifade eder ki? Müslümanlığın, Müslümanların ve dünyadaki tüm mazlumların koruyup kollayıcısı olan biz Türklerin imparatorluğu yıkıldıktan sonra, anılan tüm bu zümreler başsız, sahipsiz ve yalnız kaldılar. İslamiyet’i çarpıtma ve çığırından çıkarma konusunda içimizdekiler de (Müslümanlar) boş durmadı. Onlar da tıpkı Macron gibi küstahça, İslamiyet’i sözde yeniden yapılandırmaya kalktılar. Bu nasipsizler günümüzde de boş durmuyor; işgal ettikleri ilahiyat fakülteleri kürsülerinden ve televizyon ekranlarından tek kelime ile küfür kusuyorlar. Neymiş efendim, Kuran-ı kerim hükümlerinde ‘tarihsellik’ söz konusu imiş... Bu yüzden Mekki (Mekke’de inen ve daha çok imana ait) ayetleri kabul edebilirlermiş lakin Medeni olan (Medine’de inen ve daha çok muamelata ait) hükümler o devre aitmiş; bugün için bir geçerlilikleri yokmuş... Yani bu aşağılık zihniyete göre Allahü Teala o hükümleri indirirken, bugünleri görüp değerlendirememiş, bilememiş; hâşâ! Halbuki Allahü Teala “Bugün sizin için dininizi kemale erdirdim; size nimetimi tamamladım; size din olarak İslamiyet’i beğendim (seçtim)” buyuruyor. (Maide, 3) Cenab-ı Hakk, ilk insandan itibaren, tarih boyunca insanlara peygamberleri vasıtasıyla din göndermiş; bunları da sonuncusu olan İslamiyet’le en mükemmel hale getirmiş (kemale erdirmiş). Ayrıca din (dünya ve ahiret mutluluk bildirgesi) olarak insanoğlu üzerindeki nimetini tamamladığını buyuruyor. Dolayısıyla bu son peygamberden (Muhammed aleyhisselam) sonra yeni bir peygamber ve yeni bir din gelmeyecektir. Kıyamete kadar baki olan İslamiyet’in hükümleri geçerlidir. İnanan inanır, inanmayan inanmaz; hiç kimse inanmaya ve inanmamaya zorlanmaz, zorlanamaz. Bu da en güzel ifadesini Kuran’da bulmuştur: “Sizin dininiz size, benim dinim banadır!” (Kafirun, 6) İyi de bu aziz dini çarpıtmak isteyen ve kendi arzu heveslerine göre din uydurma gayretinde olan bu aşağılık taifeye ne oluyor?",https://www.hurriyet.com.tr/yazarlar/fuat-bol/macronun-herzeleri-41638442
Fuat Bol,Eksen,"Ekim 10, 2020 06:29","Güçlüydüler, galip geldiler ve kendi çıkarları doğrultusunda dünyayı parsellediler. Tabiatıyla her iki parselasyonda da dünya, sömürü ve zulüm eksenleri üzerine oturtuldu. Maddi ve manevi olarak en büyük zararı da mazlum milletler ve onların hamisi konumundaki Osmanlı, biz Türkler gördük. Birinci savaş, imparatorluk nizamlarını (düzen) altüst etti. Böylece devletimizle beraber dünya üzerinde kısmen de olsa var olan adalet düzenini de yıktılar. Artık hak güçlünündü ve altta kalanlar ölmeye mahkûmdu. Batı’da dün olduğu gibi bugün de ‘Türk’ korkusu hâkimdir. Asırlar boyunca, çocuklarını “Türkler geliyor!” diye korkuttular ve sürekli olarak “Türkler bizim şehrimizi (ülkemizi) ne zaman ‘istila’ (fetih) edecek” diye endişeyle beklediler. Bu korku bugün de var ve bunu asla silemezsiniz. Zulüm ilelebet devam etmez. Nitekim Sovyet zulmü üç çeyrek asrı tamamlamadan bitti, bitmek zorunda kaldı. Zira koca Sovyet imparatorluğunun çatırdamasıyla dağılıp yıkılması bir oldu. Şimdi dağılma sırası ABD’de. Amerikalılar da uzatmaları oynadıklarının farkında. Gelinen noktada dünya, yeniden bir kuruluş aşamasında ve yeni bir eksen(ler) arayışında. ABD, kendine tehdit olarak gördüğü yeni yükselen güç olan Çin’e karşı gardını almaya çalışıyor. Bu cümleden olarak, Çin’i çepeçevre kuşatıyor. Tıpkı Rusya’yı ve Türkiye’yi kuşatmak istediği gibi. Ama artık nafile, zira atı alan Üsküdar’ı çoktan aştı. Dünya yeni bir eksene oturacak; dün olduğu gibi, devletler emperyalist güçlerin arzuları istikametinde hizalanmayacak. Zira uşaklık eden uydu devletler silinip gidecek. Devlet gibi devlet kalabilenler hayatiyetlerini devam ettirebilecek. Bunların başında da Türkiye gelmektedir. Türkiye’nin ekseniyse ne Doğu ve ne Batı olmayıp dünyanın dört bir tarafı olacaktır. Bu demek değildir ki Türkiye, NATO’dan çıkmalıdır, AB’ye üye olmaktan vazgeçmelidir. Bundan böyle NATO’nun sadece külfetini yüklenmeyecek, nimetlerine de ortak olacak. AB, Türkiye’yi almazsa kendisi dağılacak. Türkiye AB’ye ne kadar muhtaçsa, AB de Türkiye’ye bir o kadar muhtaç. Kader olan coğrafya da bunu söylüyor, reel politikanın gereği de budur. Öte yandan ne NATO Türkiye’siz, ne Türkiye NATO’suz yapabilir. Yeter ki karşılıklı hak ve menfaatler gözetilip birbirine saygı duyulsun. Bu bugüne kadar olmadı, olamadı; bundan sonra olmak zorunda. Zira ne Türkiye eski Türkiye ve ne de Türkiye liderliği eskiden olduğu gibi idare-i maslahatçı bir liderlik. Suriye’de, Doğu Akdeniz’de, Libya’da, Kafkasya’da, KKTC’de alınan ve daha da alınacak mesafeler işte bu kararlı duruşun ifadesinden başka bir şey değildir.",https://www.hurriyet.com.tr/yazarlar/fuat-bol/eksen-41632458
Fuat Bol,Medeni dünyaya bak!,"Ekim 07, 2020 06:29","Bunun için de vesayet savaşını model olarak seçti. Artık karıştırmak istedikleri ülkeleri, içlerinde oluşturdukları vesayet odakları vasıtasıyla kendilerine ram ediyorlar. Zira ‘barış ve ittifak’ adı altında, kendilerine uydu yaptıkları ülkelere istedikleri kadar Truva atı yerleştirerek zaman kolluyorlar. Çizgiden çıkmak isteyen ülkelerdeki mahut odakları harekete geçirerek emellerine kavuşuyorlar. Yeni dünya düzeninde güçlünün yanında yer al, onun emrinden çıkma; işlemekte olduğun suçların bir kıymeti yok. İşte Suudi Arabistan veliahtı, dünyanın gözleri önünde bir gazeteciyi hunharca öldürttü, Türkiye’nin dışında tüm dünya sessiz kaldı. Ama görmezden gelinen bu olaydan sonra Suudi Arabistan devleti, ABD’nin sadık bir köpeği oldu. O veliaht görevde olduğu müddetçe bu sadakat devam edecektir, etmek zorundadır. BAE’nin başındaki kişi de Batı’nın maşası olarak Orta Doğu’daki terör örgütlerini finanse ediyor. Kimsenin çıtı çıkmıyor. Mısır’ın başındaki modern(!) Firavun, sivil halkın üzerine bombalar yağdırarak üç bin masum insanı katlediyor; yetmiyor, önceki seçilmiş başkanı tıktığı hapishanede çürütüp öldürüyor. Yine çıt yok. Suriye devletinin başındaki cani, sivil halkını varil bomlarıyla katlediyor; ülke insanının yarıya yakın nüfusu (on milyon) sığınmacı olarak perişanlığı yaşıyor. Bu insanlar Türkiye’nin dışında kimsenin umurunda değil. ABD, Suriye’de kurmak istediği terör devletinin ve onun elemanlarına bekçiliğini yaptırdığı petrolün peşinde. Rusya ise sıcak denizlere inmenin rahatlığı içinde, Suriye’deki üslerini tahkim etmenin derdinde. İran, mezhep taassubuyla hareket ederek Körfez ülkelerini perişan etmenin derdinde. Yunanistan, elindeki adaları anlaşmalara aykırı olarak silahlandırdı ve namlularını Türkiye’ye doğrulttu. Bununla yetinmeyip Akdeniz’de provokasyon peşinde koşuyor, Türkiye’nin yetki alanı içinde NAVTEX ilan ediyor. İşte son bu Azerbaycan-Ermenistan savaşında, Ermenistan sivil halka füzeler yağdırıyor; masum insanlar şehit olup yaralanıyor. Evler barklar yıkılıp sokaklar viraneye dönüyor. Bu denli aşağılık provokasyonlarla istiyor ki Azerbaycan da aynı hatayı işlesin ve haklı iken haksız duruma düşsün. Tüm bu kepazelikleri, dünya aval aval seyrediyor. Değil kınanmak, bilakis himaye ve destek görüyorlar. İnsanlık tarihleri boyunca tüm zalimler, mazlumların kanında boğulmuştur. Günümüz zalimlerinin de son çırpınışlarıdır; akıttıkları kanda boğulmaları yakındır.",https://www.hurriyet.com.tr/yazarlar/fuat-bol/medeni-dunyaya-bak-41629697
Fuat Bol,Amerikan demokrasisi,"Ekim 12, 2020 06:30","Türkiye’ye “Demokrasilerde sandık her şey değildir” diyen ABD’nin kendisi, sandığa sahip çıkamamanın endişesini yaşıyor. Zira Trump da Biden da seçimi hileyle kaybedebilecekleri inanç ve iddiasındalar. Bize demokrasi dersi vermeye kalkışanların hali pür melalini görüyorsunuz; ne halkın önüne koydukları sandığa sahip çıkabiliyorlar ve ne de sandıktan çıkacak sonuca itimat ediyorlar. Televizyon ekranına çıkan her iki adayın münazarasına değil, ağız dalaşına şahit olduk. Allah’tan en ufak bir fikir çilesine sahip olmayan bu adamlar dünyayı idare etmiyor, edemiyorlar. Çünkü kendilerinin de ifade ettiği gibi, ABD başkanlarının idaredeki rolleri ancak yüzde 5 (yanlış okumadınız, yazıyla beş) dolayındadır. Malum ABD, çeşitli milletlerin oluşturduğu bir göçmenler ülkesidir. Bu ülkede hemen her şeyi yönlendiren lobilerdir. İki partinin (Cumhuriyetçiler ve Demokratlar) başkan adaylarını bile bu lobiler belirler. İşte bu lobilerin en güçlüleri (finans, silah, Yahudi, Ermeni vb) ABD derin devlet mekanizmalarını, onlar da başkanları yönlendirir. En güçlü ve etkili lobiler Yahudilerin elindedir. Bu yüzden olsa gerektir ki, ABD mi büyük İsrail mi sorusu, münakaşa konusudur. Sovyetlerin yıkılışından sonra rakipsiz kalan ABD’nin kendisini ve dünyayı ne hale getirdiği malum. Bizdeki tabirle, “Ne kendi etti rahat, ne âleme verdi huzur!” Ancak hayırda da şerde de her kemalin (zirvenin) bir zevali (çöküşü) vardır. ABD, kendi parasını cihanşümul kılarak ‘dolar’ üzerinden bir imparatorluk kurdu. Başlangıçta altın karşılığı basılan dolar, zamanla karşılıksız basılmaya başlandı. İmparatorluğunu kaybetmemesi, bu para gücünü elinde bulundurmasına bağlı. Bu yüzden dünyanın belli başlı güçlerini (AB dahil) rakip görüyor ve her birisiyle, hemen her alanda kıyasıya savaşıyor. ABD’nin en büyük avantajı, rakiplerinin (Çin, AB, İngiltere, Rusya, Hindistan vb) el ele verip birlik olamayışıdır. ABD’nin başına hangi başkan seçilirse seçilsin, ülkesinin emperyal emellerini sürdürmek zorundadır. Aksi halde parlatıp tedavüle sunduğu dolarının foyası o saat ortaya çıkar ve tepetaklak olur. Başta Çin olmak üzere, rakipleri doların yerine ikame olabilecek yeni bir para arayışındalar. Zira onlar da en az ABD kadar, ellerindeki doların altın karşılığı olmadığını biliyorlar. Vaktiyle ‘ABD rüyası’ diye başlayan aldatmaca, yerini süratle ABD emperyalizmine bıraktı. Aynı zoraki yaklaşım BM’nin 5’li güvenlik konseyinde de var. Malum, bu 5’li çete dünyanın toplamından daha büyük! Hatta bunlardan her birisi, dünyanın toplamından daha büyük! Gel de Ziya Paşa’yı hatırlama: “Böyle gecenin hayır umulur mu seherinde?”",https://www.hurriyet.com.tr/yazarlar/fuat-bol/amerikan-demokrasisi-41633535
Fuat Bol,Tarikat oyunları!,"Ekim 19, 2020 06:29","1911 yılına kadar, din adına öyle önüne gelen ahkâm kesemezdi, kitap yazıp fetva veremezdi. Mesela eski başbakanlardan Bülent Ecevit’in dedesi olan Mustafa Şükrü Efendi’nin de içinde yer aldığı, Sultan Abdülhamid’in ‘huzur hocaları’nın teşkil ettiği ‘Tetkik-i Müellefat Encümeni’, yayınlanacak eserlerin dine uygunluğunu denetlerdi. Bu eserler, dine uygunsa yayınlanır, değilse yayınlanmalarına müsaade edilmezdi. Bu kurul aynı zamanda, ‘Meclis-i Tetkikat-ı Şeriyye’, yani dini Danıştay görevini de yerine getirirdi. Sorulan dini sorulara, öyle kafadan, ezbere cevap verilmez; kaynak gösterilerek ve yazılı olarak cevap verilirdi. 1911 yılında İttihatçılar, şeyhülislamlık makamına bir masonu getirdiler, o da bu kurulları işlevleriyle beraber ortadan kaldırdı. Bundan böyle isteyen istediği şekilde din kitabı yazabilecek ve basıp piyasaya sürebilecekti. Öyle de oldu. O günden itibaren her türlü gaye için, doğru-yanlış din kitabı yazılıp basıldı. Cumhuriyet ise bu denli keşmekeşe, dini eğitimi yasaklayarak tuz biber ekti. Yer üstünde ortadan kaldırılan din eğitimi, bu kez yerin altına girdi ve tamamen resmi kontrolden çıktı. Bununla da yetinilmedi, din uydurma gayretkeşliğine de girişildi. Beşeri planda korumasız kalan din (İslam dini) ya büsbütün inkâr edilip rafa kaldırıldı ya da kapanın elinde kaldı. Her şeyh bozuntusuna ve hatta her kafaya göre bir din anlayışı türedi. Gerçek manada kendilerini tüketen ve bitiren tarikatların, manen kapalı olan kapılarına kilit vuruldu. Bunlar da yeraltına çekildi ve günümüze kadar geldi. Sözde şeyhlik babadan oğula geçti ve birçokları için bu yol (tarikat) geçim kapısı oldu. Bu durum ise iç ve dış istihbarat örgütlerinin gökte arayıp da yerde buldukları bir madendi. Artık sakal bırakıp, cüppe giyip sarık takan bir sürü şeyh müsveddesi, konu mankeni olup kullanıldı ve kullanılmaya devam ediliyor. 28 Şubat sürecinde Ali Kalkancılar, Müslüm Gündüzler, Fadime Şahinler, ‘Kara Ses’ Metin Kaplanlar üzerinden toplum dizayn edildi. CIA emrindeki FETÖ ile de ülkemiz paramparça edilip ABD’ye teslim edilmek istendi. Eğrisi ve doğrusuyla tüm bu yapılanmaları kontrol etmek ve zapturapt altına almak çok kolaydır. Yeter ki devlet iyi niyetli olsun! Devlet kimlerin yönünü ahirete, kimlerin yönünü Çankaya’ya çevirdiğini bilmiyor mu? Hepsinin içi ajan kaynıyor, nasıl bilinmez? Dikkat edilirse son günlerde tarikat adı altında yine kullanışlı tipler arz-ı endam ediyor ya da ettiriliyorlar. Hedef belli: Dine ve gerçek dindarlara zarar vermek. FETÖ’nün açtığı gediği büyütüp, dini ve dindarı aşağılamak ve toplumu birbirine diş biler hale getirmek. Devlet, Anayasa’nın kendine yüklediği görevi üstlenip dine ve dindarlara uzanan bu kirli elleri kırmalı ve din kisvesi altında dolaşan soytarılara, şaklabanlara, bezirgânlara, şakilere (Allah’a giden yolları kesen, kapatan) haddini bildirmelidir. Birileri, bunları kontrol altında tutup kullandığını zannediyorsa, ateşle oynuyorlar! Zira FETÖ’nün tahribatı ortada, daha onlarca yıl bu pislik temizlenemez. Yazık değil mi bu millete?",https://www.hurriyet.com.tr/yazarlar/fuat-bol/tarikat-oyunlari-41639571
Fuat Bol,Rusya beklemede!,"Ekim 21, 2020 06:29","Geçen bu otuz yılın hikâyesine baktığımızda hak, hukuk, adalet adına insanlığımızdan utanıyor ve yarınlarımızdan daha çok endişe duyuyoruz. Görmüyor musunuz, terörist devlet Ermenistan, dünyanın gözleri önünde savaş suçu işliyor, sivil yerleşim yerlerini füzelerle vuruyor, medeni(!) dünya sadece seyrediyor. Bu Ermenistan da tıpkı İsrail gibi terörist bir devlet, hiçbir uluslararası kural tanımıyor ve işlediği tüm cinayetler yanına kâr kalıyor. Zira İsrail’in arkasında ABD, Ermenistan’ın arkasında da Rusya var. Allah’tan şu andaki Ermenistan yönetimi Rusya karşıtı da Putin ayak sürüyor ve Paşinyan yönetiminin devrilmesini bekliyor. Zira Paşinyan’ı getiren Soros, Ermenistan’da olduğu gibi dünyanın çeşitli yerlerinde de ABD menfaatleri doğrultusunda hareket ediyor. Bu savaşta biz yalnızca su üzerindeki aysbergi görüyoruz, asıl buz kütlesi derinde ve küresel güçler arasında cereyan ediyor. Soros (ABD) istiyor ki Hazar bölgesinde savaş yayılsın ve Çin’in ve ilgili ülkelerin İpekyolu projesi çöksün! Türkiye ile Türk Cumhuriyetleri arasındaki karayolu bağlantısı kesilsin, böylece güç birliği kuramasınlar. Bir işin olmamasını isteyip sürüncemede kalmasını arzuluyorsanız o işi komisyona havale edin derler ya, bu otuz yıl süresince kurulan tüm komisyonlar, işi oyalamaktan başka bir şey yapmadılar. O komisyonlarda vaktiyle Türkiye de yer aldı lakin ağırlığını koymadı veya koyamadı. Bu durumdan Azerbaycan Devlet Başkanı İlham Aliyev de şikâyetçi, çıktığı bir televizyon programında aynen şöyle dedi: “Biz Türkiye’nin eşbaşkanlığını beklerdik ama olmadı. Şayet Türkiye bu görevi üstlenseydi, Azerbaycan-Ermenistan arasındaki Karabağ ihtilafı çoktan çözüme kavuşurdu.” Ama artık ne Türkiye o eski Türkiye’dir ve ne de Azerbaycan o eski Azerbaycan’dır. Zira bu müddet zarfında köprülerin altından çok sular aktı, Türkiye bölgesel bir güç oldu. Ne Kafkaslarda, ne Ortadoğu’da ne de Akdeniz’de Türkiyesiz sorunlar çözümlenemez. Türkiye’nin hak ve menfaatlerinin söz konusu olduğu yerde artık hiç kimse Türkiye’siz karar alamaz ve Türkiye’ye dayatamaz. Malum, eskiden sahada kazansak bile masada kaybediyorduk, kaybettiriliyorduk. Kardeş Azerbaycan’ın topraklarına (Hocalı) saldırıldığında (1993), Türkiye, Azerbaycan’ı yalnız bıraktı. Azerbaycan ise yeni bağımsızlık ilan etmiş, kurulmakta olan bir devletti; ordusu, mühimmatı yoktu. Durumu fırsat bilen Ermenistan, Rusya’nın da desteğiyle hemen her girdiği yerde       katliam yaparak Karabağ’ı bütünüyle işgal etti. Bundan böyle sahada da masada da söz sahibi olan ve hak ve menfaatlerini kimseye kaptırmayan bir Türkiye var. Üstelik bu Türkiye, her şeyiyle Azerbaycan’ın yanında olduğunu, olacağını deklare etti. Azerbaycan, Türkiye’den satın aldığı SİHA’larla Ermenistan kuvvetlerine dünyayı dar ediyor. Çok akıllı hareket eden Azerbaycan, Ermenistan’ın kurduğu tuzaklara düşmeden, tüm dünyanın gözü önünde, öz vatanında meşru müdafaa savaşı veriyor. Ermenistan’ın onca sivil insan katliamlarına sabrediyor. Zira çok iyi biliyor ki o da Ermenistan’ın yaptığını yapsa (Ermenistan topraklarına füze atsa) o dakika suçlu ilan edilecek ve meşru müdafaa hakkını bile kaybedecektir. Zira Ermenistan’ın insanlık suçu olan eylemlerini seyreden tüm şer odakları, Azerbaycan’ın bu denli bir yanlışa düşmesini dört gözle bekliyor. Kavanoz dipli dünyamızın çivisi çoktan çıktı lakin bunu içimizdeki Fransızlara anlatamıyoruz!",https://www.hurriyet.com.tr/yazarlar/fuat-bol/rusya-beklemede-41641572
Fuat Bol,Hep aynı oyun!,"Ağustos 26, 2020 06:29","İşte bundan dolayıdır ki Ziya Paşa boşuna “Ayinesi iştir kişinin lafa bakılmaz. Şahsın görünür rütbe-i aklı eserinde” dememiştir. Bugün Müslümanların aynalarında gözüken bu denli perişanlıkları da kendi Müslümanlıklarından başkası değildir. Zira Müslümanlık ne diyor, neyi emrediyor ve neyi yasaklıyorsa, günümüz Müslümanı bunların tam tersini yapıyor. Yani alayı ‘marka Müslümanı’... Müslümanlar birbirlerini yerken, emperyalistler de Müslümanların mallarını (yeraltı ve yer üstü zenginliklerini) afiyetle yiyor, bunlar seyrediyor. Zavallı Müslüman halkların sahip oldukları zenginliklerden gırtlaklarına zırnık girmiyor. Kendi mallarının bekçiliğini başkaları adına ve üstelik uşak rolünü oynayarak çok güzel yapıyorlar. Irak’a, Suriye’ye, Libya’ya bakın, her üç ülke de emperyalistlerin kuşatmasında. Irak’ın petrol kuyuları ABD’li askerlerin gözetim ve denetiminde. Aynı ABD, Suriye’deki petrol kuyularını işletip çıkan petrolü pazarlamak üzere terör örgütü PYD/PKK’yı taşeron olarak seçti. Oysa o petrolün gerçek sahibi Suriye halkı, lakin zalimler bir tek galonu bile Suriye halkına reva görmüyor. Dikkat edin: Tüm bu şekildeki kurt taksimlerinde hakları yenilen, malları gasp edilen hep Müslümanlar oluyor. Onlar birbirlerinin boğazlarken, malları birileri götürüyor. Libya’da da aynı oyun tezgâhlanıyor. Emperyalistler grup halinde Libya’dalar. Bunlardan hiçbiri BM’nin tanıdığı Libya’nın meşru hükümetinin yanında değil. Çünkü bunların derdi Libya halkı değil. Bunlar petrolün peşinde. Libya’da da petrol kuyularını gayrimeşru olan eli kanlı bir teröristin (Hafter) kontrolüne verdiler. Rusya, Fransa ve ABD’nin Ortadoğu’daki uydu devleri (Mısır, BAE, Suudi Arabistan), Hafter’e silah, mühimmat ve asker temin edip meşru hükümete karşı savaştırıyorlar. Ölenler hep Libyalılar, malı götürenler ise hep emperyal güçler. Türkiye, düne kadar tüm bu oyunlara seyirciydi. Zira kendi kabuğuna çekilmeye zorlanmış bir ülkeydi. IMF’nin borç batağında, faiz-enflasyon ve döviz şer üçgeninde boğulmuş, terör örgütlerinin hedefinde, kendi derdine düşmüş bir ülke konumundaydı. Yapılan zulümleri görüyor lakin canımızla uğraşmaktan kimsenin derdine bakamıyor ve en ufak bir müdahalede bulunamıyorduk. Köprülerin altından çok sular aktı ve belli ki güneş zalimlerin üzerine doğmaktan bıktı! Türkiye titredi ve kendine geldi. Ve işte artık Türkiye, o eski Türkiye değil. Silkinip kendine gelen, IMF’ye olan borcunu kesen, savunma sanayisini geliştirerek milli silahlarını üreten; hepsinden önemlisi, rol biçilen değil, rol biçen bir ülke konumunda. Bu yüzden Suriye’deyiz, Akdeniz’deyiz ve Libya’dayız. Bizim bulunmamız, petrol yüzünden ve sömürü maksatlı değil. Suriye’de kendi güvenlik kaygılarımız yüzünden varız. Libya’ya da meşru hükümetin daveti üzerine gittik, meşru hükümetle yaptığımız anlaşma gereği Akdeniz’deki haklarımızı savunmak üzere oradayız. Türkiye’nin bulunması, emperyalist oyunları bozduğu için hop oturup hop kalkıyorlar ve Türkiye’ye ateş püskürüyorlar. Bu yüzden Sayın Erdoğan’a ‘Fatih’ yakıştırması yapıyorlar ve onun “Sevr’in intikamını aldığını” ileri sürüyorlar. Yunanistan’ı kışkırtıp ateşe sürüyorlar. O da dünden hiç ibret almamış ki boynunu ‘Osmanlı’ kılıcına sürtüyor. Türkiye’nin kimseye kılıç falan çektiği yok, yalnızca haklarını yedirmemek için dik duruyor. Yunanistan bir asır önceki gibi yine oyuna gelir ve ateşle oynarsa, bu kez Ege’de boğulmakla kalmaz, tutuşturduğu ateşte çıra gibi yanar ve kül olur. Bizden hatırlatması!",https://www.hurriyet.com.tr/yazarlar/fuat-bol/hep-ayni-oyun-41595609
Fuat Bol,Ocak kızıştı!,"Ekim 07, 2020 10:48","Bunlardan yalnızca Türkiye destansı bir milli mücadele vererek ayaklarının üzerinde durabildi. Lakin müstevliler onu da rahat bırakmadı; uyanıp kendine gelmemesi için sürekli kontrol altında tutuldu. Sözde müttefik olarak NATO’ya alındı ancak sürekli oksijen çadırında tutularak ne olmasına ne de ölmesine müsaade edildi. Hepsinden önemlisi, Türkiye adeta bir fanus içine hapsedildi ve asla diğer Türk kardeşleriyle ve inanç birliği içinde olduğu İslam ülkeleriyle görüşmesine müsaade edilmedi. Bu zulüm tam 70 sene (1920-1990) sürdü. Sovyetlerin yıkılışıyla peş peşe bağımsızlıklarını ilan eden Orta Asya’daki Türk Cumhuriyetlerini ilk tanıyan, kardeş özlemiyle yanıp tutuşan Türkiye oldu. Sevinç çığlıkları atan merhum Özal, “Adriyatik’ten Çin Seddi’ne kadar uzanan bir Türk dünyası olduğunu ve önümüzdeki 21. asrın Türk asrı olacağını” tüm dünyaya haykırdı. Her an pusuda bekleyen düşman, Türk uyanışından çok korktu. İç ve dış müdahalelerle onları perişan etmenin gayretine girişti. Hedef tahtasına da Türkiye ve onunla diğerleri arasında fiziki irtibatı sağlayan en yakın (sınırdaş) ülke olan Azerbaycan’ı oturttular. İlk katliam 25 Şubat 1992’de Hocalı şehrinde, Sovyetler ordusuna bağlı 366. Motorize Piyade Alayı’nın desteğindeki Ermenistan Silahlı Kuvvetleri tarafından sivil halka yapılmıştır. (1300 şehit) 1994 yılına değin süren bu savaşta Azerbaycan hazırlıksız yakalanmıştı. Ermenistan’ın yanında ise başta Sovyetler, daha sonra Rusya (hem askeri birlik ve hem de silahlarıyla), Fransa, İran, Yunanistan ve ABD vardı. Sonuçta 16 bin Azeri Türkü’nü katleden Ermenistan, Azerbaycan toprağı olan Karabağ’ı işgal etti. BM’nin onca karar ve ikazlarına rağmen Ermenistan, 28 yıl boyunca bu Türk yurdunu işgale devam etti. Aynı küstah Ermenistan, bugün de kabına sığmayarak Azerbaycan’a saldırdı. Ermenistan ava giderken avlandı, zira köprülerin altından çok sular aktı ve artık Azerbaycan o eski Azerbaycan değildi. Yeni haliyle durumu fırsat gören Azerbaycan karşı taarruza geçti. Kardeş ülke Türkiye, her şeyiyle Azerbaycan’ın yanında olacağını ilan etti. Ermenistan’ın başında Soros’un seçtirdiği, Rusya karşıtı Nikol Paşinyan var. Halkını sefalet içinde yaşatan bu maceraperest adam, ağababalarına güvenerek ülkesini ateşe atmakta bir beis görmüyor. Ama kazın ayağının öyle olmadığını gördü ve görmeye devam edecek. Nitekim işgal altında tuttuğu Karabağ’da önemli toprak kayıpları yaşayan Ermenistan, Minsk grubu üyelerinin (Rusya, ABD, Fransa) çağrısına karşılık “Ateşkes görüşmesi yapmaya hazırız” açıklaması yaptı. Demek ki paçaları tutuştu! Azerbaycan Cumhurbaşkanı Aliyev de “Biz ‘Durun, çalışacağız, müzakere yürüteceğiz, yardım edeceğiz’ gibi beyanları dinleyecek durumda değiliz. Bunları defalarca duyduk. 30 yıl daha bekleyecek vaktimiz yok. Sorun şimdi çözülmelidir” dedi. Ocağın kızıştığı bu demde onu soğutacak tek şey adilane bir barıştır. O da Ermenistan’ın işgal ettiği topraklardan çekilmesidir. Aksi halde bedeline katlanır, katlanıyor da.",https://www.hurriyet.com.tr/yazarlar/fuat-bol/ocak-kizisti-41628777
Fuat Bol,Yunanistan yine oyuna mı geliyor?,"Ağustos 29, 2020 06:29","Denize döküldüklerinde kendilerini ateşe atan ve sözde destek için İzmir’e gelen İngiliz amiral, kılını bile kıpırdatmadan olayı seyretmekle yetinmişti. İngiliz’in bahanesi bile hazırdı: “Biz onlara ‘Manisa’da durun’ dedik, dinlemeyip daha ileriye gittiler ve bu felaketle karşılaştılar!” Dikkat edilirse, Yunanistan aynı aymazlıkla hareket ediyor. Bu kez de arkasına başta Fransa olmak üzere AB’yi, Mısır’ı, BAE’yi ve sözde ikili oynayan, gerçekte Yunanistan’a hep arka çıkan ABD ve İngiltere’yi alarak kabadayılık taslıyor. Yunanistan, dün olduğu gibi bugün de üzerine oynanan oyunu görmüyor ve oyuna geliyor. Çok ağır bedel ödeyeceğini ve bunun karşılığında ise eline en ufak bir şey geçmeyeceğini, sadece kendisini ateşe itenlerin ellerini güçlendireceğini göremiyor. Zira Doğu Akdeniz’de oynanan oyun, küresel çapta olup Yunanistan’ın boyunu çok aşıyor. Gelinen noktada dünyanın en önemli geçer akçesi olan enerji havzaları ve bunların geçiş güzergâhları için yapılan hesaplar öncesi kartlar yeniden dağıtılıyor. Malum, birinci ve ikinci büyük savaşlardan sonraki parselasyonda Türkiye’nin esamisi okunmadığı gibi yağmalanıp paylaşılan Osmanlı coğrafyasıydı. Zira yapılan kurt taksimiydi, ademe (yokluk) mahkûm edilen Türkiye’ye zırnık koklatılmamıştı. İşte yine yapılmak istenen, yeni taksimde de Türkiye’yi masanın dışında tutmaktır. Bunun için PKK’yı ve FETÖ’yü başımıza bela ettiler, darbe üzerine darbe girişiminde bulundular. Bunun için güney sınırımızda bir terör devleti kurabilmek uğruna kirli ittifaklar oluşturuyorlar. Bunun için Yunan palikaryasını üzerimize sürüyorlar! Dünyanın en büyük hegemonik gücü olan, sözde dost ve müttefikimiz ABD, Türkiye ile de Türkiye’siz de yapamıyor. Çünkü Türkiye, işgal ettiği coğrafya itibarıyla enerji havzalarının merkezinde yer alıyor. Türkiye’yi kontrol edip hizaya sokan bir ABD’nin, başta Çin ve Rusya olmak üzere rakipleriyle baş edebilmesi daha rahat olur. Zira bugüne kadar hep böyle yaptı, Türkiye’yi ileri bir karakolu olarak gördü ve kullandı. Ama bugün gelinen noktada, başkaldıran ve hakkını yedirmek istemeyen bir Türkiye, tüm emperyal güçlerin uykularını kaçırıyor. Bu durumu hâlâ anlamayan aymazlara ne demeli? Bunlar “Türkiye’nin Suriye’de, Libya’da ve Doğu Akdeniz’de ne işi var” diye geveliyorlar. Türkiye bu yerlerde olmasaydı, tıpkı önceki iki büyük taksimde olduğu gibi, yağmalanan mallarını yine seyretmekle kalacak ve bundan da önemlisi güvenliğini yitirecekti. Türkiye yeniden bir istiklal ve istikbal mücadelesi veriyor, bunu görmemek için kör olmak lazım. Böyle bir durumda iktidar-muhalefet çekişmesi yapılabilir mi? Hani söz konusu vatansa gerisi teferruattı? Yoksa kinleri dinlerinin önüne geçen birileri gibi hükümetin (Tayyip Erdoğan’ın) düşmesi pahasına devletin düşmesine göz mü yumacaklar?",https://www.hurriyet.com.tr/yazarlar/fuat-bol/yunanistan-yine-oyuna-mi-geliyor-41598276
Fuat Bol,Bu kafa milleti anlayabilir mi?,"Ağustos 31, 2020 06:29","Bu denli bir muhalefet milleti yanına çeker ve vurduğu yerden ses getirir. İktidarı yapmakta olduğu yanlışlarından dolayı sallar. Millet de bilir ki, bu iktidar giderse bunun alternatifi falan muhalefet partisidir. Bizde öyle mi? Muhalefet partileri yalnızca muhalefet etmek, yapılanları iyi de olsalar kötülemek için varlar. İşin tuhafı, bizdeki muhalefet asla bir iktidar arayışı içinde değildir. Bundan dolayıdır ki muhalefet etmeyi ve muhalefette kalmayı adeta meslek edinmişlerdir. Yeni sistemde iktidar olmanın yolu yüzde 50 artı birden geçiyor. Bizdeki muhalefet partilerinden en büyüğünün (CHP) oy oranı yüzde 25 dolaylarında. Asıl derdi bu yüzde 25’i daha yukarılara nasıl çıkarırız olması gerekirken, başka partilerle ittifak arayışlarına girip iktidarı indirmek istiyorlar. Hadi indirdiniz diyelim, siz iktidara gelebilecek misiniz? Hayır! Üzerinde uzlaştığınız bir kişiyi Cumhurbaşkanlığı makamına çıkaracaksınız. Ee, bu sistem zaten Cumhurbaşkanlığı sistemi. Hükümeti o seçilen Cumhurbaşkanı kuracak ve icraatı onlar yapacak. Bu durumda siz neci olacaksınız? Parlamentoda milletvekilleri olarak kalacaksınız ve hükümetin icraatlarını seyredeceksiniz. Zaten şimdiden öyle değil misiniz? Eh, o (seçilen cumhurbaşkanı) bize söz verdi, hep birlikte sistemi değiştirip ülkeyi parlamenter sisteme döndüreceğiz. İddianız bu, değil mi? Bunun için Anayasa’yı değiştirebilecek parlamento çoğunluğu gerekir. Bunun zorluğu ve şimdiki şartlarda imkânsızlığı ortada. Hayal peşinde koştuğunuzu siz de görüyorsunuz ki iktidara talip olmuyorsunuz. Mevcut şartlara göre iktidar, cumhurbaşkanı seçilmekten geçiyor. Siz ise cumhurbaşkanı seçilememekten korkuyorsunuz ve bu yüzden aday bile olmuyorsunuz. İddianıza göre, önümüzdeki seçimlerde cumhurbaşkanını çıkarsanız bile siz iktidar olamıyorsunuz. Zira o cumhurbaşkanı seçeceğiniz kişi, mevcut Anayasa’ya göre ülkeyi başkanlık sistemine göre paşa paşa yönetecek. İddia ettiğiniz tüm yapısal değişiklikler (Anayasa değişikliği ve referandum) için her şey sizin arzu ettiğiniz şekilde gitse bile en az on-on beş seneye ihtiyaç var. Oysa bu ülkenin bir saniye bile harcayacak zamanı yok. Siz milletle dalga mı geçiyorsunuz? İşte at, işte meydan! Öyle kaçak güreşmekle, “Ben aday olmayacağım” demekle iktidar olunmuyor. Ama derdiniz şimdiye kadar olduğu gibi muhalefette kalmak ise mesele yok, onu zaten en kötü şekilde yapıyorsunuz. Ne denli kötü muhalefet yaptığınızın ispatı, cumhurbaşkanı adayınızın “Çıkmışsın yenmiş, çıkmışsın yenmiş, çıkmışsın yenmiş!” itirafı değil mi? Milletin kesintisiz olarak AK Parti’yi 18 yıldır iktidarda tutmasında sizin hiç mi kabahatiniz yok? Biraz izan lütfen! Demek ki millet, güveneceği bir alternatif bulamadığı için aynı partide ısrar ediyor. Neden anlamak istemiyorsunuz?",https://www.hurriyet.com.tr/yazarlar/fuat-bol/bu-kafa-milleti-anlayabilir-mi-41599286
Fuat Bol,Düşman çatlatan müjde!,"Ağustos 24, 2020 06:29","O filiz, tam bir asır müddetle (1920-2020) istiridyenin kabuğundaki inci misali için için oluşarak, yenilenerek, ilerleyerek, yükselerek boy attı ve şairin ifade ettiği gibi: “Hani bir gün seninle Topkapı’dan Geliyorduk, yol üstü bir meydan Bir çınar gördük: Enli, boylu, vakur Bir ağaç; hiç eğilmemiş, mağrur Koca bir gövde; belki altı asır, Belki ondan da fazla, dalgın, ağır, Kaygısız bir ömür sürüp gelmiş; Öyle serpilmiş, öyle yükselmiş, Ki civarında kubbeler, damlar Onu haşyetle seyreder gibidir....” İşte kesilen ve öldü diye bırakılan bu devasa çınarımız yeniden yeşillendi, filizlendi. Yepyeni, taptaze bir çınar oldu. Bundan dolayıdır ki 21. asır Türk asrı olacaktır. En az bir altı asır daha, bu kez de bu yeni çınar (Türkiye) söyleyecek ve tam dünya dinleyecek. Mazlumlar, mağdurlar, ezilmişler ne kadar sevinseler azdır. Dikkat ederseniz, biz başkaları gibi enerji kaynaklarının üzerine çullanmadık veya çilesini çekmeden bu kaynaklara kavuşmadık. Bizim sahip olduğumuz tek bir varil petrolde bile ne bir gözyaşı ve ne de bir damla kan var. Sondaj gemisi kiralamak istedik, vermediler. Tıpkı savunmamız için Patriot vermedikleri gibi. Kötü komşu insanı mal sahibi yapar, tüm dünyada mevcut olan toplam 13 sondaj gemisinin üçüne sahip olduk. İsimlerini de Fatih, Kanuni, Yavuz koyduk. İlk müjdeli haber, Karadeniz’in batısına uğurladığımız Fatih’ten geldi; sekiz kuyudan sonra dokuzuncuda 320 milyar metreküplük rezerv bulundu. Ve bu daha taptaze bir başlangıç. Bugüne değin milyar dolarlar vererek kiralık gemilerle petrol arattık. Bizim eşeğimizi ya türkü çağırarak aradılar ya da buldular lakin söylemediler. Zira önceki iki dünya savaşı da enerji kaynakları yüzünden çıktı, bundan böyle olabilecek bir üçüncü dünya savaşının sebebi de yine enerji kaynakları olacaktır. İngiltere Başbakanı Winston Churchill’in “Bir damla petrol, bir damla kandan daha değerlidir” sözü, emperyalizmin enerjiye bakış açısını tüm çıplaklığıyla sergilemektedir. Nitekim vaktiyle ‘Petrol Fırtınası’ kitabının yazarı Raif Karadağ, yukarıdaki gerçeğin ipuçlarını verdi diye öldürüldü. Şu halde Türkiye’de petrolü ancak serdengeçtiler, halka hizmet için kefeni giyenler bulabilirdi. İşte Sayın Erdoğan ve aile bireyleri (başta Berat Albayrak ve Selçuk Bayraktar), bu denli milli davalarda bütün vücutlarını taşın altına koyarak bu başarılara imza attılar. Damatların neden hedefte olduğu şimdi daha iyi anlaşılmaktadır! Hem savunma sanayisinde ve hem de enerjide lig atladık. Bu müjde düşman çatlatan cinstendir dedik ve ilk örneğini gördük: Uluslararası kredi derecelendirme kuruluşu Fitch Rating, bu hamle ekonomiye müspet manada yansımasın diye, Türkiye’nin notunu durağandan negatife indirdiğini açıkladı. İşin tuhafı, içimizdeki muhalefet de bu müjde karşısında dut yemiş bülbüle döndü. Belli ki onlar da dışarıdakilerden aşağı kalmıyor ve dün olduğu gibi “Edirne’yi Enver (Paşa) alacağına Bulgarlar alsın” anlayışındalar. Türk insanına ve Türkiye’ye gıpta edilecek ufuklar açan ve daha da açacağına inandığımız Sayın Erdoğan’a, eski ve yeni Enerji ve Tabii Kaynaklar bakanları olan Berat Albayrak ile Fatih Dönmez’e ve başta Fatih sondaj gemi mürettebatımız olmak üzere diğer gemi, sismik ve sondaj personellerine kalbî şükranlarımızı arz ederiz.",https://www.hurriyet.com.tr/yazarlar/fuat-bol/dusman-catlatan-mujde-41593883
Fuat Bol,Muhalefetin açmazı,"Ağustos 22, 2020 06:29","Bakınız: Bizdeki tüm darbelerin ardındaki güç sahipleri baklayı ağızlarından çıkardılar ve Türkiye’deki iktidarı alaşağı edebilmek için muhalefetin desteklenmesi ve onunla işbirliği yapılması gerektiğini söylediler. Bu aşağılık durum, bağımsızlığımızın ihlalidir, darbeye davetiyedir, düşmanla işbirliğidir, Türkiye’nin iç işlerinin dışarıdan dizayn edilmeye kalkışılmasıdır. Çirkin ABD’li, Türkiye’deki iktidarları devirmek için muhalefetle el ele değilse, yani bu bir iftiraysa böyle bir durumda sesi en çok çıkması gereken ve o aşağılık işbirliği teklifine karşı gelip yüzlerine çarpması gereken muhalefet değil midir? Bizdeki muhalefet ne yaptı? İstemem yan cebime koy kabilinden sade suya tirit bir iki beyanatla işi geçiştirmeye çalıştı. Ayol! Töhmet altında bırakılan sizsiniz! Bu denli demokrasi düşmanlarıyla işbirliği halinde değilseniz, yeri göğü inletsenize, gökkubbeyi başlarına yıksanıza! Bunu yapmadıkları gibi, şu yapılana bakın: Neymiş efendim, bu sözler 7 ay önce söylenmiş de neden şimdi dillendiriliyormuş? Ayrıca Erdoğan ve aile bireylerinin, yurtdışındaki (İsviçre) bankalarda paraları olmadığına dair belge getirmelerini istediler. Yahu! Böyle bir kepazeliğin dünü, bugünü, yarını mı olurmuş? Yapılan onca darbelere ne diyeceksiniz? Bunların da arkasında bu güçler yok muydu? Bu rezil sözü dün eden kişi yarın ABD’nin başına geçecek, o zaman ne diyebileceksiniz? O zaman da mı susacaksınız? Bu sükût ikrarınız olmayacak mı? Ayrıca bu sizin iddia diye ortaya sürdüğünüz şey ‘yamyam’ hukukunda bile yok. İddianız varsa, bunu ispatlamakla mükellef olan sizsiniz. Edemediğiniz gibi, milyonları tazminat olarak ödüyorsunuz. Olsun, biz çamuru atalım, tutmazsa da izi kalır mı diyorsunuz? Bizdeki muhalefetin tutarsızlığına bakın ki dün tu kaka ettiğini bugün göklere çıkarıyor. Siz değil misiniz Abdullah Gül’ün Cumhurbaşkanlığı adaylığına karşı gelen? Bu uğurda mitingler düzenleyen, Anayasa Mahkemesi’ne koşan ve daha önemlisi Cumhurbaşkanı seçildikten sonra Çankaya’yı protesto eden, boykot edip oraya gitmeyen ve kendisiyle muhatap olmayan siz değil misiniz? Abdullah Gül ismini size kim fısıldadı? Hani Abdullah Gül ‘özde Atatürkçü’ değildi? Siz mi Atatürkçülükten soyutlandınız, o mu ‘öz’üne döndü? Hangisi? Bunu açıklayın da halk bilsin ve ona göre size oy verip vermemekte bir karara varsın. Yeni sisteme (Başkanlık) göre, CHP muhalefetinin en büyük açmazı, Cumhurbaşkanlığı makamı için kendi liderini aday göstermemesidir. Zira iktidar olmak istiyorsa, liderinin Cumhurbaşkanlığı makamına seçilmesi gerekir. Seçilemeyeceğini düşünüyorsa, CHP’nin başında ne arıyor? Böyle bir durumda kendisi ‘fuzuli şagil’ (haksız işgalci) olmuyor mu? Zira parti liderleri başbakan (parlamenter sistem) veya cumhurbaşkanı (başkanlık sistemi) olmak için siyaset yaparlar. Liderler için hizmet yeri o makamlardır. Bu arada yandaşı ve karşıtı kim varsa herkes bir şeyler söylüyor ama Abdullah Gül, kendisine ‘suskun’ rolü verilmişçesine hep susuyor. Tek kelime etmiyor. Belli ki suflörleri kendisine “Sus da molla zannetsinler!” telkininde bulunmuşlar. Cumhuriyet’le yaşıt CHP, kendi içinden bir Cumhurbaşkanı adayı çıkaramıyorsa bu ayıp ona yeter! Ayrıca CHP tabanı Kılıçdaroğlu’nun dediği gibi ‘tıpış tıpış’ gidip oylarını Abdullah Gül’e belki verebilirler. Ama Abdullah Gül’ün içinden çıktığı AK Parti camiası, onun ‘cemaziyel evveli’ni de ‘cemaziyel ahiri’ni de çok iyi biliyor.",https://www.hurriyet.com.tr/yazarlar/fuat-bol/muhalefetin-acmazi-41593022
Fuat Bol,Koalisyonun başka çeşidi,"Eylül 05, 2020 06:29","Bu durum Meclis’te grubu bulunsun bulunmasın ve hatta milletvekili olmayan küçük partilerin bile kıymetini arttırıyor. Bu aynı zamanda bolca siyasi parti kurulmasının da önünü açıyor. Halbuki başkanlık sistemlerinin sağlıklı işleyebilmesi için iki, bilemediniz iki buçuk partiye ihtiyaç var. Bizde olduğu gibi çokpartili başkanlık sistemi ise ister istemez konsensüsü, bir nevi koalisyonu zorunlu kılıyor. Parlamenter sistemde koalisyon, seçimlerden sonra oluyordu, şimdiki cumhurbaşkanlığı sisteminde de seçimlerden önce koalisyon (ittifak) oluşuyor. Malum, parlamenter sistemde koalisyonlardan çok çekmiştik. Zira ‘yönetimde istikrar’ı sağlayacağız diye başvurduğumuz koalisyon hükümetleriyle yalnızca bakanlıkları değil, devlet bankalarını bile koalisyon ortakları arasında pay etmiştik. Bankaları batırıp ekonomiyi dibe vurdurunca da bırakıp kaçmıştık! Uygulamakta olduğumuz başkanlık modelinde, bakanların bile dışarıdan atandığı bu sistemin ne getirip ne götüreceğini hep beraber göreceğiz. Ama görünen o ki daha şimdiden eski sistemin özlemini duyanlar var. İşin tuhafına bakın ki, vaktiyle, Başkanlık sistemi gelsin diyenler ve bunu kuvveden fiile çıkaranlar, bugün yeni partilerle ve üstelik eski sistemin hayaliyle siyaset yapmak iddiasındalar. Utanmadan sıkılmadan eski sisteme dönülmesi için siyaset yapacaklarını söylüyorlar. Ayol! Ülkeyi bu sisteme sizin imzalarınız taşımadı mı? Millet sizin hangi halinize inanacak? Dün ak dediğinize bugün kara diyorsunuz! Bu milletin bir on yılını daha dedikodularla heba etmek istiyorsunuz. Milleti bu kadar saf mı zannediyorsunuz? Bakınız; herkesin AK Parti’den ve Sayın Erdoğan’dan ve başkanlık sisteminden şikâyet hakkı olabilir ama sizin asla! Çünkü sizler, AK Parti’nin kurucu üyelerisiniz ve onun iktidarları boyunca en önemli görevlerde bulundunuz. Dolayısıyla tüm sorumluluklarda ortaksınız. Siyasi partiler elbette iktidar olmak için kurulurlar ama görünen o ki kurulan ve kurulmakta olan partilerin iktidar diye bir dertleri yok, ayrıca böyle bir şansları da yok. Yapılan kamuoyu yoklamalarında yüzde 1’lerle ancak ifade ediliyorlar. Böyle olunca da iktidar hayal oluyor. O vakit, tüm bu çabaların yapmak üzere değil de yıkmak üzere olduğu anlaşılıyor. Yani Tayyip Erdoğan gitsin de kim gelirse gelsin! Biz bu denli yıkıcı (kine dayalı) ve sorumsuz muhalefeti ta Osmanlı’dan beri tanıyoruz. İttihatçı bu damar, kendini ülkenin sahibi, rakiplerini ise düşman (yanlış okumadınız, düşman) ve hatta hain beller. Rakip partilerin iktidarlarını, ülkenin işgali olarak görür. Cumhuriyet’in ilanından sonra da böyle bir damar hep oldu; bunlar yalnız kendilerini devletin kurucuları olarak görür. O yüzden iktidarlar hep bunların hakkıdır. Halktan kopuk, halka tepeden bakan ve halkın oyunu küçümseyip seçtiklerine değer vermeyen, baskıcı bir yapıları vardır. Vaktiyle bu damar, padişahı da alaşağı ederek iktidar oldu. Onlardan daha milliyetçisi, vatanseveri yoktu! Hepsi hepsi on yıllık iktidarlarında, altı asırlık çınarı yıktılar, koca imparatorluğu paramparça ettiler. Üç kıtaya yayılmış, 4 milyon kilometre karelik vatan toprağını işgal ettirip elden çıkardılar. Yenilginin sonucunda, düşman bize Sevr’i dayattı. Sevr tek kelime ile ölümdü, biz de ya istiklal ya ölüm diyerek Kurtuluş Savaşı verdik. O günden tam bir asır sonra bugün de düşmanın bize dayattığı Sevr’den başkası değildir hatta daha beteridir. Zira FETÖ, PKK ve envaı çeşit terör örgütleriyle yapılmak istenen, ülkeyi bölüp, parçalar halinde, altın tepsi içinde düşmana sunmaktı. İçeriden başaramadıklarını şimdi de dışarıdan deniyorlar. Güneyimizdeki kara ve deniz sınırlarımızdaki kuşatmayla yedi düvel ve hatta daha fazlası yine karşımızda. Yeniden bir bağımsızlık savaşı verilirken, birilerinin taranmasına ne demeli? ......................... NOT: Senelik iznimi kullanacağımdan yazılarıma bir süre ara veriyorum.",https://www.hurriyet.com.tr/yazarlar/fuat-bol/koalisyonun-baska-cesidi-41603699
Fuat Bol,İnsan nereye koşuyor?,"Eylül 02, 2020 06:29","Tarih kitaplarında işlenen tez temelinden yanlış, çürük ve batıldır. İnsanoğlu gelenekten kopup moderniteye eriştiğinde, inşa ettiği dönüşüm ve değişim bu halin tipik göstergesidir. Yani insanoğlu ilkellikten, yabanilikten ve vahşetten evrile evrile günümüze gelmiyor. Zira ilk insan Hz. Âdem, peygamberdi ve meleklerin dahi bilmedikleri kendisine öğretilmişti. Evde yaşardı ve çocukları ile çiftçilik yapardı. Din kitaplarının bildirdiğine göre Cebrail ismindeki melek, kendisine 12 kez gelmiş ve ona fizik, kimya, eczacılık, tıp ve matematik öğretmiştir. Kâbe’yi ilk inşa eden odur. Bugün nasıl ki dünyanın çeşitli yerlerinde ilkel kabileler varsa, eskiden de medeni yaşayanlar olduğu gibi ilkel yaşayanlar da vardı. Asıl konumuza dönecek olursak, yani dünle bugünün mukayesesini yaptığımızda, daha mı medeni olduk, yoksa daha mı ilkelleştik? Bu sorunun cevabı, eskilerin şu ifadesinde vardır: “Zahir mamur, batın harap!” Yani dış görünüş mükemmel, aydınlık ve göz kamaştırıcı, iç dünyası ise berbat, kapkaranlık ve hüzün dolu. İnsanoğlu maddeyi bulup en mükemmel şekilde geliştirdi ama asıl görevini yapıp onu hükmü altına alacağına, onun emrine girdi. Başka bir ifadeyle, beldeleri imar edip refah seviyesini arttırmasına rağmen mutlu olamadı. Maddenin tahakkümündeki insan nasıl mutlu olabilir ki? Zira yaratılış gayesine aykırı davranıyor; balığı sudan çıkarırsanız yaşayabilir mi? Evrende her şey insanoğlunun emrine verildi, insan da Yaradanının emrine amade kılındı. İnsan Rabbini unuttuğu gibi emri altında olacaklarının emrine girdi ve hatta onları Rab edindi. Böyle yapmakla insan, gerçekte kendi felaketini hazırladı. Dünyasını cehenneme çevirdi. İşte bütün bunlardan dolayıdır ki hak güçlünündür, zayıf ezilmeye ve yok edilmeye mahkûmdur. Zalimler dipdiri, mazlumlar sahipsiz ve perişandır. Kurt taksiminin yapıldığı dünyada, altta kalanların feryatları arşı titretiyor, kimsenin umurunda değil. Hiç kimse kurda karşı gelelim diye düşünmüyor, bunun hesaplarını yapmıyor. Bilakis kurda, kurtlara yaranmak için el ovuşturuluyor. İnsanlar için değerli olan şey madde olunca ve madde için yaşanılınca, birbirlerine olan sevgilerini kaybettiler, onun yerine nefreti ve ötekileştirmeyi yeğlediler. Bu nefret ve duyarsızlık, insanoğlunda olduğu müddetçe daha çok Aylan bebeklerin cesetleri sahillere vurur. Kimyasal silahlarla siviller katledilir, varil bombalarıyla plajdaki çocuklar öldürülür. Gazeteciler konsolosluklarda asit kazanlarında eritilir ve bu denli iğrenç eylemler medeni(!) dünyada görmezlikten gelinir. Vicdanları körelmiş katiller, cuma namazını kılmakta olan onca insana kurşun yağdırır. Zalimlere satılmış, gözü dönmüş caniler, sözde Müslümanlık adına “Allahuekber” diyerek Müslümanları boğazlar. İnsanoğlunun kendi elleriyle tanrılaştırdığı sahte ilahlar, bunca kurbanla doyar mı dersiniz? Nerdeee? Durun bakalım, bunlar daha başlangıç! İnsanoğlu ektiğini biçiyor. Uygarlığa mı, ilkelliğe mi gittiğine siz karar verin.",https://www.hurriyet.com.tr/yazarlar/fuat-bol/insan-nereye-kosuyor-41601008
Fuat Bol,Sosyal medyaya çekidüzen,"Ağustos 03, 2020 06:29","Bugüne değin başıboş kalan sosyal medyada küfür, hakaret, tehdit ve itibar suikastları gırla gidiyordu. Pervasızca sergilenen tüm bu kepazelikler yapanın yanına kâr kalıyordu. İşte TBMM, kişilik haklarını koruyup isimsiz hesaplarla yargısız infazları önleyecek İnternet Ortamında Yapılan Yayınların Düzenlenmesi ve Bu Yayınlar Yoluyla İşlenen Suçlarla Mücadele Edilmesi Hakkında Kanunda Değişiklik Yapılmasına Dair Kanun teklifini kabul ederek yasalaştırdı. Kanunun neler getirdiğini Cumhurbaşkanlığı İletişim Başkanlığı kamuoyuna duyurdu. Buna göre: Bütün site için kapatılması sonucunu doğuran erişimin engellenmesi cezası yerine içeriğin çıkarılması kararı verilebilecek. Böylece haber alma özgürlüğü daha iyi korunmuş olacak. Karar en geç dört saat içinde yerine getirilecek. Ayrıca sosyal ağ sağlayıcısı, yapılan başvurulara 48 saatte yanıt verecek. Bu zorunluluk yerine getirilmezse 5 milyon lira, içeriğin çıkarılması veya erişimin engellenmesi kararları uygulanmazsa 10 milyon lira idari para cezası verilecek. Mahkeme kararları bildirimden sonraki 24 saat içinde uygulanacak. Uygulanmazsa doğan zararlar tazmin edilecek. Sosyal ağ sağlayıcıları üç ay içinde kendilerine yapılacak ‘özel hayatın gizliliği nedeniyle içeriğe erişimin engellenmesi’ başvurusuna 48 saat içinde cevap verebilmek için gerekli hazırlıkları yapacak. Yine kanunla sosyal ağ sağlayıcılara (günlük erişimi bir milyondan fazla olanlara) Türkiye’de temsilcilik açma ve temsilci bulundurma zorunluluğu getirildi. Dünyanın diğer demokratik ülkelerinin bu konudaki kanunlarında da benzer hükümler yer almaktadır. Bu şekildeki kanunlar o ülkelerde çıkarılırken veya çıkarıldıktan sonra bizdeki gürültüyü koparmıyor. Neymiş efendim, bu bir türlü sansürmüş. Bizdeki muhalefetin tespiti bu yönde. Bizdeki muhalefetin şuursuzluğuna bakın ki birileri istedikleri şahıs veya şahıslara her türlü hakareti yapabilecek, onları linç edebilecek, onlara küfür edebilecek, onları itibarsızlaştırıp sokağa çıkamaz hale getirebilecek, bütün bu kepazelikler serbest olacak ve buna basın hürriyeti diyecekler. Ama soysuzlukları yapanları belirlemeye ve bunlardan hesap sorulmasına sansür diyeceksiniz. Kişilik haklarının ve özgürlük alanlarının korunması, çocukların cinsel istismarı, uyuşturucu kullanımını teşvik, fuhuş ve kumar gibi suçları kapsayan içeriklerin önlenmesi sansür, öyle mi? Kimse kusura bakmasın ama bu ülkede kimsenin namusu, şerefi, haysiyeti, kişiliği ve değer yargıları o kadar ucuz değil. Önüne gelen bunlara dil uzatamaz. Dil uzatırsa bedelini öder. Bazıları için bütün bunların bir değeri olmayıp bir şey ifade etmeyebilir. O kendi sorunudur. Onlar istedikleri kadar kendilerine hakaret ettirip sövdürebilirler. Ama tüm bu kepazeliklerini uluorta (sosyal medyada), herkesin gözleri önünde sergileyemezler. Dünyanın hiçbir demokratik ülkesinde böylesine bir ‘eşek hürriyeti’ yoktur ve olamaz. Kanunun çıkmasında emeği geçen AK Partili ve MHP’li milletvekillerini kutluyoruz.",https://www.hurriyet.com.tr/yazarlar/fuat-bol/sosyal-medyaya-cekiduzen-41578538
Fuat Bol,Atina ateşle oynuyor!,"Ağustos 15, 2020 06:29","Batı’nın koruyup kolladığı Yunanistan hiçbir zaman kendi (bağımsız) olamamış ve hep onun-bunun teşvik ve tahrikleriyle hareket etmiştir. Dün, İngiltere’nin teşvikiyle İzmir’e çıkmış, yıkılan Osmanlı’nın külleri üzerinden yapılan parselasyonda pay kapmak istemişti. O çılgınlıkla Anadolu içlerine kadar gelmiş lakin o küllerin altında saklı cevheri (Türk’ün ruh kökünü) görüp hesap edememişti. Türk’ün ruhu yeniden şahlanıp Yunan’ı önüne kattığında; teşvikçileri olan İngiliz amiral ve generalleri olayı seyretmekle yetinmiş, kaçan Yunan askeri ise soluğu Ege Denizi’nde alabilmiştir. Yunanistan o günkü kullanışlı halinden bugün de vazgeçmiş değildir. Zira o gün, İngiltere’nin himayesinde ayakta durabiliyordu, bugün de Almanya’nın (Merkel) sağladığı Euro’larla memurlarının maaşlarını ödeyebilmektedir. Yunanistan bugün de kimden akıl(!) almışsa, kimin ya da kimlerin dolduruşuna geldiyse, Akdeniz’de en uzun kıyısı olan Türkiye’nin yetki alanını, Türkiye’nin kıta sahanlığını görmezlikten gelerek, haksız ve hukuksuz bir şekilde Mısır’la anlaşma yaptı. Mısır’ın başına getirilen Sisi de, kullanışlı bir lider olarak, bu iş için biçilmiş kaftan. Türkiye, doğal olarak bu anlaşmayı yok hükmünde saydığını ilan etti ve Merkel’in ricası üzerine ertelemiş olduğu sondaj çalışmalarını yeniden başlattı. Durumlardan vazife çıkarmaya çalışanlardan biri de Fransa’nın başındaki Macron. Beyrut Limanı’ndaki patlamadan sonra, Lübnan’da boy gösterip fotoğraf çektirdi ve sömürü amacımızdan vazgeçmiş değiliz demeye getirdi. Yunanistan kendine verilen rolü iyi oynuyor, Mısır’la yaptığı hukuksuz anlaşmadan sonra, Fransa ve İsrail’le görüşüp destek aradı ve aradığı bu desteği de buldu. Fransa, Doğu Akdeniz’deki askeri varlığını arttırma kararı aldı ve bölgeye iki adet savaş uçağıyla firkateyn gönderme kararı aldı. Beyrut’u harabeye çeviren patlamanın ardından Fransa çıkarsa hiç şaşırmayın, zira Macron’un Lübnan’ı ziyareti ‘katil cenazede!’ miydi dedirtti. Belli ki, bu eski Fransız sömürgesi paramparça edilip, ağababalarının üsleri haline getirilmek isteniyor. İsrail de Yunanistan’a deniz alanlarında, münhasır ekonomik bölgesini belirleme hakkına tam desteğini vurguladı ve dayanışma içinde olacaklarını açıkladı. İsrail de Lübnan’a aynı gözle bakıyor, bir an önce parçalansın ki, Hizbullah belasından kurtulsun istiyor. İşte Yunanistan o cürmü ile bölgeyi ateşe atmak istiyor. Belli ki daha dünkü tarihten bile hiç ibret almamış. Birazcık ibret alabilseydi, Türk’ün ölüsünün, kendisini denize döktüğünü unutmaz ve bugünkü dipdiri halinin karşısına dikilmezdi.",https://www.hurriyet.com.tr/yazarlar/fuat-bol/atina-atesle-oynuyor-41587585
Fuat Bol,İşte ABD’nin gerçek yüzü!,"Ağustos 19, 2020 06:29","Zira bunlardan her birisi kendini büyük balık hatta en büyük balık görüyor ve küçük balıkları yutmayı hem görev ve hem maharet biliyorlar. Ha, bu durumu birileri açıktan, aşikâre yapıyor, diğerleri ise aynı şeyi gizli yapıyor. Önümüzdeki 3 Kasım’da ABD’de seçimler var. Hem başkan, hem Temsilciler Meclisi üyeleri ve hem de Senato’nun üçte biri yenilenecek. Cumhuriyetçilerin adayı, şimdiki başkan Trump’ı iyi kötü tanıdık. Türkiye için kötünün iyisi diyebileceğimiz türden, hiç olmazsa diyaloğa açık bir başkan. Demokratların adayı Joe Biden ise 78 yaşında. Önceki başkan Obama’nın başkan yardımcılığı görevinde bulunmuş. O vakitler Türkiye’ye karşı saman altından yürüttüğü düşmanlığını, daha sonraları açıktan ve küstahça sergiliyor ve haddini aşan lafları utanmadan söyleyebiliyor. Türkiye’yi eskiden olduğu gibi kendi vesayetleri altında görüp Türkiye’nin iç siyasetini dizayn etmeye ve bu cümleden olarak Tayyip Erdoğan’ı başkanlıktan indirmeyi, bunun için de onun karşısındaki muhalefeti güçlendirmeyi diline doluyor. Bu rezil adam, 15 Temmuz aşağılık kalkışmasını da ‘internet oyunu’ zannettiklerini söyleyip sinsice sonucu beklemiş, işler kendilerince ters gidince de ertesi gün sözde kınama mesajı yayınlamıştı. Nitekim 12 Eylül darbesini emir-komuta içinde yaptırıp başarılı olduklarında da kendi hempaları (ayaktaş, omuzdaş) “Bizim çocuklar başardı” diye başkanlarına müjdeyi veriyordu. Haddizatında Biden, “Şecaat arz ederken sirkatin söylüyor” ve gerçek bir itirafta bulunuyor. Nitekim ABD’nin Türkiye’ye bakış açısı hep aynı olmuştur. Bizi NATO’nun güneydoğu kanadındaki ileri karakolu olarak görür ve kendi emriyle hareket edeceğimizi vehmederler. Dinlemek istemeyip biraz yan çizdiğimizde de tepemize binerler. Menderes’in, İnönü’nün, Demirel’in, Ecevit’in, Erbakan’ın ve son olarak Erdoğan’ın tepelerine bindikleri ve binmek istedikleri gibi... ABD hinterlandına girdiğimiz günden beri hep hışma uğradık. Bize hep tepeden, buyurgan bir eda ile baktılar. Bize hiçbir zaman eşit düzlemde, bağımsız ve bağlantısız bir devlet gibi bakmadılar; hep kendi uyduları olarak gördüler. Ama köprülerin altından çok sular aktı. Türkiye, o eski Türkiye değil artık. Bundan böyle kaç çeşit ABD varsa, hepsi birden bunu bu şekilde bilecek ve ayaklarını ona göre denk alacaklar. Cumhurbaşkanlığı Sözcüsü İbrahim Kalın, Türk halkının hissiyatına tercüman olarak şu mesajı yayınladı: “Joe Biden’ın Türkiye analizi saf bir cehalet, kibir ve ikiyüzlülüğe dayanıyor. Türkiye’ye emir verilen günler geride kaldı. Ama hâlâ deneyebileceğinizi düşünüyorsanız, buyurun deneyin, bedelini ödersiniz!” İş budur, bundan gayrısı boştur. Biz bu sözü edebilmek için tam bir asır ‘araf’ta bekledik, bekletildik. ABD’nin ileri yaştaki bu başkan adayı, belli ki sittin senedir emek vererek ektikleri zehirli tohumların meyveleri olan içimizdeki FETÖ’cülere ve kinlerini din edinen uşak ruhlulara güvenip sesleniyor. Bu saatten sonra duyan olacağını sanmıyoruz lakin akrep doğası gereği zehrini kusacak. Bu şaşkın adam müsveddesi, 15 Temmuz’la birlikte şahlanan milletin ok gibi yayından çıktığını ve o okun bir daha döndürülemeyeceğini bilmiyor mu? Bilmiyorsa, öğreneceği çok şey var demektir. Hodri meydan!",https://www.hurriyet.com.tr/yazarlar/fuat-bol/iste-abdnin-gercek-yuzu-41590338
Fuat Bol,CHP arayışta!,"Ağustos 10, 2020 06:29","İsminde ‘halk’ kelimesi olmasına karşın girdiği her seçimde halk tarafından sandığa gömülen bir parti arayışta olmayacak da kim olacak? Bizce bu yenilgilerde iki temel etken var. Birisi, CHP’nin halka rağmen yaptıklarından dolayı çıkıp özür dilememesi ve bir diğeri de seçim kaybeden genel başkanlarının koltuğa yapışmalarıdır. Cumhuriyet’in kurucu partisi, 70 yıl boyunca tek başına iktidara gelemiyorsa bir durup düşünmeli ve “Ben ne yaptım?” deyip muhasebesini yapmalı ve halkın her bir kesimine (dindarından gayrimüslime, Kürt’ten Türk’e, Alevi’den Sünni’ye vb) karşı yaptığı yanlışlardan, baskı ve zulümlerden dolayı çıkıp özür dilemelidir. Aksi halde onun samimiyetinden kimse emin olmaz, olamaz. Olamadığı içindir ki tüm seçimlerde yüzde 25 bandında patinaj yapmaktadır. Bakınız; geçen 50 yıl içinde tüm siyasileri ve bürokratları (asker-sivil) kandıran (Erbakan hariç) FETÖ’den dolayı yalnızca Sayın Erdoğan çıkıp “Aldatıldık, Allah ve millet bizi affetsin!” diye özür diledi. Aynı Sayın Erdoğan, Cumhuriyet tarihi boyunca devletin yaptığı yanlışlardan dolayı da çıkıp devlet adına, hem sözlü ve hem de fiili olarak özür diledi. Devletin fiili (eylem) özür dilemesi, yapılan fahiş hatalardan geri dönülmesi, gasp edilen hakların geri verilmesidir. (Cami ve kilise vakıflarının aslına rücu ettirilmesi ve Kürtlere haklarının verilmesi vb.) Hizipler partisi CHP, şu anda Kemal Kılıçdaroğlu hizbinin elindedir. Öyle ki, ülke başkanlık sistemine geçmiş olmasına rağmen eşyanın tabiatına aykırı olarak kendisi cumhurbaşkanlığına aday olmuyor. Önce bir çatı adayı belirledi (E. İhsanoğlu). O tutmayınca, bu kez CHP’nin içinden bir kişiyi, “Gel bakalım Muharrem!” diyerek Muharrem İnce’yi aday gösterdi. İnce’nin daha sonradan ifade ettiği gibi, CHP seçimi “Gel bakalım Muharrem!” denilen anda kaybetmişti. Bu yetmezmiş gibi Cumhurbaşkanlığı makamına aday gösterdiği kişiyi, son kongrede en arka sırada, tuvaletlerin önünde oturttu. Bizdeki halihazırdaki partiler yasası, genel başkanları adeta kral yetkileriyle donatıyor. O istemediği müddetçe, kimse onu genel başkanlıktan alamaz. Zira delegeleri kurşun askerlerden seçiyor. Muharrem İnce, genel başkan adayı olarak iki kez Kılıçdaroğlu ile yarıştı ama bilinen sebeplerden dolayı kaybetti. Kılıçdaroğlu da kendisine rakip çıkan İnce’nin, partinin her kademesindeki (milletvekilinden delegesine kadar) yandaşlarını çizerek ademe (yokluğa) mahkûm etti. Bu saatten sonra İnce’nin CHP’den cumhurbaşkanlığına adaylığı da söz konusu değildir. Zira Kılıçdaroğlu, yolda bulmaya çalıştığı yeni ‘dostlar’ıyla iktidara yürümek hevesindedir. Belli ki yine bir ‘çatı’ adayı arayışındadır. Gelinen bu noktada Muharrem İnce’nin CHP’nin içinde yapabileceği fazla bir şey yok. Elindeki tek seçenek, CHP’nin karşısına geçerek özlemini duyduğu ‘hakiki’ CHP’yi kurmak için ete kemiğe bürünüp Anadolu’yu bir baştan öbür başa arşınlamaktır. Bülent Ecevit o karizmatik kişiliğiyle İsmet İnönü’yü devirip yerine geçmesine rağmen CHP’deki hiziplerle baş edemedi. Kurtuluşu CHP’den ayrılıp DSP’yi kurmakta bulmuştu. Ecevit zor olanı seçti, azmetti ve başardı. Koalisyonla da olsa partisini iktidara taşıyıp başbakan oldu. Muharrem İnce’nin zoru seçip seçmeyeceğini ve daha önemlisi, zoru seçerse başarıp başaramayacağını bekleyip göreceğiz. Siyaset bu; ince, uzun ve meşakkatli bir yol.",https://www.hurriyet.com.tr/yazarlar/fuat-bol/chp-arayista-41583232
Fuat Bol,"Suçlu, ayağa kalk!","Ağustos 05, 2020 06:29","İnsan boşuna afra tafra atıyor, işte gözle göremediği bir virüs çırpına çırpına ölmesine neden oluyor ve bunca teknolojik imkânla elinden bir şey gelmiyor. Daha nezlenin ilacını bulamayan insana bu kendini beğenme ve başkalarına tepeden bakma hali yakışıyor mu Allah aşkına? Dünya yaşlandıkça (aslında onu yaşlandıran, çığırından çıkaran biz insanoğluyuz, zira o kendi halindeyken her an yenilenip tazeleniyordu) hırçınlaşıyor ve adeta kendini bu hale getiren insanoğluna ihanet edip intikam alıyor. Dengesini bozduğumuz tabiat da ister istemez bizim dengemizi bozuyor. İnsanoğlundaki gafletin büyüklüğüne bakın ki ne tüm dünyayı kasıp kavuran pandemiden, ne de sürekli artmakta olan doğal afetlerden en ufak bir ibret almadan, eski tas eski hamam yoluna devam ediyor. Eskiden bir cenaze çıkan köy veya mahallede bir hafta hüzün olurdu, şimdi ise onlarca, yüzlerce ve hatta birlerce cana mal olan doğal afetler bile vaka-yı adiyeden oldu. Ateş düştüğü yeri yakıyor, diğerleri duyup geçiyor ve kimsenin kılı kıpırdamıyor. Şehirleri insanca yaşanır olmaktan çıkarıp beton yığınları haline getirdik. Dere yataklarını binalarla doldurduk. Selde, taşkında, şiddetli bir yağmurda suyun gideceği yer yok, önüne kattığını götürüyor. Bu denli çarpık yapılaşmada vatandaşın bir kabahati varsa, devletin (belediye) bin kabahati vardır. Bütün bu kepazeliklerin yanında vatandaş yaptığı hatanın bedelini canıyla, malıyla ödüyor, lakin o kepazeliklere göz yuman veya imkân tanıyan belediye sorumluları(!) sefa sürmeye devam ediyor. Halbuki asıl katiller onlar; uygunsuz yerleri imara açanlar, uygunsuz yapılara iskân ruhsatı verenler, yerleşim yerlerindeki dere yataklarını ıslah etmeyenler ve bu yerlerdeki yapılaşmaya göz yumanlar hesap vermediği müddetçe bu devran sürüp gider. Daha dün, herkesin gözleri önünde İstanbul’daki Basın Ekspres yolunda büyük bir sel felaketi yaşandı. Su TIR’ları gazete kâğıdı gibi buruşturup sürükledi. Onca suyun nereden geldiğini yetkililer hâlâ açıklamadı. O zamanki İstanbul Büyükşehir Belediye Başkanı dedi ki “Burası dere yatağıdır, yapılaşmaya asla müsaade etmeyeceğiz.” Dedi ama tam tersini yaptı: Mevcut dere yatağında bir uçtan öbür uca gökdelenler dikildi. Üstelik bunların bir kısmı (Fatih Koleji vb) FETÖ’cülere yaptırılmıştı. Nerede o belediye başkanı veya o imarları veren belediye yetkilileri? 1999 depreminde 17 bin insanımızı (resmi rakam) kaybettik, şehirlerimiz yerle bir oldu. Bir-iki yapımcı-yüklenicinin (müteahhit) dışında kim ya da kimlerden hesap sorulabildi? Dünyanın çeşitli ülkelerinde bizim iki, üç hatta dört katımız şiddetinde depremler oluyor. Çok az maddi hasarla atlatıyorlar. Bizse her şeyimizle depremin altında kalıyoruz. Hadi malımızdan vazgeçtik diyelim, bizim canımız bu kadar ucuz mu? Üstelik yüksek kalitede inşaat yapım sektöründe, dünyada sayılı ülkeler arasında yer alıyoruz. Bu demektir ki istersek yapabiliyoruz. Ee, neden yapmıyoruz?",https://www.hurriyet.com.tr/yazarlar/fuat-bol/suclu-ayaga-kalk-41579697
Fuat Bol,Bunlar devlet mi?,"Ağustos 12, 2020 06:29","Diğer bir deyişle, her birini bir çıban başı olarak bıraktılar; zamanı gelince patlatmak üzere... Malum, günümüzdeki savaşlar vekâlet yoluyla, ya bu denli devletçikler kullanılarak ya da bir kısım terör örgütleri üzerinden yapılıyor. Ortadoğu’daki petrol bölgesinde, birkaç kuyunun başına topladıkları irili ufaklı kabileleri devlet haline getirdiler. Gerçekte bunlar devlet değil, devlet süsü verilmiş uydu topluluklar. Bunların başına geçirdikleri sözde liderler (şeyh, kral, başkan vb), kendilerini o göreve getiren Batılı efendilerinin sadık birer uşağıdır. Batılı efendilerinin bunlardan istedikleri tek şey, kendilerine itaat etmeleridir. Batılının bunlarla ilgili asla bir rejim kaygısı yoktur. Ne şekilde idare edilirlerse edilsinler, yeter ki kendi sözlerinden çıkmasınlar. Bu devletçiklerin ellerindeki petrolü Batılı şirketler çıkarıyor, işliyor ve dünyaya pazarlıyor. Mahut liderlerin her biri petrol milyarderidir. Lakin o uşak ruhlu halleriyle ne sahip oldukları(!) parayı ne de işgal ettikleri makamları taşıyabiliyorlar. Hemen hepsinin parası, ABD’deki bankaların kasalarında adeta ‘rehin’ olarak duruyor. Emperyalistler, onlardan yürüttükleri vekâlet savaşlarında ‘vekil’ olmaların istiyor. Onlar da efendilerinden aldıkları bu vekâletle silah satın alıyor, terör örgütleri kuruyor, mevcut terör örgütlerini eğitip, donatıp çeşitli cephelere sürüyorlar. Daha da ileri giderek, sahip oldukları(!) ordularını onların emrine vermekten çekinmiyorlar. Şimdilik bunların başında BAE, Suudi Arabistan ve Mısır var. Bunların üçü birden el ele verip Batılı müttefikleriyle(!) birlikte Türkiye’nin karşısındalar. Mısır, Yunanistan’la Türkiye’ye rağmen ‘deniz anlaşması’ imzalıyor. Çok şükür, Türkiye eski Türkiye değildir. Mahut anlaşmanın yok hükmünde olduğunu açıkladı. Türkiye artık dünkü gibi terörü sınırlarında veya içinde bekleyen edilgen bir politika izlemiyor. Terörün tahribatını yaşamadan, onu bulunduğu ininde imha ediyor. Bu yüzden Türkiye’nin sınırları, maruz kaldığı terör karşısında güvenliğine endeksli olarak değişti, değişmek zorunda kaldı. Ya Akdeniz’de burnumuzu çıkarıp denize giremeyeceğiz ya da Akdeniz’i kullanma ve koruma sahamız Libya’dan başlayacak. Ya Suriye ve Irak sınırlarımızda bir terör devletine göz yumacağız ve bu terör devleti, bizim güneydoğumuzu her an tehdit altında bırakacak ya da bu örgütleri sınırlarımızdan uzaklaştırıp Suriye’nin ve Irak’ın derinliklerinde üsler kurup bunların haddini bildireceğiz. “Türkiye’nin oralarda ne işi var?” diyenlere küçük bir hatırlatmamız olacak: Şu BAE denilen kabile devleti(!), efendilerinden aldığı talimatla Türkiye’ye karşı yürüttüğü hasmane tavırların binde birini İsrail’e karşı yürütseydi, hali nice olurdu hiç düşündünüz mü? Derhal (24 saat geçmeden) gök kubbeyi başına yıkar ve o kral bozuntularının tahtlarını başlarına geçirmezler miydi? Biz ne mi yapıyoruz? Her yiğidin yoğurt yiyiş tarzı başkadır. Biz önce ihtar ederiz, muhatabımızın aklını başına devşirmesini bekleriz. Aklını başına devşirdiyse ne âlâ, aksi halde ne yapacağımızı Milli Savunma Bakanı Hulusi Akar söyledi: “Birleşik Arap Emirlikleri (BAE), zarar vermek amacıyla Türkiye karşıtı terör örgütlerini destekliyor. DOĞRU YER VE ZAMANDA HESABINI SORACAĞIZ!”",https://www.hurriyet.com.tr/yazarlar/fuat-bol/bunlar-devlet-mi-41584942
Fuat Bol,Türkiye’nin söyleyecek sözü var!,"Ağustos 08, 2020 06:29","Cumhurbaşkanlığı Forsu’ndaki 16 yıldız tarihte kurulup yıkılan Türk devletlerini, ortadaki büyük güneş ise bunlardan 17.’si olan Türkiye Cumhuriyeti Devleti’ni simgeliyor. 16. devletimiz olan Osmanlı’yı yıktıklarında bizi öldü diye bıraktılar. Nitekim biz, yeni devletimizi Osmanlının külleri üzerine inşa ettik. Lozan’la yeni devletimizin bağımsızlığını tanıdıklarında da şu değerlendirmeyi yaptılar: “Bundan böyle Türklerin en iyi hali, bizim (İngiltere) müsveddemiz olacaktır.” Dedikleri gibi de yaptılar; zira ne Doğulu kalabildik ne Batılı olabildik. Avrupalıların gözünde Türklerin dünyadaki yeri Orta Asya’dır. Nitekim AB kapısındaki halimiz ortadadır. Ne yaparsak yapalım, bizleri asla kendilerinden (Avrupalı) görmeyeceklerdir. 70 yıldır (üç nesil) Avrupa’da bulunan Türklere hangi gözle baktıklarını görün, ne demek istediğimizi anlarsınız. Biz kendimize ne kadar ‘Almancı’ da desek, onların gözünde hep ‘yabancı’yız. Batı taklitçiliğinde elmalarla armutları birbirine karıştırdık. Ruh köklerimizden koparsak bizi alırlar sandık. Böyle yapanlarımız beterin beteri oldu, zira şahsiyetlerini büsbütün kaybettiler. Türkiye’ye ziyarete gelen ve kati dönüş yapan gurbetçilerimizi düşünün. Başlarına geçirdikleri fötr şapkalarına taktıkları tüyle (Bavyera köylü şapkası) Alman cakası satarlar ama ne yaparlarsa yapsınlar, bizim gözümüzde sadece ‘Almancı’dırlar ve hep öyle iki arada bir derede kalmışlardır. Geçen asrın başında (imparatorluğumuzu yıkarlarken) sesimizi, soluğumuzu kestiler. Genç Cumhuriyetimizi tanırlarken de “Ancak bu kadar konuşabilirsiniz” dediler veya öyle planladılar. Halbuki biz Türkler, biçarelerin çaresi, kimsesizlerin kimsesi, mazlumların koruyup kollayıcısıydık. Topkapı’daki (saray) kulemizden dünyanın dört bir yanına adalet dağıtan bir medeniyetin temsilcileriydik. Özellikle 2. Cihan Savaşı’ndan sonra Türkiye’yi yörüngesinden çıkarıp NATO’ya üye, kendilerine (Batı) sözde müttefik yaptılar. Tabii böyle müttefiklik düşman başına! Akıllarınca bizi darbeler demokrasisi(!) ile tedip ettiler, istedikleri çizgide tutup uslandırdılar. Ne zamanki 15 Temmuz 2016’daki alçak FETÖ kalkışması vuku buldu, çömlek patladı! Uyuyan dev silkindi, bir hışımla doğruldu ve “Durun kalabalıklar, bu cadde çıkmaz sokak!” diye gürledi. Kalkış o kalkış, bir daha Türkiye’yi tutabilene aşk olsun! Bir asrı aşkın bir zamandır onlar konuştu biz dinledik, onlar oynadı biz seyrettik. “Dost olun” dediler olduk, “Müttefik olun” dediler olduk, “Asker gönderin” dediler gönderdik, “Ölün” dediler öldük... Onlarsa kendilerine ihtiyaç duyduğumuz her anda karşımıza dikildiler. Düşmandan beter düşman kesildiler. Artık söz söyleme sırası bizde, biz söyleyeceğiz onlar dinleyecek, biz yapacağız onlar seyredecek! Yeter ki biz kendimiz olalım ve kimselerin taklitçisi olmayalım.",https://www.hurriyet.com.tr/yazarlar/fuat-bol/turkiyenin-soyleyecek-sozu-var-41582327
Fuat Bol,AK Parti gerçeği,"Ağustos 17, 2020 06:29","Birincisi, kuruluşunun hemen ertesi yılında yapılan seçimlerde tek başına iktidara gelmesi. İkincisi, tek başına olduğu iktidarını 18 yıldır kesintisiz sürdürmesi ve halen devam etmesi. Üçüncüsü, böylesine devasa bir kitle partisinin bölünmeden, yekpare olarak varlığını sürdürmesi. AK Parti’nin tek başına iktidara geldiği 2002 seçimleri, gizli oy açık tasnifin ilk kez yapıldığı 1950 seçimlerini hatırlatıyor. 50 seçimleri öncesi de halk büyük sıkıntı içindeydi. Türkiye 2. Dünya Savaşı’na girmemiş, bununla birlikte savaşın insanı kahreden olumsuzluklarını tümüyle yaşamıştı. Halk aydınlanmak için gazyağı bulamıyordu, ekmek karne ile veriliyordu. Savaşa girmedik ama savaş hukuku ve savaş ekonomisi uyguladık. Cumhuriyet’in temel niteliklerine aykırı olarak kanunları uyguladık. Bu uygulamalarla eşit vatandaşlık hakkını ortadan kaldırdık. Mesela gayrimüslim (Yahudi, Rum ve Ermeni) vatandaşlar, Türklerden dört misli fazla vergi ödemekle mükellef kılındı. Veremeyenler, Aşkale’ye (Erzurum) sürülüp taşocaklarında zorunlu çalışmaya tabi tutuldu. Maddi ve manevi olarak aç kalan halk kurtarıcı aradı, DP’yi ve Menderes’i buldu ve onu iktidar yaptı. CHP’den bıkan halk, DP ve Menderes olmayıp bir başkası da çıksaydı tereddütsüz olarak onu iktidara taşıyacaktı. Bu hal, Türk halkı açısından öylesine bir dönüm noktasıydı ki o öfkeyle sandığa gömdüğü CHP’yi bir daha ‘sittin’ sene iktidara getirmedi. Özal’ın vefatıyla (1993) da Türkiye sıkıntılı bir sürece girdi; yine koalisyonlar dönemi başladı ve Türkiye, içeriden ve dışarıdan adeta kapanın elinde kaldı. Gecelik faizler 7000’lere çıktı, 22 banka batırıldı, Türkiye tarihinde ilk defa esnaf yürüdü ve hükümeti protesto etti. Canına tak eden bir esnafımız, sahip olduğu yazarkasayı, Başbakanlık’tan çıkmakta olan Bülent Ecevit’e fırlattı. Halk öylesine bitip tükenmişti ki yapılan ilk seçimde, bir önceki seçimde yüzde 21 oyla başbakanlığa taşıdığı Ecevit’in DSP’sini yüzde 1’e (yazıyla yüzde bir) indirerek sandığa gömdü. Ve bu halk, bir şiir okudu diye İstanbul Büyükşehir Belediye Başkanlığı görevinden alınıp hapse atılan ve siyasi yasaklı olan R. Tayyip Erdoğan’ın kurduğu ve üstelik kendisinin seçimlere giremediği partisini (AK Parti) tek başına iktidara getirdi. Vesayet altındaki parlamenter(!) sistemimizde siyasi iktidarların yapabilecekleri şeyler sınırlıdır. AK Parti hükümetleri bu sınırları zorlayarak epeyce işler yaptı. AK Parti hükümetleri maddi ve manevi sahalarda milli hedeflere yönelip hamle üzerine hamleler yapınca, vesayet odakları işkillendi ve başta hareketin lideri Tayyip Erdoğan olmak üzere, AK Parti iktidarını alaşağı edebilmek için darbelerin her çeşidini denediler ve denemeye devam ediyorlar. Bu arada ülkenin ‘beka’ sorununu gözlemleyen Devlet Bahçeli ve MHP, siyasi hesapları bir kenara koyarak AK Parti iktidarına destek verdi. Hepsinden önemlisi, ülkemizi vesayet sisteminden çekip kurtaracak başkanlık sisteminin önünü açtı. FETÖ’nün (ABD) casus yapılanması ile kılcallarına değin nüfuz edip çürüttüğü devleti yeniden yapılandırmak için başkanlık sistemi elzemdi. Tek adam sistemi şeklindeki eleştirilere kulak asmayın. Süratle karar alıp bu badireden bir an önce çıkmamız lazım. Kaybettikleri değirmenlerinin farkında olmayıp gürültüsünü arayan kimileri, hâlâ bu büyük tehlikenin farkında değil. Ne diyelim, Allah c.c. onlara da akıl fikir versin! Türkiye olarak, sittin senedir ‘demokrasi’ diye kendimizi kandırmışız. Demokrasi kılıfı içinde bize sunulan vesayet rejimiydi. AK Parti işte bu vesayeti kırdı, ülkeyi gerçek demokrasiye kavuşturdu. Eksiği, gediği yok mu? Hem de dağlar kadar ama durun, daha yeni başladık! Artık kimse “Genelkurmay’ın ışıkları sabaha kadar yandı” manşetleri atarak halkı ve halkın seçtiği iktidarları hizaya çekmeye çalışmayacak. Artık bu ülkede, ellerindeki tahta kılıçlarla kurgulanmış üç beş meczubun yıkabileceği bir devlet yok! İç ve dış vesayet odaklarının kuruntularıyla birbirimizi yiyip bitirdik, kazanan hep onlar oldu. Bakınız: Vesayet odaklarının kullandıkları maşalar bir bir deşifre olup tesirsiz hale getirilince, cascavlak ortada kalan vâsiler hep birden karşımıza dikildiler. Unutmayın: Yeniden bir kurtuluş savaşı veriyoruz. Artık başka yolu yok: Ya olacağız, ya olacağız!",https://www.hurriyet.com.tr/yazarlar/fuat-bol/ak-parti-gercegi-41588610
Fuat Bol,Demokrasiyi sindirememek! (1),"Haziran 29, 2020 06:29","O seçimler için çıkarılan mahut rezil kanuna göre, oylar açıktan verilip gizli sayılacak ve tutanaklara öyle geçirilecekti. Bu yüzden demokratik ilk doğum ‘düşük’ gerçekleşti. Buna rağmen halk, kelle koltukta oyunu CHP’nin rakibi olan partiye (DP) verdi. Halk için CHP’den ‘başka’ bir parti olması yeterliydi. Zira maddi ve manevi olarak ezilen halkın tek isteği, CHP’den kurtulmaktı. (Bunda 2. Dünya Savaşı’nın sebep olduğu yokluk ve kıtlık da tesirli olmuştur.) Bu öylesine büyük bir öfkeydi ki, o günden beri (74 yıl) CHP bir daha tek başına iktidar yüzü görmedi. Bugün dahi hâlâ yüzde 25’lerde sürünen CHP’nin “Ben ne yaptım?”, “Benim ne yapmam lazım?”, “Cumhuriyet’in kurucu kadrosu olmamıza rağmen, bu halk ne ara bizden bu kadar nefret etti?”, “Nerede yanlış yaptık ve hâlâ bu yanlışı neden sürdürüyoruz?” deyip bir muhasebe yapması gerekmez mi? CHP bu tavrını (jakoben, baskıcı, tepeden inmeci) ta Osmanlı günündeki ilk kadrolarından (İttihat ve Terakki) devşirdi. Onlara göre her şeyin doğrusunu kendileri bilir. Onlar yaptıysa, yanlış olsa bile doğrudur! Bu zihniyete göre her şeyde tekseslilik esas alındı, oysa demokrasi yapısı itibarıyla çok sesli olmak zorundadır. Eğitimden medyaya kadar her şeyimizi kuşatan ve fikri yapımızı körelten ‘tek’çi modelle bizim demokrasiyi hazmetmemiz mümkün değildir. Nitekim edemedik ve bu yüzden hep demokrasicilik oynadık. Demokrasinin ilk adımı olan düşünce ve ifade özgürlüğünde bile anlaşamıyoruz. Bizden olmayan, bizim gibi düşünmeyen her fikri ve hareketi aşağılama ve hatta hakaret etme gibi bir alışkanlığımız var. Her fırsatta özgürlük güzellemeleri yapmamıza karşın, her ideoloji sahibi yalnızca kendi mahallesi için özgürlük ve demokrasi istiyor. Yalnızca kendilerini ve yaptıklarını beğenen bu zevat, ölçü/değer olarak kendilerini görüyor ve herkesin kendileri gibi düşünüp hareket etmesini ve hatta kendileri gibi giyinmesini istiyor. Onların mahallesindeki kadının giyim tarzı ölçüdür, ‘diğer’ kadınlar da onlar gibi giyinmeli. Bunun aksi olduğunda, sözde kadın hakları savunuculuğu yapan ‘mor’ dernekler ölü taklidi yapar, nedense kendilerinden olmayan kadınların kadınlığı görülmez. Siyasette de böyle değil mi? Bizim parti kazanmışsa yaşasın, demokrasi ne güzel şey! Kaybettiyse, “Göbeğini kaşıyan, kıllı adamlar hangi partiye oy vermek gerektiğini nereden bilecek? İşte yine yanlış yaptılar, bunlar cezalandırılmalıdır” derler. “Doğruyu yalnız ben bilirim” diyen tepeden inmeci bu anlayış milliyetçidir, halkçıdır, cumhuriyetçidir, laiktir, devletçidir, inkılapçıdır. Bu ilkeleri başkalarının kısmen veya tamamen benimsemesi mümkün değildir. Zira onların CHP’li olmamaları, bu ilkeleri benimsememelerinin gerçek ve yeter nedenidir. Kendileri vatan kurtaran, dolayısıyla vatansever, rakipleri ise vatanın öksüzüdür! ‘Acaba’sı olmayan bu düşünce tarzı dogmatiktir ve tarihin dehlizlerinde kalmıştır. Hâlâ bizde revaçta olmasının sebebi işte bu kafadır! Bu ‘kafa’ değişmedikçe de bu ülkede, hak ve hakikat namına hiçbir oluşa imkân yoktur. Zira bu kafa demokrasinin önündeki en büyük engeldir. Demokrasiye darbe yapan veya yapılmak istenen darbelere çanak tutan da bu kafadır.",https://www.hurriyet.com.tr/yazarlar/fuat-bol/demokrasiyi-sindirememek-1-41552409
Fuat Bol,Ayasofya’da mutlu sona doğru!,"Temmuz 04, 2020 06:29","Karar önemli çünkü Cumhurbaşkanı Erdoğan, Ayasofya’nın yeniden ibadete açılabilmesi için Danıştay’dan çıkacak kararı beklediklerini ifade etmişti. Danıştay daha önce de Kariye Müzesi’ni ibadethaneye çeviren bir karar almıştı. Danıştay, 1945 yılında Bakanlar Kurulu kararıyla müzeye dönüştürülen Kariye Camisi’nin ‘asli fonksiyonu dışında kullanılamayacağı’ hükmüne varmıştı. Danıştay İdari Dava Daireleri Kurulu’nun kararında, Kariye Camisi’nin mazbut Fatih Sultan Mehmet Vakfı’na ait hayrat taşınmazlardan olduğu ve hayrat taşınmazların vakfın belirlediği kullanım şekli dışında bir kullanım amacına tahsis edilemeyeceği belirtiliyordu. Dava dosyasına konan tapu senedinde, Kariye Camisi’ne ait ‘mülkiyet bilgileri’ kısmında ‘vakıflar idaresi’ ifadesinin yer aldığı görüldü. Danıştay’ın Kariye Camisi kararı, Ayasofya Camisi için de emsal karar teşkil etmektedir. Zira Ayasofya da tıpkı Kariye Camisi gibi Fatih Sultan Mehmet Vakfı’na ait olan hayrat taşınmazlardan. Ayasofya’nın da tapu senedinde ‘Ayasofya Camii Kebiri’ yazmaktadır. Vakıf eseri olması hasebiyle de vakfın belirlediği kullanım amacı dışında kullanılamaz. Kullanılırsa, hak ihlali yapılmış olur. Malum, her iki yer de biri 1934, diğeri 1945 tarihinde Bakanlar Kurulu kararlarıyla müzeye dönüştürüldü. Bu dönüştürme işlemleri hukuksuzdur. Hem vakıf hukukuna ve hem de beşeri hukuka aykırılık teşkil etmektedir. Nitekim devletlerarası savaşlarda bile şahıs mallarının mülkiyeti esastır. Fatih Sultan Mehmet Han, İstanbul’u fethettiğinde anılan taşınmazları mülküne geçirdi, diğer bir ifade ile bu yerler sultanın şahsi mülkü oldu. O da şahsi mülkündeki bu yerleri vakfetti. Vakıf senedinde bu yerlerin yalnızca ibadet amaçlı kullanılabileceği yazılıdır. Ayasofya, dün fethin sembolü olduğu gibi bugün de bağımsızlığımızın bir ifadesidir, ondaki tasarruf hakkı bize aittir. Başta ABD olmak üzere, dış ülkelerin Ayasofya hakkında şu veya bu şekildeki değerlendirmeleri tamamen dışarıdan gazel okumaktır ve bir mana ifade etmemektedir. Onların Ayasofya’yı müze olarak görmekteki ısrarlarının bir tek sebebi olabilir, o da İslamiyet’e duydukları kindir. Orası ibadete açıldığında ziyarete mani bir hal olmadığına göre müzede ısrarlarının başka ne sebebi olabilir ki? ABD Dışişleri Bakanı’nın şu küstah ifadesine bakar mısınız? “Türk hükümetini, Ayasofya’nın müze statüsünü devam ettirmeye davet ediyoruz. Ayasofya’nın mevcut (müze) statüsünü değiştirmek, onun sahip olduğu tarihi mirasa zarar verir. Bu tarihi mirasın tüm insanlığa açık olması gerekir...” Ayasofya, 500 yıl cami olarak kullanıldı, tarihi mirasında bir eksiklik mi oldu? Bir yerin ibadet edilen bir mahal olması, orasının sahip olduğu tarihi mirasını insanlığa kapatmış mı oluyor? Nitekim hemen yanı başındaki Sultanahmet Camisi de ibadete ve ziyarete açıktır. Dünyanın dört bir tarafından ziyaretçiler, camiye (Blue Mosque) girip ziyaret edebiliyor ve fotoğraf çekebiliyorlar. Sultanahmet’te ibadet edilmesi, oranın tarihi mirasına halel mi getiriyor? Belli ki maksat üzüm yemek değil, bağcıyı dövmek!",https://www.hurriyet.com.tr/yazarlar/fuat-bol/ayasofyada-mutlu-sona-dogru-41556917
Fuat Bol,Ayasofya için tarihi karar!,"Temmuz 13, 2020 06:29","Ayasofya Camisi’ni 1934 yılında müzeye çeviren Bakanlar Kurulu Kararı iptal edilip yeniden cami hüviyetine kavuşturulmasıyla, mabedin ezana ve Kuran’a olan hasreti de bitmiş oldu. Dile kolay, 500 yıl cami olarak işlev gören fetih sembolü bu ulu mabet, vakıf eseri olmasına rağmen asli hüviyetinden çıkarılarak müzeye çevrilmişti. Bu karar da tıpkı ezan-ı Muhammedinin asli lisanının dışında okutulması gibi milletin kalbinde derin yaralar açmıştı. Ayasofya Camisi, külliyesiyle birlikte Fatih Sultan Mehmet’in vakfıydı. Vakıf eserler, vakfedicinin arzusu yönünde kullanılabilir. Bunun aksine davranış, hem vakıf hukukuna ve hem de mülkiyet hukukuna aykırıdır. Yanlış olan bu idari tasarruf yüksek mahkeme (Danıştay) tarafından iptal edildi. Yani anılan yerin cami olmasının önündeki engel kaldırıldı. Yüksek mahkemenin bu kararına istinaden Cumhurbaşkanlığı makamı da beklemeksizin yayınladığı Cumhurbaşkanlığı kararnamesiyle Ayasofya Camisi’ni Diyanet İşleri Başkanlığı’na devretti. Adnan Menderes ezanı asli lisanıyla okutmakla, Tayyip Erdoğan da Ayasofya’yı aslına (vakıf senedinde yazıldığı şekilde) yani camiye çevirmekle yalnız milletimizin değil, tüm İslam âleminin gönlünde taht kurdu. Bu arada Turgut Özal’ı da rahmetle yâd edelim; zira o da Müslümanların tepesinde Demokles’in kılıcı gibi duran 163. maddeyi kaldırarak “Allah” diyen insanların zindana atılmalarına mani oldu. Televizyonlardaki konuşmalara ve gazetelerdeki yazılara bakıyorum ve görüyorum ki birileri hâlâ bu işin püf noktasını anlayabilmiş değil. Ayasofya’yı sıradan bir cami farz edip “Hemen yanı başında Sultanahmet Camisi var, orası doluyor mu ki?” demeye getiriyorlar. Ayol! Bu fethin sembolü, Peygamber Efendimizin muştusuna mazhar olmuş kutlu bir Fatih’in emaneti. Ünlü şair Yahya Kemal, 30 Mart 1922’de Tevhid-i Efkar gazetesinde yayınlanan ‘Ezan ve Kuran’ başlıklı yazısında bakın ne diyor: “Bu devletin iki manevi temeli vardır: Fatih Sultan Mehmet’in Ayasofya minaresinden okuttuğu ezan ki hâlâ okunuyor! Sultan Selim Han’ın hırka-i saadet önünde okuttuğu (kesintisiz) Kuran ki hâlâ okunuyor!” İşte bizi ayakta tutan, bize güç veren bu manevi temelleri bazıları anlayamıyor. UNESCO, Ayasofya’nın yeniden ibadete açılması kararına “Bir anıtın statüsü hakkında Türkiye’nin aldığı kararı üzüntüyle karşıladık” açıklamasında bulundu. Bakınız: İspanya’da bulunan Cortoba Camisi’ni Müslümanlar 8. yüzyılda yaptı ve bu yapı 500 sene cami olarak işlev gördü. 13. yüzyılda ise burası Hıristiyanlar tarafından işgal edildi ve Cortoba Camisi kiliseye çevrildi. Bugün hâlâ kilise olarak kullanılan bu yapı 1984 yılında UNESCO tarafından dünya kültür mirasına ait eserler arasına dahil edildi. Yani bir yapının ibadethane olması, o yerin dünya kültür mirasına ait eser olmasına bir halel getirmiyor. Cortoba Camisi’nin kiliseye çevrilmesinden üzüntü duymayan UNESCO, Ayasofya’nın camiye çevrilmesinden neden üzüntü duyuyor? Dedik ya: Maksat üzüm yemek değil, bağcıyı dövmek! Yalnız burada unuttukları veya hesap edemedikleri bir şey var; dövmek istedikleri bağcı, eskiden olduğu gibi ağzına vurulup lokması alınan tip olmayı çoktan bıraktı. Artık mazlumların hakkını savunan, zulme son verdiren, güçlü ve yeni bir Türkiye var. İşte bu yeni Türkiye evine, ocağına, tarihine, kültürüne, öz vatanına; özetle kendine dönüyor. Bundan böyle “Ankara ayağını denk alsın!” diyemeyeceksiniz. Zira ayağını denk alma sırası sizde!",https://www.hurriyet.com.tr/yazarlar/fuat-bol/ayasofya-icin-tarihi-karar-41563099
Fuat Bol,Tarihle barışmak!,"Temmuz 11, 2020 06:29","Malum, imparatorluğumuzun enkazı üzerinden canhıraş bir atakla (Kurtuluş Savaşı) yeni bir devlet kurduk. Söz konusu ‘devlet’ olunca, eski ile yeni kavramlarını yan yana getirmek bile zordur; zira devlet yapılanmalarında devamlılık esastır. Şu halde, devletin devamlılığı açısından görünen farklılık yalnızca şekildedir. Diğer bir ifadeyle devlet yerinde olup, yalnızca rejim yani yönetim şekli değişmiştir. Hele de bizim gibi tarihin derinliklerinden gelen ve onca devlet tecrübesi bulunan milletimizin ‘devlet’ algısı, ‘devlet ebet müddet’ (sonsuza kadar sürecek Türk Devleti) şeklindedir. Peki, şimdi diyeceksiniz ki “Eskisiyle yenisi arasındaki bu kopukluk, zıtlık, husumet ve hatta düşmanlık nasıl meydana geldi?” İşte işin bamteli de burasıdır; bu durum tamamen tarih bilinci yoksunluğundan kaynaklanmaktadır. Bir insanın dedesi, babası olmadan kendisi olabilir mi? Devletler de elbette hudayinabit (kendiliğinden yetişen bitki) değillerdir; onların da kendilerine intikal eden geçmişleri ve cetleri-ataları ve bunların sahip oldukları kurumları ve tüm bunlardan tevarüs ettikleri kültürleri mevcuttur. Siz istediğiniz kadar “Biz Osmanlı torunu değiliz” deyin, bunu kimseye anlatamazsınız. Yeni devlet yapılandırmasındaki değişim ve dönüşümler eski devleti inkâr üzerine kurgulanmışsa –ki rejim değişikliğinde zorunludur- bu durum ister istemez, yeni ile eski kuşaklar veya bunların yeni savunucuları arasında kavgaya meydan verecektir. Bu ise daha ziyade yeniyi ve yeninin getirdiklerini hemen benimseyenlerle mevcut yapıda ayak sürüyen ve eskinin alışkanlıklarından kurtulamayanlar arasında vuku bulur. Hele bir de yeninin radikal yaptırımları eskiyi silip süpürüyorsa, tamamen inkâra dayalı bir politika güdülüyorsa, bunlara direnç gösterilmesi gayet tabiidir. Nitekim öyle de olmuştur. Devrimler iki türlü gerçekleştirilebilir; biri akşamdan sabaha, bir diğeri ise orta ve uzun vadede zamana yayarak, alıştıra alıştıra yapılabilir. Akşamdan sabaha yapılan devrimler –ki bizde böyle olmuştur- toplumlarda şok etkisi yapar ve kabullenmeleri zor olduğundan ve hatta karşılık gördüğünden zecri tedbirlerin alınmasını gerektirmiştir. Bu denli zoraki dayatmalar da toplumda kavgaya sebep olmuş ve ayrışmaların önünü açmıştır ki, bu hal sonsuza değin (ilanihaye) sürdürülebilen bir durum değildir. O gün için yeniyi yerleştirmenin gereği olarak eskiyi karalamanın ve hatta inkâr etmenin bir sebep teşkil ettiğini düşünsek bile aradan bir asra yakın bir zamanın geçtiği günümüzde, aynı karalama ve inkârda ısrar etmek asla doğru bir şey değildir. Zira bir toplum yüz yıl yalanla avutulamaz, ayrıca gerçeğin er ya da geç ama mutlaka ortaya çıkmak gibi özelliği vardır. İyisiyle kötüsüyle tarihte yaşamış bu insanlar bizim insanımızdır, yapıp ettikleri ve sergiledikleri her şey de bizim tarihimizdir. Olan olmuş ve bitmiştir, artık her şeyi olduğu gibi görüp ona göre değerlendirmemiz ve milletçe kaynaşmamız gerekir. Zaten tarih okunup ibret almak için değil midir? Her kim kendine saygı duyulmasını istiyorsa, karşısındakine saygı duymak zorundadır. Sevmek değil, onu olduğu gibi kabul etmek zorundadır. Biz inkâr etsek de o değişmeyecektir. Ayrıca tarih, saklamakla, gizlemekle, çarpıtmakla değişmez. Unutmayalım ki aynı millet içindeki kavganın galibi yoktur, yumurta misali biri kırıldığında diğeri de çatlar.",https://www.hurriyet.com.tr/yazarlar/fuat-bol/tarihle-barismak-41562160
Fuat Bol,Bir üniversiteyi kurmak,"Haziran 30, 2020 07:35","“Sabancı Üniversitesi’nin hikâyesi aynı zamanda benim tekâmül hikâyem. Üniversitenin bana kattıklarını, öğrettiklerini, beni nasıl değiştirdiğini ve geliştirdiğini de anlattım. Anlattıklarım, hafızamda kalanlar. Yılların süzgecinden geçip bugüne uzananlar. Anlattıkça hatırladıklarım. Bende iz bırakanlar. Hayatımın bir kesiti.” Rahmetli Sakıp Sabancı’yı da, Güler Sabancı’yı da tanıdığım için başarının öyküsü beni şaşırtmadı. Yunus Emre, “Her gün yeniden doğarız bizden kim usanası” demiş. Hiç kuşkusuz Sabancı Üniversitesi’nin binasının da kadrosunun da kurulma günlerini okumak, bize bugün tatlı, övdüğümüz bir anı olarak aktarılıyor. Çekilen çileler, uykusuz geceler bize bir üniversite kurmanın bütün meşakkatini gösteriyor. İlk karardan yerin bulunmasına kadar olan serüveni, onun yapılış süresini okurken, Hacı Bayram Veli’yi andım: “Nâgihan ol şara vardım Ol şarı yapılır gördüm Ben dahi bile yapuldum Taş ü toprak arasında”. GÜLER SABANCI, amcası Sakıp Sabancı’nın 1980’lerde üniversite kurmaktan söz ettiğini belirtiyor. Hayatın dönüm noktaları vardır, kendimizin verdiği karar kadar olumlu, yeni yönlendirmeler de etkili olur. 1994 yılının başında sorgulamalarla başlar: “Hayatta yapacağım iş bu mu? Başka bir iş yapabilir miyim?” İşte bu sırada Sakıp Sabancı, ona üniversite ile ilgili işler vermeye başlıyor. Görüşmelere gönderiyor. Bir resim altı çok şey söylüyor, herkese tatlı bir nasihatte bulunuyor: “Kurucu rektörümüz Tosun Terzioğlu... Toplantılarımıza gelip tek sayfalık raporla her şeyi özetlediği an, rektörümüzü bulduğumu anlamıştım.” Üniversitenin projesi yapılırken bakın Sakıp Sabancı ne diyor: “Burası Sinan’ın ülkesi, ona layık olalım.” İnsanoğlu verdiği emek, ektiği tohum yeşerdikçe mutlu oluyor. Güler Sabancı da öyle: “Bu kampüsün taşına toprağına hepimizin çok emeği geçti. Benim hayatımda da önemi büyüktür. Arada gider bahçeyi dolaşırım. Bana iyi gelir.” Acaba bu atasözünün yeri mi? “İnsan çektiği çileye  âşık olurmuş.” Orhan Pamuk’un Nobel Edebiyat Ödülü’nü almasından sonra üniversite davet etmiş ve kendisiyle orada bir konuşma yapmıştım. Gösteri Sanatları Merkezi’nin duvarına Meriç Hızal, özel bir teknikle Atatürk’ün sözlerini işledi: “Benim manevi mirasım ilim ve akıldır.” Aile içinde konuşulan bir konu: “Atlı Köşk bir gün müze olacak.” O köşkte, bahçesinde defalarca Sakıp Sabancı ile buluştum. Aynı köşkte Amerika’ya gidecek, sonra da dünyayı dolaşan serginin yemeğini anımsarım. Sakıp Sabancı ile sağlık problemi için Amerika’ya gitmeden bir gün önce, bahçede müzeye, sanata dair bir konuşma yapmıştım. ‘Altın Harfler’in dünya turu Amerika’da başlamıştı. MET’teki unutamadığım yemeğe ben de çağrılmıştım. Sakıp Sabancı Müzesi, bugün Nazan Ölçer’in yönetiminde eşsiz sergilerin mekânı olarak varlığını sürdürüyor. Bu müze ile ilgili de Güler Sabancı’nın desteğini mutlaka belirtmeliyim. İngiltere’deki konuşmasını Lewis Carrol’un ‘Alice Harikalar Diyarında’yı yazdığı evde hazırlamış bir kadın olarak geldiği yerden söz etmiş. Başarısının temel dayanağını şöyle özetliyor: “Ailem bana genç yaşta sorumluluk verdi. Böylece bir işi takip etmeyi, sonuçlandırmayı, hesap vermeyi öğrendim.” Güler Sabancı ile dünyanın çeşitli müzelerini de birlikte gezdik. Sanatı da bunca iş arasında ihmal etmedi. GÜLER SABANCI’nın  ‘Bir üniversite var ederken...’ kitabını okurken hem bir üniversitenin kuruluş hikâyesini öğrenecek hem de Güler Sabancı’yı tanıyacaksınız. Kitap Alfa Yayınları arasında çıktı.",https://www.hurriyet.com.tr/yazarlar/fuat-bol/bir-universiteyi-kurmak-41553282
Fuat Bol,Demokrasiyi sindirememek (3),"Temmuz 08, 2020 06:40","2. Dünya Savaşı’nın galipleri ülkeleri taksim edip kendi hinterlantlarına geçirirken, Türkiye Batı bloğunda kaldı. Böylece hem demokrasiye geçecek, hem de NATO’ya girecektik. Zira Sovyetler Birliği Türkiye’den Kars ve Ardahan’ı istemiş ve Boğazlar’da hak iddia etmişti. Türkiye yeni paktını belirlemiş ve Sovyetler Birliği’ni ezeli düşman bellemişti. En büyük düşman komünizmdi ve onun hemen her kış gelme tehlikesi vardı! (Cumhurbaşkanı Celal Bayar öyle diyordu.) Vesayet altındaki devlet de başlıca bu düşmanlara (komünizm ve irtica) göre donatılıp konumlandırılmıştı. Sivilde oluşturulan başta komünizmle mücadele dernekleri olmak üzere birçok dernek, gençlik örgütleri ve bir kısım medya, halka karşı yürütülen psikolojik savaşlarda tepe tepe kullanıldı. Biz içeride kendimizi demokrasi diye oyalarken, dışarıdakiler bizim gerçek yüzümüzü biliyor ve ona göre davranıyorlardı. Zira yegâne muhatapları askerlerdi ve her istediklerini onlar vasıtasıyla pekâlâ yaptırabiliyorlardı. ABD yüzümüze karşı dost ve müttefikimiz görünüyor, gerçekte ise Türkiye’nin boğuştuğu terör örgütlerini eğitip, donatıp üzerimize salıyordu. On yıllardır bu örgütlerin en büyüklerinden PKK’yı dışarıdan, FETÖ’yü de içeriden başımıza bela etmişti. Vesayetin ilk kırılma noktası yeni bin yılla (milenyum) başladı. 25 Şubat 2003’te TBMM’ye sunulup Genel Kurul’da reddedilen (Türk Silahlı Kuvvetleri’nin yabancı ülkelere gönderilmesi ve yabancı silahlı kuvvetlerin Türkiye’de bulunması için hükümete yetki verilmesine ilişkin başbakanlık tezkeresi) tezkere ile ilk defa Hanya’yı Konya’yı gören ABD, şunu söylemek zorunda kalmıştır: “Türk askeri liderlik rolünü üstlenmemiştir!” Yani Türkiye’de iktidar (muktedir olan-lider), ne hükümet ve ne de TBMM’dir, hepsinin üstünde liderlik konumunda olan askerdir! Bunu açıkça itiraf etmekten çekinmediler. Atanmışlarla seçilmişlerin yetki ve sorumluluklarına baktığımızda, Türkiye’de demokrasinin henüz alfabesinde olduğumuzu görürüz. Kâğıt üzerinde Genelkurmay başkanları Başbakan’a bağlıdır. Ama daha düne kadar, YAŞ toplantılarında masanın başında Başbakan’la Genelkurmay Başkanı eşit düzlemde iki ayrı koltukta yan yana otururlardı. Hepsinden daha önemlisi, bu ‘güdük’ demokrasiyi bile bize çok gördüler. Her on yılda bir kesintiye uğratıp, veremi gösterip sıtmaya razı ettiler. TSK meşhur 35. maddeden kendine vazife çıkarıp darbe yapıyordu. Zira “Cumhuriyet’i koruyup kollamak”tan bunu anlıyordu! Yaptıkları darbeyi de milletin gözünde sözde meşru gösterebilmek için ‘bayram’ ilan ediyorlardı. 27 Mayıs Hürriyet ve Anayasa Bayramı’nı bu millete 20 sene kutlattılar. Milletin yarısı bayram ederken diğer bir yarası kan ağlıyordu. Sekiz kez askeri müdahalenin olduğu son 70 yıllık serencamımıza bakınca, buna demokrasi tarihi yerine darbeler tarihi dense yeridir. Zira sivil idarelerin yapabildiği, Süleyman Demirel’in ifade ettiği gibi, selden kütük kapmak ve yine kendi tabiriyle ‘rodeoculuk’ yapmak olmuştur. Köşe kapmaca oyununun adı ne zamandan beri demokrasidir? Yanlış anlaşılan 35. madde, “yurtdışından gelecek tehdit ve tehlikelere karşı Türk vatanını savunma” şeklinde değiştirilerek darbelerin önü kesildi ve demokrasimiz bu kepazelikten kurtarıldı. Bitti mi? Her şey sütliman mı peki? Nerdee! Bizdeki darbeler yedi başlı ejderhadır. Son denenen FETÖ’ydü. Sittin senedir koynumuzda besleyip büyüttüğümüz ejderhanın bu başı ile daha çok işimiz var! Zira mensupları sayıca milyonları bulan bu örgütün militanlarından bir tekinin bile pişman olduğunu (itirafçılar başka, onlar kendilerini kurtarmak adına yapıyor) görmedik ve duymadık!",https://www.hurriyet.com.tr/yazarlar/fuat-bol/demokrasiyi-sindirememek-3-41559574
Fuat Bol,Demokrasiyi sindirebilmek (2),"Temmuz 01, 2020 06:29","Geçmişte bir general bozuntusu başbakanımıza ‘p...k’ dedi, o başbakan kendi partilerinden değil diye kimseden ses çıkmadı. Halbuki o bu ülkenin ve bu milletin başbakanıydı, dolayısıyla o küfür doğrudan millete yapılmıştı. Partizanlık gözümüzü kör, kulağımızı sağır yapıyor ama ne gam? Aynı başbakan (Erbakan) başta asker olmak üzere çeşitli vesayet odakları tarafından horlanıp görevden el çektirilme ile karşı karşıya bırakılmak istenince, siyasi parti liderlerini ziyaret etti ve onlardan demokrasiye sahip çıkmaları için destek istedi. Hiçbirinin umurunda olmadı. Herkesin gözleri önünde, Erbakan’ı demokrasi düşmanı faşistlere parçalattılar. Seyretmekle yetinmeyip bir de “Oh olsun!” dediler. Siyasetçi bindiği dalı kesiyordu ama ne gam? Darbecileri teşvik edip ateşe benzinle gidenlerin başında biz medya mensupları geliyorduk. O gün attığımız manşetler, demokrasi adına tek kelime ile yüz karasıdır: “Gerekirse silah bile kullanırız”, “Ya uy, ya çekil”, “Beceremediniz artık bırakın”, “Sincan’da tanklı protesto”, “Ordudan son uyarı”, “Ordudan ambargo”, “Tehdidin adı irtica”... Daha gerilere, 70’lere gidelim: Ordu Demirel’e hükümeti bırakıp çekilmesi için ‘muhtıra’ veriyor. Ve bu ‘muhtıra’ metni Meclis Genel Kurulu’nda okunuyor, iyi mi? O Genel Kurul’da oturan bir tek milletvekili çıkıp da “Ne yapıyorsunuz?” demiyor, diyemiyor. Daha da vahimini 80 darbesinde yaşıyoruz. Darbe ile milletin seçtiği Meclis lağvediliyor, darbecilerin oluşturacakları ‘danışma meclisi’ne üye olabilmek için adeta yarışıyoruz. 120 üyelik için 11 bin 640 başvuru... Bütün bu kepazelikler yetmiyor; anlı şanlı(!) yüksek yargı üyelerimiz, Genelkurmay Başkanlığı’na davet edilip kendilerine asker tarafından ‘brifing’ veriliyor. Resmi törenlerde cumhurbaşkanına sırtını dönen (hanımı başörtülü diye) ve başbakanla el sıkışmayan zevatın bu tür densizliklerini maharet bilip gazete manşetlerine taşıdık ve bunlarla övündük. Laf aramızda ama biz toplumca darbe severiz, darbecilere bayılırız, darbe yapmaları için elimizden geleni ardımıza koymayız. Kim ne derse desin, biz buyuz! Rakiplerimizin oluşturduğu iktidarları darbe ile düşürebilmek için mitingler düzenler ve “Ordu-millet el ele” şeklinde naralar atarız. Böyle demekle ordumuzu milletin bir kesiminin karşısına dikmek istediğimizi ve hatta çok kere çok az bir kesim hariç tüm milletin karşısına diktiğimizi düşünmeyiz, düşünemeyiz. Rejimimizin adını demokrasi koyup kurtuluşu demokrasi dışı cereyanlardan bekliyoruz. Hem halkın iradesi ve idaresi diyoruz, hem de “Bu halk ne ki seçtikleri ne olsun?” deyip cephe alıyoruz. “Cahil halkın oyu ile benim gibilerin oyu bir olur mu” deyip hayıflanıyoruz. Dikkat edilirse gerçekte bizim zorumuz rejimle değil, halkla; halktan alamadığımız intikamımızı doğrudan onun seçtiklerinden alıyoruz. Her on yılda bir darbe yaparak; demokrasiye balans ayar çekerken, gerçekte milleti hizaya sokuyoruz. İşte bu yüzden, demokrasi çadırımız her yerinden su alıyor. Darbeye ilk dur diyen, ‘e-muhtıra’ karşısında AK Parti ve onun yönetici kadroları oldu. İçimizdeki darbeseverler ise her zaman olduğu gibi konudan vazife çıkarıp ufunetlerini kustular: (Bir siyasetçi): “Genelkurmay’ın tespitleri bizim tespitlerimizden farklı değildir. Altına imzamızı atarız. ‘Ne mutlu Türk’üm diyene’ sözünü kimse küçümseyemez ve bunu küçümseyenleri devletin düşmanı sayarız. Türkiye’yi Atatürk düşmanlarına teslim etmeyeceğiz.” (Bir gazeteci-yazar): “Hâlâ deniyor ki bundan sonraki adım ne olur? Bundan sonraki adım tank olur. Gücüm var diye dayatırsan, gücü olan sana dayatır.” (Bir akademisyen): “Bu, ikinci 28 Şubat’tır.” (Asker): “Bunların gereği yapılmazsa, istenmeyen şeylerin olabileceği mesajı veriliyor.” Bunlar bizim toplumumuzun çeşitli katmanlarındaki aydınlarımız, üstelik her yerde mebzul miktarda varlar. Bunca darbesevere rağmen dik duruluyor, o da ancak kefeni giymekle mümkün olabiliyor.",https://www.hurriyet.com.tr/yazarlar/fuat-bol/demokrasiyi-sindirebilmek-2-41554151
Fuat Bol,Sosyal medya çıkmazı!,"Temmuz 06, 2020 06:29","Yalnızca biz değil, tüm dünyanın başı sosyal medya ile dertte. Çin ve hatta İran gibi totaliter ülkeler, işin kolayını sosyal medya platformlarını bütünüyle kapatmakta buldu. Elbette ki bu çıkar yol değil. İşin zorluğu da burada zaten; bu platformlar hem açık kalacak, hem de bunların zararlarından insanlar korunacak. Diğer bir deyişle şişe salatalığı yutmuş, şişeyi kırarak herkes salatalığı çıkarabilir ama maharet onu kırmadan çıkarabilmekte. Ayrıca biz uzayda yaşamıyoruz, dünyanın belli başlı ülkeleri halklarını sosyal medyanın zararlarından koruyabilmek için çeşitli önlemler almışlar. Bunlar da demokratik ülkeler, üstelik demokrasileri bizden fersah fersah ileride. Artniyetli insanların elinde mahut sosyal medya terörden daha tehlikeli. Önüne gelen istediği kadar darağacı kuruyor ve dilediği insanları buralarda rahatlıkla sallandırabiliyor. Savaşın konsepti değişti, ülkeler artık ordularıyla karşı karşıya gelmiyor. Terör örgütleri üzerinden vesayet savaşları yapılıyor. Sosyal medya ağları terör örgütleri için biçilmiş kaftan. Zira tüm çirkefliklerini, bu arenada fütursuzca sergileyebiliyor ve istedikleri linci sorumsuzca gerçekleştirebiliyorlar. Gemi azıya alan bu aşağılık güruhun en son linç ettiklerinden biri de Hazine ve Maliye Bakanı Berat Albayrak’ın ailesi oldu. Lohusa bir hanımefendi ve yeni doğan bir bebeği için ağza alınmaz küfürler, hakaretler, tehditler ve nefret ifadeleri gırla gitti. Her gün binlerce insanın şeref ve haysiyeti ayaklar altına alınıyor, akıl almaz iftiralara uğratılıyor, envaı çeşit yalan ve dolanla hayatlar karartılıyor, sokağa çıkamaz hale getirilen insanlar intiharın eşiğine getiriliyor. Neymiş efendim? Bunlar yurtdışından yayın yapıyor. İyi de burası yolgeçen hanı mı? Bunca keyfiliklerin pervasızca hüküm sürdüğü, tüm bu şirretlikleri yapanların yanında kâr kaldığı, hesabının bir şekilde sorulmadığı, sorulamadığı bizden başka bir ülke var mıdır? Hatırlayın: 2014 yılında, Türkiye iki sosyal medya ağına erişim engeli getirdi diye başta ana muhalefetimiz olmak üzere, tüm hükümet karşıtları yeri göğü inlettiler. Alelacele Anayasa Mahkemesi’ne başvurarak, hükümetin bu tasarrufunu engellediler. Akılları sıra bunu basın hürriyeti, ifade hürriyeti ve açık toplum adına yaptılar. Sorarım size: Türkiye, bir Almanya’dan, bir Fransa’dan daha mı ileri demokrasiye sahip? Bu ülkeler ABD menşeli sosyal medya platformları için kendi ülkelerinde şube açma zorunluluğunu ve vergi verme mükellefiyetini getirdi. Aynı durum Türkiye’de söz konusu olunca, neden muhalefet ediliyor? Muhalefet bu denli kepazelikleri sahiplenmediğine ve savunmadığına göre, hükümetle el ele verip neden bir orta yol bulunmaz? Burada uzlaşamayacaksak, nerede uzlaşabiliriz? Yalanın, hakaretin, iftiranın, lincin, karalamanın, sövmenin, şeref ve haysiyetleri paralamanın, namusları lekelemenin, onurları kirletmenin, insanları devletlerine karşı ayaklandırmanın neresi ifade hürriyeti? Hani birimizin hürriyetinin başladığı yerde, diğerinin hürriyeti sona eriyordu? Cumhurbaşkanı’nın talebi üzerine, sosyal medyanın zararlarından korunmak için gerekli kanuni düzenlemeleri içeren kanun teklifi TBMM’de görüşülüyor. Bakalım muhalefetimiz, kendisinin de rahatsız olduğunu ifade ettiği gibi mahut kanuna destek verip katkı mı sağlayacak, yoksa her zaman yaptığı gibi bütünüyle karşı mı çıkacak? Devlet vatandaşının şeref ve haysiyetini, şerefsiz ve haysiyetsizlerin tasallutundan korumakla görevlidir. Korumuyorsa ya da koruyamıyorsa, onurlu insanların haysiyetlerinin ayaklar altına alınmasına göz yummuş olur.",https://www.hurriyet.com.tr/yazarlar/fuat-bol/sosyal-medya-cikmazi-41557870
Fuat Bol,FETÖ tehlikesi geçmedi!,"Haziran 24, 2020 06:29","Osmanlı topraklarının üzerinde her birisi diğerine düşman, hepsi de Osmanlı’ya (Türk’e, Türkiye’ye) düşman edilerek 50’ye yakın ülke oluşturdular. Bunlar sözde bağımsız ama gerçekte hiçbirisi bağımsız ve bağlantısız değil, hepsi uydu konumunda. Türkiye’nin asıl tuhaflığı ise gerçek dostunun olmaması şöyle dursun, dost ve müttefiki olan ülkelerle savaş halinde olmasıdır. Bakınız: Türkiye bunca darbeler yaşadı, her bir darbenin arkasında dost ve müttefikimiz olan ülkeler vardı. Darbelerin en alçağı ve insafsızı, Meclis’in bombalandığı ve kardeşin kardeşe kırdırılmak istendiği 15 Temmuz 2016’daki FETÖ ayaklanmasıydı. Zira düşman, bize kast edecek düşmanı içimizden seçmiş ve yine içimize yerleştirmişti. Sinsi düşmanlığın devletin kılcallarına değin nüfuz ettirildiği bu denli kahpesine tarih tanıklık etmiş değildir. Türkiye’nin talihsizliğine bakın ki, PKK/PYD/YPG, DHKP-C ve en tehlikelisi FETÖ ile mücadele eden Türkiye, gerçekte bunların sahipleriyle, başta ABD olmak üzere Batılı müttefikleriyle savaşıyor. Tıpkı sırtlan sürüleri gibiler; dün de yedi düvel olarak üzerimize çullanmışlardı, bugün de hepsi birden üstümüze üstümüze geliyor. FETÖ elebaşı ABD’de ikamet ediyor, FETÖ militanları başta ABD olmak üzere tüm Avrupa ülkelerinde cirit atıyor. Tüm bu ülkeler, bir yolunu bulup kaçan ve kendilerine sığınan tüm asker ve sivil sığınmacılara kucak açtılar ve oralarda melanetlerini sergilemelerine göz yumuyorlar. Geçenlerde savcılarımız çok önemli bir bilgiye ulaştılar: Genelkurmay İstihbaratı’nın başında bulunan Tümgeneral Ali Serin’in emir astsubayı (M.K.) FETÖ’cü çıktı. Normal olarak istihbarattan gelmesi gerekli bu bilgiye savcı, yürüttüğü bir soruşturmada sanık ifadesi üzerinden ulaşıyor. En az yarım asırlık bir gizli yapılanmadan bahsediyoruz; bu öyle sabahtan akşama bitirilebilecek bir örgüt değil. Elli senedir herkesten kendini gizleyebilmiş bu örgüt, belli ki ‘Haşhaşiler’ gibi çok iyi saklanabiliyor. Şu halde, daha düne kadar her kurum ve kuruluşta cirit atan bu örgüt mensupları buharlaşıp uçmadıkları gibi, yer yarılıp yerin içine de girmiş değiller; hâlâ içimizdeler. Yakalanıp, yargılanıp hüküm giyenler ve yargısı devam edenler, bilinen yapılanmasıyla sadece devede kulak mesabesinde. Her biri bulunduğu yere göre Atatürkçüden daha Atatürkçü, dindardan daha dindar, şu veya bu partiliden daha çok o partili... Bukalemun tipler. Özellikle TSK (Jandarma dahil) ve Emniyet Genel Müdürlüğü mensupları (silah taşıyan kamu görevlileri) FETÖMETRE’den geçirilmek için daha ne bekleniyor? Beş-on savcıya işi havale edip dünya çapındaki bu ihanet şebekesinden kurtulabileceğimizi mi zannediyoruz? Etkili ve yetkililere en yüksek perdeden bir kez daha haykıralım ve diyelim ki: Acınacak hale düşmeden, acımadan, işin gereğini yapın! Yapın ki, milletçe yarınlara umutla bakabilelim.",https://www.hurriyet.com.tr/yazarlar/fuat-bol/feto-tehlikesi-gecmedi-41548856
Fuat Bol,Hukukun katli (2),"Haziran 27, 2020 06:29","Zira o iktidar (DP hükümeti ve TBMM’deki yansıması) Cumhuriyet tarihinde ilk defa halkın hiçbir baskı altına kalmadan, diğer bir ifadeyle milli iradenin hür tecellisiyle vücut bulmuştu. Önceki CHP iktidarları birçok kez halka rağmen iş yapmış, bu cümleden olarak da ezanı ‘Türkçe’ okuma zorunluluğu getirmişti. Halk bu durumu hiçbir zaman benimsemedi ve affetmedi, bu yüzden çok insan darp edilip cezalandırıldı. Menderes ise halkın bu isteğine uydu ve kanundan yalnızca ‘yasaklığı’ kaldırdı. Yani “Dileyen Türkçe, dileyen de aslına uygun şekilde Arapça okuyabilir” dedi. Halkın özleminin şiddetine bakın ki, o gün bugündür ezanı herkes aslına uygun şekilde yani Arapça olarak okudu ve okuyor, hiç kimse Türkçe okumadı ve okumuyor. Ezan, İslamiyet’in adeta parolasıdır; dünyanın neresinde olursa olsun ve oradaki yöre halkı hangi dili konuşursa konuşsun ezanlar hep asli lisanı üzere okunur. Bizde maalesef devletin laik yapısını şahıslarına indirgeyen ve laikçi kesilen bir zümre var. Bunlar, kendi inanç şekillerini veya inançsızlıklarını halka dayatmayı laikliğin bir gereği olarak görürler. Nitekim geçenlerde ölen bir eski Genelkurmay Başkanı, 28 Şubat’ın MGK’sında aynen şöyle demiştir: “Laiklik ilkesinin bozulması, ezanın Türkçe okunmasından vazgeçilmesiyle başladı.” Oysa laiklik din ile devlet işlerinin birbirinden ayrılması değil miydi? Milletin dininden yahut dinsizliğinden devlete ne? Herhangi bir inanca sahip olanların inançlarının gereğini yapmasından, istedikleri dilde ibadet yapmasından daha tabii ne olabilir? Devlet kilisedeki veya havralardaki ibadet diline karışıyor mu? “Latince veya İbranice yapamazsınız” diyor mu? Onların ibadet dilleri laikliği zedelemiyor da Müslümanınki neden zedelemiş olsun? Ama bu durum böyle görülmedi ve halka “Böyle inanacaksın, böyle ibadet yapabileceksin, böyle ezan okuyacaksın, kurban derilerini şuraya vereceksin” ve hatta daha da ileri giderek Müslüman kadınlara “Şöyle başörtü takacaksın” vb denilerek dayatıldı. Bu yüzden halkımız kutuplaşarak ayrıştı. Yine bu yüzden devletle milletin arası açıldı. Her ne vakit sivil demokratik yönetimler halkla devletin arasındaki buzları eritmeye başlayıp halkın özlem ve beklentilerine karşılık vermeye çalışsa, ya darbeye ya da muhtıraya hedef olurlar. Adeta gizli bir el, devletle milletin barışmasını istemiyordu. Başvekil Adnan Menderes’i ve iki bakan arkadaşını, milleti içine sıkıştırılmış olduğu cendereden çıkardıkları için kararları önceden verilmiş, yasalara ve Anayasa’ya aykırı olarak kurulan düzmece bir mahkemede sözde yargılayıp astılar. Yassıada komutanından subayına, savcısından hâkimine, doktorundan yalancı şahitlerine ve bu ‘tiyatroyu’ izlemek için davet edilen zevata değin yığınla insan müsveddesinin hukuku ayaklar altına alıp katlettiği meşum (uğursuz) ve kelimenin tam anlamıyla yaslı bir ada idi. Bu milletin seçilmiş yüzlerce insanına aylar boyunca yapılan hakaret, işkence ve iğrençliklerden yalnızca ikisini yazalım da insanlık yaratılalı beri ne gelmiş ve ne de gelebilecek böylesine aşağılık, soysuz, çukur insan müsveddelerinin ham ervahına siz de tükürün ve onları lanetle anın! Yassıada’ya tıkıldıktan aylar sonra, sanık avukatları adaya götürülür. Avukatlar müvekkilleriyle görüşürken, yandaki odadan çıkan Menderes bunlarla yüz yüze gelir. “Sen nasıl müsaadesiz kapıyı açar ve içeri girersin” diyen bir sözde subay (deniz yüzbaşı) Menderes’i avukatların yanında bin bir azar ve hakaretle tokatlar... Aynı Menderes, idama götürülmeden birkaç saat önce, sağlık muayenesinden geçirilir. Bu esnada yine bir askeri tabip Menderes’e prostat muayenesi yapmak ister. Menderes utandığını söyleyip yaptırmak istemese de onu aşağılamak için bu eylemi yaparlar. Merhum Özal çıkardığı yasayla Menderes ve arkadaşlarının iade-i itibarlarını sağladı, naaşlarını İmralı’dan İstanbul’a naklettirdi ve kendileri için anıtmezar yaptırdı. Cumhurbaşkanı Erdoğan da o uğursuz adayı demokrasi uğruna canlarını vererek şehit olanlar (Adnan Menderes ve arkadaşları) ve türlü işkenceler altında çeşitli cezalara çarptırılanlar anısına, Demokrasi ve Özgürlükler Adası yaptı. Peş peşe darbelere maruz kalan Sayın Erdoğan bununla da yetinmedi. Bu utançtan kurtulma adına Anayasa ve kanunlara aykırı olarak kurulan o sözde mahkemeyi ve onun verdiği tüm kararları yok sayan, eski tabirle ‘keenlemyekün’ kılan, yani hiç olmamış gibi addeden bir yasayı Meclis’ten geçirtti. Yasa, Meclis’ten bütün partilerin katılımıyla ve oybirliğiyle geçti. Ne diyelim, milletimizin bu kesin tavrı darbecilere ibret olsun ve Allah cc bir daha bu millete darbe utancını yaşatmasın!",https://www.hurriyet.com.tr/yazarlar/fuat-bol/hukukun-katli-2-41551430
Fuat Bol,Hukukun katli (1),"Haziran 22, 2020 06:29","1923’te Cumhuriyeti kurduk ama onu ancak 1950’de demokrasi ile taçlandırabildik. Zira 1950’de ilk defa birden fazla partinin seçimlere katıldığı ve oyların gizli olarak verilip açıktan sayıldığı demokratik bir seçim yapılabilmiştir. Aradan geçen 27 yıllık tek parti (CHP) yönetimiyle ülkede hem sivil hem de askeri alanda tam bir bürokratik oligarşi meydana getirilmişti. CHP il başkanları, aynı anda belediye başkanlığı ve valilik görevlerini yürütüyordu. Nitekim ilk demokratik seçimle CHP iktidardan uzaklaştırıldı ama aradan 70 yıl geçmesine rağmen bürokrasi, hep CHP’nin borusunu çalmıştır. CHP’nin dışında gelen iktidarlar, kendilerine takoz olan bu bürokrasiye rağmen iş yapmak istemişler ve atmak istedikleri her adımda engellerle karşılaşmışlardır. Mahut bürokrasi, NATO’yla birlikte ABD güdümüne girince de halkın seçtiği milli iradeye (hükümete) yalnızca belediye hizmetleri kalmıştır. Elleri kolları bağlı hükümetlere adeta “Yol yap, baraj yap, okul yap, köprü yap, temizlik yap ama devletin yüksek (âli) işlerine burnunu sokma” denmiştir. 1961 anayasası ile de bu durum (vesayet) kurumsallaşmıştır. Bu yüzden, partiler tek başlarına iktidar olsalar da asla muktedir olamadılar. 1965’te Süleyman Demirel (AP) tek başına iktidar oldu lakin hükümet etmede çok zorlandı. Zira 1961 anayasası, hükümetin dışındaki hemen her kurum ve kuruluşu hükümet (özerk-başına buyruk) yapmıştı! Başbakan S. Demirel, anayasayı değiştirmek için çırpındı ama yapamadı, yaptırmadılar. Kendisini ‘muhtıra’ ile görevden uzaklaştıran cunta, kurdurduğu vesayet hükümetleri ile mahut anayasanın 71. maddesini değiştirdiler. (1971-73) 1980’de gelen cunta yönetimi ise 1961 anayasasını toptan kaldırıp yerine 1982 anayasasını dayattı. Cunta liderlerinin dediğine göre, bol gelen 61 anayasası, 82 anayasası ile daraltılmış oldu! Dikkat edilirse, hep ifratla tefrit (aşırılıklar) arasında gidip gelindi; orta yol (makul) bir türlü bulunamadı. Aradan geçen 40 yıla yakın bir zaman içerisinde yamalı bohça haline getirilmesine rağmen, ülkemiz, bugün hala o darbe anayasası ile idare edilmektedir. Milli irade (halkın temsilcileri) çok uğraştı ama yeni ve demokratik bir anayasa yapamadılar, yaptırmadılar. 1960 ihtilali ile milletin adamları idam edilip, işkencelere tabi tutulup çeşitli cezalara çarptırılırken bütün bu kepazelikleri ‘hukuk’ adına ve sözde hukuk adamlarına yaptırdılar. Adına ‘yüksek adalet divanı’ denilen mahkeme gerçekte gözü dönmüş katil sürüsünden ibaretti. Eşkıya dağdan inmiş, mahkeme koltuklarına kurulmuştu. Sözde mahkeme salonunda hâkim (Salim Başol) ve savcıdan (Ö. A. Egesel) başlayan hakaret, aşağılama ve işkenceler, elleri arkadan bağlı, idam gömleği giydirilmiş ve göğsüne hüküm özeti asılmış Menderes’in idam sehpasına götürülüşüne kadar sürmüştür. Aynı savcı, yargılanmakta olan Cumhurbaşkanı Celal Bayar için üç kez, Başbakan Menderes için yedi kez ve DP’li diğer 228 sanık hakkında idam talebinde bulunmuştur. Bunlar hukuk adamı değil, olsa olsa hayatını kan emicilikle sürdüren vampirler olabilirler. Zira bunca kin ve nefret, bu insan görünümlü canavarların dışında hiçbir mahlûkta bulunmaz, bulunamaz. Sanık avukatlarından biri (T. Asal), Menderes için ‘ülke üzerine doğan güneş’ ifadesini kullandı diye hakaretle salondan kovuldu ve avukatlığı elinden alındı. Kendisine asker kaçağı diye iftira edildi. Tüm bu çirkeflikler, infaz çetesinin oluşturduğu sözde o mahkeme esnasında sergilendi.",https://www.hurriyet.com.tr/yazarlar/fuat-bol/hukukun-katli-1-41547123
Fuat Bol,Eskinin neyine özlem duyalım? (3),"Haziran 17, 2020 07:21","Geride kalan 80 birimlik kısmında, dışarıya endeksli içerideki vesayet odakları hükümrandı. Diğer bir deyişle, davul seçilmişlerin boynunda ancak tokmak başkalarının (askeri ve sivil bürokrasi) elindeydi. Mahut sistemde, ‘kerameti kendinden menkul’ sözde bir derin devlet algısı vardı. O zihniyete göre ‘devlet’ kutsaldı ve seçilmişlere emanet edilemeyecek kadar ‘korunaksızdı’! TSK İç Hizmet Kanunu’nun 35. maddesini asker, ihtilal gerekçesi yaptı. Kenan Evren bunu savunmasında söyledi. Bu maddede “Silahlı kuvvetlerin vazifesi, Türk yurdunu ve anayasa ile tayin edilmiş olan Türkiye Cumhuriyeti’ni kollamak ve korumaktır” diyor. İdraki vesayetle şartlanmış o kafa, bu kanunla TSK’yı TBMM’nin üstünde görüyor ve kendilerini ev sahibi, seçilmişleri de kiracı addediyordu. Halbuki demokratik bir ülkede bu kanunun bu şekilde anlaşılması için insanların akıllarını peynir ekmekle yemeleri gerekirdi. Cumhuriyet’in kuruluşundan 1960 darbesine kadar Genelkurmay Başkanlığı, Milli Savunma Bakanlığı’na bağlı iken, 1961 Anayasası’yla sözde Başbakanlığa bağlandı. O nasıl bağlanmaksa, ülkenin başbakanının Afrika’nın herhangi bir yerindeki darbeden haberi oluyor ama kendisine bağlı(!) askerin darbesinden haberi olmuyor, olamıyordu. Demokratik bir ülkede bu kanunun anlamı: TSK, jandarma ve polis teşkilatları sizin (hükümetlerin) güvenlik birimlerinizdir, bunlarla olayları önleyeceksiniz. Durum ağırlaştıkça OHAL ve sıkıyönetim ilan edip bu güçleri kullanırsınız. Yani siyasi otorite orduyu göreve çağırır ve der ki “Gel, burada bunu yap ve işi bitir.” Demokrasilerde anayasal düzeni ortadan kaldırmaya ve hükümetin görevini yapmasını engellemeye yönelik hiçbir güç olamaz. Olduğu takdirde, bu Cumhuriyet’i korumak ve kollamak olmaz, bilakis yıkmak olur. Nitekim öyle oldu ve her bir darbeyle ülkemiz onlarca yıl geri gitti. Sözde ‘korunaksız’ devletin başı (Cumhurbaşkanlığı makamı) da adeta askerlere tapuluydu. Bu yüzden her cumhurbaşkanlığı seçiminde kriz yaşadık. Bu nasıl “Egemenlik kayıtsız şartsız milletindir” anlayışıdır ki, TBMM’nin etrafını tanklarla sarıp cumhurbaşkanı seçtirilir? Sonraki her cumhurbaşkanlığı seçiminde, başbakan ve parti liderlerine isim dikte ettirilir ve onun seçilmesi sağlanırdı. Seçim esnasında, seçilmişlere gözdağı vermek için de generaller TBMM localarını doldururdu. Atanmışların çoğunlukta olup hesap sorduğu, seçilmişlerin ise adeta suspus oturup hesap verdiği ve ‘Politbüro’yu andıran MGK’yı hatırlayın! Böyle bir ülkede demokrasinin esamisi okunur mu? Hatırlayın: Daha düne kadar, asker ve sivil ne kadar atanmış varsa bunlar hancı, seçilmişler ise yolcu olarak görülüyordu. Bu absürt durum dışarısının da işine geliyordu. Zira ‘bizim çocuklar’ dedikleri içimizdeki aymazlara, her istedikleri zaman ‘iyi işler başartarak’ darbe yaptırıyorlardı. Darbe özlemcilerinin sloganlarına bakar mısınız: “Ordu-millet el ele!” Kime karşı biliyor musunuz? Milletin çoğunluğuna ve o çoğunluğun seçtiği hükümete karşı. Bundan daha vahim bir ayrımcılık ve ötekileştirme olabilir mi? Ama gelin görün ki o kafa, tüm bu yaptıklarını görmezden gelir ve karşısındakini suçlar.",https://www.hurriyet.com.tr/yazarlar/fuat-bol/eskinin-neyine-ozlem-duyalim-3-41543504
Fuat Bol,Eskinin neyine özlem duyalım? (4),"Haziran 20, 2020 06:29","İşin püf noktası burada. Onlar bizim gibi demokrasicilik oynamıyor, vesayetle idare edilmiyor ve daha önemlisi demokrasi tarihlerinde ‘darbe’ nedir bilmiyorlar. Biz ise 1960 yılında dağıttığımız bilyeyi hâlâ tam manasıyla toplayabilmiş değiliz. Halk, 1965 seçimlerinde ihtilalcilere tokat mahiyetinde bir ders verdi; yıktıkları DP’nin devamı olan AP’yi tek başına iktidara getirdi, bu durum 1969’da tekrar etti. Türkiye, 1965-1970 arası yüzde 5 kalkınma, yüzde 7 enflasyonla iyi bir trend yakalamışken tek başına iktidarda bulunan S. Demirel hükümeti ‘muhtıra’ ile görevden uzaklaştırıldı. Halbuki daha on sene önce bu ülkenin seçilmiş başbakan ve bakanlarını boğmuşlardı, bu kanlara doymadan yeniden milli iradeye kast edildi. Sözde partiler üstü (gerçekte CHP’li) karakuşi hükümetler oluşturuldu. O arada Cumhurbaşkanı Cevdet Sunay’ın görevi sona ermişti, yeni bir cumhurbaşkanı seçilmeliydi. Asker, kendi komutanını (Faruk Gürler) istifa ettirip seçilmesi için siyasi parti liderlerine dayattı. TBMM’de turlar dönüyor lakin Gürler, gerekli olan oyu bir türlü alamıyordu. Meclis’in locaları generallerle doluydu. Askersiz olamayacağını bilen biçare S. Demirel, emekli olan ve Bakırköy’de evinde oturup habersiz duran Fahri Korutürk’ü Cumhurbaşkanı seçtirdi. (6 Nisan 1973) Hemen ertesi gün ‘teknokrat hükümet’in (ne demekse) başı olan Ferit Melen istifa etti. Zavallı Korutürk görevi boyunca hep hükümet bunalımlarıyla uğraştı. Düşünebiliyor musunuz, 7 yıl içinde 8 ayrı hükümet kuruldu. Naim Talu ve Sadi Irmak’ın oluşturduğu iki ayrı ‘teknokrat hükümet’in yanında Ecevit ile Demirel de üç ayrı hükümete başkanlık etti. Bu süre içerisinde 16 kez hükümet bunalımı oluştu. Böylesine istikrarsız bir ortamda günde 11 saat elektrikler kesiliyordu. Türkiye, Bulgaristan’dan elektrik alıyordu. Borcunu ödeyemediği için Bulgarlar elektriği kestiler, kesinti 16 saate çıktı. Borç ödenemediğinden Irak, petrol boru hattını kapattı. Ecevit, dünyanın hiçbir yerinden kredi bulamadığı için Türkiye’nin sahip olduğu tarım ürünlerini kredi karşılığı bir ABD bankasına rehin verdi. Bu arada ülkenin dört bir yanında terör can almaya, ortalığı yakıp yıkmaya devam ediyordu. Üniversitelerde boykotlar, fabrikalarda grevler ve işçilerin kendi fabrikalarını kundaklamaları gırla gidiyordu. Ülkede sıkıyönetim olmasına rağmen, asker olayları seyretmekle yetiniyordu. Enflasyon üç haneli rakamlara çıkmış, yapılan korkunç devalüasyonlarla TL pula dönmüştü. Zenginlik bile para etmiyor, sahip olduğumuz fabrikalar çalışmadığı gibi bir gecede yapılan kur ayarlamaları ile yüzde 50 daha fakirleşiyorlardı. Ülkede günde 50’ye yakın kişi teröre kurban verilip kan gövdeyi götürürken darbe yapıldı ve hemen ertesi gün terör bıçak gibi kesildi! Sıkıyönetim zaten vardı, neden o vakit yapmadınız denildiğinde, darbecilerin verdiği cevap çok manidardır: “Olgunlaşmasını bekledik!” Olgunlaşmasını bekleyen, ABD’nin içimizdeki ‘bizim çocuklar’ı yaptıkları darbeyle efendilerinin gözünde ‘iyi iş çıkarmış’ oluyorlardı. Damdan düşen birisi olan Süleyman Demirel ve onu takip eden Turgut Özal, var olan parlamenter sistemle bu işin gitmeyeceğini gördüler ve başkanlık sistemine geçmek için adeta can attılar. Ama başaramadılar. Tüm bu sıkıntıları yaşayarak gören iki lider (Erdoğan ve Bahçeli) el ele verdi ve başkanlık sistemini getirerek ülkenin önünü ve ufkunu açtılar. İşte Türkiye, geçtiği yeni başkanlık modeliyle yukarıda özetlemeye çalıştığımız tüm bu kepazeliklere set çekti. Vesayetten ve uydu olmaktan kurtuldu, bölgesinde artık yön verilen değil yön veren ülke konumuna geldi. Sistemin eksikleri yok mu? Elbette var ama mühim olan trenin rayda olmasıdır. Eskiden olduğu gibi, treni raya sokmak için yıllarımızı vermiyoruz. Diğer bir ifade ile patinaj yapmıyoruz. Eksiklikleri görüp giderecek ve hızla yolumuza devam edeceğiz.",https://www.hurriyet.com.tr/yazarlar/fuat-bol/eskinin-neyine-ozlem-duyalim-4-41546189
Fuat Bol,Hukukun ve demokrasinin cinneti!,"Haziran 15, 2020 06:29","Bizim şeyimiz değilse, kimin şeyi acaba? Dünyanın hiçbir ülkesinde kendi değerlerine bu denli yabancı aydın(!) tipi bulunmaz, bulunamaz. Ona da aklı sıra açıklık getiriyor ve “Kendimize özgü değil, insanlığın ortak mirasıdır bunlar” diyor. Milletvekili sıfatı taşıyan bu kişinin insan hakları ve hukuk anlayışına dikkatinizi çekerim. Bu kişinin acaba inanç hürriyetine ve vakıf hukukuna saygısı var mı? Varsa, bu hezeyan ne? Hukuk ve anayasa profesörlerimizin hali buysa, yandı gülüm keten helva! Bizdeki ve dünyanın her yerindeki tarihi mabetler zaten insanlığın ortak mirası değil midir? Bir tarihi yapının insanlığın ortak mirası olabilmesi için ibadethane olmaktan çıkarılması gibi bir zorunluluk mu var? Bu nasıl bir idraktir? Bu kişi, aynı söylemini Roma’daki tarihi kiliseler veya Kudüs’teki kadim kilise ve havralar için de yapabilir mi? Yaparsa, onu tükürük yağmuruna tutmazlar mı? İnsanlığın ortak mirasından bahsedilirken, mahut yerlerin herkes tarafından serbestçe ziyaret edilebilmesi kast ediliyorsa, bu durum zaten bütün camilerimizde uygulanmaktadır. Ama belli ki birilerinin bu yapıların ibadethane olmaları ile zoru var! Var ki bu yerlerde ezan okunmasın ve namaz kılınmasın istiyorlar. O vakit de İstiklal Marşımızla çelişmez miyiz? “Bu ezanlar ki, şahadetleri dinin temeli, Ebedi yurdumun üstüne benim inlemeli.” Dinimizin temelini oluşturan şahadetlerin, göğe uzanan minarelerden okunmasından daha tabii ne olabilir? Ha, dine ve de ezana inanmayabilirsiniz. Kimse kimseyi buna zorlayamaz. Ama halkın bu değerlerine saygı duymak zorundasınız. Ve hele de milletvekili iseniz, öyle boşboğazlık yapamazsınız. Söylediğiniz sözün nereye varacağını, hangi çamları devireceğini hesap edeceksiniz. Halka ve halkın değerlerine ve hepsinden önemlisi halkın kutsallarına saygılı olacaksınız, olmak zorundasınız. Unutmayın ki bu halkın namaz kılmayıp camiye gitmeyeni de ezanlar okunsun ve camilerde namaz kılınsın ister. Onların eksikliğine bir an bile tahammül edemez. Demokrasiler, herkesin haddini bilmek zorunda olduğu sistemlerdir. Demokrasilerde üst katman halktır, zira halkın egemenliği esastır. Milletvekilleri, halktan aldıkları güçle vekillik ederler. Bu vekâleti halka rağmen değil, halk için kullanırlar; kullanmak zorundadırlar. Halkın cami dediği yere vekili müze derse –ki yukarıdaki beyan bunu söylüyor- veya halkın cami olarak kullandığı yeri vekili müze yapmak isterse, ip kopar! Vekille vekâleti veren halkın bağı kopar. Bakınız, bu kişinin mensubu olduğunuz parti (CHP) vaktiyle ezanı asli dilinden çıkarıp Türkçe okuttu. Halk bunu hiçbir zaman affetmedi, ilk serbest seçimden itibaren (1950) geçen 70 yıl içinde CHP’yi bir daha tek başına iktidar yapmadı. Bizdeki akademisyenler, siyasete girince apışıp kalıyorlar. Bu denli aymazlığı ‘acemilik’ deyip geçiştiremeyiz. Yaşını başını almış bu profesör, mensubu olduğu partinin geçmişinden ibret almalı ve ağzından çıkanı kulağı duymalı! Bu halkın içinden birisi olarak, bizden söylemesi...",https://www.hurriyet.com.tr/yazarlar/fuat-bol/hukukun-ve-demokrasinin-cinneti-41541704
Fuat Bol,Eskinin neyine özlem duyalım? (2),"Haziran 10, 2020 06:29","Zira 1960 darbesiyle çığırından çıkardığımız demokrasimiz bir daha iflah olmadı ve biz ne yönetimde istikrarı sağlayabildik, ne de temsilde adaleti temin edebildik. Kısa süreli koalisyon hükümetleriyle çözemediğimiz sorunlarımız devasa boyutlara varınca, askeri yönetimle hallederiz zehabına kapıldık ve her on yılda bir darbe yaptık. Kurabildiğimiz sivil(!) hükümetlerin ortalama ömrü de on sekiz ayla sınırlı kaldı. AK Parti’nin iktidara geldiği 2002 yılında doğanlar bugün 18 yaşında, bu gençlerimiz elbette 2002’den önceki Türkiye’yi hatırlamayacaklardır. Dolayısıyla da bugünlerin kıymetini bilmeyeceklerdir. Hepsinden önemlisi ülkemiz, IMF’nin boyunduruğuna girmiş ve bağımsızlığı elinden alınmıştı. Parlamentomuz ipotek altına alınmış, dışarıdan dayatılan kanunları çıkarmakla meşguldü. Meclis’in duvarında yazılı olan “Egemenlik milletindir” sözü lafta kalmıştı, zira gerçek egemenlik IMF ve Dünya Bankası gibi kuruluşlarındı. Onlar, bizim sosyal, siyasal, ekonomik ve hatta askeri hayatımızı biçimlendirip şekillendiriyorlardı. Bize borç olarak verdikleri parayı öyle istediğimiz yerlere kullanamazdık, istihdam oluşturacak yatırımları yapamazdık. Yollar çamurdan geçilmez, insanlar hastane kapılarında sürünürdü; hastaneye sağlam giden refakatçi hasta olur, hastanede ölenlerin cesetleri parasızlıktan rehin kalırdı. Her gün elektrikler kesilirdi, saatler süren bu durum bazen gün boyu devam ederdi. Doğalgaz da nesi? Tüp yoktu. çiçek yağı, margarin, benzin, motorin, akaryakıt yoktu ve bütün bunlar karaborsaydı. Hani bir söz var ya: “Devlete verilen size yol, su, elektrik olarak geri döner.” Bize bir şeyin döndüğü yoktu, zira ne suyumuz, ne yolumuz ve ne de elektriğimiz vardı. Düşünebiliyor musunuz? Bu ülkenin başbakanı, kaloriferler yanmadığı için makamında palto ile oturuyordu. Mazot yokluğundan tarlalar sürülemiyor; bu perişan hal başbakana sorulduğunda “Akaryakıt vardı da biz mi içtik?” diyerek geçiştiriyordu. Başbakanı bu halde olan ülkenin halkını siz düşünün! 2002 öncesi, Ecevit’in başbakanlığı döneminde (DSP-ANAP MHP koalisyonu) Türkiye Cumhuriyeti tarihinde ilk defa esnaf yürüyüş yaptı ve hükümeti protesto etti. Bir esnaf, kucağındaki yazarkasayı Ecevit başbakanlıktan çıkarken önüne atıp parçaladı. İş insanlarımız fabrikalarını Türkiye’den söküyor, başka ülkelere götürüp kuruyorlardı. Başörtüsü zulmü ayyuka çıkmıştı; başörtülü milletvekili TBMM’den yuhalanarak kovuluyor, aynı şekildeki öğrenciler için üniversitelerde ‘ikna odaları’ kuruluyordu. Halkının çoğunluğu Müslüman olan bu ülkede başörtülü kadınlara ‘cadı’ muamelesi yapıldı ve başta okullar olmak üzere, tüm kamu kurum ve kuruluşlarında cadı avına çıkıldı. Başbakanın eşi başörtülü diye TSK Rehabilitasyon Merkezi’nde tedavi gören ünlü tiyatrocu Nejat Uygur’u ziyaret edemedi. Dillerine pelesenk ettikleri laiklik ve irtica kavramlarıyla milleti canından bezdirmişlerdi. Bugün isteyen her yerde (üniversite, devlet dairesi, parlamento vb) başörtüsü takabiliyor. Ne irtica hortladı, ne laiklik yerinden oynadı. Toplum hayatımızdaki anormallikleri törpüleyerek normal hayata geçmenin mücadelesini veriyoruz. Kimileri anormal dönemin özlemiyle yaşasa da bizler önümüze bakalım ve bekleyen reformları bir an önce toplum hayatına kazandıralım.",https://www.hurriyet.com.tr/yazarlar/fuat-bol/eskinin-neyine-ozlem-duyalim-2-41537716
Fuat Bol,Ayasofya ve bağımsızlık,"Haziran 13, 2020 06:29","Ayasofya hakkında bilen de konuşuyor, bilmeyen de. Üstelik her konuşan, Ayasofya gerçeğinden ziyade kendi meşrebi ve mezhebi neyi gerektiriyorsa, onları doğru kabul edip öylece dillendiriyor. Konstantiniyye’nin (İstanbul) fethi öyle sıradan bir olay değildir, zira onun fethiyle bir çağ kapanıp yeni bir çağ açılmıştır. Peygamber efendimizin müjdesi istikametinde İstanbul İslam orduları tarafından birkaç kez kuşatılmış, lakin fetih Osmanlı hakanı 2. Mehmet’e (Fatih Sultan Mehmet) nasip olmuştur. Nitekim tazimle huzuruna vardığımız Eyüp Sultan (Eba Eyyeb el Ensari) hazretleri de Peygamberimizin ashabından olup o ilerlemiş yaşına rağmen Peygamber müjdesine nail olabilmek için, Emevi ordusuyla İstanbul kapılarına kadar gelebilmiş ve oracıkta şehadet şerbetini içmişti. Ayasofya konusu, asla siyaset malzemesi yapılmamalıdır. Zira hem fetih ve hem bağımsızlık, Türk’ün ezel kadar eski, ebed kadar yeni vazgeçilmez davasıdır. Fethi ‘işgal’ olarak anlayan zihniyete yazıklar olsun! Ki o zihniyet ‘ila-yi kelimetullah’tan (Allah’ın isminin ve dininin yüceltilip yaygınlaştırılması için gösterilen gayret) ne anlar? Bu seneki fetih kutlamalarında Ayasofya’da Fetih Suresi okunması “Ayasofya yeniden camiye mi dönüştürülüyor?” diye bazılarını rahatsız etmişe benziyor. Fatih Sultan Mehmet’in ‘kılıç hakkı’ olan Ayasofya, mülk-i şahaneye geçmesiyle birlikte camiye çevrildi ve Sultan, mabedi cami olarak vakfetti. Malum, vakıflar vakıf amacı dışında kullanılamaz. Cumhuriyet döneminde de mezkûr yer tapuda ‘Ayasofya camii kebiri’ olarak tescillidir. Ve bu öyle sıradan bir tapu değildir; ebed müddet devletimizin egemenlik tapusudur. O egemenlik de millete ait olduğuna göre, Yunanistan’ın veya diğerlerinin dediği değil, Türk milleti ne diyorsa o olacaktır. Türk milleti temsilcilerini seçip Ankara’ya gönderdiğine göre, Ankara hükümetinin egemenlik hakkını kullanıp Ayasofya’yı asli hüviyetine çevirmesinden, yani cami olarak açmasından daha tabii ne olabilir? Bir kısım uğursuz ağızların “Ayasofya müze kalsın ve hatta Sultanahmet Camisi de müze yapılsın”, içimizden gözüken birilerinin de “Ortak sembollerimiz sıkıştığınızda kullanacağınız bir kart değildir” demeleri, kendi cibilliyetlerini ortaya koymaktan başkaca bir mana ifade etmez. Ayol! Sıkışan, kendine yetmeyen, dışarıya avuç açan, dışarıdan talimat alan sizin gibiler başta olmak üzere, tüm dünyaya meydan okurcasına, yine sizin tabirinizle söyleyelim, ‘rest’ çekip Ayasofya’yı camiye çevrilebilir mi? Bakınız, Ayasofya ibadete açılacak ve sizler, şer ortaklarınızla birlikte tüm kirli çamaşırlarınızla onun mahzenlerinde yakalanacaksınız! Aklınızı örten hırsınızı bir anlık kenara koyun ve bir düşünün: Sizler tüm bu yaptıklarınızla tarihe nasıl geçeceksiniz? Nasıl anılacaksınız? Biz affetsek bile tarih sizleri affedecek mi?",https://www.hurriyet.com.tr/yazarlar/fuat-bol/ayasofya-ve-bagimsizlik-41540611
Fuat Bol,Fetih ve İslam,"Mayıs 30, 2020 06:29","Söz fetihten açılmışken, İslam’da çok yanlış anlaşılan cihat konusunda birkaç cümle yazmak isteriz. Nitekim bundan önceki papa da Türkiye ziyaretinde, diplomatik kurallara uymayan ve hele de bir din adamına hiç yakışmayan bir beyanla, “İslamiyet’in kılıçla yayıldığını” söylemişti. O vakitler ülkemizde FETÖ’cülerin borusu öttüğünden, onlar da papa ile diyalog süreci güttüğünden olacak, kimse çıkıp da papanın ağzının payını vermemişti. İslamiyet (İslam) kelimesi ‘silm’ kökünden gelmiştir ve sulh, barışmak, barışıklık, Müslim olmak, itaat manasınadır. Müslim olmayı da Hz. Peygamber (sas) “elinden ve dilinden emin olunan kişi” olarak tarif etmiştir. İslam tarihinde de elbette savaşlar olmuştur ama bunların hiçbirisi ‘Haçlı Seferleri’ kategorisinde değildir. Bu durumun yegâne örneği de sevgili Peygamberimiz’dir. Mecbur kalmadan asla savaşmamış ve içinden çıkarıldığı Mekke şehrini kimsenin burnunu kanatmadan fethetmiştir. Mekke fethinin öncesinde, Mekkeli müşriklerle Hüdeybiye Anlaşması yapılmış, lakin müşrikler bu anlaşma hükümlerini ihlal etmişlerdi. İslam’da cihat, gelen bu son dinin insanlara duyurulmasından (tebliğ) ibarettir. Muhataplar, bu isteğe olumlu cevap verip tebliğe müsaade ettiklerinde asla savaş yapılmaz, yapılamaz. Yapılırsa cinayet işlenmiş olur. Bakınız: Bir savaş esnasında bile karşı taraf beyaz bayrak çıkarıp barış istediğinde, savaşa devam edilemez. Böyle durumlar olmuş ve İslam ordusu kilisenin ortasına kadar gelmişken beyaz bayrak çıkarılmış ve o kilisenin yarısı cami yapılıp diğer yarısı kilise olarak bırakılmıştır. Zaten bizim inancımızdaki savaşı atalarımız şu şekilde tarif etmişlerdir: “Hazır ol cenge, istiyorsan sulh u salah!” Yani barış ve esenlik istiyorsan savaşa hazır ol. Şu halde, İslamiyet’te savaşın bile gayesi barıştır; barışı gerçekleştirmek içindir. Barış varsa, diğer bir ifade ile başkaları saldırmamışsa, savaşa asla müsaade yoktur. Yukarıda yazdıklarımızın ispatı, Müslümanların girdikleri beldelerdeki başka inanç sahiplerinin, inançlarında ve insan hakları konularında serbest ve hür olmalarıdır. O yüzden yüzlerce İslam beldelerinde her dinden, her dilden, her mezhepten insanları görmek mümkün olmuştur. Çünkü İslam dini, insan olarak hiç kimsenin dinine, aklına, malına, namusuna karışmaz ve kimseyi de karıştırmaz. Bu durum, “Dinde zorlama yoktur” şeklinde ayetle sabittir. Müslümanın vazifesi, dinini güzel bir şekilde anlatmaktır (tebliğ). İnanan inanır, inanmayan inanmaz veya istediğine inanır. Günümüz Müslümanlarına, onların davranışlarına bakıp İslamiyet’i değerlendirmeyelim. Osmanlı’dan sonra yeryüzünde gerçek bir İslam devleti olmadığından, doğru yolun sapık kolları şeklinde meydan yerini dolduran sapkınlıkların hiçbirisi gerçek İslamiyet değildir. İçimizdeki beyinsizler, Türkleri Bulgaristan’dan kovup köklerini kazımak isteyen Todor Jivkov kadar bile düşünemiyor ve bir hakkı teslim edemiyorlar. Jivkov şöyle demişti: “Türklerin dinlerindeki müsamaha ve hoşgörü yüzünden bizler Bulgarlığımızı, dinimizi, mallarımızı, namuslarımızı bugünlere taşıdık. Biz ise Türklerin düştüğü hataya düşmeyeceğiz ve onların köklerini kurutacağız. Aynı hataya düşersek, gelecekte bu Türkler yine başkaldırabilirler.” Kimin barış, kimin savaş istediği bu ifadelerde açıkça belli değil mi? Anlayana!",https://www.hurriyet.com.tr/yazarlar/fuat-bol/fetih-ve-islam-41528571
Fuat Bol,Ayasofya ibadete açılabilir mi?,"Haziran 01, 2020 06:29","Köklerinden böylesine kopuk ve kendi değerlerine bu denli düşman olan ve diş bileyen ne böyle bir millet var, ne de herhangi bir milletin içinde böyle bir damar var. Bunlar, kraldan daha kralcı lakin Batıcılıkları kavanozu dışından yalamaktan ibaret, satıhta, kabukta kalan ve asla öze nüfuz edememiş taklitçi tiplerdir. Fetihle sonuçlanan olayın kısaca özeti şudur: Bizans, Türk’ün barışçıl İslami tebliğini reddetmiş ve silaha sarılmıştır. Dolayısıyla İstanbul, kan dökülerek fethedilmiştir. Bu karşı koyuşa ve onca şehide rağmen, Fatih Sultan Mehmet Han, kendilerini ve sahip oldukları maddi ve manevi tüm değerlerini bağışlamış ve güvence altına almıştır. Latinlerin 1204 yılındaki istilasında yaptıkları gibi şehir yakılıp yıkılıp yağmalanmamış ve hepsinden önemlisi Hıristiyan’ın Hıristiyan’a reva gördüğü vahşetle, sivil halk kılıçtan geçirilmemiştir. Arta kalan bir avuç Bizanslı bu yüzden “Ayasofya’da kardinal külahını görmektense, Müslüman sarığını tercih ederiz!” demiştir. Fatih’in İslami hoşgörüsü ve duyarlılığı sonucunda, ‘kılıç hakkı’nın gereği, en büyük kiliseyi (Ayasofya) fethin sembolü olarak camiye çevirerek vakfetmiştir. İlahi ve beşeri hukukların hepsinde, vakıf eserlerinin vakfın gayesinin haricinde kullanılması uygun görülmemiştir ve hatta bu durum lanetlenmiştir. Fetih kutlamaları çerçevesinde Ayasofya’da Kuran-ı Kerim’den ‘Fetih suresi’ tilavet edildi. Cumhurbaşkanı Erdoğan tarafından da naklen yayınla meali seslendirildi. Ayasofya’da ezan okunması (Halbuki merhum Özal’ın arka kısmında açtırdığı küçük camide, o günden beri ezan zaten okunuyor) ve dini içerikli program yapılması, başta Yunanistan olmak üzere UNESCO yetkililerini işkillendirdi. Yunan Dışişleri Bakan Yardımcısı aklı sıra bu durumu kınarken, UNESCO yetkilisi de “Ayasofya’nın dünya kültür mirası olarak kalması gerektiğini söyledik ve söylemeye devam edeceğiz” yavesini geveledi. İçinde Kuran-ı Kerim okunmakla Ayasofya’nın kültürel miras kimliğine bir halel mi geldi? Kültürel miras olan yapılarda ibadet yapılamaz diye bir kaide mi var? Vatikan da dünya kültürel mirası; oradaki ayinlere neden ses çıkarılmıyor? Fatih Camisi de Sultanahmet Camisi de dünya kültür mirası eserler; buralarda da ibadet yapılmasın mı? Onu mu demeye getiriyorlar? Yunanistan, topraklarındaki tüm camileri kiliseye çevirdi. Kendi yüz karası haline bakmak yerine daha da küstahlaşıyor ve Türkiye’nin hükümranlık haklarına dil uzatmaya kalkıyor. Yunanı bu denli küstahlaştıran olgu, Ayasofya’nın yalnızca bir yapıdan ibaret olmadığını, aksine onun tek kelime ile ‘mana’ (İslam’ın manası, fethin sembolü, Peygamber muştusunun makesi yani yansıması) olduğunu bilmesidir. İçimizdeki gafiller bilmese de Batı’nın bu bakışı, bizi her an teyakkuzda bulunmaya zorlamaktadır. Ayasofya’nın ibadete açılabilmesinin maddi sebepleri yanında asıl manevi sebebi vardır. O da ona layık olabilmemizdir! Şu halde, onun ibadete açılacağı günü soracağımıza, ona layık olmaya çalışmalıyız. Biz layık olduğumuz gün, onun kapıları kendiliğinden açılır. Yeri gelmişken, ünlü şair Nâzım Hikmet’in, Kurtuluş Savaşı yıllarında (1921) fetih ruhuna sığınarak, İstanbul ve Ayasofya için yazdığı şiiri sizinle paylaşmak isterim: “Sekiz yüz elli yedi (Hicri fetih yılı, miladi 1453) İslam’ın beklediği en şerefli gündür bu; Rum Kostantiniye’si oldu Türk İstanbul’u! Cihana karşı koyan bir ordunun sahibi, Türk’ün genç padişahı, bir gök yarılır gibi Girdi Eğrikapı’dan kır atının üstünde; Fethetti İstanbul’u sekiz hafta üç günde! O ne mutlu, mübarek bir kuluymuş Allah’ın... ‘Belde-i tayyibe’yi fetheden padişahın Hak yerine getirdi en büyük niyazını: Kıldı Ayasofya’da ikindi namazını İşte o günden beri Türk’ün malı İstanbul, Başkasının olursa yıkılmalı İstanbul.” NOT: Kuran-ı Kerim’de geçen ‘belde-i tayyibe’ (güzel, hoş, temiz belde) ebced hesabıyla 857’ye tekabül ediyor. Yani İstanbul’un Hicri fetih yılı.",https://www.hurriyet.com.tr/yazarlar/fuat-bol/ayasofya-ibadete-acilabilir-mi-41530218
Fuat Bol,ABD rüyası bitiyor mu?,"Haziran 03, 2020 06:29","Bir kuralı her zaman hatırlatıyoruz: Her şey en ince yerinden, zulüm ise en kalın yerinden kopar. Dünyanın neresinde bir kan, gözyaşı ve sömürü varsa, altından mutlaka ABD ve onun yandaşları çıkıyor. ABD, hürriyet şemsiyesinin altında saklanarak, dünyanın yarısından fazlasını yanına aldı. İşin tuhafına bakın ki, ABD karşısındaki ülkelerden ziyade yanındakileri, sözde dost ve müttefiki olan ülkeleri karıştırıyor. Tehdit ve şantajla onların iliklerini emiyor, boyun eğmeyenleri ise vesayet savaşlarıyla çökertip aynı hizaya sokuyor. Ziya Paşa ne güzel söylemiş: “Onlar ki verir laf ile dünyaya nizamat/Bin türlü teseyyüp bulunur hanelerinde.” Kıtanın asli sahipleri olan Kızılderililerin köklerini kazıyarak oraları işgal ettiler; bu zulüm yetmedi, Afrika’da siyahi gençleri köle olarak gördüler ve onların sırtlarından devasa beldelerini imar ettiler. Siyahileri ise hayvan yerine bile koymadılar. 1960’a kadar kendilerine oy hakkı bile verilmedi. Siyahi bir kişiyi başkan seçmeleri, eşitlik ve insan hakları konusunda kimseyi yanıltmamalı. Tamamen gaz almaya yönelik bu eylemle ABD, uzatmalarına biraz daha vakit ilave etti. Ülke genelinde siyahilerin oranı yüzde 13.5 olmasına karşın, koronadan ölenlerin yüzde 60’ı siyahilerden. Sadece bu rakamlar bile siyahilerin ABD’de ne denli ikinci ve hatta üçüncü sınıf vatandaş olduğunun tipik göstergesidir. Bardağı taşıran son damla, beyaz bir polisin siyahi George P. Floyd’u boynuna diziyle basarak, göz göre göre öldürmesi ve yanındaki polislerin de bu vahşi cinayete seyirci kalmaları oldu. Minneapolis’teki ırkçı polis şiddetiyle başlayan olaylar kısa sürede diğer şehirlere de yayıldı. Koronavirüs yüzünden yüz binden fazla insanını kaybetmiş ve 40 milyondan fazla insanı işsiz kalan ülkede insanlar zaten burunlarından soluyorlardı. Başkan Trump ise her zamanki gibi ateşe benzinle gitti ve göstericileri ‘mermi’ ile tehdit etti. Öfkeyle kalkmış olan kalabalıklar, büsbütün deliye dönüp yakıp yıkmaya başladılar. Sokağa çıkma yasağı bile kalabalıkların öfkesini dindiremiyor. Başkan, yeterli önlemleri almadıkları için belediye başkanlarını suçluyor. Başkan Trump’ın seçimlerdeki en büyük kozu olan ekonomi, korona yüzünden SOS verirken, şimdi bir de bu tedhiş olayları patlak verdi. ‘Arap Baharı’ diyerek koca bir coğrafyayı yangın yerine çevirenler, ‘ABD baharı’nı yaşayarak bedel ödüyorlar! Terör örgütlerini besleyerek başka ülkelerin üzerine salanlar, ‘bumerang’ etkisiyle terör örgütlerinin hedefinde oldular. Eden bulur, kimsenin yaptığı yanına kâr kalmaz. Bu hal, şahıs planında da aynıdır, devlet planında da. Dün Sovyetler rüyası bitmişti, bugün de ABD rüyası bitiyor. Rüyalar bitmeye mahkûm.",https://www.hurriyet.com.tr/yazarlar/fuat-bol/abd-ruyasi-bitiyor-mu-41532558
Fuat Bol,Erken seçim teranesi!,"Haziran 06, 2020 06:29","Aç tavuk kendini darı ambarında hayal eder misali, bizdeki mahut kesimler artık nereden rüzgâr aldıysa, erken seçim teraneleri yaveliyor. İstikrarsızlığa alışmışlar ya, hâlâ kaostan medet umuyorlar. Kaotik ortamı da kendi karanlık dünyalarında kurguladıkları yalan üstüne yalan algılarla oluşturmaya çalışıyorlar. Nitekim özlemini çektikleri eski sistemimizde (parlamenter) yedi yıl içinde sekiz ayrı hükümet kurulup yıkılıyordu. (70’li yıllar) Ülkede taş üstüne taş konulamıyor, döviz yokluğundan yurtdışındaki temsilciliklerimizde çalışan memurların maaşları ödenemiyor, üç kuruşluk döviz için Türkiye’nin tarım ürünleri ABD’li firmalara rehin veriliyordu. Türkiye, tüm bu badirelerin oluşturduğu siyasi istikrarsızlıklardan dersler çıkardı ve bunların sonucunda Cumhurbaşkanlığı Hükümet Sistemi’ne geçti. Bu sistemde hükümetler, artık siyasi partilerin oyuncağı olmuyor. Millet doğrudan hem Cumhurbaşkanını seçiyor ve hem de onun kuracağı hükümete güvenoyunu sandıkta kendisi veriyor. Meclis hükümet kurma ve hükümet yıkmalarla uğraşmıyor, asli işini yapıyor, kanunları çıkarıyor ve denetim görevini yürütüyor. Yeni sistemimizde erken seçime gidebilmek için Meclis’in beşte üç çoğunluğuna, yani 360 oya ihtiyaç var. Ayrıca Cumhurbaşkanı Meclis’i feshedip 90 gün içinde seçimleri yenileyebilir; her iki şıkta da seçimler, Cumhurbaşkanlığı seçimleriyle birlikte yapılır. Seçimlerin üzerinden henüz iki yıl geçti, normal seçimlerin vaktine daha üç yıl var. İktidar partisinin Meclis’te partneri de var (MHP). Böylece 340 sandalyeye sahipler. İstedikleri kanunları çıkarmalarına bir engel yok. Hükümet derseniz tıkır tıkır işliyor, hemen her konuda süratle karar alıp derhal uygulayabiliyor. Başarılı uygulamalarını depremlerde ve pandemide gördük, görüyoruz. Böyle bir durumda iktidar partilerinin seçime gitmeleri için akıllarını peynir ekmekle yemeleri gerekir! Hem seçime gitmenin bir mantığı olması gerekmez mi? Milletten gerekli desteği almak ve o destekle yetki kullanmak için seçim yapılır. İktidar bunların hepsine sahipken, durup dururken seçime gitmenin manası olabilir mi? Şu halde muhalefetin yaptığı, bayram değil, seyran değil, eniştem beni niye öptü demeye geliyor. Tüm dünyada koronavirüs salgını varken, ülkeler 1929 krizinden sonra en büyük ekonomik buhranı yaşarken, bunun tedbirlerini almak ve icraat yapmak yerine, lüzumsuz bir erken seçimi dillendirmek vatanseverlikle bağdaşır mı? Ayrıca yeni sistemin aksayan yönlerini düzeltmek ve daha adil bir yönetimin ve seçim sisteminin sergilenmesi için gerekli kanuni düzenlemeler bir an önce ele alınıp kanunlaştırılmalıdır. Zamanında yapılacak seçimlerden önce, Seçim Kanunu’nu, Siyasi Partiler Kanunu’nu ve seçim barajını gözden geçirip temsilde adaleti sağlayacak şekilde değiştirilmelidir.",https://www.hurriyet.com.tr/yazarlar/fuat-bol/erken-secim-teranesi-41535085
Fuat Bol,Eskinin neyine özlem duyalım? (1),"Haziran 08, 2020 06:29","Dünyanın en mükemmel sistemi de olsa, uygulama esnasında mutlaka aksayan yönleri olacaktır ve bunlar görülerek zamanla düzeltilecektir. Ama böyle değil de sisteme temelden karşı olup eski düzenin özlemini çekenleri anlamak mümkün değildir. Bu tiplerin genelde üç argümanları var: 1- Bu sistemde Meclis işlevsiz. 2- Bu sistem tek adam sistemi. 3- Yasama (Meclis) ve yargı erkleri bağımsız ve bağlantısız değil. Bunlar hâlâ daha iki sistem arasındaki asıl farkı kavrayamamışlar. Başkanlık sisteminde halk, cumhurbaşkanını doğrudan belirliyor. Eski sistemdeki gibi başbakan yok ve bakanlar Meclis dışından atanıyor. Bakanlar Kurulu’nun (hükümet) kurulması veya düşürülmesi de Meclis’in güvenoyu ve gensorusuna (güvensizliğine) tabi değil. Parlamenter sistemde hükümet, dolaylı olarak, yani milletin seçtiği vekiller marifetiyle kuruluyordu ve bir sürü engeli vardı. Kurulabilmesi için ya tek başına iktidar sağlayacak sayıda milletvekiline sahip olunması, ya da güvenoyu sayısını teşkil edecek çoğunluk gerekliydi. Bu da ancak iki veya daha çok partinin uzlaşması ile mümkündü (koalisyon). Bir kere biz bu eski sistemi tecrübe ettik ve sistem her on yılda bir darbelere maruz kaldı. Ayrıca eski sistemdeki hükümetlerin ömrü ortalama on sekiz aydı. Bu on sekiz ayda hangi proje yapılıp hayata geçirilebilir? Düşünün, o vakitler IMF’in elinde tutsaktık. Birinci tutsaklık bitirilemeden (alınan borç ödenemeden), ikinci ve daha katmerli bir tutsaklığa mahkûm ediliyorduk. Bugünleri kötülemeye kalkanlar, o meşum günleri ne çabuk unuttular! Bakınız: O dönem, kamu açıklarının yüksek maliyetli iç borçlanma ile karşılanması faiz giderlerinin payını hızla arttırmıştır. 1990 yılında toplanan her 100 liralık vergi gelirinin 32 lirası faiz ödemesi için kullanılırken, 1999 yılında bu rakam 72 liraya yükselmiştir. Bu gelişmelerin sonucu olarak, devlet eğitim, sağlık, adalet ve güvenlik gibi asli fonksiyonlarına kaynak ayıramaz olmuştu. O günlerde terörle mücadelede kullandığımız İHA’ları ABD bize vermiyor, verdiği birkaç tanesinin yazılımlarını da ellerinde bulunduruyordu. Bozulanları tamir için gönderdiğimiz İsrail bile bunları zamanında tamir edip geri göndermiyordu. Bize verilen yanlış koordinatlarla yıllar boyu dağları taşları bombalayıp durduk. Teröristler gruplar halinde gelip askeri üs, karakol ve gözlem noktalarını vurup giderlerdi; bize de şehit sayılarını saymak düşerdi! Özellikle Doğu ve Güneydoğu bölgeleri, teröristler için adeta yolgeçen hanı gibiydi. Hükümetin iyi niyetle başlatmış olduğu ‘çözüm süreci’ni bile bin bir hile ve desise ile istismar edip akamete uğrattılar. Akılları sıra koskoca Türkiye’yi kandırmışlardı, öyle zannediyorlardı. Şehirlerde kazdıkları hendeklerle Türkiye’yi hizaya getirebileceklerini sandılar, birer birer kazdıkları çukurlara gömülünce Hanya’yı Konya’yı anladılar! Bir de bugün geldiğimiz noktaya bakın, kendi ürettiğimiz İHA ve SİHA’larla, içeride ve dışarıda teröristleri inlerinde vuruyoruz ve tabir caizse girmiş oldukları deliklerden burunlarını bile çıkaramıyorlar. Denediğimiz parlamenter sistemin dört kelime ile özeti; kaos, terör, zam ve zulümdür. Bunları özleyenler, ancak bunlarla beslenenler olabilir! NOT: Eskinin tuhaflıklarını yazmaya devam edeceğiz.",https://www.hurriyet.com.tr/yazarlar/fuat-bol/eskinin-neyine-ozlem-duyalim-1-41535973
Fuat Bol,Maske düştü!,"Mayıs 20, 2020 06:29","Bilindik siyasetçiler gibi lafını eğip bükmeden, en yalın haliyle muhatabının yüzüne söyleyen bir kişilik Trump. ABD’nin kadim bir devlet geleneği yok, bununla birlikte derin devlet yapısıyla lobilerin ağırlıkta olduğu bir ülke. En etkili lobilerin başında da Yahudi lobisi ve silah sanayi lobileri gelmektedir. Mahut lobiler, ABD’deki başkan seçimlerinde ve seçildikten sonraki dönemde başkanların üzerinde son derece etkilidirler. Bu hallerin tipik yansımalarını Trump’ın icraatlarında görmek mümkün. Bu cümleden olarak uluslararası tüm hukuk kurallarını göz ardı ederek, Suriye’nin toprağı olan Golan Tepeleri’ni İsrail’e bağladığını ve Kudüs’ü İsrail başkenti ilan edip resmen tanıdığını duyurdu. Önümüzdeki kasım ayında ABD’de başkanlık seçimleri var. Trump, yine aday lakin koronavirüs tahribatından dolayı işi zor. Bu kez sadece lobilerin gönlünü hoş etmekle iş bitmeyecek gibi görünüyor. Seçim çalışmaları kapsamında çıktığı bir televizyon programında, Suriye sorunu konusunda sorulan soruya aynen şu karşılığı verdi: “Öldürsünler birbirlerini, bize ne ki?” İşte ABD’nin dünyaya bakışı: ÖLDÜRSÜNLER BİRBİRLERİNİ, BİZE NE Kİ? İkiz Kuleler’in vurulmasından sonra, dönemin Başkanı Bush da “Haçlı seferlerini başlattıklarını” duyurmuştu. Ama gelin görün ki İslam âleminin üzerine ölü toprağı serpilmiş olduğundan, bu yakıcı cümleleri anlayan ve ona göre önlem alabilen sadece Türkiye oldu. Halbuki ABD’nin başlatmış olduğu Haçlı seferlerinin yegâne muhatabı kendileri ve ülkeleri olacaktı. Nitekim bugün dünyanın çeşitli yerlerinde, yalnızca İslam devletleri cayır cayır yanıyor. Yanan yerlerin başında Ortadoğu gelmektedir. Irak ve Suriye ile başlatılan yakıp yıkma ve parçalama sürecinin asıl hedefinde, bölgenin en güçlü ülkesi Türkiye var. Zira ABD’nin bölgedeki amaçlarının başında İsrail’in güvenliğinin sağlanıp ‘arz-ı mevud’a kavuşturulması gelmektedir. Bunu gerçekleştirebilmek için de bölgedeki ülkeleri parçalayıp küçük lokmalar halinde İsrail’in önüne sürmektir. ABD işe İsrail’in düşmanlarını bertaraf ederek başladı. Suudi Arabistan’ı, Mısır’ı, BAE’nin liderlerini kendine bağlayarak İsrail’in emrine verdi. Böylece İsrail, gökte aradığını yerde buldu. Şimdi de İsrail, ABD’den aldığı güçle Batı Şeria’daki İsrail yerleşim yerleriyle Ürdün vadisini işgale hazırlanıyor. Böylece iki devletli plan rafa kaldırılacak ve İsrail tek devlet olarak dayatılacak. Kendi sivil halkına karşı zulüm yapmaktan gayri gücü bulunmayan Suriye rejimi, Rusya ile İran’ın güdümüne girmek zorunda kaldı. Zira karşısında Özgür Suriye Ordusu’nun yanı sıra, ABD’nin ve Batılı ülkelerin kurup, donatıp ve eğittikleri onlarca terör örgütü mevcuttu. Yürütülmekte olan bu vekâlet savaşlarında ölenler de öldürenler de sözde ‘Allahu ekber’ diyerek birbirini öldürüyor. Bu trajikomik hal bile Müslümanların akıllarını başlarına devşirmeye yetmiyor. Suriye rejimi kendi halkını öldürüp sürgüne gönderirken, aklı sıra mıntıka temizliği yapıyor. ABD güdümündeki Kürtler, ülkenin kuzeyinde etnik temizlik yaparak kendilerine alan açarken, rejim güçleri de Sünnileri yok edip kalan Nusayrilerle devletlerine devam etmek istiyor. Kuklaları oynatan ABD ile Rusya gizli bir ittifakın ortakları gibi hareket ediyor. ABD bir yandan Suriye’nin petrolüne çökerken, diğer yandan insansızlaştırılan Suriye ile İsrail’e alan açıyor. Türkiye’ye de kurtlarla dans etmek kalıyor!",https://www.hurriyet.com.tr/yazarlar/fuat-bol/maske-dustu-41521381
Fuat Bol,En uğursuz gün!,"Mayıs 27, 2020 06:29","Halkın iktidarı alaşağı edildi; Cumhurbaşkanı, Başbakan, Bakanlar Kurulu üyeleri ve iktidar partisine mensup milletvekilleri derdest edilip Yassıada’ya tıkıldı. Cumhurun (milletin) temsilcisi Cumhurbaşkanı Celal Bayar’ı korumakla görevli Muhafız Alayı Komutanı tutukladı. Yassıada’da sözde bir mahkeme kuruldu ve adına Yüksek Adalet Divanı denildi. Gerçekte ise 20. yüzyılda, Batı’nın ortaçağ karanlığından devşirdiği ‘engizisyon’un ta kendisiydi. Meğerse mahut cinayet şebekesinin askeri üyeleri, daha işin başında, 1950 seçimleriyle seçimi kaybeden İnönü’ye gitmişler ve o isterse iktidarı DP’lilere teslim etmeyeceklerini söylemişlerdi. İnönü ise bir önceki (1946) seçiminin şaibesi altında ezilerek ve daha da önemlisi, ‘açık oy, gizli tasnif’ şeklindeki akla ziyan, karakuşi kanunun mimarı olarak böylesi bir kepazeliğe ‘evet’ demedi, diyemedi. Diyemezdi çünkü bu rezil hali dünyaya anlatamazdı. Böylece 27 yıllık tek partili CHP iktidarı son buldu. 14 Mayıs 1950, “Yeter, söz milletindir” denilip demokrasiye geçtiğimiz gündür. Şu halde bu gün (14 Mayıs) gerçekte demokrasi bayramıdır. Ama gelin görün ki milli iradeye kast edenler, katlettikleri bu uğursuz güne, 27 Mayıs’a (1960) ‘hürriyet ve anayasa bayramı’ dediler. Aynı darbe zihniyetinin maskara haline bakın ki bundan 20 sene sonraki ihtilalde (1980), bu kez daha baskıcı bir anayasa yapmak zorunda kalır ve eskisiyle birlikte o uğursuz bayramı da kaldırır. Yüksek Adalet Divanı denilen en alçak cinayet şebekesinin reisi Salim Başol, sözde mahkemede kendisine itiraz eden şehit Başbakan Adnan Menderes’e aynen şöyle diyecektir: “Sizi buraya tıkan kuvvet böyle istiyor!” İşte böylesine düzmece bir mahkemenin kararıyla bu ülkenin başbakan ve iki bakanı darağacına gönderildi. Gerçekte idam edilen sadece Menderes ve arkadaşları değildi; milli irade idi, demokrasiydi ve topyekûn bir milletin istikbali ve umuduydu. Mahut şebekenin soysuzluklarına ve iğrençliklerine bakın ve hak-hukuk adına utanın! Sözde mahkeme üyelerinin ellerinde delil diye gösterip dillendirdikleri şey, Menderes’in kasasına kendi elleriyle koyup getirdikleri bir kadın külotudur. Bu çukur insan müsveddeleri, ‘köpek davası, bebek davası’ gibi konularla bu ülkenin cumhurbaşkanını, başbakanını, bakan ve bürokratlarını suçlayıp cezalandırdılar. Aynı cunta, basına talimat vererek şu aşağılık yalanları yazdırıyordu: “Menderes, gösteri yapan üniversite gençlerini toplayıp işkence yapıyor ve onların ölülerini kıyma makinelerinden geçiriyor.” Düşünebiliyor musunuz? 1924 Anayasası’na göre sadece vatana ihanetten yargılanması gereken Cumhurbaşkanı Celal Bayar, bu sözde mahkemede ‘köpek davası’ndan yargılanıp mahkûm olmuştur. (Afgan kralının kendisine hediye ettiği bir köpeği sattırıp bu parayla Ödemiş’te Mursallı Köyü’ne çeşme yaptırması.) Hukuku guguk yapan bu zihniyete merhum Menderes’in son ikazı şöyledir: “Kellemi onlara götürdüğünüzde deyiniz ki ‘Adnan Menderes hürriyet uğruna koyduğu başını 17 sene evvel almadığınız için sizlere müteşekkirdir.’ İdam edilmek için ortada hiçbir sebep yok. Ölüme kadar metanetle gittiğimi, silahların gölgesinde yaşayan kahraman(!) efendilerinize acaba söyleyebilecek misiniz? Şunu da söyleyeyim ki milletçe kazanılan hürriyet mücadelesinde sizi ve efendinizi yine 1950’de olduğu gibi kurtarabilirdim. Dirimden korkmayacaktınız ama şimdi milletle el ele vererek Adnan Menderes’in ölüsü ebediyete kadar sizi takip edecek ve bir gün sizi silip süpürecektir. Buna rağmen duam sizlerle beraberdir.” İşte 27 Nisan e-muhtırasındaki karşı direnişte ve 15 Temmuz aşağılık darbesinde tankları durduran o öpülesi ellerde Menderes’in ruhu vardı ve olmaya devam edecektir. Onlar, vatan ve milletleri uğruna şehit edilen milli kahramanlar olarak tarihteki yerlerini aldılar. Dualarımız ve Fatihalarımız onlar için...",https://www.hurriyet.com.tr/yazarlar/fuat-bol/en-ugursuz-gun-41525766
Fuat Bol,Hüzünlü bayram!,"Mayıs 23, 2020 06:29","Ama perşembenin gelişi çarşambadan belliydi, zira Soğuk Savaş döneminin bittiği 1991 yılından beri, İslam âlemi olarak ağız tadıyla bir bayram yapmadık, yapamadık. O günlerden bugüne yazdığımız bayram yazılarının başlıkları hep ‘buruk’ kelimesiyle ifade ediliyordu. Artık nerede o eski bayramlar derken, bayağı eskilerin özlemini dillendirmiş oluyoruz. Sovyetlerin parçalanmasıyla tek süper güç kalan ABD, tabiri caizse fincancı dükkânına (özellikle Ortadoğu’ya) fil gibi daldı. BOP (Büyük Ortadoğu Projesi) denilen, aldatmaca ‘hürriyet’ ayaklanmalarıyla bölgedeki İslam ülkelerini perişan edip kendi güdümüne soktu. Koca İslam coğrafyasında yalnızca Türkiye’nin bileğini bükemedi, onu da darbe üstüne darbelerle hizaya sokmak istedi ve halen de bu isteğinden vazgeçmiş değil. Emperyal güçlerin sosyal, siyasal, finansal ve askeri hücumları karşısında dünyaları kendilerini dar edilen İslam âlemi can derdine düşmüşken, hangi bayramı ağız tadıyla yapabilirdi? Kendi ellerimizle oluşturduğumuz, sözde ‘modern’ dünyamızda baş döndürücü bir hızla koşuştururken ailemizi, yakınlarımızı ve komşularımızı ve hatta kendimizi çoktan unutmuştuk. Zira hepsiyle mesafeliydik, kendi gerçeğimizle de mesafeliydik! Bu yüzden bayramlarda bile herkesi terk edip tatil beldelerine koşuyorduk. Kendimizden kaçışımızın farkında değildik. Eski bayramların bütünleştirici, kaynaştırıcı ve birbirimize olan sevgiyi arttırıcı dinamizmini çoktan kaybetmiştik. El öpmeyi ve kucaklaşmayı bırakıp telefonla hal hatır sormakla yetiniyorduk. Ettiklerimiz yüzünden, bugün geldiğimiz noktada ise belli ki kıymetini bilmediğimiz bayram ve bayramlaşma nimeti de elimizden alındı. Artık en yakınlarımıza bile fiziki mesafe zorunluluğu var. El öpemediğimiz gibi, sarılmak da yasak! Dahası indiğimiz sokakta, dolaştığımız çarşı pazarda, girdiğimiz dükkânlarda maske takmak zorundayız. İşin en kötü yanı ise tanısın ya da tanımasın tüm insanların birbirlerine şüpheyle yaklaşması. En yakınımız bile aksırsa, tedirgin oluyoruz. Mahut virüs ise hayatı tüm insanlar için eşitledi, bundan böyle yalnızca Müslümanların bayramları hüzünlü değil, diğer inanç grupları için de durum aynı. Virüsün öğrettiği, kederde, acıda, elemdeki eşitlenmeyi acaba sevinçte ve kıvançta da becerebilecek miyiz? Herkesin merak ettiği şey, virüs sonrası dünyanın nasıl bir hal alacağı keyfiyeti; yine eski tas eski hamam mı, yoksa ‘bir çil horozun şafakla hediye ettiği yepyeni bir dünya mı?’ Kim bilir, belki de bu virüs tıpkı HIV gibi hep hayatımızda olacak! İyisi mi biz tadı olmasa da bu hüzünlü bayrama ‘merhaba’ diyelim ve herkesin bayramını kutlayalım. Ne diyelim, Allah c.c. beterinden saklasın!",https://www.hurriyet.com.tr/yazarlar/fuat-bol/huzunlu-bayram-41523891
Fuat Bol,Yalan rüzgârı!,"Mayıs 11, 2020 06:29","Sadece bizde değil, tüm dünyada sosyal medya kelimenin tam anlamıyla gayya kuyusunu andırıyor. Öyle ki aşağıdaki mahallede söylenen yalana, yukarıdaki mahallede kendi de inanıyor haline geldik. Ayrıca yalnızca sıradan insanların değil, mevki makam sahibi üst düzey yöneticilerin bile kullanmak zorunda hissettikleri sosyal medya, sahte hesaplar ve bilinçli bir şekilde üretilen yalan haberler yüzünden içinden çıkılmaz bir hal aldı. İnternetin sağlamış olduğu bilgiye hızlı ve kolay erişim, bilgi kirliliğini de aynı hızla beraberinde getirdi.Bu yüzden sahte hesaplarının ardına saklanan şizofren tipler, istedikleri kişi veya kurumları hedefe koyup fütursuzca kişiliklere, şeref ve haysiyetlere kıymakta, itibar katli yapmaktalar. Yığınla bu denli yalan yanlış iftiralarla insanlar yanlış bilgilendirilip yönlendiriliyor. Eğitim, sağlık, spor, ekonomi vb hemen her konuda uzman olmayan kişilerce, kulaktan dolma bilgiler hızla yayılıyor. Kendini bilmez veya bunun tam aksi, bilinçli olarak, kirli amaçlara hizmet edenlerce, sosyal medyada siber zorbalık, nefret ve ötekileştirme, hedef gösterme ve linç girişimleri gırla gidiyor. Daha vahimi ise tüm bu yalan ve iftiralar birilerinin işlerine geliyor, ideolojilerine hizmet ediyor diye nice makam sahipleri de bilerek veya bilmeyerek bu maşaların oyununa alet oluyor. Onun yalanını doğru kabul edip kendi imzasıyla yayıyor. Bozacının şahidi şıracı oluyorlar ama ne gam! Bir kısım aklı evveller de o olmayan akılları sıra habercilik konusunda ders vermeye yelteniyor ve işte habercilik, araştırmacı gazetecilik bu diyerek kıpkırmızı yalanlara bir kuyruk da kendileri ekliyorlar. İnsanda birazcık onur, ar olsa, gecesini gündüze katmış şu Sağlık Bakanı’nın gayretlerini görür ve hakkını teslim eder. Bunu görmedikleri gibi insafsızca, vicdansızca bakana iftira atıyorlar. Önce İsveç’ten özel ambulansla getirtilen hastanın bakanın akrabası ve köylüsü olduğunu yazıp yaydılar. Bakan Bey, “Nasıl olur? Ben Konyalıyım, getirilen kişi ise Batmanlı, tanımam etmem” demek zorunda kaldı. Bu yalanın özrü dilenmeden yenileri tedavüle sokuluyor. Bu kez İngiltere’ye gönderilen sağlık malzemelerinin kullanılamaz olduğu yalanını yayıyorlar. İngiliz elçi yalanlayıp Türkiye’ye teşekkür ediyor lakin mahut kişilerin yüzleri bile kızarmıyor. Bu iftiraları yapanlar yalnızca sıradan insanlar olsa bir derece, siyasi parti grup başkanvekilinden eski Merkez Bankası Başkanı’na, yazarından çizerine kadar her meslek ve meşrepten yığınla insan var. Önüne gelen ‘fake’ (sahte) hesap açıyor ve sürekli haysiyet cellatlığı yapıyor. İnternet ortamını çöplük olmaktan kurtarmanın tek çıkar yolu verilen kanun metninde belirtilmiş. Teklifin içeriğini açıklayan MHP Kırıkkale Milletvekili Halil Öztürk, kanunda öngörülen hususları şöyle sıraladı:“Türkiye’den günlük erişimi 500 binden fazla olan, yurtiçi ve yurtdışı merkezli sosyal ağ sağlayıcılarına Türkiye’de temsilcilik açma ve temsilcilik bulundurma zorunluluğu getirilmekte, sunmuş oldukları hizmetten yararlanmak isteyenlerden Türkiye Cumhuriyeti kimlik numarası isteme zorunluluğu getirilerek Türkiye’de sahte hesap açılmasının önüne geçilmesi amaçlanmaktadır. Diğer taraftan kimlik numaralarının Kişisel Verilerin Korunması Kanunu kapsamında korunması öngörülürken, yaptırımlara uymayan sosyal ağ sağlayıcılarına ağır idari para cezaları uygulanması da teklifimizde yer almaktadır.” MHP’nin bu teklifinin kanunlaşması için AK Parti milletvekillerin de desteklemesi gerekiyor.",https://www.hurriyet.com.tr/yazarlar/fuat-bol/yalan-ruzgari-41514248
Fuat Bol,Nereden nereye!,"Mayıs 04, 2020 06:29","Sağlıkta tek kelime ile perişan bir halimiz vardı. Hastanelerimize gitmeyen bir, giden bin pişmandı. Ertesi günkü muayene için geceden kuyruğa girilir, alınan numaraya sıra gelmeden dönülürdü. Hasbelkader bir reçete yazdırabilirseniz bile bu kez eczanelerde ilaç kuyruğu çilesi başlardı. Öyle şimdiki gibi herkes her eczaneden ilaç alamazdı; hastaneler gibi eczaneler de ayrılmıştı. SSK’lıysanız belli eczanelerden ilaç alabilirdiniz, kuyrukta saatlerce bekledikten sonra reçetenizdeki ilaçlardan bir kısmının olmadığını öğrenir, eliniz boş dönerdiniz. Yatan hasta iseniz para ödenmeden taburcu edilmezdiniz, paranız yoksa rehin kalırdınız. Tuzu kurular Avrupa’ya, ABD’ye gidip tedavi olurlardı. Hastaneler bile ayrılmıştı; askeri hastaneler, Emekli Sandığı’na tabi olan memurların gidebileceği devlet hastaneleri, işçilerin gidebileceği SSK hastaneleri ve Bağ-Kur’luların gidebileceği hastane... İstanbul’da bir tane esnaf hastanesi... İstanbul’un dışında esnafın hastaneleri olmadığına göre onların hasta olmak gibi bir lüksleri yoktu! Sosyal güvenceniz yoksa, yani bir yerde çalışmıyorsanız hastane ve doktor yüzü görmeden ölmeye mahkûmdunuz. Sağlık sistemimiz tek kelime ile felçti. Çok açık söylüyorum, bu koronavirüs salgını şayet bizi eski sağlık sistemimizle yakalamış olsaydı bugünkü ABD, İngiltere, İtalya, Fransa ve İran’ın perişan hallerine bile gıpta ederdik. Toplu ölümlerin önünün alamaz ve ülke olarak cehennemi yaşardık. Oysa bugün geldiğimiz noktaya bakın: Ülkemiz genelinde 1518 hastane var. 166 bin doktor, 262 bin hemşire ve ebe çalışanımızla bir milyon yüz bin kişilik bir sağlık ordusuna sahibiz. 240 bin yatağımız var, bunlardan 40 bini yoğun bakım yatağı. Ayrıca tek kişilik bin hasta odamız var, bunlar yoğun bakım yatağı olabilecek donanıma sahipler. Ayrıca toplam 40 bin yatak kapasiteli 18 şehir hastanesi planlandı. Bunlardan 12’si hizmete açıldı, kalan sekiz tanesi de yıl sonuna kadar hizmete hazır hale getirilecek. Bu hastaneler planlandığında ve hatta bir kısmı bitirilip hizmete açılığında bile uğursuz ağızlar yeri göğü inletip “Bunlara ne lüzum var, israf değil mi, bu kadar hastayı nerede bulacaksınız, yandaş müteahhitlerinize iş bulmak için bunları yapıyorsunuz” diyorlardı. Bugünkü salgında dünyanın en gelişmiş ülkeleri bile kitlesel ölümlerin önüne geçemez ve hatta cesetlerini muhafaza edecek morg bulamazken, Türkiye sağlık altyapısıyla destan yazıyor. Anayasamıza ‘sosyal devlet’ ilkesini yazmışız ama bunu bir türlü kuvveden fiile çıkaramadık. Hep altta kalanın canı çıktı, üsttekiler ve devlet seyretmekle yetindi. İdris Küçükömer’in dediği gibi, “Türkiye’de sol sağdır, sağ ise soldur.” Nitekim bugünkü iktidar muhafazakâr olmasına karşın hep sosyal politika üretti ve sürekli fakir fukaranın, garip gurabanın yanında oldu. Kimsesiz yaşlıları ve özürlüleri maaşa bağladı ve onlara bakıcı tuttu, ayrıca periyodik olarak evlerini temizledi. Sağlık hizmetlerini bedelsiz karşıladı. Sosyal devletimiz en güzel sınavını bugün korona salgınında veriyor. Herkese doktor, ilaç ve hastane ücretsiz. Dünyanın neresinde olurlarsa olsunlar, vatandaşlarını alıp ülkeye getiriyor. Sözde gelişmiş ülkeler gibi vatandaşlarına içeride ve dışarıda nerede ölürseniz ölün demiyor. Geçen hafta İsveç’te yaşanan olay gerçekten ibretlikti. Onca zenginliğine ve hatta siyasal ve sosyal konumuyla dünyaya örnek gösterilmesine rağmen İsveç de bu salgında sınıfta kaldı. Virüse yakalanan bir Türk’ü hastaneye bile kabul etmedi, evinde ölüme terk etti. Ama Türkiye öyle yapmadı, insanlığın ve gerçek büyüklüğün ne demek olduğunu gösterdi, ambulans uçak göndererek hastayı Türkiye’ye getirdi. Bu doğru tespitleri yapmak asla iktidar borazanlığı değildir, bir hakkın teslimidir. Bunları yazmamak nankörlük olur. Başarı takdir görsün ki daha büyük başarılara imza atılabilsin.",https://www.hurriyet.com.tr/yazarlar/fuat-bol/nereden-nereye-41509019
Fuat Bol,Darbe utancı!,"Mayıs 09, 2020 06:29","Her bir darbeyle, maddede ve manada onlarca yıl geri gitmemize rağmen bu uğursuz eylemi gerçekleştirmekten vazgeçmedik. Zamanla bu baş belası hali içselleştirip yasa maddesi haline bile getirdik. Bütün bunların temelinde tek bir olgu var. O da bu millete, bu milletin seçtiklerine güvenmemektir. Diğer bir ifadeyle, dışarıya bağlı içerideki vesayet odakları, kendilerini sürekli olarak hancı, milletin seçtiği iktidarları ise hep yolcu olarak görmüştür. Osmanlı’nın son döneminden beri gerçek iktidarlar hep bürokratik oligarşi olmuştur. Onlar vatanın öz evlatlarıdır ve asıl sahipleridir. Dolayısıyla bu ülkede onların astığı astık, kestiği kestik olmalıdır. Nitekim öyle de oldu! Biz Cumhuriyet’i yedi düvele karşı verdiğimiz bağımsızlık savaşından sonra yerli ve milli olarak kurduk. Tek parti rejimiyle uzun bir süre gittikten sonra, Cumhuriyet’i demokrasi ile taçlandırıp çokpartili hayata geçtik. Sovyetlerin Kars’ı, Ardahan’ı, Artvin’i isteyip boğazlarda hak iddia etmesiyle biz, demokrasiye geçmeye ve NATO’ya girmeye adeta zorlandık. İşte bu mecburiyet hali, bizi ABD vesayetine soktu. Artık bizim bir şey yapmamıza gerek yoktu, zira her şeyi bizim adımıza ABD yapıyor ve yapacaktı. Nitekim ilkokuldaki çocuğun sırasındaki süttozundan kuru üzümüne, ordudaki askerin potinine ve elindeki silaha kadar her şey ABD menşeliydi. ‘Küçük Amerika’ olmak hevesi ayyuka çıkıyordu. Menderes iktidarının birazcık yerli ve milli olmaya dönük hamleleri onu darağacına götürdü. Menderes, halkı ile birlikte ‘ol’mak istedi, onu ‘öl’dürdüler. Zira yerli ve milli kalabilmenin şartı: Ya olacak, ya ölünecek. Ama hayır, emir yüksek yerdendi: Ne olunacak ne de ölünecekti, yalnızca sürünülecekti! Sürüne sürüne 2000’li yıllara geldik. Süründürmekle de yetinseler iyi, üstüne üstlük yaptırdıkları onca darbelerle alçak süründürdüler. Yerli ve milli bayrağı açan ve bu uğurda tüm dünyaya meydan okuyan Erdoğan’ı ve iktidarını hedef tahtasına oturttular. Onun tek başına iktidarlarına karşı darbenin her çeşidini denediler. Hiçbirisini başaramadılar, 15 Temmuz 2016’da ise en alçağını denediler. Meclis’i bombaladılar. Savunmasız sivil halkın üzerine tankları sürdüler. Padişah boğan, padişahı tahtından indiren, başbakanı alaşağı edip bakanlarıyla asan, seçilmiş hükümetleri devirip parlamentonun kapısına kilit vuran, siyasi partileri patır patır kapatan, getirdikleri zulüm yönetimleriyle çocukların yaşlarını büyütüp ipe çeken, hayali iddialarla kendilerinden olmayan asker-sivil bürokrasiyi içeri tıkan ve yüz binlerce sivil ve askere işkence odalarında kan kusturan bir yapının adıdır darbe. Cumhuriyet’in bu ikinci yerli ve milli kıyamında devletin tüm kurum ve kuruluşlarında yapılmaya çalışılan gerçekten 2. bir bağımsızlık savaşıdır. Bu yüzden ya olacağız, ya öleceğiz! Kim olursa olsun, darbe çığırtkanlığı yapanlar ve hatta bunun imasında bulunanlar bu milletin yegâne düşmanıdırlar. Milletimiz sabırlı ama sabrın da bir sonu var. Nitekim bunu 15 Temmuz günü sergiledi. Erdoğan’la Menderes’in resimlerini yan yana koyup idamı çağrıştıranlar ve avaneleri, bu milletin çıplak elleriyle tankları durdurup ‘milletin adamı’na nasıl sahip çıktığını unutmasınlar! Zira bundan sonra kopacak kıyamet onların kıyameti olacaktır.",https://www.hurriyet.com.tr/yazarlar/fuat-bol/darbe-utanci-41513232
Fuat Bol,İnsan kadri bilmek,"Mayıs 02, 2020 06:29","Oysa insanoğlu, geliştirdiği teknoloji ile dünyayı bir köy haline getirmişti. Kapitalizm, adına küreselleşme dediği bu illetle geniş kitleleri, aynı anda cambaza baktırıp sömürü düzenine devam ediyordu. Zorba güçlüydü ve dünya üzerinde zorbaların hukuku egemendi. Zorbanın tek dayanağı sahip olduğu yenilmez(!) orduları, kitlesel ölüm kusan silahları, altınla ölçülen kâğıt paraları (sömürü ile elde ettikleri güçlü ekonomileri) ve hepsinden daha önemlisi, tüm bu güçlerin kendilerine vehmettiği kibirleriydi. Onlar buna özgüven deyip, kendilerini avutup başkalarını kandırmaya çalışıyordu ama gerçekte alçak dağları kendilerinin yarattıklarına inanıyorlardı. Beyaz adam asırlar boyu yalnızca kendini insan bildi ve beyaz olmayanlara hayvan muamelesi hatta daha aşağılığını yaptı. Zalim, gücü oranında zulmünü arttırdı; beğenmediklerini önce ötekileştirdi, akabinde gırtlağına çöküp nesi varsa yağmaladı. Gözle görülmeyen küçücük bir virüs geldi, herkesi hizaya sokup eşitliği sağladı. Burada burunları en çok sürtenler ve canları acıyanlar zalimler, zorbalar, zenginler ve yönetim kadrosunda bulunan mütekebbirler oldu. Çünkü onların canları çok tatlıydı(!) ve kaybedecekleri çok şeyleri vardı. Bundan dolayı da ölürlerken gözleri açık gidiyorlardı. Küreselleşme ile birlikte dünyanın her yanında, insan insanın kurduydu. Bütün bir insanlık küresel güçlerin baskı, dayatma ve zulümleri altında inim inim inliyordu. Mazlumların sesleri bile çıkmıyor, kimsesiz ve sessizce öldükleriyle kalıyorlardı. Bu virüsle birlikte zenginle fakir, beyazla zenci, başbakanla temizlik işçisi, zalimle mazlum, amirle memur, acıyla ve hatta ölümle eşitlenip insan olduklarını ve yanıldıklarını gördüler. Zira komşu komşunun külüne muhtaçtı. Bu virüsle ise bütün bir insanlık birbirinin yardımına muhtaçtı. Öyle ki, ya birlikte kurtulacak ya da birlikte öleceklerdi. Meğerse insan en değerli mahlukmuş! İnsan olarak, yaratılışları itibariyle en üstün varlıktılar (eşref-i mahlûk) ve insaniyet bakımından, tarağın dişleri gibi eşittiler. Aralarındaki üstünlük, insanlıklarıyla doğru orantılıydı, öyle olmalıydı. Ne kadar insanlarsa o kadar üstün, insanlıklarını ne denli yitirirlerse de o kadar barbar ve o kadar yamyam olacaklardı. Oldular da, lakin hiçbir oluşumdan ibret almadılar. Gözle görülemeyen küçücük virüs gelip bunu öğretti: İnsanlık zenginlikte, beyaz olmakta, amirlikte ve güçlü olmakta değil; birbirini sevmede, birbirine yardım etmede, sahip olduklarını paylaşmakta ve birbirlerine saygılı olmaktadır. Böylece insan, aciz olduğunu ve hele tek başına olduğunda kendine bile yetemeyeceğini gördü. Yaşayabilmesi için dahi diğer insanlara muhtaçtı. Şimdiye değin tüm yaptıklarının nankörlük olduğunu gördü ve kahroldu. Ve sonunda insan kadri bildi. Bu bir virüs mü, filozof mu; ne dersiniz?",https://www.hurriyet.com.tr/yazarlar/fuat-bol/insan-kadri-bilmek-41508064
Fuat Bol,‘Hiç ibret alınsaydı...’,"Mayıs 06, 2020 06:29","Eski dünya düzeni çift kutupluydu. Sovyetlerin dağılmasıyla ABD tek kutup kalarak, dünya hegemonyasını ilan etti. Dünyamız da küreselleşmeyle birlikte büyükçe bir köy halini aldı. İşte ABD, köpeksiz bulduğu bu koca köyde değneksiz dolaştı; sömürü ile elde ettiği devasa güçle ‘kötülük tanrısı’ oldu. Ne insanlık bildi, ne ahlak ne din ve ne de hukuk tanıdı. Tek bildiği şey, kan emerek vampirleşmekti. Yaptıklarından asla utanmıyor, yalanı yüzüne vurulunca kahkahayı basıyordu. Zulüm düzeninin karargâhı Beyaz Saray’dı. Zira Beyaz Saray’da bulunanlar kendilerini Olimpos’un sakinleri olarak görüyorlardı. Biri (G. Bush) çıkıp Haçlı seferi başlattı. “Saddam’ın kimyasal silahı var” deyip İngiltere’yi yanına aldı ve Irak’a çullandı. Kimseler daha ne oluyor diye soramadan tüm dünyaya “Ya benimlesiniz ya da karşımda!” deyip meydan okudu. Irak’ta bir milyon insan öldü, hâlâ ölmeye devam ediyor. Irak’taki her bir petrol kuyusun başında ABD’li askerler, leşin başında bekleşen akbabalar gibi aportta bekliyor. Bugünkü (D. Trump) ise davet ettiği medya mensuplarının önünde babasının malı gördüğü dünyayı taksim eden kararları imzaladığını açıklıyor. Suriye toprağı olan Golan Tepeleri’ni İsrail’e veriyor, Kudüs’ü İsrail’in başkenti ilan ediyor. Venezuela’nın seçilmiş başkanı Maduro’yu tanımadığını ve yakalanması için başına 15 milyon dolar ödül koyduğunu, onun yerine muhalefet liderini başkan olarak tanığını söylüyor. “Şu şu şu devletler terörist” deyip onları kara listeye alıyor ve ambargo uyguluyor. Aynı anda Türkiye’nin başına bela olan dünyanın en kanlı terör örgütü PKK, YPG, PYD’yi silahlandırıp üzerimize saldırtıyor. Fransızlara “Biz ABD olmasaydık sizlerin babaları Almanlar olacaktı” diyor. Haraca bağladığı Ortadoğu ülke liderlerinin cinayet dahil her türlü kepazeliklerine göz yumuyor ve onları adeta sağmal inek gibi sağıyor. Pandemiyle sarsılan ABD’de ölümler kol gezerken, Başkan Trump, “200 bin ölüyle bu süreci atlatırsak çok iyi” diyor. Topu Çin’e atıyor; koronavirüsü saklamakla tehdit ettiği Çin’den tazminat talebinde bulunuyor. (20 trilyon dolar) En lazım olduğu anda, DSÖ’yü Çin’le işbirliği yapmakla suçluyor ve bu örgüte sağladığı yıllık 350 milyon dolarlık fonu kesiyor. Daha önemlisi, ABD Dünya Sağlık Örgütü’nün dünya çapında koordine ettiği ortak aşı çalışmalarından çekildiğini duyurdu. Halbuki dünyamız aynı asrın içinde 1. Dünya Savaşı’nda 10 milyon askeri, 6.6 milyon sivili; 2. Dünya Savaşı’nda 65 milyon insanı ve 1918’deki İspanyol salgınında da 100 milyon insanı yitirmişti. İnsanlık bu denli büyük felaketlerden ibret almadı ki bu günkü rezil tabloyla karşı karşıyayız. İnsanoğlunun kendisine ve çevresine bu denli ihaneti sürdüğü müddetçe başka ne beklenir ki? Yine ders almayacak ve gitgide daha korkunç tablolarla karşılaşacak. Allah c.c. insanlığı zalimlerin şerrinden korusun!",https://www.hurriyet.com.tr/yazarlar/fuat-bol/hic-ibret-alinsaydi-41510604
Fuat Bol,Türkiye şaşırtıyor!,"Mayıs 13, 2020 06:29","Depremin artçı sarsıntıları başlangıçtaki gibi olmasa da hâlâ ölümcül şekilde devam etmekte. Asıl korkulan ise güz aylarında ikinci bir dalganın gelip başlangıçtaki gibi ve hatta daha ölümcül bir hal sergilemesidir. Salgını hafife alan ve gevşek davranan ülkeler ağır bedeller ödedi ve halen ödemeye devam ediyor. Bu ülkelerin başında ABD, İtalya, İngiltere, Fransa ve İspanya geliyor. Türkiyemiz her alanda çok iyi bir kriz yönetimi sergiledi. Bizce bunda en büyük pay, önlemlerin süratle alınıp seri şekilde uygulanmasını temin eden başkanlık sisteminindir. Bizdeki bir kısım muhalefetin (özellikle vaktiyle iktidarla aynı trende olup inenler veya aynı kökten gelip ayrı yol tutanlar) maalesef kini dinlerinden önce geliyor! Bütün bir insanlık can derdinde iken böylesi umumi bir felaketi bile kör siyasetlerine alet ettiler ve “En güçlü iktidarlar bile en fazla altı ay sonra gider” diyerek, Erdoğan nefreti kustular. Erdoğan gitse her şey sütliman olacakmış gibi bir iddiayı inatla sürdürüyorlar. Bunlar bir de utanmadan demokrasi havarisi kesiliyorlar. Erdoğan diye cephe aldıkları kişi, bu halkın yüzde 52’sinin oyunu alarak iktidar oldu. Bunların asıl dertleri Erdoğan’dan ziyade ona oy veren halktır. Halkı doğrudan karşılarına alamadıklarından ‘Erdoğan’ diyerek, akılarınca etrafından dolanıyorlar. Ama millet her şeyi görüyor, nitekim dün de görüyordu ve mukayesesini ona göre yapıyor. Yapıyor ki 18 yıldır Erdoğan’ı tek başına iktidarda tutuyor. Türkiye’nin alınan önlemler manzumesinden ilk yaptığı şey ‘Bilim Kurulu’ oluşturmak oldu. Her şey bilimin ışığında değerlendiriliyor ve alınması gereken önlemler tek tek sıralanıyor. ‘Tek adam’ diye eleştirdikleri Erdoğan ise işte bu ‘Bilim Kurulu’nun değerlendirdiği bilimsel verileri bakanlık, hükümet ve başkanlık kararları şeklinde halka tebliğ ediyor. Dünya 1929’daki buhrandan sonra en büyük ekonomik krizini yaşıyor. Dünya ticareti hızla daraldı ve tüm ülkeler küçülme eğilimine girdi. 121 ülke IMF’den borç almak zorunda kaldı. Bizdeki mahut sorumsuz muhalefet de hükümeti IMF’nin kucağına itmek için can atıyor. İstiyorlar ki hükümet bu parayı alsın ve IMF’nin emrine girsin. Zira onlara göre IMF’nin emrine girmek Erdoğan’ın emrine girmekten yeğdir. Bunların millilikleri bu kadar işte! Bağımsızlık bunların karakterlerinde yok. Zira kendi hükümetlerini IMF’nin sıradan bir memurunun (Carlo Cottarelli) emrine sokmaya alışmışlar, hür ve bağımsız olamıyorlar. Ama o beğenmedikleri Erdoğan 18 senelik iktidarı boyunca, bütçenin en büyük payını eğitim, sağlık ve sosyal güvenliğe ayırarak gerekli önlemleri aldı ve böylesine dehşetli bir salgının bile altında kalmadı. IMF’ye avuç açmadığı gibi en gelişmiş ülkeler dahil dünyanın 60 ülkesine yardım etti ve daha da edecek. Dünya Sağlık Örgütü Türkiye’yi överek dünyaya örnek ülke gösteriyor. DSÖ Türkiye Koordinatörü Dr. İrshad Ali Shaikh, “Türkiye tarafından kuruluşlarda alınan tedbirler bir yayın haline getirilerek DSÖ içinde yayımlanacak” dedi. Dünya yönetimimize bu gözle bakarken, içimizdeki mahut muhalefet de iktidarı demokrasi dışı yollarla düşürmenin derdinde! Belli ki, bunlar 15 Temmuz’dan hiç ibret almamışlar. Türkiye herkesi şaşırtsa da bizdeki tescilli şaşkınların şaşması olası değil.",https://www.hurriyet.com.tr/yazarlar/fuat-bol/turkiye-sasirtiyor-41515951
Fuat Bol,"Darbeci, devlet ve millet düşmanıdır","Mayıs 18, 2020 06:29","Darbe vatan hainliğidir, zira darbeci, ülkesini topyekûn milleti ve vatanıyla dış düşmana peşkeş çekmiştir. Her ihtilalin arkasında mutlaka dış güçler vardır ve onlardan icazet alınarak bu aşağılık eylem gerçekleştirilebilmektedir. Nitekim bizdeki generallere, eski CHP Genel Sekreteri Kasım Gülek’e ve Enver Altaylı’ya yakınlığıyla bilinen Türkiye’nin eski CIA şefi Paul Henze, 12 Eylül darbesini Başkan Jimmy Carter’a bildirirken şu ifadeyi kullanmıştı: “Bizim çocuklar başardı.” Yabancıların içimizdeki ‘bizim çocukları’ da dışarısının beslediği ve dışarısının emelleri için kendi halkına kılıç sallayan ve ülkelerinin tüm kaynaklarını onlara amade kılan, vatan ve millet düşmanlarının ta kendileridir. Zira milletin dişinden tırnağından arttırarak kendisini ve ülkesini korusun diye maaş, makam ve imkân verdiği bu alçaklar, ellerindeki silahı o milletin kendisine ve seçtiklerine doğrultmuşlardır. Görünürde sanki sadece mevcut iktidar alaşağı edilip o iktidar mensupları cezalandırılır. Gerçekte ise cezalandırılan topyekûn milletin kendisi ve o milletin sahip olduğu maddi ve manevi tüm değerleridir. Vatan ve millet düşmanı olan darbeci, bu niyetini gizler ve yalnızca iktidarı ve hatta o iktidarın başını hedef aldığını söyler. Bunu söylerken o iktidarı sevmeyen ve ona karşı olanları da yanında hisseder, onlardan, onların karşı oluşlarından güç vehmeder. Çoğu zaman da bu gücü, siyasal ve bürokratik olarak yanlarında bulurlar. Nitekim buldular da. Bugün de aynı şeyleri söylemiyorlar mı? “AK Parti kalsın ama Erdoğan gitsin” diyorlar! Bugün de bunlar salgınla insanlar ölsün, ekonomi çöksün, tedarik zinciri işlemesin, açlık ve kaos olsun ve yeter ki Erdoğan gitsin diyen zihniyettir. Dünyada örneği bulunmayan zehirli bir damar maalesef bizim içimizde mevcut. Bu zihniyet Batıcı gözükür, Batıya hayranlığını her fırsatta dillendirir lakin ‘Araf’ta kalıp ne gerçek Batılı olabilmiş ve ne de Doğulu kalabilmiştir. Bulamaç bu tipin tipik özelliği yerlilik ve millilikten kopmuş olması ve bunlara sahip halkına düşman kesilmesidir. Milletinden nefret eden bu tiplerin diğer önemli bir özellikleri de millet için değil, millete rağmen iş yapmaktır. Yani millete dayatmaktır. Bu zihniyete göre halk zencidir (köle), bu halkın tek yapabileceği şey bu efendileri ne diyorsa onu yapmaktır, onlara hizmet etmektir. Yerli ve milli olan zenciler hadlerini bilecek ve asla çizmeyi aşmayacaklar. Üst düzey bürokrat olmak ve hele ülkenin yönetimine talip olmak bunların ne haddine! On sekiz yıldır mahut zihniyetin çanlarına ot tıkandı. Ağalıktan düşürüldüler, milleti yalın ayak başıkabak çalıştırıp sömüremiyorlar, ihaleleri alamıyor, makam ve servetleriyle milletin üzerinde tepinemiyorlar. Bu yüzden deli divane oldular, hırsları akıllarını örtmüş, abuk sabuk konuşuyorlar. Darbe çığırtkanlığı yapıyorlar.",https://www.hurriyet.com.tr/yazarlar/fuat-bol/darbeci-devlet-ve-millet-dusmanidir-41519845
Fuat Bol,Felaket tellalları!,"Mayıs 16, 2020 06:29","Sokağa çıkanlar da bin bir dikkat ve itina ile belirli önlemleri almak zorunda. Gökdelenleriyle ünlü şehirler adeta hayalet şehirleri andırıyor, tüm dünya üzerinde kıyametin provası yapılıyor gibi bir hava var. Başta dünyanın süper gücü ABD’de ölüm kol geziyor, hastalara yetebilecek ne hastane, ne de cesetlere morg bulunabiliyor. Daha dünün göz kamaştıran New York şehrinde soğutmalı TIR kasaları insan cesetlerine ev sahipliği yapıyor. Dünya üzerindeki tüm devlet ve toplumlar, dehşetle yayılan bu musibetten payına düşeni fazlasıyla alacak ve bu halin yansımalarını iliklerine kadar hissedecektir. Bunların başında ise krizin yaşanacağı, insanoğlunun canıyla direkt ilgisi bulunan ekonomi alanı geliyor. Ocak kızışıp yeni bir başlangıç yapılacaksa bu da insanoğlunun başa dönmesi, yani aç kalmaması için tarıma yönelmesidir. Yalnız sanayi diyenler ve sanayinin enva-ı çeşidinde baş döndürenler ve uzayı keşfedenler bile gün gelecek tarımın kıymetini bilecekler. Zira yaşayabilmek için bir avuç buğdaya muhtaç olacaklar. O gün ne uçak, ne silah, ne petrokimya, ne bilişim, ne gemi vb sanayi ve teknolojilerinin bir kıymeti harbiyesi olmayacaktır. Tıpkı korona pandemisinde olmadığı gibi... Tam dünyanın hali pür melali bu iken bir kısım aklı evveller ve daha açık ifadesiyle müptezel muhalifler, dünyanın bu kaotik ortamını bile canlarına minnet bilip her şeyin mahvolmasını arzulamaktalar. Onlara göre ölümler artsın, öyle ki sağlık sistemi çöksün ve sokaklar cesetlerden geçilemez olsun. Ekonomi iflas etsin, tedarik zinciri çöksün ve insanlar açlıktan kırılsın. Böylece insanlar ayaklansın ve hükümet devrilsin. Ülkemizdeki bir kısım müptezellerin Erdoğan düşmanlığı akıllarını böylesine örtmüş ve kendilerini tek kelime ile zıvanadan çıkarmıştır. Vaktiyle işaret edildiği gibi “Bizdeki muhalefet, iktidarı düşürmek şartıyla vatanın düşmesine razıdır!” Millet can derdine düşmüşken bu virüsün ekonomide yapacağı tahribatı diline dolayan Ali Babacan da düne kadar Erdoğan’ın kılıcını sallamaktan yorulmuş olacak ki “işsizlik rakamlarının geleceği boyutunu açıklamaktan korkuyormuş.” Bunları söyleyen, yazan ve çizen felaket tellallarının önerileri ise IMF’ye kucak açmak! Böylece Türkiye’yi yeniden vesayet odaklarına uşak edip onların uydusu haline getirmek. Türkiye’yi Erdoğan’ın yerli ve milli hükümeti yerine, IMF’nin üçüncü sınıf bir memuru idare etsin! TBMM, o üçüncü sınıf memurun direktifleri doğrultusunda kanunlar çıkarsın! Türkiye’yi sosyal, siyasal ve ekonomik olarak ipotek altına alsın! IMF reçeteleri sonucunda biz gecelik faizleri yüzde 7500 olarak gördük (2001 yılının şubat ayı). Ne yani, sil baştan yapıp aynı kapıya mı çıkalım?",https://www.hurriyet.com.tr/yazarlar/fuat-bol/felaket-tellallari-41518832
Fuat Bol,Ermeni aşı kabak tadı verdi!,"Nisan 27, 2020 06:29","Gelip geçen tüm ABD başkanları da söylemlerinde kullanacakları bu ifade biçimini, Demokles’in kılıcı gibi Türkiye’nin başının üstünde tutmayı maharet bilirler. Malum, ABD bir lobiler ülkesidir. Birinci sırayı teşkil eden Yahudi lobisinden sonra en güçlü olan Ermeni lobisidir. İster Cumhuriyetçi ister Demokrat olsun, tüm başkanların Türkiye’ye bakış açıları aynıdır. Bu ise ne oldurur ne öldürür bir politikadır. Türkiye’nin hayati önemini bildiklerinden “Ne şiş yansın ne kebap” deyip, eskilerin tabiriyle idare-i maslahat yaparlar. Başkan Trump bu yılki demecinde (ki vermiş olduğu 3. demeç oluyor) kendinden önceki başkanın (B. Obama) kullandığı ‘meds yeghern’ yani ‘büyük felaket’ ifadesini yine kullandı. Türkiye Dışişleri Bakanlığı da yaptığı yazılı açıklamada “İç siyasi mülahazalarla yapılan bu açıklamanın bizim için hiçbir geçerliliği yoktur” dedi. Yine malum, ‘Ermeni soykırımı’ tasarısı ABD’de hem Temsilciler Meclisi’nden ve hem de Senato’dan geçmiş, onaylanması için Başkan Trump’ın önüne konmuştu. Trump onaylarsa ABD, ‘Ermeni soykırımı’nı tanımış olacaktı. Ancak Trump yönetimi alınan bu kararları desteklemediğini açıkladı. Osmanlı Devleti eski dünyanın üzerine kurulu bir imparatorluktu ve 600 sene hüküm sürmüştü. Onca etnik ve dini unsuru yüzyıllar boyu idare etti. Bunların hiç birisinden ve hiçbir zaman böyle bir iddiada bulunan olmadı. Olamazdı, zira tarihin tanıklığı ortada. Bakınız, dünya üzerinde en netameli yerlerden birisi Kudüs’tür. Çünkü orası her üç semavi dince kutsaldır. Bu yüzden tarih boyu orada sürekli kavga olmuş ve kan akmıştır. Bir de Osmanlı döneminde Kudüs’e bakın: Her üç dinin mensubu saadet asırlarını yaşadılar. Osmanlı oradan çekildi, o gün bugün haline bakın. Bir gün olsun kan ve gözyaşı dindi mi? Üstelik Ermeniler, Osmanlıda ‘tebâ-yı sâdıka’ yani ‘sadık millet’ olarak anılmışlardır. Yani Osmanlı, içindeki unsurlardan en ziyade Ermenilere güvenirdi. Osmanlı kimseye reva görmediği böyle bir muameleyi, en güvendiği Ermeni unsuruna niye yapsın ki? Ortada olan olay tek kelime ile mukateledir, yani karşılıklı birbirini kırmadır. Bunu da başlatan, İngiltere’nin, Fransa’nın ve Rusya’nın oyununa gelen Ermenilerdir. Nitekim 1915 olaylarından önce başlatılan Ermeni isyanlarıyla beş yüz bin dolayında Türk-Kürt katledildi. Müslümanlarla iç içe yaşayan Ermenilerden intikam alınmasından çekinen İttihat ve Terakki hükümeti, Almanya’nın teşvikiyle Ermenileri tehcir etti. Yani oturdukları yerlerden alıp imparatorluğun daha verimli ve güvenli yerlerine iskân ettirdi. Bu tehcir esnasında intikam duygusuyla birçok Ermeni katledildi. Zaten bunların mahkemeleri o vakitler görüldü ve sorumluları cezalandırıldı. Tarih ortada, belgeler ortada. Türkiye’nin talebi var: Komisyon kurulsun ve herkes elindeki belgeleri getirsin, konu enine boyuna araştırılsın. Hem buna yanaşmayacaksın ve hem de suçlayacaksın. İnsaf sahibi Amerikalı tarihçi Prof. Michael Gunter konuyu güzel özetlemiş: “Yaşananlar Ermeni soykırımı olarak nitelendirilemez. Süreç öncesinde birçok Türk, Ermeni çeteciler tarafından katledildi. Ermeni çeteleri 1915 olaylarından çok önce katliama varan isyanlar düzenledi. Ancak Ermeniler, kendilerinin masum olduğu imajına zarar vermemek için yaptıkları kanlı saldırıları konuşmuyor.”",https://www.hurriyet.com.tr/yazarlar/fuat-bol/ermeni-asi-kabak-tadi-verdi-41503887
Fuat Bol,Hukuku guguk yapan zihniyet!,"Nisan 29, 2020 06:29","Hâlâ dayatmacı, jakoben, halka tepeden bakan bir laiklik anlayışı... Ne günlere kaldık! Ülkedeki Müslümanların Diyanet İşleri Başkanı, mensup olduğu dinin hükümlerini açıkladı diye Ankara ve İzmir baroları tarafından tefe konuluyor. Başkana etmedikleri hakareti bırakmıyorlar. Başkanın hutbede okuduğu İslam dininin esaslarını ‘karanlık, ayrımcı ve ötekileştirici zihniyet’ olarak nitelendirdiler. Karanlık dedikleri de ortaçağ. Belli ki ortaçağ Hıristiyanlığı ile aynı dönemdeki İslam güneşini karıştırıyorlar. Cehaletin bu denlisi ancak bunların yaptığı yüksek(!) tahsille mümkün! Diyanet İşleri Başkanı Sayın Ali Erbaş görevinin gereği olarak Ankara Hacı Bayram Camisi’nde temsili cuma namazını kıldırdı ve cuma hutbesinde tüm insanlığa, “Ey insanlar! Canımıza, aklımıza, inancımıza, malımıza ve neslimize zarar veren şeylerden uzak duralım” çağrısında bulundu. Prof. Dr. Ali Erbaş, aynı hutbede “Ey insanlar! İslam zinayı en büyük haramlardan kabul ediyor. Lutiliği, eşcinselliği lanetliyor. Nedir bunun hikmeti? Hastalıkları beraberinde getirmesi ve nesli çürütmesidir, bunun hikmeti. Yılda yüz binlerce insan gayrimeşru ve nikâhsız hayatın İslami literatürdeki ismi zina olan bu büyük haramın sebep olduğu HIV’e maruz kalıyor. Geliniz, bu tür kötülüklerden insanları korumak için birlikte mücadele edelim” ifadelerini kullandı. Allah aşkına, başkanın yukarıdaki ifadelerinde ne var? Başkan, temsil ettiği İslam dininin hükümlerini açıklıyor. Başkan bunları bu şekilde açıklamasaydı, temsil ettiği makamın gereğini yerine getirmedi diye suçlanması lazımdı. Ne yani? Zina yapmayın, eşcinsel ilişkiye girmeyin demek toplumun bir kesimini hedef göstermek veya kin ve nefrete teşvik oluyor öyle mi? Bunlar ta başlangıcından beri dinin zaten bilinen hükümleri değil mi? Üstelik yalnızca İslamiyet’in değil, tüm semavi dinlerin hükümleri bu doğrultuda. Zift dolu kafalardaki bu zihniyeti biz önceden beri tanıyoruz, bunların zoru başkanla veya başkanın söyledikleriyle değil, İslam dininin ta kendisiyledir. Belli ki bunlar, Malcolm X’in (Malik Şahbaz) ifade ettiği gibi “İslam’a sövmekten başka fikri olmayanlar, fikrin değil, İslam’a sövmenin hürriyetini istiyorlar.” Cumhurbaşkanı Sayın Erdoğan ise Ankara Barosu’nun bu hezeyanlarına sert tepki gösterdi ve bunun devlete yapılmış bir saldırı olduğunun altını çizdi: “Diyanet İşleri Başkanlığı devletin bir kurumudur ve başkanımız biliyorsunuz bir açıklama yaptı, bu açıklamasıyla sadece inancının, ilminin ve yürüttüğü görevin gereğini yerine getirmiştir. Söyledikleri de sonuna kadar doğrudur. Ankara Barosu’nun açıklaması başta olmak üzere, Diyanet İşleri Başkanımızın görüşlerine karşı kullanılan üslup, konu ve şahıs boyutunu aşıp doğrudan İslam’a yönelen kasıtlı bir saldırı halini almıştır. Zira Diyanet İşleri Başkanımıza yapılan saldırı, devlete yapılan saldırıdır.” Bu zihniyet kendisini layüsel mi zannediyor? Halkımızın büyük çoğunluğunun benimsediği dini değerleri aşağılama cüretini nereden buluyorlar? Cumhurbaşkanı’nın dediği gibi “Herkes haddini bilmeli!”, bilmeyenlere de bildirilmelidir. Nitekim Ankara Cumhuriyet Başsavcılığı’nca Ankara Barosu hakkında resen soruşturma başlatıldı.",https://www.hurriyet.com.tr/yazarlar/fuat-bol/hukuku-guguk-yapan-zihniyet-41505584
Fuat Bol,Dengenin korunması,"Nisan 22, 2020 06:29","Bu başarıda, başta ciddi fedakârlık ve gayretle hizmet eden sağlık çalışanları en büyük paya sahiptir. Zira onlar, bizim yaşayabilmemiz için kendi hayatlarını tehlikeye atan gerçek kahramanlardır ve her türlü takdire fazlasıyla layıktırlar. Allah c.c. eksikliklerini göstermesin, iyi ki varlar. Elbette çok erken dönemde, salgınla ilgili gerekli tüm önlemleri alan ve hazırlıkları yapan Sağlık Bakanlığı ve devletimizin ilgili kademeleri üzerlerine düşeni özenle yerine getirmiş, dünyaya örnek teşkil edecek bir model inşa etmişlerdir. Zira bizim medeniyetimiz insan temellidir, Batı’yla olan farkımız da budur. Onlar nükleer silahlar ve uçak gemileri inşa ettiler ama bugün gelinen noktada, maske ve solunum cihazı yokluğundan kırılıyorlar. ABD’de kişi başına milli gelir 40 bin dolar ama gelin görün ki insanlar parasızlıktan tedavi edilemiyor, yaşlılar ölüme terk ediliyor. Çünkü hastalığın tespit edilip tanısının konması için 30 bin dolar gerekiyor. Türkiyemizde ise maske, ilaç ve hastanedeki tedavi giderleri için hastalardan ücret alınmıyor. Özel hastanelerde bile yalnızca oda ücreti alınıyor. Bu kapsamda COVID-19 rehberi ve pek çok konuda algoritma ve değişik dokümanlar, etkili ve yaygın filyasyon çalışmaları, erken tedavi imkânları, hastanelerde yüklenme olmadan kaliteli hizmete devam edilmesinin sağlanması, izolasyonu temine yönelik çok kapsamlı tedbirler, bu başarının elde edilmesinde büyük öneme sahiptir. Başarıyla devam eden salgın süreci yönetiminde, vatandaşlarımızın belirlenmiş koruma ve kontrol tedbirlerine özenle uyumu sonucu belirleyecektir. Her konuda ‘dengenin korunması’ medeniyetimizin temel değerlerinden biridir. Bu nedenle ifrat (aşırı gitme, abartma) ve tefrit (geride kalma, yetersiz olma) hoş karşılanmamış, istikrarla dengenin korunması, orta yolun tercih edilmesi, ortak aklın gereği olarak tavsiye edilmiştir. Bu çerçevede, ülkemizde son üç aydır, yazılı-görsel ve sosyal medyada COVID-19 konusu değişik yönleriyle ele alınmaktadır. Bu konuda oluşan bilgi karmaşası, bilgi kirliliği ve sadece bu konunun gündemi bütünüyle işgal etmesi artık ifrat boyutlarına ulaşmıştır. Halka yönelik TV programları, hızla artan makalelerin, makalelerdeki farklı görüşlerin tartışma yeri olmasa gerektir. Zira bu denli bilimsel tartışmalar, eleştirel değerlendirmeler sempozyum, kongre, çalıştay ve diğer bilimsel ortamlara bırakılmalıdır. TV ekranlarında ise bilim insanları alanlarına uygun konularda, halkın istifade edeceği hususları yalın bir anlatımla topluma sunmalıdır. İşin uzmanı olmayan kişiler ekranlara çıkarılmamalı, halkın kafası karıştırılmamalıdır. Unutmayalım, bilinçsizce yapılan yayınlar ve uzman olmayan sorumsuz kişilerin tutarsız beyanları salgınla mücadeleye zarar verecektir. Dikkat ederseniz, bu salgında gerçek anlamda tecrübe edinen, hasta gören, klinik uygulayan, koşuşturan insanlar ekranlarda yok denecek kadar az. Zira onların başını kaşıyacak vakitleri yok. Ayrıca herkes evden de olsa işine odaklanmalı, COVID-19 ile ilgili programlara da belli bir ölçü dahilinde TV ekranlarında yer verilmelidir. Zaten sıkıntıda olan insanımıza maddi yardımların yanında, en az bir o kadar da moral gerekli.",https://www.hurriyet.com.tr/yazarlar/fuat-bol/dengenin-korunmasi-41500273
Fuat Bol,Bir virüsün öğrettiği!,"Nisan 13, 2020 06:29","Bunu, yani birinden birini tercih ettiğinizde, tek kanatlı bir kuşu tarif etmiş olursunuz; eksik yapmış olursunuz. Evrende her şeydeki denge gibi insanın yaratılışında da bir denge vardır. İnsanın mutlu olabilmesi için bu dengeyi, üstelik hem maddesiyle hem de manasıyla gözetmesi gerekir. Görünen o ki insan manasını ihmal etti ve homoekonomikus oldu, yani hep kişisel menfaatinin doğrultusunda kararlar aldı ve uyguladı. Bu, şu demektir: Benimki benim, seninki de benim! Dikkat edilirse burada yürürlükte olan güçlünün hukukudur; altta kalanın canı çıksın anlayışı! Bu yüzden insanlar bencil oldu. Yalnızca kendilerini düşünmekle yetinmediler, birbirlerinin haklarına da göz diktiler. Oysa bu hal tamamen hayvansaldır, zira hayvanlar birbirlerinin kemiğine musallattır. Aslında insan olabilmenin asgari şartı, “Benimki benim, seninki senin” şeklindeki yaklaşımdır. Adalet, yani terazinin kefelerinin denk gelmesi de herkesin haklarına riayetle onların korunup güvence altına alınmasıdır. Diğer bir ifadeyle, güçsüzün hakkının korunup savunulmasıdır. İnsan maddesini geliştirdiği gibi (yemek, içmek, barınmak vb) manasını da geliştirmelidir. Sevgisiz insan veya toplum asla paylaşımcı olamaz ve yalnızca kendisi için yaşar. Yalnızca maddesini doyuran insan boşuna uğraşıyor. Zira böylesi insan ne doyar ne de doyurulabilir. Doymayan insanların teşkil ettiği bir toplumu düşünün. Burada insaniyetten, insani değerlerden eser bulunabilir mi? Bakınız, bugün maddiyat üzerinde kurulan birliktelikler, zorda kalındığında veya en ufak bir menfaat karşısında nasıl tarumar oluyor. Kendilerine medeni diyen ülkeler, birbirlerinin maskelerine el koyuyor, hayati öneme haiz solunum cihazlarını çalıyor, biri diğerinin siparişini havada iken iki misli fiyat vererek resmen gasp ediyor. İsveç’te 92 yaşında kalp hastası olan bir hanımefendinin gitmek zorunda kaldığı marketteki poşetlerinin taşınması için belediye kendisinden 370 İsviçre Kronu (250 TL) talep ediyor. Kadıncağız, “Bu parayı verirsem ben aç kalırım” diyor ama derdini kimseye anlatamıyor. İşte, görüyorsunuz: Mana olmayınca, vefa İstanbul’daki bir semtin adı olmaktan ibaret kalıyor. Halbuki sevgiyi çoğaltabilen insan, “Seninki senin, benimki de senin” deme erdemine kavuşur. İşte bütün semavi dinler insanoğluna bu erdemi tattırabilmek için gelmiştir. Onlara bir anne ve bir babadan geldikleri, yani kardeş oldukları anlatılır ve kardeşlerin birbirlerini sevip karşılıklı olarak haklarını gözetmeleri öğütlenir. Diğer bir ifadeyle dinler, insanlara hadlerini bilmeleri için gönderilmiştir. Bunun da özeti: Kendin için istediğini başkaları için de istemek ve kibirli olmamak. Birincide adalet, yani hakça paylaşım, ikincide ise insanın kendini tanıması, yani haddini bilmesi vardır. Ama gelin görün ki insanoğlu ikisinde de taşkınlığa gitti ve hem kendisine hem de çevresine zulmedenlerden oldu, insanlıktan çıktı. Vahşi hayvanların bile eline su dökemeyeceği bir canavara dönüştü. İnsana insan olduğunu hatırlatması bakımından bu virüsün çok faydası oldu. Böylece insan bir muhasebeye girişti ve “Ben neyim, cirmim ne kadar, neye memurum” diyebildi. Bakınız: Sokağa çıkamayan insan, en yakınlarına bile mesafeli olmak zorunda. Sahip olduğu servetinin, menkul veya gayrimenkullerinin, mevki ve şöhretinin hiçbir değeri yok. Yeryüzünde yürüyemiyor bile ama dün bütün bunların maliki olarak, böbürlenerek yürüyordu. Oysa bugün güvenip sarıldıklarının, övünüp caka sattıklarının tümünün boş ve hayal olduğunu gördü. Yeryüzünde böbürlenerek yürüyüşünde ağırlık ve azametiyle yeri yaramayacağını ve dağlarla yükseklik yarışına giremeyeceğini anladı. Hem de kimsenin anlatamayacağı şekliyle... İliklerine kadar hissederek anladı. Sonunda “Ben insanım” dedi, diyebildi. Daha ne olsun!",https://www.hurriyet.com.tr/yazarlar/fuat-bol/bir-virusun-ogrettigi-41492946
Fuat Bol,Merak edilen sorunun cevabı!,"Nisan 20, 2020 06:29","Tüm ülkeler teyakkuz halinde, sağlık altyapıları yetersiz ülkeler –ki bunlar süper güç de olsalar- sapır sapır dökülüyor. Başta ABD olmak üzere, Avrupa ülkelerinin hal-i pürmelali ortada. Bir yandan bilim insanları aşı bulmaya gayret ederken (en erken bir-bir buçuk yıl sonra deniyor) diğer yandan elde kalan yegâne çare olan hastalığın bulaşmaması için önlemler alınıyor. Bunun da esası, insanlar arasındaki fiziki mesafeyi koruyup teması kesmektir. Bu mesafe ne kadar korunup temas kesilirse, hastalığın yayılması da o nispette önlenmiş olur. Tümüyle sokağa çıkmayıp evde kalalım demekle olmuyor, zira hayat devam ediyor ve bu yüzden belli işkollarında çalışanların sokağa çıkmaları zorunlu. İşte işin zorluğu da burada başlıyor. Başarı, idarenin zamanında gerekli önlemleri uygulamaya koyması ve halkın da bunlara uymasına bağlıdır. Dünyada çeşitli örnekler görüyoruz, zecri tedbirler alıp bunları baskı ve hatta şiddetle uygulayan ülkeler de var. Ama Türkiye bir demokrasi ve üstelik Akdeniz ülkesi, meselenin sakin bir şekilde özenle halledilmesi gerekiyor. Sağlıkçılarımız hayati tehlike içinde canla başla çalışırken, güvenlik birimlerimiz de alınan önlemleri uygulamada gece gündüz demeden çırpınmaktalar. Türkiye’miz işi başından beri sıkı tuttu ve bu yüzden Batıdaki gibi ipin ucu kaçırılmadı. Süreci çok iyi yöneten Sağlık Bakanı Fahrettin Koca, her akşam basın toplantısı düzenleyerek kamuoyunu aydınlatıyor. Hastalığın seyrini, yapılmakta olanları ve yapılması gerekenleri tek tek sıralıyor. Ve özellikle her akşam bir hususun altını çiziyor: Bulaşma riski katlanarak çoğalan bir hastalıktan bahsediyor ve bunu önlemenin tek yolunun sosyal izolasyon olduğunu vurguluyor. Alınan tüm önlemlere bakın (maske, 20 yaş altı ve 65 yaş üstü sokağa çıkma yasağı, 30 büyükşehir ve Zonguldak illerinde hafta sonları sokağa çıkma yasağı ve bu iller arası seyahat kısıtlaması, fiziki mesafe zorunluluğu vb) bunların hepsi virüs varsa bulaştırmamak, yoksa virüse bulaşmamak için alınan önlemler. Yani tüm bu izolasyon önlemlerinin hedefinde risk faktörlerini ortadan kaldırmak var. Devlet, sahip olduğu sağlık altyapısı ve elindeki milyonu aşkın sağlık ordusuyla salgını dizginledi. Sağlık çalışanlarımız cansiperane bir şekilde gece gündüz demeden çalışıyorlar. Üstelik tüm sevdiklerinden (çocuk, eş anne-baba, arkadaş vb) ayrı kalarak bu çabayı sürdürüyorlar. Onlar, bizler için canlarını tehlikeye atıyor ama biz, başta kendimiz olmak üzere hepimizin sağlığı için evde kalmayı zül görüyoruz, ağır buluyoruz. İnsaf! Ve durmadan soruyoruz: Ne zaman dışarı çıkabileceğiz? Hayat ne zaman normale dönecek? Hemen herkesin merak ettiği sorunun cevabı aslında çok basit. Asıl yanlış olan bu sorunun muhatabı; bunu kendimize sormamız lazım. Biz ne kadar sosyal izolasyonu yerine getirebilirsek, diğer bir deyişle bizler hastalığın yayılmasını ne kadar önleyebilirsek, o kadar erken dışarı çıkarız. Ayrıca bizler bu virüsle yaşamasını öğrenmeliyiz. Zira aşısı bulununcaya kadar yalnızca bize değil, tüm dünyaya rahat yok. Unutmayalım ki bundan böyle dünyada hiçbir şey eskisi gibi olmayacak!",https://www.hurriyet.com.tr/yazarlar/fuat-bol/merak-edilen-sorunun-cevabi-41498451
Fuat Bol,Özal-Erdoğan,"Nisan 18, 2020 06:29","Türk siyasi tarihinin son elli yılına damgasını vuran en önemli liderlerden ilk ikisi, Özal’la Erdoğan’dır. İkisinin de benzeşen ve ayrışan tarafları olmasına karşın, başarılarına temel teşkil eden ortak özellikleri, dava adamı olmaları, bunun da gereğini son derece cesur bir şekilde yerine getirmeleri, vesayete ve statükoya karşı koymalarıdır. İkisi de sivildi, Özal’ın Devlet Planlama Teşkilatı ve Başbakanlık Müsteşarlığı gibi kısa süreli memuriyeti vardı. Erdoğan ise gençlik yıllarından beri politikanın içinde yoğrulmuş ve siyasetin hemen her kademesinde görevler üstlenmişti. Her iki şahsiyet de tarihe tabu yıkan liderler olarak geçti. Özal, teşebbüs hürriyetini getirerek ekonomiyi dünyaya açtı. Ayrıca 141, 142 ve 146. maddeleri kaldırarak, fikir-ifade ve inanca özgürlük getirdi. Turgut Özal, Türkiye’yi ithal ikamesi modelinden ihracat önderliğinde büyüme modeline dönüştürmeyi başarmış ve Türk ekonomisini rekabete açmıştır. Otobanı Türkiye’ye Özal getirdi. Kendinden önce İstanbul-İzmit arasında 30 kilometrelik yol on yılda tamamlanamamıştı, o, İstanbul-Ankara arasını otoban yapıp hizmete açtı. Erdoğan ise tüm şehirleri otobanlarla birbirine bağladı (toplam 26 bin 472 km). Meyve veren ağaç taşlanır, her iki liderin hemen her kesimde, hem en çok seveni ve hem de en çok nefret edeni mevcut. Özal, çalıştığı insan kalitesi bakımından Erdoğan’dan daha şanslı idi. Güçlü lider olmasına karşın, kendisinden sonra 100 Türk büyüğü çıkarabiliyordu. Her iki lider de cesarette gözü kara ve kadere olan imanlarıyla kederden emindiler. Özal, 1. Körfez Harekâtı’nda Irak’a girip Musul ve Kerkük’ü almak istedi ancak zamanın Genelkurmay Başkanı (Torumtay Paşa) görev süresi bitmeden emekliliğini istedi ve Özal’ın talebi sonuçsuz kaldı. Savaş esnasında Ankara’yı ziyaret eden Irak Başbakanı Taha Yasin Ramazan’ın, “İncirlik üssünü ABD savaş uçaklarına açarsanız sizi düşman belleriz!” sözüne karşı Özal, “Saddam’a selam söyle ve de ki, şayet Türkiye topraklarına bir top mermisi düşerse seni ve Saddam’ı Bağdat’ın ortasında asarım!” demiştir. Erdoğan da Özal’ın ‘sur’da (vesayet) açtığı gedikten girerek, aynı azim ve kararlılıkla tabuları yıkmaya gayret etmiş, demokrasi ve insan hakları önündeki engelleri bir bir kaldırma gayretinde olmuştur. Halkının yüzde 99’ü Müslüman olan ülkemizde başörtüsü yasağı vardı, düşünebiliyor musunuz? Başörtülü kızların eğitim ve öğretim hakları ellerinden alınıyordu. Başörtülü asker annesi askeri garnizona giremiyordu. Başörtülü avukat mahkemeye girip savunma yapamıyordu. Erdoğan, Özal’ın da özlemini çektiği Başkanlık modelini getirdi. Zira her iki lider de bu ülkenin kalkınmasında en büyük engelin vesayet ve bürokratik oligarşi olduğunu biliyordu. Erdoğan ayrıca, devlete sızan ve onu adeta ahtapot gibi sarmalayan (ki, bunda kendilerinin de büyük oranda katkılarının olduğunu itiraf etmiştir) FETÖ’yü, geç de olsa, teşhis ve tespit edip onunla kıyasıya mücadele eden ve ülkeyi yabancı boyunduruğundan kurtarmaya çalışan yegâne milli bir şahsiyettir. Yeri gelmişken, gazeteci-yazar dostumuz Nedim Şener’in, bizim de aynen katıldığımız şu tespitini buraya alıyorum: “Bu ülkede devlet FETÖ’ydü. Ben boşuna demiyorum FETÖ devlete sızmadı. Zaten her şey ellerindeydi. Erdoğan FETÖ’cülerin yönettiği devlete sızdı ve onları devirdi”. Bugün Türk askerinin elinde topu, tüfeği, tankı, füzesi, helikopteri, İHA’sı, SİHA’sı, akıllı bombası vb varsa ve bunlar yerli üretilebiliyorsa, bütün bunları Erdoğan’a, onun kararlılığına ve milli duruşuna borçluyuz. Bu sayede, nerede olursa olsun terörü ininde vurabiliyoruz. Yurtdışı harekâtlarla sınırlarımızın güvenliğini sağlayabiliyoruz. Tüm dünyayı tehdit eden koronavirüs salgınında, en güçlü ülkelerin bile nasıl sapır sapır döküldüğünü gördük, görüyoruz. Türkiye, yaptığı başarılı mücadelede, dünyada ilk beş ülke arasına girebiliyorsa, bunu, Erdoğan’a ve onun hükümetlerinin sağladığı sağlık altyapısına borçludur. Seversiniz sevmezsiniz bilemem ama Sezar’ın hakkını Sezar’a vermeliyiz!",https://www.hurriyet.com.tr/yazarlar/fuat-bol/ozal-erdogan-41497469
Fuat Bol,3. dünya savaşı!,"Nisan 11, 2020 06:29","Dünya üzerine indirilen insanoğlu sürekli arayış içinde oldu, çevresini sürekli araştırırken kendini hep ihmal etti. Bulduğu daireyle beraber tekerleği keşfetti. ...Ve o gün bugündür hız peşinde. İnsanın yaratılışında mevcutla, elindekiyle yetinmek yoktur, hep daha fazlasını ister. Zaten kutsal kitapların da ifade ettiği gibi, dünya hayatı, “...bir oyun, bir eğlence, bir süs, aranızda karşılıklı bir övünme, çok mal ve evlat sahibi olmak yarışından ibarettir...” Yarıştı da ne oldu? Ölünce hepsi gittiğine göre bu yarışın kazananı olmasa gerektir. O halde, bunca hırs, hiç ölmeyecekmiş gibi tamah niye? İnsan hırslandıkça hızlandı, öyle ki bu hızla dünya kendisine dar geldi ve uzaya yöneldi. Dünyayı bitirdiğini gören insan, kendini bitirdiğinin farkına bile olmadı. Zira dünyayı bitirme hırsı ve hızı aklını başından almıştı. Bu yüzden aradığı mutluluğu bir türlü bulamadı. Artık ne yapsa boşunaydı. İpin ucunu kaçırmış, bataklığa saplanmıştı bir kere, adım attıkça daha da batıyordu. Geçmişine ilkellik ve hatta vahşet deyip teselli aramıştı. Oysa geçmişinde at arabası ile öküz arabasının çarpışması sonucu onlarca insan hayatını yitirmiyordu! Aklınca belirlediği normlarla uygarlaştığını zannetti. Halbuki aynı normları, gücü oranında yine kendisi tanımadı. Sahip olduğu bu güçle en büyük zalimlerden oldu. Zira artık kravatlı yamyamdı. Sahillere vuran bebekler umurunda bile değildi. Feryatları, çığlıkları, yakarışları duymuyor, toplu katliamları, yerlerinden yurtlarından edilen, sefalet içindeki milyonlarca mülteciyi görmüyordu. Vicdanlar dumura uğramış, kalpler taşlaşmış, gözler körelmiş ve kulaklar sağırlaşmıştı. Her şey en ince yerinden, zulüm ise en kalın yerinden kopar. Yaşlı dünyanın çökük omuzları bunca zulmü taşıyamazdı, taşıyamadı da. Görünmez, küçücük bir virüse yenik düştü. Onca gücü, dünyayı boşaltıp evlere tıkılmaktan başka bir işe yaramadı. Halbuki düne kadar tanrılaştırdığı gücüne (kendine) tapıyordu, bugün neden kaçacak delik arıyor? Dünkü mü insandı, bugünkü mü? Koca bir insanlık, uygarlık diye ilkelliğe yelken açmış olmasın! Zira dönüp de geriye baktığında, tüm insani değerleri ve mutluluğu düne bırakmış olduğunu görüyor. Boşuna dememişler: 3. dünya savaşından sonra, dünya üzerinde kalacak insanlar okla ve mızrakla savaşacak! Böylece insanoğlu hem haddini bilecek ve sahip olduğunu zannettiği sahte tanrılık kibrinden ve nükleer bombaların yakıcılığından da kurtulmuş olacak. Ve ister istemez insan, ünlü Fransız düşünürü Pascal’ın şu sözünü koro halinde haykıracak: “Bana peygamberlerin haber verdiği Tanrı gerek, filozofların bahsettiği değil...” Ama...",https://www.hurriyet.com.tr/yazarlar/fuat-bol/3-dunya-savasi-41491966
Fuat Bol,Nefis muhasebesi,"Nisan 25, 2020 06:29","Malum tüm insanlık yarıştaydık, anlamsız şekilde koşuşturuyorduk. Nereye gideceğimizi, ne yapmak istediğimizi kendimiz de bilmiyorduk. Ardımıza bakmadan koşuyorduk, dur durak bilmiyorduk. Dünyayı tanımadan, dünya için koşuyorduk. Zira dünyayı tanısak böyle koşmazdık. Dünyayı yakalayabileni görmememize rağmen koştuk. Başkaları yakalayamasa da kendimiz yakalarız zannettik. Halbuki dünya, peşinden koşanları, sürekli koşturur ve lakin asla kendini yakalatmazdı. Yani herkes koştuğuyla kalırdı. Korona günleri, tüm çekilmezliğine rağmen, insana bu muhasebeyi yaptırdı. Evinde kalan insan ailesiyle tanıştı, eşim, çocuklarım, annem, babam, kardeşlerim, dost ve akrabalarım var dedi, diyebildi. Dünyayı rızkı bellemiş ona doğru hızla koşuyordu. Keşke rızkının da kendine doğru koştuğunu görebilseydi. Zavallı insan, hep ‘desinler’in peşinden koştu, hep, nasıl yaparım da kendimi beğendiririm dedi. ‘Niçin’i hiç düşünmedi, öyle ya, kendisi niçin vardı ve neye memurdu? Bunu aklına bile getirmedi. Bu yakıcı soruya muhatap olmamak için hep kaçtı, kendinden kaçtı. Bindiği alametle kıyamete gittiğinin farkında bile olmadı. Kıyameti ölümüydü, gaflet içindeki koşuşturmayla gerçekte uykudaydı, ölünce uyanacaktı ama... Artık nafileydi, zira iş işten geçmişti! Evde kalınca düşünme fırsatı buldu: Etrafındaki hiçbir şey boş ve manasız değildi. Kendisi neydi? Bunca mükemmeliyet içinde boş ve manasız olabilir miydi? Kimdi, nereden geldi, kendi isteğiyle mi geldi, nereye gidiyordu, kendi isteğiyle mi gidiyordu? Ya, Pascal’ın son anlarında arzuladığı şekliyle filozofların değil, Peygamberlerin haber verdiği Allah varsa ve her şey O’na aitse? Bizim hiçbir dahlimiz olmadan, bize verdiği bu hayatın hesabını sorarsa -ki, soracağım diyor- ne cevap veririz? O halde, hesaba çekilmeden, kendimi hesaba çekmeliyim! Varlık sebebimiz olan sevgiyi bulup tatmalı ve tattırmalıyım. O sevginin bir yansıması olan, anne-babamın beni, bana vermesiyle (onca ihtimam ve meşakkatle) ben olmuştum. Ben ise onları, şefkat ve merhamete en muhtaç oldukları anda ‘huzurevine’ terk ettim. Yaptıklarımda yalnız değildim, dünyanın başka yerlerinde de de anne-babalar huzurevlerindeydi. Üstelik bu korona günlerinde, bakıcıları tarafından bile terk ediliyor, topluca ölüyorlardı. Günler sonra, onlarcasının cesetleriyle karşılaşılıyordu. ...Ve insanlık, dehşetle gördü ki, o ceset torbalarında taşınan, anne-babalar değil, gerçekte insanlığın ta kendisi! Ceset torbasında taşınan insanın dediklerini duyar gibiyim: “Ben de bir ömür boyu, sizin gibi ve hatta sizden daha hızlı koşup durdum. Dünyayı yakalayamadan, dünya beni yakaladı, hem de bir ceset torbasında! Yanımda belediye görevlilerinden başka kimse yok. Onlar da beni bir çukura koyup kireçlemek için varlar. Birlikte yiyip içtiğimiz, eğlenip kahkahalar attığımız, coşup şarkılar söylediğimiz, birlikte üretip birlikte tükettiğimiz en yakınlarımız, eş ve dostlarımız, arkadaşlarımız, çocuklarımız vb hiçbirisi yoklar. Yalnızım ve dünyalık olarak hiçbir şey götüremiyorum. Siz, ceset torbalarına girmeyenler! Sizin de bir mızrak boyu kaldı hayat güneşinizin batımına. Bakın hâlâ koşuşturuyorsunuz. Nasıl koşuşturduğunuz belli ama bana söyler misiniz NİÇİN?.. NİÇİN?.. NİÇİN?..”",https://www.hurriyet.com.tr/yazarlar/fuat-bol/nefis-muhasebesi-41502980
Fuat Bol,Kirli zihinler!,"Mart 30, 2020 06:29","Kötüler, kötü elleriyle dünyayı yaşanmaz, yaşanamaz kılarlar. Kıyametin kopacağı zaman, dünya üzerinde bir tek iyi insan ve bir tek iyilik kalmamış olacaktır. Yukarıdaki hüküm cümleleri semavi dinlerin buyruklarıdır. Aklı başında olan herkes, dünya üzerinde olanlara baktığında kıyametin yaklaşmakta olduğunu anlar. Tüm insanlık koronavirüs tehdidiyle karşı karşıya olup, hemen herkes ölümle yüz yüzedir. Bundan kurtulsak bile yarın daha büyük bir tehditle karşı karşıya kalmayacağımızın garantisini kimse veremez. Çevreyi ve ruhunu tahrip eden insanoğlu, bunun bedelini elbet ödeyecekti. Bu denli dehşetengiz hal bile akılları başlara devşirmeye yetmiyor ve inançlı veya inançsız gözüken yığınla insan, en mukaddes bildikleri değerleri bile istismar konusunda adeta yarış halindeler. Birileri, bunu sırf din düşmanlığından dolayı yapıyor. Dinle yakından ve uzaktan bir alakalarının olmamasına rağmen din adına ahkâm kesiyor ve akıllarınca dini değerleri küçük düşürmeye çalışıyorlar. Minarelerden okunan duaya karşılık, tencere ve tavalara vurarak protesto ediyorlar. Başörtülü kadın bir öğretmen ders verdi diye deliye dönüyorlar. Bunu da sözde Atatürkçülük adına yaptıklarını söylüyorlar. Atatürk’ün annesinin (Zübeyde Hanım), hanımının (Latife Hanım), kız kardeşinin (Makbule Hanım) başları örtülü. Atatürk başını açana da örtene de karışmadı, bunlara ne oluyor? Yahu! Sittin senedir bu toplumu başörtüsü yüzünden gerdiler, çatıştırdılar, insanları ötekileştirdiler, milyonlarca genç kızımızın eğitim haklarını gasp ettiler, toplumca kayıplarımız ortada. Onca zaman sonra, başörtüsü konusunda olması gereken orta yol bulundu ve sosyal barış sağlandı. Başörtülü-başörtüsüz kimsenin birbiriyle en ufak bir sorunu yokken içindeki faşizan kini kusmanın kime, ne yararı var? İnançlı gözüken bir diğer soytarı da Arapça dualar eşliğinde Hz. Peygamberi sözde bir kadının rüyasında gördüğünü ve mahut virüse karşı ‘sumak’ı öğütlediğini dillendirip sosyal medyayla yayıyor. İşin bundan da vahimi, dindar bilinen bir kısım insanların bu filmi birbirlerine aktarıp piyasada sumağı tüketmeleri oldu. Bu abuk sabuk (saçma) anlatımda, sözde rüyada görülen kişinin ak sakallı olduğu vurgulanır. Halbuki dinde şeytan, Hz. Peygamberin suretine (şekline) giremez ve Peygamberimiz vefat ettiğinde sakalında yalnızca 14 adet ak kıl vardı. İşte dindarımızın da hali bu; peygamberini bu kadar tanıyabiliyor. Ondan dolayı da ancak sumak bezirgânı (tüccar) olabiliyorlar!",https://www.hurriyet.com.tr/yazarlar/fuat-bol/kirli-zihinler-41481146
Fuat Bol,Kul hakkı,"Mart 23, 2020 06:29","Böylesine sıkıntılı bir durumda tüm ülkeler mahut virüse karşı çare arayışlarını sürdürürken, hastalığın yayılmasını durdurabilmek için de önlem üzerine önlem alıyorla Zira önlemde geç kalan ülkeler (İtalya, İran) aymazlıklarının bedelini ağır ödüyorlar. Koronavirüs denen bu illet, yüzde 98 oranında bir benzerlikle SARS virüsünü andırıyor. Malum, SARS ekim ayında başlayıp haziranda bitmişti. Bu yüzde 2’lik bilinmezlik, başta bilim adamları ve ülke yöneticileri olmak üzere herkesi kara kara düşündürüyor. Zira koronavirüs salgınının nereye ve nasıl evrileceği kestirilemiyor. Çin’in aldığı zorlayıcı yasaklar yüzünden korktuğu başına gelmedi. Ne kadar gelişmiş olursa olsun, tüm ülkelerin sağlık altyapıları bu denli bir salgın hastalıkta yetersiz kalır. Bundan dolayı da mutlaka bulaşacak olan bu hastalığın yayılmasını önlemek gerekir. Yani erkenden tespit edip hastayı izole etmek gerekmektedir. Türkiye önlem almada geç kalmadı, ancak vatandaşımız Sağlık Bakanlığı’nın ve Bilim Kurulu’nun almış olduğu kararlara gerekli özeni göstermedi, göstermiyor. Hükümet de bu özensizlik karşısında önlemleri arttırdı. 65 yaş ve üstündekilerle kronik rahatsızlığı olanların sokağa çıkışını yasakladı. Lokantalara gitmeyi de yasakladı, sadece paket servisi yapabilecekler. Sadece bizde değil, dünyanın hemen her yerinde insanlar duyarsız ve hatta birbirlerine saygısız. Birkaç milyonluk İskandinav ülkelerinde bile tuvalet kâğıdının bir paketi 5 Euro ise ikinci paketi 20 Euro’dan satılıyor. Önümüzde iki, bilemediniz üç haftalık sıkıntılı bir süreç var, buna katlanmak ve uyarılara uymak zorundayız. Ellerimizle kendimizi ve başkalarını tehlikeye atmamalıyız. Hem kul hakkı var, hem de bu denli duyarsızlık ve hoyratça davranmak, telafisi imkânsız sonuçlar doğurabilir. Ne kendimizi öldürmeye, ne de başkalarının ölümüne sebep olmaya hakkımız var. Gözlerimizin önünde İtalya ve İran gibi kötü örnekler var, onlardan ibret almalıyız. Sağlıkçıların kendi hayatlarını tehlikeye atarcasına özverili çalışmalarından utanç duyalım ve onların sağlıklı kalıp işlerini yürütmelerine yardımcı olalım. Sosyal medyaya ve bu arada sorumsuzca hareket eden kurum ve kuruluşların beyanlarına asla itibar etmeyelim. Bu gibi durumlarda en tehlikeli şey fısıltı haberciliğidir. Sorumsuz ve kendini bilmez meslek odaları bile bu uğursuz koroya “Korona Türkiye’de yüzlerce can almış ama gizleniyormuş” diyerek iştirak etti. Türkiye demokratik bir ülke; hangi cenaze, kimden ve nasıl gizlenebilir? Bunların yakınları yok mu? İnanın bu tipler virüsten daha tehlikelidir; virüsten sakındığımız gibi bunlardan da sakınmalı ve bunları asla kaale almamalıyız.",https://www.hurriyet.com.tr/yazarlar/fuat-bol/kul-hakki-41475229
Fuat Bol,Muhalefet yapmak için muhalif olmak!,"Nisan 06, 2020 06:29","Dikkat ederseniz bütün rejimlerde iktidar vardır ama yalnızca demokrasilerde muhalefet vardır. Muhalefet, iyi ve hatta çok iyi yapılan bir şeye kötü demek değildir. Lakin bizdeki muhalefet anlayışı tam da budur. Üstelik bu absürd hali övünerek dillendirmekte ve böylece muhalefet yaptıklarını sanmaktalar. Muhalefet elbette eleştirecek ve hatta iktidarı yerden yere vuracak ama yanlış ve eksik gördüklerini, milletin hayrına görmediklerini dillendirecek ve bu şekilde iktidara da yol gösterici olacak. Bizdeki muhalefet sözcüsü Meclis sıralarından “Bu hükümet dünyanın en doğru işini yapsa bile bizim bu hükümeti alkışlayacak halimiz yok, milletin bize verdiği görev bu” diyor. Yani, “Biz güzel olana da çirkin demek zorundayız” diyor. Yok, millet size öyle bir görev vermedi. Millet kendi hayrına yapılan şeylerin eleştirilmesine iyi gözle bakmaz. Bakmadığı içindir ki yapılan bu denli yıkıcı muhalefeti sittin senedir iktidara taşımadı. İyiye iyi demek çok mu zor? Bakınız, bu hükümetin sağlıkta yaptığı reformları başından beri eleştiriyorlar. Oysa bu millet bu iktidardan önceki dönemleri de biliyor. İnsanlar insan yerine konulmuyor ve hastanelerde rehin kalıyorlardı. Şu anda tüm dünya ülkeleri, tarihte eşine rastlanmamış bir salgınla boğuşuyor. Farkına varalım ya da varmayalım (yakında herkes farkına varacak) şu anda dünya üzerinde yaşanılan şey 3. dünya savaşıdır. Dünyanın süper güçleri, en zengin ülkeleri sapır sapır dökülüyor. Sağlık sistemleri daha şimdiden çökmüş durumda. Bizim muhalefet, iktidarın bin bir zahmetle başardığı şehir hastanelerini yerden yere vuruyordu. İstanbul İkitelli’de yapımı önümüzdeki günlerde bitecek olan şehir hastanesinin yolunu yapmaktan bile imtina eden bir muhalefet anlayışımız var. İstanbul Büyükşehir Belediyesi, iktidara puan yazılmasın diye asli görevini yerine getirmedi. Hastane açılma aşamasına geldi, yolu yok, iyi mi? İçinde bulunduğumuz bu salgında mahut hastanenin ve diğerlerinin ne kadar lüzumlu olduğunu anlatmaya gerek var mı? Neyse ki Altyapı ve Ulaştırma Bakanlığı, İstanbul Büyükşehir Belediyesi’nin inatlaşıp yapmadığını görünce yolu yapma kararı aldı. Bakanlık, 20 Nisan’da hastanenin birinci etabının açılışına yolu yetiştirecek. Allah aşkına söyler misiniz, biz neyin inatlaşmasındayız? Millet sizi o makamlara kendisine hizmet edesiniz diye seçmedi mi? 2682 (yanlış okumadınız, iki bin altı yüz seksen iki) yatak kapasiteli bir hastanenin yolu yapılmayacak da ne yapılacak? Bu mudur halka hizmet? Aynı parti sözcüsü, bu kez de TTB’nin yalan beyanı üzerinden Meclis’te basın toplantısı düzenliyor ve umreden dönen vatandaşlara ateş düşücü verilip yurda sokulduklarını iddia ediyor. Akılları sıra böyle yaparak Diyanet İşleri Başkanlığı’nı töhmet altında bırakacaklar. Değil Diyanet, hiçbir kurum veya kuruluş böyle bir densizlik yapmaz, yapamaz. Binlerce tanığı olan bir olay gizlenebilir mi? Ayrıca Diyanet böyle bir işe neden tevessül etsin? Ülkeye virüsü yayarak eline ne geçecek? Sormadan, araştırmadan, ne yüzle böyle bir basın toplantısı yapılır? Diyanet yalanladı, ne olacak şimdi? Çıkıp özür dilenecek mi? Daha dün genel başkanınız “Dindarlara, başörtüsüne karşı yanlış tavır sergiledik” demedi mi? Bu ne perhiz, bu ne lahana turşusu?! Öyle anlaşılıyor ki bizdeki muhalefet, iktidar olmak için değil, muhalefet kalmak için muhalefet yapıyor. Bindiği dalı kesiyor!",https://www.hurriyet.com.tr/yazarlar/fuat-bol/muhalefet-yapmak-icin-muhalif-olmak-41487135
Fuat Bol,O kiri temizleyebilecek su yok!,"Mart 25, 2020 06:29","Önlem almada geç kalan ülkelerin dramatik hallerini görüyoruz. Çok şükür ülkemiz, o kategoride değil. Bu demek değildir ki, uzmanların ikazlarına dikkat etmeyelim ve hayatımızı normal akışı içerisinde sürdürelim. Devletimizin uyarılarına harfiyen uyalım ve önemli bir neden olmadan sokağa çıkmayalım. Pozitif bilimlerin gereği, nasıl ki her şey sebep-sonuç (determinizm) ilişkisine tabiyse, dinimizde de Allahü teala her şeyi bir sebeple yarattığını bildirmektedir. Bunun tek istisnası mucizelerdir. Dünyamız gittikçe artan bir şekilde çeşitli musibetlere sahne olmaktadır. Bu durumun maddi olduğu kadar manevi sebepleri de elbette vardır. Evrende fizik, kimya, biyoloji vb müspet bilimlerin kurallarının geçerliliğini görmemize rağmen, insanoğlu olarak bu kurallara ne kadar uyduk? Bize tertemiz bir şekilde emanet edilen doğayı ne hale getirdik? Dünyanın çeşitli beldelerini karıncalar, çekirgeler ve hatta son olarak maymunlar istila ediyor. Akdeniz, ölümden kaçan mülteci teknelerinin, kendilerini medeniyetin beşiği addeden ülkeler tarafından hunharca batırıldığı ölüm gölü haline getirildi. Türkiye olarak, ülkemizin sınırlarında yaşanmakta olan mülteci feryatlarının en yakın tanığı ve yegâne yardımcılarıyız. Dünya, değil bunlara yardım etmek, daha ne kadar insanı mülteci yapabilirimin derdinde. Yunanistan sınırında sergilenen vahşetten kimsenin kılı kımıldamıyor. Myanmar’da, Çin’de (Doğu Türkistan), Irak’ta, Suriye’de, Filistin’de, Yemen’de, Libya’da vb hep Müslüman kanı dökülüyor. Belli ki, birileri Müslümanları insan saymıyor. Dünya bu kadar zulmü kaldırabilir mi? Bunca masum insan, tamamen sahipsiz mi? Şairin dediği gibi, “...Mahşerde mi, biçarelerin yoksa felahı?” Dünyada da bunun hesabı sorulmaz mı? İşte küçücük bir virüs çıktı, tüm insanlık ne yapacağını şaşırmış durumda. Sevgili kardeşim Ersoy Dede: “...İşgal günlerinde ilk önce uçağını indirebilmek için Müslüman toprakları üzerinde kavga eden barbar Batı... Evlerinden, yerlerinden, yurtlarından ettiğin o çocuklar gelsin gözünün önüne. Kapıları kapatırken suratlarına, bir mal gibi değer biçerken, kelle başı hesabı yaparken, çamaşırsız attığın Meriç Nehri’nde ölüme terk ederken mülteci çocukları, kimse sormaz bana bunun hesabını diye mi geçti aklından?.. Şimdi diyorlar ki, ‘Ellerinizi çok iyi yıkayın’... Ya hu bunca kir ellerini yıkayınca geçer mi?” diye soruyor. Cevap veriyorum: Bu kiri çıkaracak ne bir su ve ne de bir antiseptik mevcuttur kardeşim! Ne demişler: Alma mazlumun ahını çıkar aheste aheste!",https://www.hurriyet.com.tr/yazarlar/fuat-bol/o-kiri-temizleyebilecek-su-yok-41477119
Fuat Bol,Hâşâ zulmetmez kuluna Hüdası!,"Nisan 04, 2020 06:29","Ayetin meali şöyledir: “Sonunda yaptıklarının kötülüğü yine kendilerine dokundu ve alay ettikleri şey onları kuşattı”. Ünlü şair Nâzım Hikmet eşi Vera için yazdığı ‘Saman Sarısı’ şiirinde, dostu Abidin Dino’ya şu dizelerle sorar: “Sen mutluluğun resmini yapabilir misin Abidin?” Abidin de, hasretle yandığı dostuna ‘Mutluluğun resmi’ şiiriyle yanıt verir: “Buna da ne tual yeterdi, ne boya...” Manasını unutan insan, maddeyi putlaştırdı ve homoekonomikus (ekonomik insan) oldu. Maddeyle (para) mutlu olacağını sandı ve onu yığdı. Halbuki aradığı mutluluk aslında manevi bir hazdan ibaretti ve ona manasız, maneviyatsız, bir diğer ifadeyle sadece maddeyle ulaşılamazdı. İnsanoğlu tapındığı maddeyle ‘Tanrı’yı öldürüp’, kendisini Tanrı insan ilan etmişti. Bunun sonucu olarak ‘Ben! Ben!’ diyerek haddini aştı. Oysa tüm insani değerleri (sevgi, merhamet, erdem, adalet, cömertlik, kardeşlik, saygı, hoşgörü, dayanışma vb) kaybetti ama neleri kaybettiğinin farkında değildi. Bütün bu değerlerin yerine maddeyi (para) ve bencilliğini ikame ederek mutluluk aradı. Büsbütün bencilleşti, nefret eder oldu, küstahlaştı, acımasız oldu, hem kendine ve etrafına zulmetti, zalimlerden oldu. Göklere ve etrafına bakıp acziyetini anlamadı, anlamak istemedi. Kendine de baksa anlayabilecekti ama kibri buna mani oldu. Acziyetini anlayabilmek için illa tepine tepine ve kitleler halinde ölmesi mi gerekiyor insanın? Üstelik hemcinsinin bu tür ölümlerini yakinen görmesine karşın en ufak bir ibret aldığı yok. Aklının sırra kadem bastığı insanoğlu, sahip olduğu mahut zekâsıyla nereye kadar gidebilir? Gidebildi mi? ‘Mektubat’da büyük veli ne güzel özetlemiş: “Kamış boşum dedi, şekerlendi. Ağaç (benim deyip) yükseldi, baltayı yedi”. İnsanoğlu sürekli balta yiyor, son olarak ‘koronavirüs’ baltasını yiyor ama belli ki nafile! Öncekilerden ibret almadığı gibi, bundan da alacağı yok. Kendini tanımamaya ve ihmale ve çevresini (doğa) tahribe devam edecek. Gaflet böyle bir şey... Küçük kıyametlerin hiçbiri, gafil insan için bir şey ifade etmiyor. Her biri sıradanlaşıyor. Belli ki, büyük kıyameti bekliyor! Demek ki, mutluluğun resmi için gerekli tual ve boyayı bulamadan veda edecek. Ne acı!",https://www.hurriyet.com.tr/yazarlar/fuat-bol/hasa-zulmetmez-kuluna-hudasi-41486120
Fuat Bol,Yeni dünyaya doğru!,"Nisan 08, 2020 06:29","Zira tüm bu kurum ve kuruluşlar, güçlünün hukukuna göre dizayn edilmişti. Onlar da ellerindeki güçlerini, tüm güçsüzlere karşı, kan ve gözyaşı akıtarak sergiliyordu. Mazlumların kanı, gözyaşları ve Arş’ı titreten feryatlarından başka bir şeyleri yoktu ama buna karşın zalimler her şeye malikti. Zahiren öyle görünüyordu. Zalimler yeryüzünün kâşanelerine, şaşaa ve debdebesine sahipken, mazlumlara, yurtlarındaki mütevazı evlerini bile çok görüyor, başlarına yağdırdıkları bombalarla onları öldürüyor, sağ kalabilenlerini ise çoluk çocuk, yalınayak, aç biilaç göçe zorluyordu. Belli ki zalim yığdığı servetine ve ölüm kusan silahlarına güveniyordu. Oysa bunların hepsini, mazlumları sömürerek elde etmişti. Batı, sözde bir medeniyet inşa etmişti. Mazlum kanı üzerine inşa ettiği sözde medeniyetini de ölü yüzüne pudra misali makyajla örtmüştü. Görünüşte tüm medeni değerleri kendinde toplamış ve bunların cakasını satmakla meşguldü. Görünmeyen bir virüs, yalancının mumunu yatsı olmadan söndürdü. Makyajı döküldü ve altından gerçek yüzü tüm iğrençliğiyle ortaya çıktı. AB dediler, zora düşen ortaklarına yardım edeceklerine, birbirlerinin sağlık malzemelerini çaldılar ve daha önemlisi huzurevindeki yaşlılarını ölüme terk edip kaçtılar. AB ülkeleri, NATO ülkeleri olmalarına karşın, İtalya’nın sokaklarında Rus askerleri dolaşıyordu. İtalyanlara da AB bayrağını yakmak kalıyordu. Dost kötü günde belli olur, Batı’nınki iyi gün dostluğu ve hatta menfaat birlikteliğiydi. İşte gördük, öküz ölünce ortaklık bozuldu. Güya, AB ülkeleri arasında mal ve hizmetlerin aktarımında sınırlar kalkmıştı. Birlik ve yardımlaşmaya en muhtaç olunan günde, aralarında neredeyse ‘Berlin duvarı’nı ördüler. Görünmez bir virüs tüm dünyanın ufkunu tuttu. Tüm ülkeler evlerine kapandı, daha da kapanacak. Bundan böyle artık hiçbir şey eskisi gibi olmayacaktır. Altı ay, bilemediniz bir yıl sonra insanlık yepyeni bir dünyaya uyanacak. Dünya üzerindeki güç dengeleri değişecek, ülkesel, bölgesel ve küresel eksenler 180 derece kayacak. Bütün bunları yapan, süper güçlerin orduları, nükleer silahları ve güçlü ekonomileri olmayacak. Yalnızca görünmeyen küçücük bir virüs bunları yapacak ve hepsinden önemlisi, azgınlaşan ve ilahlık iddiasında bulunan (üstelik bu, batıl dinlerdeki kötülük tanrısı) insana da haddini bildirecektir. Zira mazlumların ahı, zalimlerin burnundan fitil fitil gelecektir. Dünya kurulalı beri, insanoğlu azgınlaşıp her haddini aştığında, bu denli elim ikazlarla kendisine getirilmiş ve lakin zaman geçtikçe, başına gelen musibetleri unutup yeniden gaflete dalmıştır. Uyanılacak yeni dünyada, ölenler mi kurtulmuş olacak kalanlar mı, işte sorulmayan ve cevabı düşünülmeyen yakıcı sual bu olsa gerektir!",https://www.hurriyet.com.tr/yazarlar/fuat-bol/yeni-dunyaya-dogru-41489143
Fuat Bol,Pes doğrusu!,"Mart 28, 2020 06:29","Samimiyetsizliğimiz paçalarımızdan damlıyor. Millet olmanın tarifini, ‘tasada ve kıvançta’ bir ve beraberlik şeklinde yazıp söylüyoruz ama bunun bir temenniden ve hatta vehimden ibaret olduğunu görüyoruz. Hadi, iyi günde şımardık diyelim, kötü günde ne oluyoruz? Ölümün kol gezdiği, tekin olmayan bugünlerde bile birbirini suçlamaktan, dışlamaktan ve birbirimize hakaretten zevk alıyoruz. Halbuki ‘ölüm’ başlı başına bir öğüttür ve büyük bir ibrettir. Ölümden ibret almayana ne denir ki? Biz(!) ne ara bu hale geldik? Küçücük yüreklerimiz, bunca kini ve öfkeyi nasıl sığdırabilmiş? İnsaf nedir bilir misiniz? Arapça ‘nısf’ kökünden gelir ve yarım anlamındadır. En azından yüzde 50’lik bir iyi niyet beslemek, insaf sahibi olmanın gereğidir. İnsafın sırra kadem bastığı (nereye gittiği, ne olduğu bilinmezliği) bir yerde, asgari müşterekte bile buluşamıyorsak vay bizim halimize! Millet olmanın olmazsa olmazı, bireylerin ortak paydaya sahip olmalarıdır. Bunun da asgari şartı, birbirini olduğu gibi kabul edip saygı göstermektir. Bir milletin içinde her meşrep ve inançtan (mezhep, din vb) çeşitli insanların olmasından daha tabii ne olabilir? Din bile (İslamiyet), “Senin dinin sana, benim dinim bana” ve daha önemlisi, “Dinde zorlama yoktur” der. Ülkemizdeki koronavirüs illetini bile dine ve dindarlara yoran bir zihniyet var. Diyanet’i ve umreyi dillerine pelesenk edip akılları sıra ahkâm kesiyorlar. Neymiş efendim, umre din turizmiymiş, AK Partili vekillerin yakınlarının bu tür şirketleri varmış, o yüzden bu iş körükleniyormuş. Allah akıl fikir versin! Ayol! Umre diye bir ibadet var ama senin bundan haberin olmayabilir. O vakit, ya öğreneceksin ya da susacaksın! Şubat-mart dönemi umreye gidenlerin toplam sayısı 20 bin. Son gelenler karantinada, önce gelenler de evlerinde gözaltında tutuluyor. Oysa aynı dönemde Avrupa’dan gelenlerin sayısı 376 bin kişi. Zaten ilk vakalar da Avrupa’dan gelenlerde ve onların yakınlarında görüldü. Ayrıca Çin’in, İtalya’nın, İspanya’nın umreyle ne alakaları var? Üstelik en çok ölümler de bu ülkelerde. Diyanet de diğer kurumlarımız gibi gerekli önlemleri aldı ve umreyi, cemaatle namazı yasakladı. Birileri de Diyanet’in ‘dua’ çağrısına dil uzatıyor ve duanız gelsin sizi kurtarsın diyorlar. Beyinleri virüslü bu tipler bilmiyorlar ki, dinde dua ve tevekkül, tedbirle beraberdir. Yani bilimin gereğini yapmak da dinin gereğidir, bilahare dua etmek de. Yani sen, tedbiri alacaksın (bilime ve onun gereklerine, kısaca sebeplere yapışacaksın), takdir için de dua edeceksin. Haa, etmeyebilirsin de. İnancın yoksa zaten dua etmeyeceksin. Burada asıl olan, dua edene niye ediyorsun, etmeyene de niye etmiyorsun denmemesidir. Peki, söyler misiniz, burada inançlı olanın, inancından dolayı bir kaybı var mı? Yok. Zira fazlası var, eksiği yok. Herkesin dini de dinsizliği de kendine!..",https://www.hurriyet.com.tr/yazarlar/fuat-bol/pes-dogrusu-41480007
Fuat Bol,Küreselleşme diye diye...,"Nisan 01, 2020 06:30","Çünkü oraya erişimin çok zor ve hatta mümkün olmadığını zannederdik. Sonraları teknoloji hızla gelişti, öyle ki, koskoca dünya köy halini aldı. Adına küreselleşme dediğimiz küçücük dünyamızda köşe kapmaca oynamaya başladık. Dokunmatik bilişim teknolojisiyle neredeyse zaman ve mekânı ortadan kaldırdık. İstediğimiz her şey ayağımıza geliyor, istediğimiz her yerde olabiliyorduk. Bu denli bir zaman ve mekân da kayıtsızlık ve sözde fiziki birlikteliğin yanında ruhi uçurumlar meydana getirdi. Zira altta kalanın canı çıkıyor, bunu görmemize rağmen umursamıyorduk. Hız ve hayatımızdaki süratli akış aklımızı başımızdan almıştı. Bindiğimiz bu alametle hızla kıyamete doğru gidiyorduk. Bu hengâme içinde unuttuğumuz bir şey vardı, o da kendimizden başkası değildi. Küreselleşmenin yalnızca fikirlerin, kültürlerin, para, mal ve hizmetlerin sınırları aşıp bütünleşmeye ve ticaretle tatmine sebep olacağını düşündük. Hep öyle olacağını hesap ettik, öyle de davrandık. Onca uyarılara rağmen, çeşitli felaketlerin de sınırları aşıp küreselleşeceğini ve tüm insanlığı tehdit edebileceğini düşünmedik. Düşünebilenlerimiz ise bilinçli ya da bilinçsiz olarak, bu durumu filmlere ve kitaplara konu etti. Geniş halk kesimleri, tüm bunları ‘hayal ürünü’ diye okudu veya izledi. Koronavirüs, küreselleşmeyle hızla dünyaya yayıldı ve herkesi tehdit ederek, insanları evlerinde oturmaya mahkûm etti. Bütün dünyada, izdihamdan geçilmeyen sokak, cadde ve meydanlar kuşlara kaldı. Karantinanın ilk günlerinde evde kalmak, bol bol dinlenmek, kitap okumak, kısaca kendimizi dinlemek iyi bir fırsat olacak diye kendimizi ikna etmeye çalıştık. Ancak bilmiyorduk: Bu küreselleşme illeti bizleri aileden koparmış ve adeta sokak çocukları yapmıştı. Zira modern dünya çoktan evlerimizi ‘sıcak bir yuva’ olmaktan çıkarmıştı. Dışarıdaki sahte dünyanın büyüsüne aldanmış, içimizdeki fırtınaları ve homurtuları duymaz olmuştuk. Evlerimizi otel gibi kullanıyor ve doğrusu, burada uzun uzun nasıl vakit geçirebileceğimizi bilmiyorduk. Bu yüzden, evde kalmak tutsaklık gibi gelmeye başladı. Çünkü toplumsallaşma, sosyalleşme, üretme, faydalı veya zararlı olma hepsi dışarıda mümkündü. Bu yüzden evde kalmak birçoğumuza eziyet gibi geldi. Acizliğimizi iliklerimize kadar hissettiğimiz bu netameli günlerde, neleri unuttuk, nerede yanlış yaptık, biz kimiz ve neye memuruz diye bir muhasebe yapmaya mecbur ve hatta mahkûmuz. Böylece kapitalist sistemin dayattığı şuursuzca, hunharca tüketmeye alışmış ruhumuz, biraz olsun uslanır sanırım. Ne demişler, bir musibet bin nasihatten yeğdir. İbret alabilene elbette...",https://www.hurriyet.com.tr/yazarlar/fuat-bol/kuresellesme-diye-diye-41483177
Fuat Bol,Marifet iltifata tabidir,"Mart 16, 2020 06:29","Çünkü eski sistemde (parlamenter sistem) milletvekilleri adeta iş takipçisi olarak görülüyordu. Birisinin bir yakını mı atanacaktı, yahut bir yerden başka bir yere atama mı gerekliydi, laf dinlemeyen(!) bir bürokrat görev yerinden alınıp başka bir yere mi sürülecekti, daha da önemlisi, şu bakanlıktaki ihale filan yandaş müteahhide mi verilecekti... Tüm bunlar ve daha niceleri milletvekillerinin uğraş alanlarına giriyordu. Daha açık ifadesiyle, milletvekilleri torpil aracı olarak görülüp kullanılıyordu. Bu durum milletvekillerinin de işine geliyordu. Zira böylece hem itibarları artıyor, hem de köşeyi dönüyorlardı! Yeni sistemde, dışarıdan atanan bakanların oy kaygısı, bir daha seçilebilir miyim diye bir endişeleri yok. Dolayısıyla daha rahat bir şekilde işlerine yoğunlaşıyorlar ve ülke sorunlarının giderilmesi için ne gerekiyorsa onu yapıyorlar. Ülkemiz kırk yıla yakın bir süreden beri terörle mücadele ediyor. Kısmi başarıların yanında, çoğu kez dağlar ve taşlar bombalanarak sözde bir terörle mücadele görüntüsüne şahit olduk. Süleyman Soylu dönemindeki başarılara daha önce şahit olmadık, olamadık. Önceleri de deprem oluyordu ve ülke olarak çoğu kez depremin altında kalıyorduk. Ama bu kez (yeni depremlerde) adeta tarih yazdık. İçişleri Bakanı Süleyman Soylu, Sağlık Bakanı Dr. Fahrettin Koca, Çevre ve Şehircilik Bakanı Murat Kurum bakanlıklarının üst düzey bürokratlarıyla birlikte süratle deprem mahallerine intikal ettiler ve günlerce orada kalıp depremzede vatandaşlara yardımcı oldular. Halk sahipsiz kalmadığı gibi, devletinin varlığıyla övündü. Çevre Bakanı Murat Kurum’un “Altı ay sonra depremzedelere konutları teslim edilecek” sözü her şey anlatıyor. Malum, eskiden vatandaş değil altı ayda ev sahibi olmak, o sürede emekli maaşını bağlatamazdı. Dünya ülkeleri koronavirüsle çalkalanıyor. Tedbir almada geç kalan ABD, nihayet ‘acil durum’ ilan etti. İtalya ve İspanya ülke genelinde karantinadalar. Yine vaktinde önlem almayan komşumuz İran’da ölüm kol geziyor. Ülkeler sınırlarını kapatıyor. Koronavirüs geometrik bir artışla yayılıyor, özellikle 65 yaş üstündekiler risk altında. Tüm ülkeler diken üstünde. Sağlık Bakanı Dr. Fahrettin Koca’nın tam zamanında müdahalesi ve gerekli önlemleri almasıyla, süreç aklıselimle ve sükûnetle yürütülüyor. Üstelik iç ve dış mihrakların onca karalamalarına ve yanlış algılamalara sebep olacak tutum ve davranışlarına rağmen, şom ağızların bekledikleri panik havası oluşmadı. Herkes işine gücüne baktı ve bakmaya devam ediyor. Muhalefet olarak, yanlış ve eksik gördüğümüz şeyleri elbette eleştireceğiz ve hatta yerden yere vuracağız. Ama doğru ve iyi yapının da hakkını teslim edelim. Zira marifet iltifata tabidir. Takdir ve taltif edelim ki, başarı da katlanarak devam etsin.",https://www.hurriyet.com.tr/yazarlar/fuat-bol/marifet-iltifata-tabidir-41469624
Fuat Bol,Sığ muhalefet aklı Bahçeli’yi anlayamaz!,"Mart 04, 2020 06:29","Destekçilerini iki manada anlamak gerekir, biri, bunları kurup geliştiren ve yönlendiren dış güçler, diğeri de bunlarla işbirliği halindeki diğer terör örgütleridir. İyi ki terörle mücadelede konsept değiştirmişiz. Eskiden olduğu gibi, oturup terör eylemlerini bekleseydik, bugün itibarıyla Türkiye’yi tıpkı Irak veya Suriye gibi yapacaklardı. Çukur eylemleriyle başlatılan ayaklanmanın, onun öncesinde ve sonrasındaki tüm darbe girişimlerinin amacı ülkemizi paramparça etmekti. Geç de olsa Türkiye, çok yerinde bir karar aldı ve terörle mücadeleyi kesintili olmaktan çıkarıp sürekli hale getirdi. Ayrıca nerede olursa olsun, terörü kaynağında kurutmak için karar verildi. Türkiye’nin teröre karşı bu denli bir mücadele yöntemi uygulayabileceğini kimse düşünmüyordu. Bu yüzden şaşkına döndüler ve ne yapacaklarını şaşırdılar. Bu şaşıranların arasında ABD, AB ve Rusya da var. Hâlâ sözde muhalefet adına Türkiye’nin Suriye’de, Libya’da ne işi var diyenleri görüyoruz. Böylesi sığ bir muhalefet ancak bizde olabilir. Bizdeki bu muhalefet, kendi aymazlığıyla yetinmeyip hükümetin (gerçekte devletin) yanında yer alan MHP’yi ve onun liderini eleştiriyorlar. Dün iktidar ve onun lideri Tayyip Erdoğan hakkında o kadar ileri geri konuşan bir parti ve onun lideri, bütün bu ithamlarını unutup nasıl yanında yer alabilirmiş? Oysa bunun sebebi gayet açıktır. Sayın Bahçeli ve partisi, ülkesinin halini (paramparça edilmek istenmesini) gördü ve önce ülkem dedi. Bu, bu kadar basit. Nitekim böyle bir ortamda her vatanseverin böyle demesi gerekmez mi? Dünya üzerinde yalnızca bize özgü olan bu sığ muhalefet, hâlâ 15 Temmuz’u ve orada yapılmak istenenleri anlayabilmiş değil. Bunlar FETÖ’yü hâlâ ağlak bir adamdan ve onun sünepe cemaatinden ibaret zannediyorlar. Bunların gözlerini, kendilerinin de içinde bulunduğu Meclis’in bombalanması açmadıysa başka ne açabilir? Anlamış olsalardı, ülkemizi iç savaşa sürüp paramparça etmek isteyen FETÖ ile aynı dili kullanmazlardı. 15 Temmuz’a ‘kontrollü darbe’, 20 Temmuz’a (olağanüstü hal ilanı) da asıl darbe demezlerdi. Olağanüstü hal ilan edilmeyip de ne yapılacaktı? Bir memuru görevden alma yetkisi olmayan iktidar, yargıda aportta bekleyen 4 bin 500 hâkim ve savcıyı nasıl görevden alabilecekti? Onlar görevde kaldığı müddetçe, FETÖ’yle nasıl mücadele edilebilecekti? FETÖ’yle mücadele edilmesini istemeyenler ancak böyle düşünebilir. Enva-ı çeşit düşmanla yedi cephede savaşıyoruz. Böyle bir ortamda iktidardaki partinin şu veya bu olması neyi değiştirir? Kıbrıs Barış Harekâtı’nda iktidarda CHP-MSP vardı, Ecevit başbakan, Erbakan başbakan yardımcısıydı. Adalet Partisi ve MHP muhalefetteydi. Muhalefet partilerinden en ufak bir çatlak ses duyulmadı, milletçe herkes hükümetin (iktidarın) yanında yer aldı. Bu, bir lütuf değildi, olması gerekeni yaptılar. Ya şimdikiler?!.. İdlib’de 34 ciğerparemiz şehit edildi. Yalnızca İYİ Parti Genel Başkanı Meral Akşener, Cumhurbaşkanı’nı arayarak bilgi aldı. Ana muhalefet lideri buna gerek duymadı. Bir diğer muhalefet partisi olan HDP ise Meclis’te grubu bulunan partilerce hazırlanan, olayı kınama metninin altına imza bile atmadı. Savaşmakta olduğumuz terör örgütlerinin siyasi uzantısı olduğu bilinen böyle bir parti, hâlâ Hazine’den yardım alabiliyor ve onun milletvekillerine bu milletten toplanan paralar maaş olarak veriliyor. Böyle bir partinin bulunduğu Meclis’te gizli oturum yapılıyor ve devletin sırları bu partinin de milletvekillerine veriliyor! Dünya üzerinde, demokrasisi bizim kadar aymaz olan başka bir ülke var mı acaba?",https://www.hurriyet.com.tr/yazarlar/fuat-bol/sig-muhalefet-akli-bahceliyi-anlayamaz-41460590
Fuat Bol,Bir virüsün ettiği!,"Mart 14, 2020 06:29","Eskiden de salgın hastalıklar ve çeşitli doğal afetler oluyordu ama bu denli sık ve tesirli olmuyordu. O vakitler dünyanın nüfusu daha azdı, ulaşım da şimdiki gibi süratli değildi. Globalleşme ile birlikte, toplumsal felaketler de yerel olmaktan çıktı, bölgesel ve hatta küresel oldu. İşte Çin’de bir koronavirüs çıktı, tüm dünyayı tehdit ediyor. Hemen herkes endişeli ve korkulu bir bekleyiş içinde. Konu yalnızca sağlık yönüyle sınırlı değil. Ekonomik, sosyal ve hatta kamu güvenliği olarak, tüm toplumları ilgilendiriyor. Zira mantar gibi her gün yeni bir ülkeye sıçrıyor ve sıçradığı yerlerdeki tahribatı her geçen gün artıyor. Dünyanın ikinci büyük ekonomik gücü olan Çin, bu yüzden durma noktasına geldi, ekonominin can damarı, görkemli merkezler, hayalet şehir haline geldi. Çin’in dünyanın çeşitli ülkelerindeki dev ekonomik yatırımları da derinden etkilendi. Örneğin Endonezya, Çin’de başlayan koronavirüs salgınının nikele dayalı 11 milyar dolarlık altyapı yatırımlarının sekteye uğradığını açıkladı. Bu yatırımlar arasında Çin’in kuşak ve yol projesi kapsamındaki Cakarta-Bandung hızlı tren raylı sistemi de bulunuyor. Komşularımızdan İran ve Irak’ta da bu virüs görüldü, İran’da ölümcül vakalar birbirini izliyor. Tehdit altındaki ülkeler -buna Türkiye de dahildir- şimdiki çareyi sınırlarını kapatmakta buluyor. Ülkemize yurtdışından gelen bir kişide bu virüs görüldü ve karantina altına alındı. Türkiye, virüsün Çin’de görülmesiyle birlikte işi ciddiye aldı, bugün ülkemiz, virüsün kasıp kavurduğu bir İtalya değilse, bunu, başta Sağlık Bakanımıza ve duyarlı yöneticilere borçluyuz. Geçen asrın başlarında (1918) İspanyol gribinden 50 milyona yakın insan öldü. İnsanlık ibret ve önlem almak yerine, enerjisini silah endüstrisini geliştirip üretmekte ve bunları kullanıp birbirini boğazlamakta harcadı. Bu yüzden sadece 1. Dünya Savaşı’nda 50 milyon, 2. Dünya Savaşı’nda da 65 milyon insan öldü. Atom bombasını yapıp kitlesel ölümleri gerçekleştiren insanoğlu, aynı şekilde kitlesel ölümlere neden olan bir virüsün hakkından gelemiyor. Daha da vahimi, insanlık, tüm bu denli aymazlığını görüp biz nerede hata yaptık ve yapıyoruz demiyor, diyemiyor. Eskiden psikolojik savaşlarda medya (radyo, televizyon, gazeteler) kullanılırdı. Günümüzün en etkili psikolojik silah aracı ise internettir (sosyal medya). Gayya çukurunu andıran sosyal medya, art niyetliler için biçilmiş kaftan hüviyetindedir. Sosyal medyadaki sorumsuz yazılar yüzünden oluşturulan korku ve panik, koronavirüsten daha yıkıcı olmaktadır. Geniş halk kitlelerini derinden etkileyen yıkıcı, bu denli yayınların bir an önce önlenmesi elzemdir. Koronavirüsün, İran ve Irak’tan sonra komşuları olan Suriye’ye de bulaşıp yaygınlaşması an meselesidir ve bu durum tek kelimeyle faciadır. Böyle bir durumda kitlesel ölümler kaçınılmaz olur. Ayrıca böylesine tesirli bir silahı, terör devletleri kullanabileceği gibi terör örgütleri de pekâlâ kullanabilir. Tek çare insanlığın kendine dönmesi, el ele verip aşıyı bir an önce bulmasıdır. Zira geç kalınan yarınlarda pişmanlık fayda vermeyecektir.",https://www.hurriyet.com.tr/yazarlar/fuat-bol/bir-virusun-ettigi-41468708
Fuat Bol,Eski ile yeni sistemin mukayesesi,"Mart 21, 2020 06:29","O makalede eski sistemle yeni sistemdeki milletvekilliğine değinmiş ve eski sistemde milletvekillerinin töhmet altında olduklarını belirtmiştim. Ve demiştim ki: “...Çünkü eski sistemde milletvekilleri adeta iş takipçisi olarak görülüyordu”. Devamında da bu görülen olumsuz işlerin bazılarını (bürokrat tayini ve ihale takibi vb) sıralamıştım. Daha sonra ise ironi yapıp aynen şöyle demiştim: “Daha açık ifadesiyle, milletvekilleri torpil aracı olarak görülüp kullanılıyordu. Bu durum milletvekillerinin de işine geliyordu. Zira böylece hem itibarları artıyor, hem de köşeyi dönüyorlardı!” Dikkat edilirse cümle ünlem işaretiyle bitirilmiş. Dolayısıyla tüm bu hüküm gibi görülen cümleleri yukarıdaki “...milletvekilleri adeta iş takipçisi olarak görülüyordu” cümlesindeki bağlamından koparmamak gerekir. Öyle görülmek başka, öyle yapmak ise çok daha farklıdır. Üstelik bu satırların yazarı da 23. Dönem İstanbul Milletvekilidir. Hani, bir söz 100 manaya gelse 99’u kötüyü, yalnızca bir tanesi iyiyi çağrıştırsa, o sözün iyi olduğunu anlayan ve buna göre hüküm veren bir medeniyetin temsilcileriydik? Milletvekilliği elbette en saygın işlerdendir. Dememiz o ki, yeni sistemde (Başkanlık ) milletvekilleri asli işlerine (kanun yapma-denetim) yoğunlaştırıldı. Eski sistemdeki gibi Bakanlar Kurulu, parlamentodaki milletvekillerinden oluşmuyor. Dışarıdan atanıyor. Hükümetlerin teşkilinde, eski sistemde, milletin verdiği güvenoyuna itimat edilmiyordu ki(!), parlamentodan ayrıca güvenoyu gerekliydi. Yeni sistem güvenoyunu kaldırdı, hem hükümetlerin kurulması kolaylaştı ve hem de hükümetlerin yıkılması zorlaştırıldı. Böylece siyasi istikrar sağlanmış oldu. Türkiyemiz, badire üstüne badire atlatıyor. Terör-sınır dışı askeri harekâtlar, deprem, ekonomik yaptırımlar, koronavirüs... Bunların yalnızca birinin vukuunda bile ne denli zorluklar çektiğimizi biliyoruz. Ayrıca, eski hükümetlerin, bunların altında nasıl kaldıklarının canlı şahitleriyiz. Milletvekillerimiz alınmasınlar ama sözü yine onlara getireceğim: Eski sistemde (parlamenter), hükümet teşkilinde milletvekili transferlerini ne çabuk unuttuk? Güneş Motel’de yapılan kirli pazarlıklarla, her milletvekiline bir bakanlık verilmek suretiyle bir partiden 11 milletvekili koparılıp güvenoyu sayısı tamamlanmamış mıydı? Yeni sistemde parlamentonun itibarı kalmadı diyenler, hangi itibarı arıyorlar? Söyleseler de bilsek...",https://www.hurriyet.com.tr/yazarlar/fuat-bol/eski-ile-yeni-sistemin-mukayesesi-41474158
Fuat Bol,"Güçlü lider, güçlü diplomasi","Mart 07, 2020 06:29","İdlib ateşkes antlaşmasıyla birlikte, Türkiye’nin oradaki askeri varlığının meşruiyeti de tanınmış oldu. Daha doğrusu, Türkiye’nin oradaki askeri varlığı ve başarıları, İdlib masasında elini güçlendirdi. Sahada ne kadar güçlüyseniz, masada da o kadar güçlüsünüzdür. Astana ve Soçi süreçleriyle Türkiye’nin oluşturduğu gözlem noktaları savunmasızdı. Türkiye mahut anlaşmaları Rusya ve İran’la yapmıştı. Unutulmasın ki, Rusya ile İran rejimin yanında ve hatta onun adına savaşan ülkelerdi. Dolayısıyla kendi gözlem noktaları tehdit altında olup savunmasız kalan sadece Türkiye’ninkilerdi. Esed, bu durumu fırsat bildi ve çok adice bir oyun oynadı. Türkiye’nin savunması olmayan gözlem noktasına saldırarak 34 askerimizi şehit etmesindeki asıl amacı Türkiye ile Rusya’yı karşı karşıya getirmek ve savaşa sokmaktı. Çünkü gütmekte olduğu beldeleri insansızlaştırma politikasını kimseye anlatamazdı. Büyük bir savaş suçu işliyor ve bunu kamufle etmesi gerekiyordu. Türkiye, tıpkı önceki harekâtlarda olduğu gibi, kendi göbeğini kendisi kesti. Türkiye, onca iyi niyetini hem Suriye’deki muhataplarına ve hem de dünyaya anlatamadı yahut onlar anlamak istemedi. Suriye rejimi alenen kendi halkına kıyıyor, onları ya öldürüyor ya da göçe zorluyor. 1 milyon insanı öldürdü, nüfusundan yarısından fazlasını göçebe yaptı. Türkiye’nin Avrupa’ya açılan kapılarında yığınla mülteci var ve orada tam bir insanlık dramı yaşanıyor. AB de Türkiye’yi anlamadı yahut anlamak istemedi. Türkiye 40 milyar doların üstünde masraf ederken, AB sözünü verdiği 6 milyarı bile göndermedi. Türkiye, sonunda, her ikisiyle de (rejimle ve AB’yle) anladıkları dille konuştu. Rejimin tüm unsurları hedeftir dedi, onları ateş altına alıp büyük zayiatlar verdirdi. İçerisindeki mültecileri de serbest bıraktı, dileyen kalabilir, dileyen istediği yere gidebilir dedi. Eli taşın altında olup Suriyelilerin tüm külfetini çeken Türkiye, başından beri bir şey söylüyor: Suriye toprakları içinde güvenli bölge kurulup silahsızlandırılsın, uçuşa yasak bölge ilan edilsin ve mülteciler orada iskân ettirilsin. Dedi ama kimseye anlatamadı. Niyetler bozuk olduğu için başta ABD ve AB olmak üzere kimse verdiği sözde durmadı. ABD, önce muhaliflerin yanında göründü ve ‘Esed bir aya kadar gider’ dedi. Bir ay olmadan çark etti, muhalifleri Türkiye ile baş başa bıraktı. ABD ile birlikte onlarca ülke aynı şeyi yaptı, önce Esed’e tavır aldılar, daha sonra bıraktılar. Türkiye bırakamazdı, zira Suriye ile 910 kilometrelik sınırı vardı ve Suriye’deki yangın kendi ülkesine sıçrıyordu. Bugün gelinen noktada Moskova’da yapılan mutabakatla, Suriye sorununun savaşla değil barışçıl müzakere metoduyla çözülebileceğine vurgu yapılarak Cenevre’ye atıfta bulunuldu. Yunanistan, AB ülkelerinin oyununa gelerek, mülteci krizinde kötü adam rolünü icra ediyor. Mültecilere insanlık dışı muamele etmekle hem kendisini, hem AB’yi dünyaya rezil ediyor. Artık AB ülkeleri de ellerini taşın altına koymak zorunda.",https://www.hurriyet.com.tr/yazarlar/fuat-bol/guclu-lider-guclu-diplomasi-41463200
Fuat Bol,Virüsle imtihanımız,"Mart 18, 2020 06:29","Su kıvrım kıvrım akar ve yokuşlardan adeta basamak basamak iner. Yumurta-tavuk misali, birbirinin tamamlayıcısı olan su ile bulut, birbirine inatla, biri inerken diğeri çıkar... İnsanı suya benzetip suyu da Sakarya Irmağında sembolleştiren Üstat aynen şöyle der: “Ne ağır imtihandır başındaki, Sakarya! Bin bir başlı kartalı nasıl taşır kanarya? İnsandır sanıyordum mukaddes yüke hamal. Hamallık ki sonunda ne rütbe var, ne de mal * * * Sen ve ben, gözyaşıyla ıslanmış hamurdanız Rengimize baksınlar, kandan ve çamurdanız! Akrebin kıskacında yoğurmuş bizi kader Aldırma, bu dünya, böyle gelmiş böyle gider! * * * Bana kefendir yatak, sana tabuttur havuz Sen kıvrıl ben gideyim, Son Peygamber Kılavuz! Yol onun, varlık onun, gerisi hep angarya Yüzüstü çok süründün, ayağa kalk Sakarya!” Birey ve toplum planında, insanoğlu da tarih sahnesinde inişli çıkışlı bir seyir izlemiş, zenginleştikçe azmış, burnu sürttükçe akıllanmış ve kendine gelir gibi olmuştur. Kutsal kitap metinleri ve tarih, bu durumun sayısız örnekleriyle doludur. Ne hazin tecellidir ki, insan, yaratılışı itibariyle maddeyi hükmü altına almaya memurken, kendi elleriyle putlaştırdığı maddenin emri altına girmiştir. Bu haliyle başıboş bırakıldığını zanneden insan, yaratılış gayesini unuttu ve zalimlerden oldu. Zulümde yarışan insan, kendine (nefsine) ihanetinin farkında olmadı ve hepsinden önemlisi yapmakta olduğu tüm bu zulümlerin yanında kâr kalacağını sandı. İşin kahreden yanı ise günümüzde mazlumların sığınağının olmayışıdır. Altta kalanın canı çıksın anlayışıyla nereye kadar? Ayrıca, üstte tepinen ve mazlum kanı emmekle doymayan insan neyine güveniyor ki? İşte gözle görülmeyen küçücük bir virüs, tüm dünyayı hop oturtup hop kaldırıyor. Eh, ne demişler: Alma mazlumun ahını, çıkar aheste aheste! Bir musibet bin nasihatten yeğdir. O da ibret alındığı takdirde elbette. Anadolumuzda söylenen çok ibretlik bir söz vardır: Köy yanar, kahpe taranır! Diken üstünde duran tüm bir insanlığın, bu denli dramatik halinden bile ibret almayanların yangına körükle gittiklerini görüyoruz. Felaket tellalları, ufunetlerini sosyal medya denilen arenada sergiliyorlar. İşi çığırından çıkarıp şüyuu vukuundan beter hale getirmek istiyorlar. İnanın bunlar koronavirüsten daha tehlikelidir.",https://www.hurriyet.com.tr/yazarlar/fuat-bol/virusle-imtihanimiz-41471297
Fuat Bol,AB’nin tetikçisi Yunanistan!,"Mart 09, 2020 06:29","Maske yırtılmasa hâlâ bize afetti o yüz... Medeniyet denilen kahbe, hakikat yüzsüz.”  Âkif bu dizeleri, geçen asrın başlarında Çanakkale önlerine gelip ateş kusan Avrupalılar için yazmıştı. Aradan bir asır geçmesine rağmen, kendisini medeni addeden Avrupalının maskesinin bir kez daha yırtıldığını görüyoruz. O günden bugüne insanlık güya çok dersler çıkardı ve sözde medeniyet adına bir sürü kurum ve kuruluşlar kurdu, kararlar aldı, beyannameler neşretti. Hani nerede İnsan Hakları Sözleşmesi? Birleşmiş Milletler Mülteciler Yüksek Komiserliği ne iş yapar? Cenevre Sözleşmesi hangi tozlu raflarda küfleniyor? Avrupalı olarak, sahile vuran Aylan bebeğe ne kadar üzülmüş ve kahrolmuştuk... Timsah gözyaşlarımızla tüm dünyayı inandırmıştık. Medeniydik ve insan hakları savunucusuyduk. Ne de olsa Avrupalıydık. Aaa! O da nesi? Aylan bebeklerle yüklü botları demir çubuklarla delme görevi aldık. Bunun karşılığında bize para vaat ettiler. Biz Yunanız ve sınırlarımızdan mültecilere geçit vermeyiz. Kapılarımızı tel örgülerle kapatır, buna rağmen içeri girmek isteyen mültecilerin üzerine gaz bombası, sis bombası, göz yaşartıcı bomba, plastik mermi, gerçek mermi ve hatta makineli tüfekle ateşler yağdırırız. Oysa bu mültecilerden hiçbirinin Yunanistan’da kalma derdi yok. Hepsi de batı Avrupa ülkelerine gitmek istiyor. Dedik ya, Avrupa’nın şımarık çocuğu olan Yunanistan, tek kelime ile tetikçilik yapıyor. Avrupa’nın tetikçisi olarak bunca iğrençlikleri ve hatta vahşeti sergiliyor. Gelen mülteciler PKK yahut FETÖ militanı ise başüstüne deyip buyur edersin; lakin garip, kimsesiz, ateşten ve öldürülmekten kaçan zavallı insanlar ise işkence yapıp ölüme terk edersin. Eski İngiltere Başbakanı Margaret Thatcher, “Bizim medeniyetimiz çok ince bir zarla kaplıdır; en ufak bir çizilip yırtılmayla altından tüm vahşetimiz görülür!” diye boşuna dememişti. Maske yırtıldı; Yunanın şahsında Avrupa’nın tüm ikiyüzlülüğü, rezilliği ve iğrençliği ortaya çıktı. Birliğinizi de medeniyetinizi de başınıza çalın! Suriye’de, Akdeniz’de ve sahillerinde, Yunanistan kapılarında çaresizlikten ya da kahpe kurşunlarla veya caniyane bot delmelerle ölen ve öldürülenlerin tabutlarında taşınan, mülteci cesetlerinden ziyade tüm bir insanlıktır ve bütünüyle insanlık değerleridir. Siz insanlığı öldürdünüz.",https://www.hurriyet.com.tr/yazarlar/fuat-bol/abnin-tetikcisi-yunanistan-41464081
Fuat Bol,Muhalefet yol gösterici olmalı,"Mart 11, 2020 06:29","Demokraside geçen bu 70 sene içinde, CHP, ya ihtilallerle ya da koalisyonlarla ancak iktidar ortağı olabilmiştir. Üstelik CHP, Cumhuriyet’i kuran parti olarak övünmektedir. Bu yüzden, kurucu parti olan CHP muhalefeti, kendi dışındaki iktidarlara hep köşklerinin bahçesinde kondurulan gecekondu gibi bakmış ve onları asla affetmemiştir. Halbuki zaten parti olarak sadece CHP vardı, önceki muvazaa (danışıklı dövüş) partileri de, DP de CHP’nin içinden çıkmıştı. CHP’den ayrılan milletvekilleri tarafından kurulmuşlardı. Yani CHP, ne kadar Cumhuriyet’in kurucusu ise kendi içinden ayrılıp ayrı parti kuran ve tek başına iktidara gelen DP de o kadar kurucudur. Uzun yıllar ve üstelik tek parti olarak iktidarda bulunduktan sonra, muhalefete ve hatta neredeyse ebedi muhalefete düşmek kolay değildir. Hazmı zordur. Kim bilir, belki de bu hazımsızlığın temelinde hırçın ve yıkıcı muhalefet yatmaktadır. Oysa muhalefet, demokrasilerin olmazsa olmazıdır. Tenkit ve eleştirileriyle iktidara yol göstermesi gerekir. Bu durumu, biz gazeteciler Erdal İnönü’ye sormuştuk, o da şu cevabı vermişti: “Ne yani, biz muhalefet olarak iktidara ne yapması gerektiğini açıklayalım da ona kopya mı verelim?” Yıkıcı muhalefeti yalnızca siyasette değil, medyada da görmekteyiz. Elbette her gazetecinin kalbinde bir aslan yatar, her gazeteci bir siyasi partiye meyilli olabilir. Ama bir gazeteci (muhabir, yazar, çizer, konuşmacı) kalemini ve sözünü yalan, yanlış ve iftiralar üzerine algı oluşturmakta sarf etmez, kullanmaz, kullanmamalı. Bakınız, aynı muhalif gazetenin iki ayrı köşe yazarı, iktidarı eleştirmek adına aynı konuyu işliyorlar. Biri biraz daha duyarlı olacak ki, Erdoğan’la Putin’in görüşme fotoğrafını verirken, ikisinin de arkasında ayakta duran heyetlerini gösteriyor. İnsafsız olanı ise fotoğrafın yarısını kesip Putin’in arkasındaki ayakta duran Rus heyetini göstermeden Erdoğan’a yükleniyor. El insaf! Bir diğeri ise Erdoğan ve heyetinin, sözde koridorda dakikalarca bekletilme görüntüleridir. Bu görüntüleri bir Rus kameraman çekiyor ve oradaki bir televizyonda yayınlanıyor. Bizimkiler de sözde muhalefet edecekler ya, araştırmadan, etmeden, mal bulmuş mağribi gibi olayı sütunlarına ve ekranlarına taşıyorlar. Halbuki toplantının yapılacağı ortadaki salon hazırlanırken, her iki ülkenin heyetleri iki ayrı salonda aynı şekilde beklemektedir. Birkaç dakikalık bu bekleyişten sonra her iki heyet aynı anda, ayrı kapılardan girdiler. Heyettekilerden herhangi birisine telefon edip kolayca ulaşılacak bu bilgiye ulaşılmıyor. İşine gelen şekliyle, yani yıpratma amaçlı olarak yazıyor veya yayınlıyor. Bu mudur objektif gazetecilik?",https://www.hurriyet.com.tr/yazarlar/fuat-bol/muhalefet-yol-gosterici-olmali-41465969
Fuat Bol,"Ayıdan post, moskoftan dost olmaz","Şubat 29, 2020 06:29","Gökten ecdad inerek öpse o pak alnı değer. Sana dar gelmeyecek makberi kimler kazsın? Gömelim gel seni tarihe desem sığmazsın.” M. Âkif Ersoy 33 canımız daha vatanları uğruna toprağa düştü. Şehitler tepesini boş bırakmayan aziz şehitlerimize cenab-ı Allah’tan rahmet, yakınlarına ve milletimize başsağlığı dilerim. İnsanlık, insanı insan yapan değerlerini yitirdiği bir dünyada yaşıyor artık, hiçbir şeyin kıymeti yok. Koskoca devlet başkanları bile attıkları imzalarına sahip çıkmıyor, muhatabının yüzüne gülüp arkasından bin bir türlü fırıldağı çevirebiliyor. Kendini sözde medeni addeden Batı’nın gerçek yüzünü, daha dün Bosna’da görmüştük, bugün de Suriye’de, Irak’ta, Libya’da görüyoruz. Burnumuzun dibindeki Suriye’de, başkanlık koltuğunda oturan bir canavar tam on yıldır kendi halkını boğazlıyor. Ölenler Müslüman olduğu için, Batı’nın çıtı çıkmıyor, nasılsa insanca zayiat yok demeye getiriyorlar. ABD, desteklediği PYD-YPG örgütleriyle Suriye’nin petrolüne çöktü. Bundan sonraki derdi, Suriye’yi parçalayıp lokmalara ayırmak ve bunları İsrail’e servis etmektir. Türkiye ile sözde barış ve silahsızlandırma, teröristleri silahtan arındırma gibi süreçler başlatan Rusya ise, Esed’in yanında yer alarak, tavşana kaç tazıya tut diyor. İdlib hava sahasını Türkiye’ye açmazken, Suriye’nin hava gücünü kendisi sağlıyor. Rejimin yanında yer alıp tüm katliamlarda başrol oynayan Rusya ile İran, Türkiye’ye karşı çok sinsi hareket ediyorlar. Esed’in savaş gücünü, biri havadan diğeri karadan sağlıyor. Rusya, her ne kadar bizim haberimiz yoktu, rejim yaptı dese de dünya âlem rejimin, Rusya’sız ve İran’sız parmağını bile kımıldatamayacağını biliyor. Nitekim Savunma Bakanı Hulusi Akar yaptığı açıklamada, “Birliklerimizin bulunduğu yerler Rus yetkilileri ile koordine edilmesine rağmen saldırı gerçekleştirilmiştir. Uyarılarımıza rağmen ambulanslar dahi vurulmuştur” diyerek Rusya’yı yalanlamıştır. Çirkin yüzlü Batı, kendilerine dokunmayan yılana, sürekli uzun ömürler dileyerek Türkiye’yi oyaladı. Türkiye’nin başına sardığı mülteciler için vaat ettikleri yardımları bile göndermediler. Geç de olsa, Türkiye nihayet kararını verdi ve mültecileri Avrupa’ya yollamaya başladı. Tatsınlar ve kazın ayağının nasıl olduğunu görsünler bakalım. Türkiye’nin çağrısı üzerine NATO olağanüstü toplandı ve hava savunması dahil destek sözü verdi. Ayrıca müttefikler, daha fazla ne yapabileceklerine bakacaklar. Dikkat edilirse NATO da somut bir şey söylemedi. Acil bir önlem almadı. Oysa öncelikle yapması gereken şey, İdlib hava sahasını uçuşa kapatması idi. Bunu yapmadı ve adeta rejime, sivillere misket bombalarını yağdırmaya devam et dedi. Türkiye’nin sınırında bir milyonu aşkın insan perişan halde, acil yardım bekliyor. Bu arada Cumhurbaşkanı Erdoğan’la Putin telefonla görüştü ve en kısa zamanda yüz yüze görüşme kararı aldılar. Top, ipe un sermeye çalışan NATO’dan ziyade Rusya’nın ayağındadır. Zira bizzat sahadadır, isterse ateşkesi de sağlayabilir, Esed’in sivillere karşı zulümlerini de durdurabilir. Her ne olursa Türkiye’ye düşen, kendi göbeğini kendisinin kesmesidir.",https://www.hurriyet.com.tr/yazarlar/fuat-bol/ayidan-post-moskoftan-dost-olmaz-41457912
Fuat Bol,Suriye tuzağına dikkat!,"Şubat 24, 2020 06:29","Ayrıca Suriye’deki insanlık dramına Türkiye’den başka duyarlı olan ve çaresizlik içinde olan milyonlarca Suriyeliye kucak açan, sınırın öte yakasındaki insan yığınları için de yardım için çırpınan başka bir ülke yok. Rejim varil bombalarıyla Sünni bölgeleri yakıp yıkıyor, istiyor ki halk buraları terk etsin ve yarın demokratik bir seçim olursa aleyhlerine bir sonuç çıkmasın. Türkiye ile sözde barış ve müzakere süreci başlatan Rusya ve İran ise başından beri rejimin yanında yer alarak onun adına savaşıyorlar. Aynı amaca hizmet etmek için Rusya havadan, İran karadan sivil katliamlarına devam ediyor. AB ülkeleri ise düne kadar “Bana dokunmayan yılan bin yaşasın” idraksizliği içinde bu trajediyi seyrediyordu. İdlib bombardımanlarından sonra yüz binler yeniden Türkiye sınırına akın etti. AB ülkeleri, Türkiye’nin kaldıramayacağı bu yoğunluktaki mültecinin kendilerini tehdidi söz konusu olunca, başta Almanya ve Fransa, Rusya’ya ateşkes çağrısı yaptı. Türkiye’nin yine bir gözlem noktası bu kez havadan vuruldu. Bir kez daha görüldü ki, Rusya’nın ve İran’ın yürüttüğü sinsi plan, zaman kazanmak ve Suriye topraklarını insansız olarak Şam yönetimine teslim etmektir. ABD ile NATO, Türkiye’nin sözde yanında olduklarını açıklayarak sureta haktan gözükmek istemekteler. Belli ki tavşana kaç, tazıya tut demenin gayretindeler. ABD bu tavrıyla aklı sıra çocuk kandıracak. FETÖ elebaşını ülkende tut ve onun emriyle Türkiye’de darbe üstüne darbeler yaptır; DAEŞ’i kur, silahlandır, Irak’ta ve Suriye’de iç savaş başlat; PKK/YPG/PYD gibi terör örgütlerini silahlandır, kendi uzmanlarınla eğit ve Türkiye’nin üzerine sal... Bütün bunlardan sonra kalk ve de ki: “Türkiye bizim dostumuz, müttefikimiz ve ortağımız. Biz İdlib’de Türkiye’nin yanındayız!” Yanında olmak böyleyse, karşısında olmak nasıldır diye düşünmek bile istemiyor insan. İşin başından beri ABD’nin hedefi Sevr’i hortlatmak ve bölgeyi paramparça edip çok sayıda butik devletçikler oluşturmaktır. Dolayısıyla Türkiye’ye karşı takındığı bu tavrında asla samimi değildir. ABD’nin bölgemizde yaptığı her şey, petrol ve İsrail’in ‘arz-ı mevûd’a ulaşması içindir. Türkiye’nin oluşturduğu gözlem noktalarının kendi güvenliği için hayati önemi var, bunlara havadan ve karadan uzanan eller mutlaka kırılmalıdır. Türkiye ile Rusya arasında hem Ankara’da hem de Moskova’da yapılan görüşmelerden olumlu bir sonuç çıkmadı. Cuma günü saat 18.00’de Erdoğan’la Putin telefonla görüştü. Erdoğan, rejimin İdlib’de dizginlenmesinin ve insani krizin durdurulmasının şart olduğunu vurgulayarak, İdlib’de çözümün Soçi Mutabakatı’nın tam olarak uygulanmasından geçtiğini belirtti. Malum, Türkiye, Suriye rejimine ayağını denk alması için şubat sonuna kadar süre verdi. Bu arada Türkiye, takviye güçlerini bölgeye gönderdi. Zira maruz kaldığı tehditten yine kendi göbeğini kendisi keserek kurtulabileceğini çok iyi bilmektedir. ABD ve Batı’nın istediği şey, Türkiye’yi Rusya’yla, o olmazsa İran’la, o da olmazsa Suriye rejimi ile savaşa sokmaktır. Bu tuzak Suriye’de başından beri var, ancak Rusya’nın aymazlığı yüzünden git gide daha tehlikeli bir boyut kazanıyor. Rusya, Türkiye ile el ele verirse Suriye’de rahat edebilir. Zira Suriye halkı, Rusya’ya da ABD’ye baktığı gibi bakıyor. O ise Suriye halkı yerine halka varil bombaları yağdıran rejimi tutuyor ve onun adına savaşıyor.",https://www.hurriyet.com.tr/yazarlar/fuat-bol/suriye-tuzagina-dikkat-41453730
Fuat Bol,İdlib neden önemli?,"Mart 02, 2020 06:29","Hem toprağında gözümüz yok diyoruz ve hem de Suriye’de harekât üzerine harekât düzenliyoruz. Bu nasıl oluyor? Bunu söylemekten dilimize tüy bitti ama hâlâ anlamamakta ısrar edenler var ve bunlar “Türkiye’nin Suriye bataklığında ne işi var?” diyerek sureta haktan gözüküyorlar. İşin tuhafı bu kişiler, “ABD’nin, Rusya’nın, İran’ın Suriye’de ne işleri var?” diye sormuyorlar. Üstelik bu ülkeler, emperyal emeller için oradalar. Bunlardan her biri, ya terör örgütlerinin arkasında ya da kendi halkına katliam uygulayan terör devleti hüviyetindeki rejimin arkasındadır. Kısaca, bu devletlerin her biri zulme bizzat ortak, sözde ses çıkarmadan izlemekle yetinen devletler de zulme rıza gösterdikleri için suçludurlar. Türkiye’nin Suriye ile 910 kilometrelik sınırı var ve bu sınırın hemen ötesinde militan sayıları yüz binleri bulan terör örgütleri cirit atıyor. Bunların başında DAEŞ geliyordu ve Türkiye’nin başına musallat edilmişti. Bu ve diğer terör örgütleri, sınır illerimizde olduğu gibi, İstanbul ve Ankara’da da eylem düzenleyerek onlarca masum vatandaşımızın ölmesine sebep oluyorlardı. DAEŞ yalnızca bizim değil, başta İslam âlemi olmak üzere tüm dünyanın başına bela idi. Türkiye girdi ve 3 bin 500 DAEŞ’li teröristi etkisiz hale getirdi. Teröristlerin işgal ettiği toprakları tekrar Suriye halkına kazandırdı. Türkiye kendi sınır güvenliğini emniyete alabilmek için ABD ve Rusya ile anlaşmalar imzaladı. Bunların destekledikleri terör örgütleri bizim sınırımızın 30 kilometre güneyine çekilecekti. Buna ne ABD, ne de Rusya uydu. Türkiye de kendi göbeğini kesti, kesmek zorunda kaldı. Gözlem noktaları oluşturup tahkim etti. Rejim daha önce başka merkezlerde olduğu gibi, bu kez de İdlib’de sivil halkı bombalayarak yüz binlerce insanı göçe zorladı. Şu anda Cilvegözü kapısının hemen ardında bir milyon sekiz yüz bin göçmen, gayr-i insanî şartlarda hayata tutunmaya çalışıyor. Rejim bombalamaya devam ederse, üç milyon insan daha Türkiye’ye doğru yollara düşecek. Türkiye kendi içindeki üç milyon yedi yüz bin mülteci ile baş edemiyor. En az o kadar daha mülteci (Bunun içinde envaiçeşit gruplardan teröristler olabilir) kapıya dayanırsa Türkiye ne yapar? Affedersiniz ama burada bir şey sorabilir miyim? Türkiye, güvenliğine musallat olan terör örgütlerini inlerinde vurma ve etkisiz hale getirme kararı aldı. Bu inler, dünyanın neresinde olurlarsa olsun Türkiye için hedeftir. Zira Türkiye onların hedefindedir. Artık savunma yok, en iyi savunma taarruzdur. Birileri (üstelik içimizdeki) bu durumdan neden gocunuyor ki? Siz biliyor musunuz ki, Türkiye’nin sınır güvenliği İdlib’den başlıyor. Şayet Suriye içindeki köşe başları tutulmasaydı, Türkiye şu andaki mevcut sınırlarını koruyamazdı. Türkiye, kendisine oynanmak istenen oyunu bozdu. Bu oyunu oynayanlar çılgına döndü. İçimizdeki aymazlara ne oluyor? Biz Suriye’ye girmeseydik, Suriye tüm melanetiyle bizim içimizdeydi. Neden anlamıyorsunuz?",https://www.hurriyet.com.tr/yazarlar/fuat-bol/idlib-neden-onemli-41458745
Fuat Bol,Ağaca bakıp ormanı görememek!,"Şubat 19, 2020 06:29","Olmadı ki, milletin seçtiklerine, onun temsilcilerine (gerçekte milletin ta kendisine) onca darbeler yapılmasına karşın, kendilerini yetkili addeden kişilerden herhangi bir ses çıkmaması bir yana, bilakis, mahut darbelerin yanında konumlandılar. NATO’yla birlikte ABD’nin bize dayattığı sistem vesayet rejimiydi. Malum, bu sistemde hukukun üstünlüğü yerine, üstünlerin hukuku söz konusudur. Bunun da devlet yönetimindeki en çarpık yansıması, atanmışların kendilerini memleketin asıl sahipleri olarak görmesi ve seçilmişleri ‘gelip geçenler’ şeklinde değerlendirmeleridir. Demokrasiyle taban tabana zıt olan bu durumu biz demokrasi diye belleyip uyguladık. Bundan dolayıdır ki, halkın seçip iktidara taşıdığını silahla indirmeye ‘Demokrasi bayramı’ dedik. Gerçek demokrasilerde en büyük suç olan darbe eylemi, bizde kutsandı ve bayram ilan edildi. Atanmış ve seçilmişlerin toplandıkları en yüksek merci Milli Güvenlik Kurulu’dur (MGK). Bu kurulun üyelerine ve oturuş şekillerine bakınca, adeta Sovyetler’in Politbüro toplantısını görürdünüz. Önlerinde kalın klasörlerle (yığınla gazete kupürü) hesap sormaya gelmiş, asık suratlı, ceberut tipler, atanmışlar (generaller). Zoraki gülümsemeye çalışan ve hesaba çekilmeyi bekleyen siviller (başbakan ve kurul üyesi birkaç bakan). Temel özellikleri birbirlerine güvensizlik olan bu yapıyla, bu ülke sittinsene idare edildi. Kurulun değişmez gündem maddesi ‘irtica’ ve onunla mücadele! Atanmışlar, sürekli şeytan taşlattı ve sivillerin tavaf yapmalarına asla müsaade edilmedi. Her iki taraf da ağaca bakmaktan, baktırılmaktan ormanı göremediler. Devletin kaymakamlarını imam-hatip liselerinin önünde nöbet tutturup başörtülü kız öğrencilere savaş açtılar. Üniversiteleri başörtülü kızlara yasakladılar. ‘Bela’ gördükleri başörtüsü ile uğraşmaktan, belanın asıl püsküllüsünü görmediler. Her on yılda bir yapılan darbelerle bu ülkenin ışıltılı beyinleri (sağda ve solda) tepelendi. Budanan gençliğin gür bir şekilde, yeniden filizlendiğini gören dış mihraklar, işin kolayını, içimizdeki ışıltılı beyinleri mankurtlaştırmakta buldu ve bunu yıllar boyu oya gibi işledi. Ülkeyi yönettiğini zannedenler halka pösteki saydırırken, birileri (ABD-FETÖ), asker ve sivil tüm kurum ve kuruluşlara nüfuz ederek devletin kodlarını ele geçirdi. Neden sonra farkına varıldığında ise ocak çoktan kızışmıştı! Su boğuyor ve ateş yakıyordu, boğulmayı ve yanmayı göze alıp atlamaktan başka çare yoktu. Ya da korkak sünepeler gibi sinip aşağılık bir ölüm tadılacaktı. İnançla esen rüzgâr, bayrağı dalgalandırmış ve millet yeniden şahlanmıştı. Kendiliğinden ve bilahare, ‘Ölümüne!’ ‘Ölümüne!’ çağrısıyla sokaklara dökülen halk, çıplak elleriyle tankların üzerine yürüdü. Bedenlerini mermilere siper etti. Hem kahpe darbecilere ve hem de kendisine pösteki saydıranlara hadlerini bildirdi.",https://www.hurriyet.com.tr/yazarlar/fuat-bol/agaca-bakip-ormani-gorememek-41450367
Fuat Bol,FETÖ’nün siyasi ayağı (3),"Şubat 15, 2020 06:29","Bakınız, Irak ve Suriye’yi paramparça ettiler, şimdiki hedeflerinde ise Türkiye ve İran var. Ülkesinin güvenliğini savunmada Türkiye, taarruza geçip terör örgütlerini inlerinde vurmasaydı çoktan parçalanmıştı. 15 Temmuz’daki alçakça darbe girişiminin hedefi de ülkede iç savaş çıkarmak ve ülkeyi bölmekti. FETÖ ve arkasındaki güçler, bu amaçlarından asla vazgeçmiş değildir. Vaktiyle Türkiye, ABD tarafından dizayn edilirken, devletin gerçek sahipleri makamına bürokratik oligarşiyi oturttular. Yani kendilerince asker ve sivil bürokrat krallığı oluşturdular. İşte yarım asırlık bu terör örgütü gergefini işlerken, onlarca yıl sonrasının asker ve sivil kadrolarına eleman yetiştirdi. Dershane temelli sözde eğitim kurumları ile istikbalin mankurtlarını, her meslek grubundan bolca hazırladı. Siyaset kurumuna istediği gibi nüfuz edemedi. Özellikle iktidar partilerinde, arzu ettiği milletvekili sayısına hiçbir zaman ulaşamadı. AK Parti için 80-100 dolayında milletvekili var sözü tamamen iftiradır. Zira öyle olsaydı, AK Parti hükümetini o dakika yıkarlar ve bunca zilleti çekmezlerdi. Hangi mantık, kendini bitirmeye azmetmiş bir iktidarı ayakta tutar? AK Parti’de de hemen her partide olduğu kadar, sınırlı sayıda milletvekili oldu. Bunlar da zaten kendilerini belli ettiler ve defolup gittiler. Hangi siyasi parti olursa olsun, siyasi liderlik, partilerinde, FETÖ’cülerin yekûn tuttuğu bir oluşuma hiçbir zaman fırsat vermedi. Bu durum, belki de pek de demokratik olmayan Siyasi Partiler Kanunu’ndan kaynaklandı. Yanlış anlaşılmasın, FETÖ’nün ne olduğu anlaşılmadan önce, herkes gibi hemen her siyasinin yönetimi ve sahip oldukları milletvekilleri kahir ekseriyetiyle ‘cemaat’ görünümlü bu yapı ve mensuplarına sempati duyuyordu. Her kesimden olduğu gibi, milletvekillerinden de karşı olanlar yok muydu? Elbette vardı, bendeniz dahil, çok çok azınlıktaydık. Kendimiz söylüyor kendimiz dinliyorduk ve kendimiz yazıyor kendimiz okuyorduk. Şu kadarını söyleyeyim, o vakitler ‘cemaat’ görünümlü yapıya yakın durmak, öyle görünmek adeta bir ayrıcalıktı. Bunların dershanelerine veya okullarına çocuklar torpille kaydedilebiliyordu. Bürokraside yükselebilmek bunlara yakın durmakla mümkündü. Bunlardan görünmeden ne bir işe girebilirdiniz ve ne de bir ihale alabilirdiniz! Çünkü tüm muslukların başları bunlar tarafından tutulmuştu. Bunların onayladıkları asker veya polis okullarına girebiliyor, bunların yandaşları sınavlarda başarılı(!) olup istedikleri üniversiteye veya işe girebiliyordu. Bunların beslemelerine devlet ihaleleri veriliyor, bunlar palazlandırılıyordu. Neden mi? Çünkü alan da, veren de bunlardandı ve bunlar adeta emme basma tulumba gibi çalışıyordu. Alan da veren de, kumarda kazanan ve kaybeden gibiydi. Asıl kazanan ve malı götüren ise bu tezgâhı kuran ve oyunu oynatan örgüttü. O da, aldığı meblağı ABD’ye aktarıyordu. Allah topunun müstahaklarını versin! Veriyor da...",https://www.hurriyet.com.tr/yazarlar/fuat-bol/fetonun-siyasi-ayagi-3-41447859
Fuat Bol,Abdullah Gül yine aday mı?,"Şubat 26, 2020 06:29","Uzaktan kumanda ile yönettiği söylenen Ali Babacan’ın partisi de eli kulağında, ha kuruldu ha kurulacak. Abdullah Gül’ü 70’li yıllardaki MTTB’li (Milli Türk Talebe Birliği) günlerimizden beri tanırız. O zamanlar da hep perde arkasında durur, öne çıkmazdı. Seminer ve konferans türü kültür çalışmalarımızda da hep dinleyici olarak kalır, soru bile sormazdı. Kafasının arkasındakileri o gün bilemediğimiz gibi, bugün de bilemiyoruz. Yani dememiz o ki, Abdullah Gül bir Tayyip Erdoğan gibi değildir. Erdoğan’ın kafasında ne varsa dilindedir. Bundan dolayıdır ki Erdoğan’ın seveni de çoktur, sevmeyeni de. Ama Abdullah Gül öyle değildir, ketumdur, dolayısıyla seveni de, sevmeyeni de kendisi gibi meçhuldür! Abdullah Gül’ün sessizliğini bozmasının zamanlaması çok manidardır. Zira CIA kökenli bir raporda, Türkiye’deki orta rütbedeki askerlerin rahatsızlığından bahsediliyordu. Gül de, bu denli bir darbe tartışmasının yapıldığı zamanda arz-ı endam etti. Belli ki, o da dumanlı havayı beklemiş. Erdoğan’ı da, çocukluk (ortaokul) yıllarından beri tanırız, o gün ne idiyse bugün de odur. Erdoğan’ın en çok takdir ettiğim yönü, davasının adamı olmasıdır ve bu duruşundan asla taviz vermemesidir. Vaktiyle Cumhurbaşkanlığı seçimlerinde 367 krizi çıkıp ‘sözde değil, özde Atatürkçü’ aday arandığı o netameli günlerde, kendisine, bir gazeteciden ziyade eski bir dostu olarak, aday olup olmayacağını sordum. Tek başına iktidarda bulunan AK Parti’nin lideri olarak Başbakan’dı ve doğal olarak Cumhurbaşkanlığı onun hakkıydı. Üstelik bu makamı, hiçbir faninin elinin tersiyle itebileceğini kimse düşünemezdi. Baş başaydık, herkes (ben de dahil) onun aday olacağını beklerken bana, aday olmayacağını, bu görevde (Başbakanlık) daha yapılacak çok işleri olduğunu söyleyince, ne yalan söyleyeyim kendisine büyük bir hayranlık duymuştum. Tayyip Erdoğan, herkesin ama herkesin şaşkın bakışları arasında çıkıp dedi ki: “Bizim Cumhurbaşkanı adayımız kardeşim Abdullah Gül’dür”. Her kaptan içindeki sızar. Abdullah Gül de tıpkı Tayyip Erdoğan gibi herkesi hayret içinde, şaşkınlıkta bırakıp, Kılıçdaroğlu’nun ‘çatı adayı’ formülüne sıcak baktığını söyledi. Meral Akşener yan çizmeseydi kabul de edecekti. Yani Cumhurbaşkanı adayı olarak, kardeşi Erdoğan’ın karşısına dikilecekti. Buna da ‘ahir zaman kardeşliğinden’ başka ne denebilir ki? Gül’ün o hırsı geçmemiş olacak ki, bugün de aynı amacı güderek, malum kesimlere şirin görünmek için kendince ‘güzellemeler’ yapıyor. Bu cümleden olarak, ‘GEZİ’ olayları iyi yönetilemediği için, terör örgütlerinin işe karıştığını ve çeşitli vandallıkların yaşandığını söyledi. Halbuki GEZİ’cilerin talepleri unutulacak cinsten değildi? Ne yani, iyi yönetim için, 3. köprü, İstanbul Havalimanı inşaatları durdurulacak, Atatürk Kültür Merkezi yıkılmayacak, İstanbul, Ankara, Hatay vali ve emniyet müdürleri görevlerinden alınacak, gaz bombası ve benzeri materyallerin kullanılması yasaklanacaktı, öyle mi? Bunları kabul eden iktidar da ülkeyi yönettiğini sanacaktı! Buna göre, ayaklar baş, başlar ayak olacaktı ve bunun adına iyi yönetim denecekti, öyle mi? Bunun adı iyi yönetimse, yönetimsizlik nasıl oluyor acaba? Bir de bunu izah buyursalar da istifade etsek. Galiba onu da Ali Babacan’a bırakmış, baksanıza o da lidersiz parti ve lidersiz ülke yönetimi için kolları sıvamış. Bize göre ütopya ama inanın biz kendisinin yalancısıyız.",https://www.hurriyet.com.tr/yazarlar/fuat-bol/abdullah-gul-yine-aday-mi-41455383
Fuat Bol,FETÖ’nün yaptığı en büyük kötülük!,"Şubat 17, 2020 06:29","2016 yılının Temmuz ayına gelindiğinde, kendilerince bomba patlatılmaya hazırdı ve fitili ateşlendi. Türkiye maalesef bir darbeler ülkesiydi ve her yapılan darbe, halkı ve yöneticileri sindirip başarıya ulaşmıştı. Darbelere en çok muhatap olan Süleyman Demirel’e “Neden her seferinde şapkanı alıp gittin?” dendiğinde “Darbeyi yapan ordu, benim ikinci bir ordum mu var ki karşı koyabileyim!” şeklinde cevap vererek zevahiri kurtarmaya çalışırdı. Darbecilerin hesaplarına göre, iş tereyağından kıl çeker gibi rahatlıkla yapılabilecekti. Zira elli yıl boyunca kadrolaşarak, devletin her kurum ve kuruluşunu tepeden tırnağa kadar ellerine geçirmişlerdi. Daha önemlisi, para gücü de ellerindeydi ve o parayla herkesi satın alacaklarını umuyorlardı. Haddizatında her şey ellerinde olduğuna göre darbe yapmalarına da gerek yoktu. Bir yerde mecbur kaldıklarını düşündüler, çünkü devletin derin kodları, şifrelerini çözüp kendilerinden olmayan birilerinin (Sayın Erdoğan) önüne koymuştu. Bundan dolayı da 2016’nın Ağustos ayında yapılacak YAŞ toplantısında örgüte çok ağır bir darbe indirilecekti. Bu durumu öğrenen FETÖ, ağustos gelmeden (15 Temmuz) askeri darbeye kalkıştı. Darbeciler her zamanki gibi, yönetimden ve halktan kuzu kuzu boyun eğmelerini beklediler. Darbeciler ilk defa yanıldıklarını gördüler; halk kendiliğinden sokağa fırladı, yönetim (Sayın Erdoğan) de halkı ölümüne sokağa çağırdı. Halk, meydanları doldurup çıplak elleriyle tanklara karşı koyunca elli yıl boyunca geliştirdikleri ve 15 Temmuz akşamı fitilini ateşledikleri BOMBA ELLERİNDE PATLADI. Patlayan ise atom bombasından daha tesirliydi, bu yüzden ölümcül radyoaktif tesirleri devam etmektedir ve daha uzun yıllar devam edecektir. Zira arkadaşımız Nedim Şener’in çok yerinde isabetle ifade ettiği gibi: “FETÖ, Türkiye Cumhuriyeti devletiydi. Kurmay subayların yüzde 72’si, 81 il istihbarat şube müdürünün yüzde 74’ü, 13 bin hâkim ve savcının 4 bin 500’ü FETÖ’cüydü. Devlet kendileri olduğu için bunlar bilinse de görevden alınamıyordu. Ama darbe sabahı 3 bin 200’ü bir anda görevden alındı. MİT’ten 500 kişi çıkarıldı. FETÖ DEVLETE SIZMADI, DEVLETİ ELE GEÇİRDİ. ERDOĞAN, FETÖ’CÜLERİN YÖNETTİĞİ DEVLETE SIZDI VE ÖRGÜTÜ DAĞITTI.” FETÖ’nün yaptığı kötülüklerden biri de dine olmuştur. Bunların yüzünden insanımız dinden ve dindardan soğumuştur. Halbuki daha önce yapılan araştırmalarda 2000’li yıllardan itibaren yükselecek dinin böylece önü kesilmiş oldu. Ayrıca bunlar devletin her kademesine sızmış olduğundan, vatandaş işini bunlara ancak rüşvet vererek halledebildi. Rüşvet vermeyince de kimsenin işi görülmedi. Bu ahlaksız durumun en kötü yanı ise toplumda rüşvetin olağan görülüp kanıksanmasıdır. Toplumun değer yargılarını aşındıra aşındıra yok ettiler. Sonuçta toplumu, başta aile yapısı olmak üzere hemen her şeyiyle çürüttüler. Etrafınızdaki boşanma oranlarına ve kadına şiddet olaylarına bakın ve çürümenin boyutunu görün!",https://www.hurriyet.com.tr/yazarlar/fuat-bol/fetonun-yaptigi-en-buyuk-kotuluk-41448749
Fuat Bol,"AK Parti, FETÖ’yü kucağında buldu!","Şubat 22, 2020 06:29","Yahu! ALTMIŞ-YETMİŞ SENEDİR, TOPLUCA HEPİMİZİ CAMBAZA BAKTIRDILAR. BİZ BAKTIKÇA, ONLAR AYAĞIMIZIN ALTINDAN DEVLETİMİZİ ÇEKMEYE KALKTILAR. YAPILAN ONCA DARBELERDE AĞIR BEDELLER ÖDEDİK. YETER ARTIK! BU KÖR DÖVÜŞÜ SÜRDÜKÇE, BİRİLERİ, YİNE O UĞURSUZ DARBEYİ DİLLENDİRİYOR. İÇİMİZDEKİ DARBE SEVERLER DE İŞARET ALMIŞCASINA, BULUNDUKLARI DELİKLERDEN HEP BİRDEN SÖKÜN ETTİ! YERLİ VE YABANCI TÜM BU ŞOM AĞIZLAR SİZLERE BİR ŞEY ANLATMIYOR MU? Hem, ne diye FETÖ’nün ayağıyla uğraşıyorsunuz ki? Zira FETÖ’nün kendisi ayak. Ta 40’lı yıllardan beri içimize giren ABD-CIA’in, NATO’yla, Seferberlik Tetkik Kurulu’yla, Özel Harp Dairesi’yle, Komünizmle Mücadele Dernekleri’yle, dershane, yurt, okul ve her türlü sosyal ve ticari kurum ve kuruluşlarıyla, devlet ve millet bünyemizi sarmaladığı ahtapotu. Kendilerini gizledikleri gibi, ellerindeki bilgileri de sakladılar. Sahte bilgilerle herkesi yanılttılar. Asker ve sivil liderlerden yanıltamadıkları sadece Necmettin Erbakan’dır. Onun iktidarına da asker ve sivil olarak elbirliğiyle yapılanlar ortadadır. ‘Ne istediler de vermedik?’ sözü dillerde pelesenk edilip Sayın Erdoğan suçlanıyor. Yarım asır boyunca, bunlar ne istediler de elde edemediler? Asker ve sivil herkes, bunların talepleri karşısında alesta değil miydi? Elbette ve üstelik hemen hepsi, bunlara gıpta ile bakıyordu, çünkü herkes bunları ve taleplerini meşru, yani ‘hizmet’ zannediyordu. Dananın kuyruğu 2004 yılında MEB Müsteşarı olan Prof. Dr. Necat Birinci’nin dershanelerinin kapatılması girişimiyle koptu. Zira fideliklerinin köreleceğinden korkup, hop oturup hop kalktılar. Aynı Necat Birinci, bu kez, İstanbul milletvekili sıfatıyla, ÖSYM’nin yapısıyla ilgili olarak, 17 Şubat 2011 de Meclis kürsüsünden şunları söyleyecektir: “ÖSYM’deki 318 personelin 58’i arasında eş ya da kardeş ilişkisi, 100 kişi arasında da ikinci ve üçüncü derecede akrabalık bulunuyor. Bu yapısıyla ÖSYM tam bir aile şirketini andırmıyor mu?” Diğer bir ifadeyle AK Parti, devleti adeta bir ahtapot gibi saran bu yapının üzerine iktidar oldu. Ülkeyi derinden ve için için yakan ama üzeri örtük bu ateşe AK Parti iktidarları da kendinden öncekiler gibi odun atmadı mı? Elbette attı ve hem de fazlasıyla attı. Bilmeden, iyi niyetle yapılan bu hatayı da itiraf edip özür dileyen yalnızca Sayın Erdoğan var. Diğerleri neden susuyor? Konuşanlar da olayı çarpıtma, sulandırma ve hedef şaşırtma peşinde. Bu saatten sonra asıl yapılması gereken, körü körüne birbirlerini suçlamak değil, bu uğursuz yapıyla içimizi çürütmeye ve ülkemizi parçalamaya çalışan üst aklı ortaya çıkarıp onunla ve onun yerleştirdiği zihniyetle mücadele etmemizdir. Allah aşkına söyler misiniz, bu devasa yapıyla mücadeleyi, ölümü pahasına tek başına başlatan (partisindeki bakan ve milletvekillerine rağmen) ve kararlılıkla yürüten Sayın Erdoğan değil mi? Bakınız, bu yapı, muazzez dinimizi kullanarak, onu çığırından çıkararak, ılımlı İslam adı altında yetiştirdiği mankurtlarla darbe yapabilecek güce erişti. Yarım asrı aşkın bu erişim sürecinde kullanmadıkları asker ve sivil yönetici yokken (Erbakan hariç), bütün bunların faturalarının Sayın Erdoğan’a çıkarılmak istenmesi insaf ve adalete sığar mı? Biz, acaba nerede yanlış yaptık, hiç düşündük mü? Neyi eksik veya yanlış yaptık ki, bu zihniyete sahip yapılar ortam bulup yeşerdi? Hangi kapıyı açık bıraktık ki oradan sızdılar? Gelin, asıl bunları tartışıp konuşalım, cambaza bakıp havanda su dövmeyelim.",https://www.hurriyet.com.tr/yazarlar/fuat-bol/ak-parti-fetoyu-kucaginda-buldu-41452858
Fuat Bol,Deprem gerçeği,"Ocak 27, 2020 07:29","1999 yılındaki İzmit merkezli 7.4’lük büyük depremden sonra, ülkemizin muhtelif yerleri tabiri caizse beşik gibi sallanıp durdu. Bunların hepsi orta ve ortanın altındaki depremlerdi. Nitekim daha önce de Elazığ’da aynı merkezli bir deprem olmuştu. Bu kez 6.8’lik büyükçe bir deprem oldu ve yıkıcı tesir yaptı. Yine gördük ki deprem değil, binalar öldürdü. Zira yıkılan binaların hepsi de Deprem Yönetmeliği çıkmadan önce yapılmış, depreme dayanıksız binalar. Özellikle 1999 büyük depreminden sonra inşaatlar eskisi gibi başıboş bırakılmadı, yenilenen mevzuata göre inşaat yapımına hız verildi. Depreme dayanıksız eski binalar için de dönüşüm kararları alındı. Bunların topluca (kentsel) olabileceği gibi tek tek de yapılabilirliğinin önü açıldı. Bu deprem sonrasında da devlet, tüm imkânlarını seferber ederek yardıma koştu. İyi de devletin (yerel ve merkezi yönetim) asıl yapması gereken deprem öncesindeki faaliyetler değil mi? Depremler mukadder olup önlenemeyeceğine göre, depreme dayanıklı binalar yapmaktan başka çaremiz yoktur. Bilindiği üzere Kentsel Dönüşüm Eylem Planı’na göre Türkiye’de riskli 6.7 milyon binanın 20 yıl içerisinde dönüştürülmesi hedefleniyor. Binaları 1999’dan önce yapılmış vatandaşlar duyarlı olup kendi güvenlikleri açısından evlerinin risk tespitini yaptırmaları gerekmektedir. Deprem dayanıklılık testleri riskli çıkan binaların yıkılması zorunludur, bu aşamada kentsel dönüşüm süreci devreye giriyor. Risk tespiti için binadaki tüm sakinlerin başvurusu gerekmiyor, içlerinden biri bile başvursa bu tespit yaptırılıyor. Şayet riskli binanız varsa, bunu gösteren rapor bağlı bulunduğu belediyeye gönderiliyor. Oradan da altyapı kentsel dönüşüm il müdürlüğüne ve tapu müdürlüğüne bildiriliyor. Bu durumda ilgili binaya ‘riskli yapı’ şerhi işleniyor ve maliklere bu durum tebliğ ediliyor. Bu tebliğden itibaren -itiraz yoksa- bina 60 gün içinde yıkılıyor. Hükümetin uygulamaya koyduğu ‘Türkiye genelinde her yıl yüz bin konut’ projesinin ne denli elzem olduğu, bir milyonu aşkın başvurudan bir kere daha görüldü. Türkiyemizin inşaat tekniği ve yapımında geldiği yerle mevcut yapılaşma (çarpık) birbirine hiç yakışmıyor. Yeni depremlerin gelmesi kaçınılmaz. Gelecek bu depremleri yeni (depreme dayanıklı) binalarla karşılayamadığımız müddetçe, enkaz altından cesetler çıkarmaya devam edeceğiz. Bu işin şakası yok, zira bu işte “Yarın yaparım” diyenler helak oldu (olacak!).",https://www.hurriyet.com.tr/yazarlar/fuat-bol/deprem-gercegi-41429369
Fuat Bol,Depremin bize öğretemediği,"Ocak 30, 2020 06:29","Almadık, alamadık ki hâlâ orta ölçekli depremlerle bile binaların enkazı altında can veriyoruz. Her deprem alanı, gerçeği tüm çıplaklığı ile gözlerimizin önüne seriyor. Bundan dolayıdır ki, Ay’ı yeniden keşfetmemize gerek yok, işin nasıl yapılacağının yolu yöntemi belli, yeter ki onlara harfiyen uyalım, uygulayalım ve gerekli denetimi yapalım. Yan yana iki apartmandan biri sapasağlam ve dimdik ayakta iken, diğeri un ufak olup, yerle bir olmuş. Bu binaya baktığınızda bugüne kadar ayakta kalabilmesine şaşıyorsunuz. Zira ne betonu beton, ne demiri demir. Yapılması gereken tek şey kentsel dönüşüm, yani depreme dayanıksız binaları yıkıp yerlerine yenilerini yapmak. Merkezi yönetim Türkiye genelinde bu çalışmayı yaptı ve hazırladığı raporları 81 ilin valiliklerine ve belediye başkanlıklarına gönderdi. Ama gelin görün ki bir kısım vatandaşımız, yapılması elzem olan bu kentsel dönüşüme direniyor. Yapıların plan ve projelerinin olması bir zorunluluk ama kâfi değil, zira burada yazılıp çizilenler uygulanmadıktan sonra ne ifade eder? İşte işin bamteli de burasıdır, yapılardaki tüm uygulamaların kamu (belediye) tarafından anında denetlenip raporlanması ve sorumlu imza ile yapıma müsaade edilmesi gerekir. Proje uygun mu? Kullanılan demir evsafa uygun mu? Usulüne uygun döşenmiş mi? Dökülen beton nitelikli mi? Yapı betonarme ise temelden başlayarak, katlar için döşenen ve dikilen kolon ve kiriş demirleri uygun mu, bunların bağlantıları normal mi? Tünel-kalıp sistemi ile yapılıyorsa radye temel için gerekli beton ve demir örme işlemleri usulüne uygun mu? Yapım aşamasının her kademesinde bunlar denetlenip imza altına alınmalı. Alınmalı ki, yarın öbür gün bir olumsuzluk olduğunda sorumluları bilinmeli. Belediyelerin kontrol mühendisleri öyle masa başında imza atmamalı, şantiye şefiyle birlikte inşaatın başında bulunup, gözlem yapıp numune almalı ve gerekli incelemeleri yaptırdıktan sonra, uygunsa imza atıp yapıma devam ettirmeli. Oturulması sakıncalı binalar için acil eylem planları uygulamaya konulmalı. Duyarsız vatandaşlarımızı da kendi hallerine bırakıp ölüme terk etmemeliyiz. Bunlar için gerekirse kanuni zorunluluk getirmeliyiz. Yeni bir depremle onların yıkılmaları ve insanlarımızın enkaz altına kalmasına asla müsaade edilmemeli. Belediyeler, küçüklük ve büyüklüklerine göre hazırlayacakları master planlarla beldelerini, kısa, orta ve uzun vadede yeniden depreme göre yapılandırmalıdır. Özellikle deprem fay hatları üzerinde bulunan beldelerimizin birinci önceliği bu olmalıdır.",https://www.hurriyet.com.tr/yazarlar/fuat-bol/depremin-bize-ogretemedigi-41431674
Fuat Bol,"‘Cani geziyor dipdiri, can vermede masum!’","Şubat 08, 2020 06:30","Malum, kör taklitçiler yüzünden toplumca girdaba sürüklendik. Bu denli bir kendini kaybedişte kimimiz ‘Yalnızca Türk kalalım, Müslümanlık ve Batı bizim neyimize’ dedi. Kimimiz ‘Yalnızca Müslüman kalalım, Türklük ve Batı neyimize’ dedi. Diğer bir kesimimiz de ‘Yalnızca Batılı olalım yeter, Müslümanlık ve Türklük neyimize’ dedi. Gerçekte ise Yusuf Akçura’nın işaret ettiği gibi, bizim hem Türk, hem Müslüman ve hem de Batılı olma zorunluluğumuz var. Zira Türk ve Müslüman kalanın Batıcılığından korkmamak lazım, zira o,  Batı’dan neyi ve nasıl alacağını bilir. Türk ve Müslüman kalan asla Batı’nın potasında erimez ve böylece maddesiyle ve manasıyla tarih sahnesindeki yerini korumaya devam eder. AB ülkeleri ve ABD bizim NATO’da sözde müttefiklerimiz. Güya teröre karşı mücadelede bizim yanımızda olmaları gerekiyor. Halbuki terör örgütleriyle el ele vererek karşımızda yer alanlar ve almaya devam edenler kendileri. Avrupa Parlamentosu’nu gördük, kırmızı bültenle aranan teröristleri davet edip Türkiye aleyhinde konuşturdu. Avrupa demokrasisi bu denli bir kepazelikle iç içedir. Koca ABD, İsrail’in taşeronluğuna soyunarak yüz yıl önceki, kendilerinin çalıp kendilerinin oynamak isteyip de İstiklal Savaşımızla kursaklarında bıraktığımız oyunları yeniden sahnelemek istiyor. Bu cümleden olarak, İran, Irak, Suriye ve Türkiye’nin toprakları üzerinde Ermenistan ve Kürdistan devletlerinin yanı sıra butik devletçikler kurup bu ülkeleri paramparça etmek istiyorlar. 1943 yılında vefat eden büyük İslam âlimi Seyyid Abdülhakim Efendi, “Batılılar, doğuda Ermeni aşı kaynatırlar, Kürtler de o aşa tuz ve biber olurlar!” buyurmuştu. ABD, DEAŞ’a ön vererek ve onun canavarlıklarını dünya kamuoyunun gözüne sokarak, aklı sıra PKK-PYD’ye meşruiyet kazandırıyor. Bu terör örgütlerini silahlandırarak, işgal ettiği petrol sahaları ve daha önemlisi İsrail için tampon güç olarak kullanıyor. Malum Türkiye, güney sınırları tehdide açık hale getirilerek ve dört buçuk milyon mülteciye ev sahipliği yaparak Suriye’deki iç savaşın en büyük sıkıntısını yaşıyor. Gerekli önlemleri almadığı takdirde de her bomba patladığında yeniden mülteci akınına uğrayacak. Bu halin tipik örneğini İdlib’de yaşıyoruz ve görüyoruz. Rejimin bombalarından canını kurtarabilen on binlerce insan sınırımıza doğru geliyor. ABD ve AB, Türkiye’yi kaosa sürükleyip emellerine ulaşmak istiyorlar. Karşılarında yeni Türkiye’yi ve kendilerine direnen bir iradeyi görünce de deliye dönüyorlar. Cumhurbaşkanı Erdoğan, Suriye rejimine şubat sonuna kadar mühlet verdi. Türkiye, bu arada rejimin arkasındaki Rusya ile de görüşmelere devam ediyor. Olmadı Türkiye, Barış Pınarı harekâtına kaldığı yerden devam edecek. Türkiye buna mecbur, zira ne yeni bir mülteci akınını kaldırabilir ve ne de sınır güvenliğinin tehlikeye girmesine göz yumabilir. Kendi sınır güvenliğini korumak için hareket eden ve müstevlilerin heveslerini kursaklarında bırakan Türkiye’yi ‘işgalci’ diye suçlamaya kalkanlar var. Oysa asıl işgalci, dünyanın öbür ucundan gelip petrolün başına konan ve bu yağmacılığı utanmadan tüm dünyaya ilan eden ABD’den başkası değildir. ‘Medeniyet denilen tek dişi kalmış canavar’ın yeni saldırılarıyla karşı karşıyayız. Ama tüm bu emperyalistlerin unuttukları bir şey var: Yüz sene önce, yedi düvel olarak karşımıza dikilmişlerdi ve biz ‘kağnı’ ile onlara gerekli dersi vermiş ve bağımsızlığımızı kazanmıştık. Bugün dikildiklerinde ise canavarın kalan o tek dişini sökmek de güçlü ve çelikleşmiş iradesiyle Türkiye’ye kalacaktır!",https://www.hurriyet.com.tr/yazarlar/fuat-bol/cani-geziyor-dipdiri-can-vermede-masum-41442796
Fuat Bol,Suriye’de herkes ikili oynuyor,"Şubat 05, 2020 06:51","Suriye iç savaşının bedelini, bu ülkeden göç etmek zorunda kalan masum sivil halk ile bu halka kucak açan ve bu savaş sebebiyle sınırlarının güvenliği tehlikeye düşen Türkiye ödüyor. Türkiye dört milyon Suriyeli mülteciyi barındırıyor ama görünen o ki, Suriye rejimi, bunlar gibi daha milyonlarcasını göndermek derdinde. Türkiye’nin onca gayretleriyle Rusya, ABD ve İran’la sağladığı anlaşma ve mutabakat süreçlerinin sahada işlevsiz kaldığı görülüyor. Çünkü Türkiye’nin dışındaki hiçbir ülke Suriye’deki savaşın bitmesini istemiyor ve bunların hiçbirisi Suriye’nin toprak bütünlüğünden yana değil. Rusya destekli Şam yönetimi haftalardır okul ve hastane demeden, İdlib’de, El Bab’da sivil yerleşim yerlerini bombalıyor. Yüz binlerce insan bu soğukta yollara dökülmüş Türkiye sınırına doğru geliyor. Arap Birliği (!), İİT, ve Rabıta Örgütü çeşitli vesilelerle toplanıp dağılıyor ancak Suriye’de insanlık dramı için en ufak bir tedbir düşünülmüyor. Ne düşünülüyor biliyor musunuz? Türkiye ile Libya arasında gerçekleşen ‘Deniz Yetki Alanları Sınırlandırmasına Dair Mutabakat’ kınanıyor! Yeni bir mülteci akını Türkiye için tehdit olur. AB ülkeleri için de tehdit olur ama yine isteniyor ki bu tehdidi Türkiye yine yalnız başına göğüslesin. Türkiye’nin de istediği ve Avrupalıların da sözde kabul ettikleri husus, bu mültecilerin Suriye içerisinde (Türkiye’nin sağladığı 30-40 kilometrelik güvenlikli alana) iskân ettirilmesidir. Belli ki rejim buna da fırsat vermek istemiyor, Türkiye’nin İdlib’in çevresinde oluşturduğu gözlem noktalarını etkisizleştirerek yüz binlerce mülteciyi Türkiye sınırına yığmak amacında. Bu yüzden, Türk gözlem noktasını hedef alıp 7’si asker 1’i sivil olmak üzere sekiz şehit vermemize sebep oldular. Türkiye misliyle karşılık verdi, 73 rejim askeri öldürdü, şehitlerin kanı yerde kalmadı ama... Rusya, her ne kadar bize haber verilmedi dese de, Türk istihbaratı Rusya tarafını iki kez uyardığını açıkladı. Bundan böyle de Türkiye niyetini açıkça Rusya’ya iletti: “Özellikle Rus yetkili makamlarına muhatabımız siz değilsiniz, tamamıyla rejimdir, bizim önümüzü kesme gibi bir durum söz konusu olmasın!” Rejim güçlerine hava dahil her türlü desteği sağlayan Rusya, Suriye’de kilit ülkedir. Yine belli ki, Şam şeytanı Beşar Esed, Türk-Rus mutabakatının bozulup karşı karşıya gelmelerini arzu ediyor. Bu cümleden olarak da işin kolayını bulduğunu zannediyor; bugün İdlib, yarın Halep ve Fırat’ın doğusunu hedef alıp yüz binlerce mülteciyi daha Türkiye sınırına akın ettirmek isteyecek. Türkiye kendi güvenliğini tehlikeye atamaz ve yeni bir göç dalgasını kaldıramaz. Bunun için de rejimi ya Rusya durduracak ya da Türkiye’ye hava sahasını açıp Türkiye durduracak. Aksi halde mülteci göçü konusunda Türkiye’nin AB sınırını daha fazla koruyamayacağı bilinmelidir. Rusya, bunca stratejik ortaklıklar ve işbirliğinden sonra Türkiye’ye gereken özeni göstermeli ve Şam şeytanına haddini bildirmelidir.",https://www.hurriyet.com.tr/yazarlar/fuat-bol/suriyede-herkes-ikili-oynuyor-41439108
Fuat Bol,İşgal planı!,"Şubat 01, 2020 06:29","Trump, taraflardan yalnızca İsrail Başbakanı Binyamin Netanyahu ile birlikte düzenlediği toplantıda, dünyanın gözlerinin içine bakarak Filistin’i İsrail’e peşkeş çekti. Tıpkı dün, Kudüs’ü İsrail’in başkenti ilan etmesi ve Suriye’nin toprağı olan Golan Tepeleri’ni İsrail’e verdim diyerek peşkeş çekmesi gibi. Dünya bir kere daha gördü ki İsrail diye bir devlet yok, küçük (belki de ondan da büyük) ABD var! ‘Yüzyılın antlaşması’ yerine ‘yüzyılın yüz karası’ denilebilecek ve yok hükmündeki bu paçavraya göre bütünüyle Kudüs (bölünmemiş haliyle) İsrail’in başkenti olacak. Sözde Filistin diye bağımsız(!) bir devlet olacak ama bu, tamamen İsrail’in kuşatmasında ve askerden arındırılmış olacak. ABD Başkanı Trump, İsrail’in bir eyaleti olarak tasarladığı bölünmüş ve savunmasız Filistin’e, bu aşağılık anlaşmayı kabul etmeleri halinde, 50 milyar dolarlık bir rüşvet teklif etti. Bu kirli parayı da kendi cebinden (ABD’den) değil, Körfez’deki uşağı konumundaki ülkelerden temin edecek. Müslüman görünümlü bu ülkelerin düştüğü çukuru görüyor musunuz? Yüzyılın yüz karası anlaşmasına kolay gelinmedi. Büyük Ortadoğu Projesi’yle (BOP) başlatılan süreçle, İsrail’e diş bileyen ülkeler birer birer tasfiye edildi. Irak’ta, Suriye’de, Yemen’de ve Libya’da iç savaş çıkardılar. Sudan’ı ikiye böldüler. Uydusu konumundaki ülkeleri (Suudi Arabistan, Ürdün, Bahreyn, Mısır, BAE ve Umman) yanına alarak, kendi ifadeleriyle ‘kutsal toprakları’ İsrail’in yönetimine verdiler. Sözde karşılıklı komisyonlar kurulup dört yıl boyunca müzakereler yapılacakmış. Bu uğursuz açıklamanın akabinde, ABD’nin İsrail Büyükelçisi işgal açıklamasında bulundu: Büyükelçi Friedman, İsrail’in istediği zaman Batı Şeria’daki yasadışı Yahudi yerleşim birimlerini ‘ilhak’ edebileceğini söyledi. Malum ABD Başkanı Trump dünyanın sayılı zenginlerinden ve her şeyi parayla satın alabileceğini vehmediyor. Tek taraflı ilan ettiği bu sözde anlaşmayı ‘azil sürecinde’ açıklayarak hakkındaki oylamayı yapacak senatörlere de işaret veriyor. Netanyahu da İsrail’de yolsuzluktan yargılanıyor. Üstelik 2 Mart’ta İsrail’de, kasım ayında da ABD’de seçimler var. Şaibeli bu iki insan, şahsi ikbal ve koltukları uğruna, zaten yangın yerine dönen bölgeyi büsbütün alev topuna çevirmek istiyor. Yapabilirler mi? Elbette. Zira bu ikili (Trump, Netanyahu), alikıran başkesen olarak her türlü zulmü ve vahşeti rahatlıkla işleyebiliyorlar. Kimse de niye yaptın diye sormuyor, soramıyor. Arap Birliği, İslam Ülkeleri İşbirliği Teşkilatı ya da BM mi dediniz? Sahi bunlar ne işe yarar?",https://www.hurriyet.com.tr/yazarlar/fuat-bol/isgal-plani-41435293
Fuat Bol,FETÖ’nün siyasi ayağı (2),"Şubat 12, 2020 06:29","Neymiş efendim, askerlerin de sivil mahkemelerde yargılanmasının önü açılarak ordu mensupları FETÖ’cü hâkim ve savcılara kıydırıldı. Mahut kanun 2009 yılında çıkarıldı, bu zamanda FETÖ bilinmiyordu ki. Zira bu kanunun amacı, darbelerin önünü kesmek, demokratikleşmek ve AB yasalarına uyum sağlamaktı. Nitekim daha öncesinde de CHP lideri olan Deniz Baykal, darbelere imkân veren Anayasa’nın 15. maddesinin değiştirilmesini bizzat teklif etmişti. Ayrıca bu kanuna CHP milletvekilleri de onay verdi, ne olduysa üç gün sonra, onay verdikleri kanunun iptali için Anayasa Mahkemesi’ne başvurdular. Ne olduğu çok açık, o zamana kadarki olanlar oldu. Kendilerini en üstte (lider) zanneden kesimden birileri aradı ve siyaset hizaya çekilmek istendi. Nitekim o zamana kadar siyaset, hep o gerçek lider bilinen birileri tarafından hizaya sokulmuyor muydu? O birileri de içimizde olmalarına karşın, maalesef ABD’nin muhatapları değil miydi? Ki onlar, 12 Eylül darbesiyle ‘Bizim çocuklar başardı!’ övgüsüne layık görülmemiş miydi? Türkiye demokrasisi 1960 yılından beri darbelerle maluldü. Zira ihtilalin ürünü olan 1961 Anayasası ile darbe meşrulaştırıldı. O zamana kadar Milli Savunma Bakanlığı’na bağlı olan Genelkurmay Başkanlığı Başbakanlığa (sözde) bağlandı. Adına ‘Demokrasi Bayramı’ dedikleri mahut darbeyle, gerçekte demokrasi katledildi. Her Cumhurbaşkanlığı seçiminde ülke krize sokuldu. Unutulmasın ki bu kanunun arifesinde iktidar partisi kapatılmak istendi ve sadece bir oy farkla kapatılmaktan kurtuldu. Daha sonra referandumla tüm askeri mahkemeler ortadan kaldırıldı. Bu durum, dünyadaki tüm demokratik ülkelerde böyledir. Ne yani, bu referandumda ‘Evet’ diyen milletin kahir ekseriyeti FETÖ’cü mü oldu? Yine malum, daha düne kadar (darbeler dönemi Türkiye’sinde) asker, pekâlâ siyasete nüfuz edebiliyor ve hatta siyaseti askıya alıp TBMM’yi kapatabiliyor, ancak, siyaset askere karışamıyordu. Açıkçası, askeri vesayet altında bir demokrasimiz(!) vardı. Asker, siyaseti kendisine karıştırmıyordu lakin FETÖ, askeriyede cirit atabiliyordu. Bunun sorumluları kimlerdir? Kurmay subayların yüzde 72’sinin FETÖ’cü olduğunu resmi beyanlar ifade ediyor. Son elli yıllık serencamımızda FETÖ konusunda, asker-sivil (çok az istisna dışında) herkes sınıfta kalmıştır ve dolayısıyla kimse sütten çıkmış ak kaşık değildir. Bu sinsi örgütün dünyanın 160’tan fazla ülkesinde boy gösterdiğini kimse unutmasın. Örgütün başı ABD’dedir ve onu vermemektedir. Vermez de. Çünkü verip de konuşursa ABD’nin kirli çamaşırları ortaya dökülür. ÖZET OLARAK: FETÖ’NÜN SİYASİ VE GAYRİSİYASİ AYAĞI ABD DERİN DEVLETİDİR. İÇİMİZDEKİ AYAĞI İSE SAYIN BAHÇELİ’NİN İŞARET ETTİĞİ GİBİDİR: “15 TEMMUZ DARBESİ BAŞARILI OLSAYDI YURTTA SULH KONSEYİNİN SİYASİ AYAĞI KİM OLACAKTI? CUMHURBAŞKANI, BAŞBAKAN, BAKANLAR, BÜROKRATLAR KİMLER OLACAKTI?” CIA güdümlü FETÖ örgütünün metotları ve nasıl çalıştığı belli. İnsanların (siyasetçi, asker-sivil bürokrat, işinsanı, sanatçı, sporcu, gazeteci vb) açıklarını tespit ve tevsik edip onları örgüt amaçları doğrultusunda kullanıyor. Gelinen bu noktada, geçmişte şöyle olmuş böyle olmuş, sen bunu dedin ben bunu dedim şeklideki münakaşaların kimseye bir faydası yok. FETÖ, gerçek yüzüyle anlaşılıp kendisiyle mücadeleye girişildikten sonrası mühim. Bundan sonra kim, nerede duruyor? Kim ya da kimler söylem ve eylemleriyle FETÖ’nün yanında, kimler karşısındadır? Dünden ibret alalım, bugüne ve yarınlara bakalım!",https://www.hurriyet.com.tr/yazarlar/fuat-bol/fetonun-siyasi-ayagi-2-41445263
Fuat Bol,FETÖ’nün siyasi ayağı (1),"Şubat 10, 2020 06:29","Gelinen bu noktada bile FETÖ’nün hedefindeki kurum ve kuruluşlar birbirlerini suçlarken, örgüte de ellerini ovuşturup bu manzarayı seyretmek kalıyor. FETÖ olayını şuraya buraya çekip çarpıtmanın manası yok. Bu yapı, devletin temeline dinamit yerleştiren ve daha önemlisi CIA (dış) bağlantılı, en az yarım yüzyıllık bir suç örgütüdür. Bu uzun zaman zarfında örgütün sızmadığı devlet kurumu yok gibidir. İhtilal amaçlı bir örgüt olduğundan, en çok da askerde, poliste ve yargıda palazlanmıştır. Zira o vakitler güç, bu kurumların elindeydi. Siyasetin esamisi okunmazdı. Bunun da en açık delili hemen tüm darbelerde bu kurumların aktif rol almaları, bunlara karşı siyaset kurumunun ne yaptığı veya ne yapabildiğidir. Daha işin başlangıcında F. Gülen, CHP’nin gedikli genel sekreterlerinden Kasım Gülek, eski Diyanet İşleri Başkan Yardımcısı Yaşar Tunagür ve Fuat Doğu tarafından MİT’e devşirildi. O vakitler MİT’in CIA’in Ortadoğu masası olarak çalıştığını bizzat yetkilileri söylüyordu. Devletin istihbaratı bu örgütün elindeydi. Başbakan S. Demirel, “Afrika’daki darbeden haberim oluyor ama burnumun dibindeki darbeyi olduktan sonra öğreniyorum” diye boşuna hayıflanmıyordu. Darbeler karşısında bilgisiz, yetkisiz ve sorumlu zavallı başbakanlara da şapkalarını alıp gitmek kalıyordu. Evet, bu gizli yapı kendini eğitim şemsiyesi altında saklayarak tüm kurum ve kuruluşlara sızdı. Bu sinsi yapıyı siyasiler anlamadı da asker ve sivil bürokrasi mi anlayabildi? O vakitler siyaset askeriyeye nüfuz edemiyordu. TSK kendi içinde kapalı devre çalışan bir kurumdu. Örgüt, bu kurumun okullarını ele geçirdi. Öğrenci girenler general ve amiral oldu. Yani sittin sene boyunca ordu bu yapıya hizmet etti. Şimdilerde ekranlarda bol keseden atan komutanlar, o vakitler neredeydiler? Öte yandan gelip geçen hangi siyasi grup ve hatta darbeciler bu yapıya yardımcı olmadı? Hemen hepsi iyilik yapıyoruz diye kötülük yaptılar. Bunlara en çok yardım yapan AK Parti iktidarları olabilir. Çünkü en uzun süre iktidarda onlar kaldılar. Ama şunun hakkını teslim etmeliyiz: Bu yapıyı ilk defa çözen ve bu yapıyla mücadeleye girişen Sayın Erdoğan’dan başkası değildir. Partisinin içindeki bakan ve milletvekillerine rağmen gözünü kararttı ve tek başına mücadele başlattı. İçimizden devşirilen asker, yargı mensubu, siyasetçi, gazeteci, iş insanı, bürokrat vb yüzlercesiyle yurtdışına kaçmadı mı? Veya dışarıda iken iltica etmedi mi? Tencere dibin kara, seninki benden kara demenin ve bunu tartışmanın kime ne faydası var? Bu durum meleklerin cinsiyetini tartışmaya benzer ve yalnızca FETÖ’nün işine yarar. İçinden çökertilmek istenen bu devlet, yeniden, sil baştan kuruluyor; kurulmak zorunda. Hangi partiden olursak olalım, partili partisiz herkes elini taşın altına koymalı ve gücü oranında bu kirli yapıyla mücadele etmelidir. Zira bu ülke hepimizin ve bizim başkaları gibi gidecek başka bir yerimiz yok.",https://www.hurriyet.com.tr/yazarlar/fuat-bol/fetonun-siyasi-ayagi-1-41443662
Fuat Bol,"Olmadı, olmuyor Sayın Başkan!","Şubat 03, 2020 06:29","Kendilerinin de işaret ettiği gibi, İstanbul’un devasa sorunları (başta trafik) katlanarak devam ediyor. Değil icraat yapmak, merkezi yönetimin İstanbul için yürüttüğü büyük projelere nasıl taş koyarım, bunları nasıl geciktiririm derdinde. Bizdeki muhalefetin “İstemezük”, “Yaptırmayız”, “En iyi de olsa karşıyız” anlayışıyla süratle hemhal olan İmamoğlu; yönetimde olmasına karşın yapmak yerine yaptırmamayı şiar edinmiş. On ay içinde gözlemlediğimiz kadarıyla mesaisini de en olmayacak günlerde tatile ve icraatları engellemeye dönük eylemlere ayırmış. Seçilir seçilmez ayağının tozuyla ve İstanbul’da sel olunca soluğu Bodrum’da alan Sayın Başkan, Elazığ-Malatya deprem felaketinde de Erzurum Palandöken’de kayak keyfi yapmaktan geri kalmadı. Abdulkadir Selvi arkadaşımızın bu konudaki sorularını cevaplandırırken de “Ailem benim kutsalımdır, siyaseti kutsalmış gibi yaşamın ana merkezine oturtmam” demişsiniz. Oysa seçim sonuçlarına itirazlar yapılıp tekrar sayımlar günler alınca “İstanbulluların hizmet beklediğini ve bir saniye bile geciktirilmemesi gerektiğini” siz söylüyordunuz. Nitekim dile kolay, İstanbul’daki o koltuğa oturabilmek için 25 sene beklenilmişti. Acele etmekte haklıydınız ama görünen o ki sizin aceleniz gelir gelmez binlerce işçiyi sorgusuz sualsiz kapıya koymak şeklinde tecelli etti. Bu toplumda herkesin ailesi kendilerinin kutsalıdır. Yalnız, bu ülkeyi İskandinav ülkeleriyle ve bizim insanımızı da oranın insanlarıyla karıştırmamak lazım.  Oralarda hem yerel meclisler ve hem de parlamentolar haftada bir, bilemediniz iki kez ve üstelik birkaç saatliğine toplanır. Biz de ise (parlamenterlik yaptığımdan biliyorum) neredeyse mesai mefhumu yoktur. Çoğu günler sabahlara kadar çalışılır. Siyasetçinin karısı dul, parası pul diye boşuna söylenmemiştir. Vaktiyle bir doktor arkadaşım “Telefonum 24 saat açık, her zaman arayabilirsiniz. Gece yarısı da olsa arayın, zira ağrının vakti olmaz. Ayrıca rahatını düşünen bu mesleği seçmez!” demişti. İşinin sorumluluğunu hisseden doktor, bir veya birkaç hastanın sağlık sorumluluğuyla bunları söylüyor. Ya binlerce, milyonlarca insanın hayat memat sorumluluğunu alan yöneticiler ne demeli, nasıl yapmalı? Zira milyonlar hizmet bekliyor ve bunların bir an önce çözüme kavuşturulması lazım. Millet olmak tasada ve kıvançta bir ve beraber olmayı gerektirir. Yöneticiler ise bedendeki baş gibidirler. Bedendeki tüm uzuvların acıları başta birleşir ve baş, tüm bu acıların hepsini çeker. Zira hepsinin sorumluluğunu alarak o makama çıkmıştır. Bakınız, Avustralya Başbakanı yangında gerekli önlemleri alamadı diye aralarına girdiği halk tarafından kovuldu, kimse yüzüne bakmadı. Köy yangın yerine dönmüşken idarecilerin o köyde veya başka bir yerde taranması, keyif sürmesi çok yadırganır. Hem de unutulmamak üzere! Gerçek dost ve gerçekten iyi idareci kötü günde belli olur. Öyle “İçimde acıyı hissederek kayak yaptım” lafını da kusura bakmayın, kimse yemez. Öyle el işte, gönül oynaşta olmuyor. Olmadı, olmuyor Sayın Başkan!",https://www.hurriyet.com.tr/yazarlar/fuat-bol/olmadi-olmuyor-sayin-baskan-41436789
Fuat Bol,Ortadoğu barut fıçısı!,"Ocak 06, 2020 07:29","Her an her şey olabilir. Obama döneminde ABD, bilerek ve isteyerek İran’ın önünü açtı. İran da köpeksiz gördüğü Körfez bölgesinde değneksiz dolaşabilmek için yayıldıkça yayıldı. Şii nüfusun çoğunluğunu fırsat bilerek Irak’ı arka bahçesi gördü ve tüm melanetini orada sergiledi. Azınlıktaki Sünnilere öylesine baskı ve zulümler yaptı ki tepki olarak DAEŞ’i hortlattı. ABD’nin şeytani planı, Körfez’de Şii-Sünni savaşı çıkartmaktı. Bu olmadığı takdirde, DAEŞ bahanesiyle bölgeyi yeniden dizayn etmekti. Önce İran’ın içi karıştırıldı. İran’ın günlük petrol ihracı 2 milyon varilden 250 bine düşürüldü. Bu yetmezmiş gibi bir de petrol ürünlerine zam yapılınca halk sokağa indi. Irak’ta da halk, İran belasından kurtulmak için sokaktaydı. Sıkışan İran yönetimi, Irak’taki askerlerine delice bir iş yaptırdı. ABD’nin Bağdat Büyükelçiliği işgal edildi. Amerikalılar canlarını kaçarak kurtardılar. İran aynı hatayı yıllar önce kendi ülkesinde yaptı; ABD’nin Tahran Büyükelçiliği’ni işgal edip rehin aldığı ABD’lileri tam 444 gün esir etmişti. Tek kelime ile emanete ihanet etmişlerdi. İran, Obama’dan bulduğu yüzle bölgedeki pervasızlıklarını sürdürdü. Suudi Arabistan’ın ABD kökenli petrol rafinerisini vurdu. ABD’de bu yıl kasım ayında seçimler var ve Başkan Trump azil süreci yaşıyor. Bir taşla birkaç kuş vurmanın hesabını yaptı ve Irak’taki üslerinden fırlatt      ğı füze ile İran’ın kendilerince efsanevi generali Kasım Süleymani’yi nokta atışı ile vurdu. Ve hemen arkasından bölgeye 3 bin 500 asker sevk etti. Kasım Süleymani Kudüs tugaylarının başındaydı ve Irak’tan Yemen’e kadar tüm Körfez boyunca durmadan kan akıtıyordu. Kasım Süleymani İsrail’in de korkulu rüyası idi. İsrail’de de önümüzdeki mart ayında seçim var. Bu olayla Netanyahu’nun da eli güçlenmiş oldu. Olayın ardından Trump şu ilginç açıklamayı yaptı: “Savaşı durdurmak için harekete geçtik, savaş başlatmak için değil. ABD ordusu Süleymani’yi benim emrimle öldürdü. ABD uzun zamandır yapması gerekeni yaptı. Kasım Süleymani Ortadoğu’da binlerce masum insanı öldürdü ve terör saldırıları düzenledi. ABD’ye saldıran herkesin peşine düşeriz.” Görüldüğü üzere Müslümanlar akıllarını başlarına devşirmediği ve Batının kayığına bindikleri müddetçe daha çok şeytanın maskarası olup birbirlerini boğazlar ve en sonunda da düşman bombasıyla can verirler! Zira dinleri şu yalın gerçeği haykırır: “Zalime yardım eden, onun zulmüne uğramadan ölmez.” Malum, günümüzde savaşın konsepti değişti, artık eskisi gibi ordular karşı karşıya gelip savaşmıyor. Daha çok vekâlet savaşı yapılıyor ve bu da vur-kaç şeklinde oluyor. “Haşa zulmetmez kuluna Hüdası, herkesin çektiği kendi cezası!”",https://www.hurriyet.com.tr/yazarlar/fuat-bol/ortadogu-barut-ficisi-41413057
Fuat Bol,Devlet adamı Devlet Bahçeli,"Ocak 15, 2020 07:29","Koalisyon hükümetinde olduğu ta 2000’li yılların başından, bugünleri, bugünlerin vahametini görmüş ve adımlarını ona göre atmıştır. O, hükümetlerin ömrünün bir buçuk yılla sınırlı olduğu bir dönemde, seçimlere bir buçuk yıl varken hükümeti yıkıp seçimlere gitmiş ve Türkiye’de uzun yıllar sonra tek başına iktidar olmanın yolunu açarak siyasi istikrarı sağlamıştır. Sayın Bahçeli Türk siyaset tarihinde ender görülen şahsiyetlerdendir. En önemli özelliği, her şeyden önce devlet ve millet demesidir. Başkaları gibi şahsi siyasi ikballerin esiri olmamıştır. Bu yüzden altın tepside kendisine sunulan başbakanlık makamını iki kez elinin tersiyle itti. Malum, ülkemiz vesayet demokrasisine geçtiği günden beri, sudan konular nedeniyle kısırdöngü içerisindeydi. Halk, deliye pösteki saydırırcasına, adeta meşguliyetle tedaviye tabi tutulmuştu. Zira hayali öcüler keşfedilip, halk onlarla korkutuluyor ve sözde o korkular için alınan önlemlerle hizaya sokuluyordu. Malum korkuların başında komünizmin gelmesi ve laikliğin ortadan kaldırılması tehlikesi yer alıyordu. Halbuki asıl tehlike FETÖ ve bölücülüktü, bunların ikisini de ABD içimize soktu ve sittinsenedir bir maden gibi için için işletti. Mahut tehlikeler ur olup bünyemizi sararken, sittinsene boyunca tehlike diye cambaza baktırıldık. Şayet Sayın Devlet Bahçeli gibi devlet ve siyaset adamları olmasaydı, biz, bir sittin sene daha cambaza bakar dururduk. Sayın Bahçeli’nin konuşmasından satır başları şöyle: “Ankara’nın güvenliği Şam’dan, Tahran’dan, Bağdat’tan, Trablus’tan, Mogadişu’dan başlayacaktır...”; “Eğer engel olunmazsa komşu coğrafyalardaki çözülmenin dayanacağı son sınır Türkiye’dir...”; “ABD Başkanı suçlu arıyorsa Pensilvanya’ya bakmalıdır... DAEŞ liderini öldürenler buyursunlar, PKK ve YPG’nin liderlerini de öldürsünler...”; “Türkiye, Libya’da huzurun yanındadır. Libya’da ne aradığımızı söyleyenler Akdeniz’de boğulmamızı isteyen işbirlikçilerdir...”; “Irak, ABD’li askerlere topraklarımdan çık diyor, buna rağmen ne çıkan, ne de çıkmaya gönüllü bir irade görülüyor. Bize göre ABD’nin stratejik ortaklık masalı, işgalin örtülmesinden, mütecaviz emellerin gizlenmesinden başka bir anlama gelmeyecektir. Kiminle stratejik ortaklık kurduysa yapmadığı eziyet, işkence, yaptırım ve baskı kalmayan bir ülke karşımızdadır”. Sayın Bahçeli bir muhalefet partisi lideri olmasına karşın, iktidara muhalefet edeceğine, onunla aynı paralelde siyaset yapmayı neden gerekli gördü? Oysa bu durum, varlığıyla (muhalefet) taban tabana zıt bir hal arz ediyor ve yapılması gerekenin tersini yaptırıyor. Bundan dolayı kendi tabanından oy kaybedeceğini bile bile neden bu yola tevessül ediyor? Çünkü o, inandığı yolda tek başına da kalsa gitmekten başka çare (yol) bilmiyor. Doğru yolda olduğuna tüm kalbiyle inandığı için, bir kaybetse bile bin kazanacağını biliyor. Hem şahsi veya grup (parti) olarak kaybetse ne çıkar? Mesele vatansa gerisi teferruat değil mi? İşte vatan ve millet de bu denli serdengeçti, devlet ve siyaset adamlarının omuzlarında yükselir. Tıpkı Sayın Bahçeli gibi.",https://www.hurriyet.com.tr/yazarlar/fuat-bol/devlet-adami-devlet-bahceli-41419886
Fuat Bol,Avrupa’nın ödü patlıyor!,"Ocak 25, 2020 07:29","Bu durum, tüm emperyal güçlerin gözlerini Libya’ya döndürmüştür. Dünyanın petrol üreten belli başlı ülkelerinin büyük firmaları burada ham petrol çıkarmaktadır. Üstelik dünyada gravitesi (petrol yoğunluğu) en yüksek, diğer bir deyişle en değerli petrol Libya’da bulunmaktadır. Emperyal güçler, iştahlarını kabartan Libya gibi ülkelerde, kendilerine tabi uşaklar vasıtasıyla karışıklık çıkarır ve bunların çizmeyi aşmalarına asla müsaade etmezler. Bu durumun tipik örneği de Libya’da Kaddafi döneminin genelkurmay başkanı general Hafter’dir. Hafter, eğitimini Rusya’da gördü, Çad’la yapılan savaşta esir düştü. Kendisini esaretten ABD kurtardı. İşte bu karanlık tip, arkasına emperyal güçleri ve onların uşağı konumundaki devletleri (Suudi Arabistan, BAE, Mısır, Fransa) alarak, merkezi yönetime başkaldırarak, Libya’da iç savaş çıkardı. Aynı anda hem Rusya ve hem de ABD kartlarına oynuyor! Dünya (BM) Hafter’i hem terörist görüyor ve hem de meşru addedip onunla sözde barış masasına oturuyor. Bir avuç petrol uğruna insanlığın düştüğü çukuru görüyor musunuz? Petrole ulaşmak için kaybedemeyecekleri değer ve yapamayacakları alçaklık yok. Hafter, ileri gidip petrol tesislerini tehdide yönelince (çizmeyi aşmaya başlayınca) dur dediler. Çünkü biraz daha ileri gitse, tüm dünyada yeniden bir petrol krizi çıkacak ve ayrıca Avrupa’nın hop oturup hop kalktığı korktuğu şey başına gelecek. Zira Libya’daki göç dalgasından ödleri kopuyor. Çünkü onlar da biliyor ki, Libya’nın göçmenlerini kabul edebilecek Türkiye gibi merhametli, komşu bir ülke yok. Dolayısıyla mahut göçmenlerin İtalya üzerinden kıtaya yayılmaları Avrupalıların uykularını kaçırıyor. Bu cümleden olarak Almanya Şansölyesi Merkel, Berlin’de Libya konferansı düzenledi. Rusya ile Türkiye’nin belirleyici rol oynadığı konferansta şimdilik silahların susturulması kararı alındı. Libya irili ufaklı bir aşiretler topluluğudur (7’si büyük 1500’e yakın aşiret). Vaktiyle Kaddafi, bu aşiretleri mecliste temsil yetkisi vererek (cemahiriye) bir düzen sağlamıştı. Emperyal güçler Kaddafi’yi öldürüp ülkeyi kaosa sürüklediler. Berlin’de varılan mutabakatın ömrünü merak etmeye gerek yok. O petrol orada olduğu müddetçe Libya’ya huzur gelmez, getirmezler. Zira ellerinde, asla sözünde durmayacak Hafter gibi kullanışlı bir tip var. Türkiye her an tetikte olmalı ve asla Türkiye’siz bir oldubittiye göz yummamalıdır.",https://www.hurriyet.com.tr/yazarlar/fuat-bol/avrupanin-odu-patliyor-41427906
Fuat Bol,"Orada bir İran var, uzakta...","Ocak 18, 2020 07:30","ABD ve bilumum İslam karşıtları gökte aradıklarını yerde bulmanın (Müslüman’ı Müslüman’a kırdırmak) sevinciyle İran ve Suudi gibi sözde İslam rejimlerinin üzerine titrerler ve asla yıkılmalarını istemezler. Zira İran, tarih boyu hep Müslümanlarla savaşmıştır, hiçbir gayrimüslim devletle savaşmamıştır. Mesela Osmanlı ne zaman Avrupa’ya sefere çıktıysa, İran bu durumu fırsat bilip arkadan vurmuştur. Bakınız, aynı Fars geleneğinden gelmesine rağmen, Pakistanlı ünlü şair M. İkbal, İranlılar için şu ilginç tespiti yapar: “Farslar İslamlaşma yerine, İslam’ı Farslaştırdılar!” İran’ın din algısında inançla (akide) devlet (yönetim) aynı düzlemde, birbirinin olmazsa olmazıdır. İran Şia inancındadır, bu inanca göre sahabe (Peygamberimizin arkadaşları) bütünüyle kâfirdir. İmamlar (ayetullahlar) tıpkı peygamberler gibi masumdur. Nitekim İran anayasası kaynak olarak kitap, yani Kuran-ı Kerim’i (ki, o da eksiktir!) ve Peygamber’in sünneti yerine imamların sünnetini esas alır. Kuran-ı Kerim haşa eksikse, Hicr Suresi’nin 9. ayetine ne diyecekler? Mealen: “Şüphesiz ki zikri (Kuran) biz indirdik, onu koruyacak olan da biziz”. Yani sümme hâşâ Allah, indirdiği kitabı korumaktan aciz mi? Allah’a bu denli bir isnatta bulunan İslam dairesinde kalabilir mi? Şia’nın diğer bir özelliği de ‘takiye’ dir. Yani kendilerini gizlemeleri, olduğu gibi görünmemeleri, ki bu hal İslami inançla (ihlas) taban tabana zıttır. Yeryüzündeki tüm ehl-i sünnet itikadındaki İslam ülkelerine bakın, bunlardan hiçbiri İran’da veya Suudi Arabistan’da Sünniliği yayma gayretinde değildir. Ama İran ve Suudi Arabistan, tüm dünyada Şiiliği ve Vehhabiliği yayma gayretindedir. Bunun da başlıca sebebi, bu her iki grubun, kendinden olmayanları Müslüman saymamalarıdır. İran’ın gayesi, inancını ve rejimini, diğer İslam ülkelerine ihraç etmektir. Bu cümleden olarak, Afganistan ve Pakistan’da Fatımiyyun Tugayları’yla, Irak’ta, Suriye’de ve Lübnan’da Haşdi Şabi ve Hizbullah’la, Yemen’de Husilerle sürekli Sünnilerle savaş halindedirler. Öldürülen Kudüs Tugayları Komutanı Kasım Süleymani’nin Sünnilere uyguladığı katliamı ve hatta soykırımı, dünyanın en kanlı terör örgütü olan PKK bile yapmamıştır, yapamamıştır. Bunların Irak’taki Sünni azınlığa uyguladıkları baskı ve zulümler yüzünden DAEŞ denilen sözde Sünni, gerçekte ise canavarlar sürüsü doğdu. ABD tavşana kaç, tazıya tut deyip avuç ovuşturarak, Müslümanları bu canavar sürülerine ‘Allahü ekber’ diyerek kırdırdı, kırdırıyor. ABD, her iki taraf da çizmeyi aşmaya meyledince, önce DEAŞ’ın, bilahare Kudüs Tugayları’nın başlarını koparıp her iki kesime suret-i haktan göründü. İyi de, tüm bu melunlara karşı enva-i çeşit melanetleri işleyen ABD, çok mu masum? Unutulmasın ki, zalimler, yeryüzünde bir şekliyle adalet vasıtasıdırlar. Nasıl mı? Zalimler eğeye benzer, zulmettiklerine acı ve işkence çektirip onları öldürürken (törpülerken), zamanla kendi dişleri de aşınır ve büsbütün körelir. Artık intikam alınma sırası onlardadır. Zira, ‘Kuluna zulmetmez Hüdası, kulun çektiği kendi cezası’.",https://www.hurriyet.com.tr/yazarlar/fuat-bol/orada-bir-iran-var-uzakta-41422571
Fuat Bol,Kayıkçı kavgası!,"Ocak 11, 2020 07:30","İran’ın füzelerine karşı Trump’ın geri adım atması ve olayı ABD açısından sıcak bir çatışmaya dönüştürmek istememesi hiç şaşırtmadı. Haddi zatında tarih tekerrür ediyor ama maalesef ibret alan yok. Zira benzer gerilimler İran-Irak Savaşı’ndan önce de yaşanmıştı. ABD, tarafları kızıştırıp birbirlerinin üzerine saldırttı. Sekiz yıl süren İran-Irak Savaşı’nın kazananı Batılı silah üreticileri, kaybedeni ise İran’la Irak oldu. ABD aynı oyunu sahnelemek istiyor, ikinci adamını öldürerek burnundan soluyan İran’ı, BAE veya Suudi Arabistan’a saldırtmak istiyor. İran, Irak’ın zaten içinde. Suudi Arabistan’ın ve BAE’nin başlarına getirilen veliaht prensler tam da bu iş için kurgulanmış kuklalardır. Körfez’de yürütülmekte olan vekâlet savaşlarında kullanılan terör örgütlerinin arkasında bu kişiler var. İran, ta Afganistan’dan Yemen’e kadar Şii yayılmacılığını, ABD’nin önünü açmasıyla gerçekleştirdiğini bilmiyor mu? Üstelik tüm bu katliamlar, infazı, sahibinin eliyle yapılan Kasım Süleymani öncülüğünde gerçekleştirildi. ABD, İran’ın kara kaşı, kara gözü için mi tüm bu kepazeliklere göz yumdu? İran bir delikten daha ne kadar ısırılacak? Neden ABD’nin ve Batı’nın elinde limon olduğunu görmüyor? O denli yayılmacılığı, limonun sıkılmasına dek idi, posası kalınca da infazı gerçekleştirildi. İran aklı ne bekliyordu ki? ABD tüm bu bölgeyi İran’a mı terk edecekti? Eğer böyle düşündüyse veya düşünüyorsa kendisiyle İsrail’i karıştırdı demektir. ABD, İran’ı bu şekilde sokup başlarına bela ettiği tüm ülkelere, ‘Bizi İran’ın şerrinden ancak ABD kurtarabilir!’ dedirtiyor. Trump, İran’ın iki üsse yaptığı saldırı sonrası açıklamasında “Biz NATO’nun Ortadoğu sürecinde daha fazla yer almasını istiyoruz” dedi. Hemen akabinde de NATO Genel Sekreteri, Trump’ın bu çağrısına olumlu karşılık verdi. Aynı basın açıklamasında Trump, “İran asla nükleer silaha sahip olamayacak” dedi ve İngiltere, Almanya, Fransa, Rusya ve Çin’in, İran’la olan nükleer sözleşmeden vazgeçmeleri gerektiğini vurguladı. Ne demişler, ürümesini bilmeyen it, sürüye kurt getirir. ABD’nin gelişinin nasıl olduğunu ve geldiğinde neler yaptığını merak edenler, Irak’ın bugünkü haline bakabilirler. Irak Meclisi’ndeki Şii milletvekillerinin ABD’ye ‘Defol!’ demelerine sakın inanmayın. Irak fiilen üçe bölünecek ve her bir parça, yaşaması için ABD’ye yalvaracaktır. Evet, görünürde ABD bölge ülkelerini İran’ın tasallutundan koruyacak ama bizzat ABD’nin tasallutundan kim koruyabilecek? Ah! Bunu bilselerdi, bu zillet içinde olurlar mıydı?",https://www.hurriyet.com.tr/yazarlar/fuat-bol/kayikci-kavgasi-41417211
Fuat Bol,İhtiyaca göre sınır belirlemek!,"Ocak 22, 2020 07:30","İçerideki halklara sürekli pösteki saydıran emperyal güçler, kendilerince şirazesinden çıkanları da darbelerle hizaya soktular. Bölge ülkeleri kendi içlerindeki karışıklıklarla veya birbirleriyle olan ihtilaflarıyla boğuşurken, mahut güçler petrol kuyularını tutarak malı götürdüler ve götürüyorlar. Küresel güçler (başta BMGK üyesi 5 ülke ve diğer emperyalist ülkeler) petrol havzalarının bulunduğu bölgelerde ve bunların geçiş güzergâhı üzerindeki coğrafyada asla istikrar istemiyor. Buralarda sürekli kaos çıksın ki, emperyal güçlerin elleri bu ülkelerin içinde olsun. Irak, Suriye ve Libya’da bu halin tipik örneklerini yaşıyoruz. Bu ülkeleri karıştırıp iç savaşa sürüklediler, ardından müdahil olup içlerine girdiler (ve hatta içeridekiler bunları davet etti, etmek zorunda bırakıldı) ve onları canlarını kurtarmakla oyalayıp petrol kuyularını zapt ettiler. Türkiye’yi boğmak ve bölmek istemelerinin önemli sebeplerinden birisi de budur. Zira Türkiye, bölgesinin kilit ülkesidir. Avrupa’ya aktarılacak enerji, en rantabl ve en ekonomik olarak Türkiye üzerinden geçebiliyor. Sadece Rus doğalgazı değil, Ortadoğu’nun doğalgazı da Avrupa’ya götürülürken Akdeniz’deki Türkiye karasuları güzergâhı en ekonomik olanıdır. Bundan dolayı Akdeniz’den dışlanmak istedik. Türkiye, Libya’yla mutabakat imzalayınca da hop oturup hop kalktılar. Çünkü Türkiye’nin bu hamlesiyle çanlarına ot tıkandı. Ayrıca Avrupa yalnızca Rus doğalgazına bağımlı kalmak istemiyor. Mamulü çoğaltıp Rus boyunduruğundan kurtulmak istiyor. Bu yüzden, Türkiye’nin jeopolitiği emperyal güçleri ve onların bölgemizdeki uydu devletlerini çıldırtıyor. Çünkü Türkiye olmadan (Türkiye’nin belirleyici rolüne boyun eğmeden) bir şey yapamıyorlar. İşte bundan dolayı PKK, PYD, YPG, DEAŞ, FETÖ ve bölgemizde hunharca eylemler işleyen tüm terör örgütlerinin hedefinde Türkiye var. Yine bundan dolayı, Türkiye’de üst üste darbe girişimleri yaptırdılar. Bölünmüş, güçsüz ve içeride kendi dertleriyle uğraşmaktan başını kaldıramayan Türkiye, onlar için idealdi. Türkiye’nin devlet aklı tüm bu tehlikeleri yıllar öncesinden gördü ve önlemlerini ona göre aldı ve almaya devam ediyor. Türkiye, bu yüzden (süratli karar alabilmek için) idari sistemini değiştirdi, güçlü lidere endeksli Cumhurbaşkanlığı Hükümet Sistemi’ni benimsedi. Ama maalesef bu durumu, hâlâ Sayın Erdoğan’ın şahsına endekslemek isteyenler var. Ne alakası var? Sayın Erdoğan bugün var, yarın yok. Devlet ise, ebet müddettir.",https://www.hurriyet.com.tr/yazarlar/fuat-bol/ihtiyaca-gore-sinir-belirlemek-41425128
Fuat Bol,Güç savaşları,"Ocak 13, 2020 07:30","Aynı insanoğlu kendi elleriyle oluşturduğu sözde medeniyetini, hemen her şeyiyle petrole (enerjiye) muhtaç hale getirdi. Zira tüm gereksinimlerini enerji ile sağlıyor ve onsuz neredeyse adım atamıyor. Kaderin cilvesine bakın ki dün imparatorluk olarak enerji kaynaklarının üzerinde bulunuyorduk. Bu yüzden bizi parçalayıp darmadağın ettiler. Topraklarımız üzerindeki petrol sahalarını taksim ederek, kendilerine uydu devletçikler kurdular. İmparatorluğumuzu elimizden aldılar, onun külleri üzerinden kurduğumuz yeni devletimiz de bölgesinin enerji hatlarının geçiş güzergâhı üzerinde bulunuyor. Daha da önemlisi, en uzun kıyı şeridine sahip olduğumuz Akdeniz havzasında dünyanın en zengin petrol rezervleri keşfedildi. Tüm emperyalistlerin gözleri ister istemez yeniden bu coğrafyaya çevrildi. İşte Arap Baharı denilen olaylar bu yüzden çıkarıldı, BOP bu yüzden dizayn edildi. Türkiye bu yüzden dört bir koldan kuşatılmaya çalışıldı. Hedefleri belli: Elli parçaya böldükleri bölgeyi yüz elli parça edip böylece ortaya çıkacak kabile devletçiklerinin enerji kaynaklarını ele geçirmektir. İşte Türkiye, hem içeride ve hem de dışarıda bu büyük oyunları bozuyor. Bozmakla kalmıyor, kendisi oyun kuruyor. Suriye ve Libya gerçeğini bu gözle okumak gerekir. Türkiye, Suriye ve Libya’da olmazsa (bu oyunları kurmasa) boğulacak ve emperyalistler, bu bölgede istedikleri gibi at oynatacaklar. Bölgemiz yangın yerine çevrilirken etliye sütlüye karışmak istemeyen Türkiye’yi sakin bırakırlar mı sanıyorsunuz? Bırakmayacakları, içeride giriştikleri onca darbe teşebbüslerinden belli değil mi? Dost ve müttefikimiz(!) ABD’nin Türkiye’ye ne gözle baktığı ortada değil mi? ABD, 2020 bütçesini (savaşa 873 milyar dolar) Türkiye, İran ve Rusya düşmanlıkları üzerine kurgulamadı mı? Aklı sıra Türkiye’yi güçsüz bırakıp Akdeniz’de rahat oyun sergileyecek. Bu cümleden olarak Türkiye’yi dışlayarak ve hatta Türkiye’ye karşı, Akdeniz’de İsrail-Mısır-Yunanistan-G. Kıbrıs Rum yönetimi ile kirli ittifak kurdu. Tüm bu kirli ittifaklara karşı Türkiye var olma savaşı vermesin mi? Türkiye, Libya ile anlaşmamış olsaydı, Akdeniz’de değil petrol aramak, balık tutmamıza bile müsaade etmeyeceklerdi. Çünkü Akdeniz’e komşu diğer ülkeler, Türkiye’yi dışlayarak kendi aralarında anlaşmaya varmış ve Türkiye’nin kıyı şeridi dahil tüm Akdeniz’i parsellemiş durumdalar! Türkiye, Libya ile anlaşma yapıp ön alınca, başta Yunanistan olmak üzere bölgedeki tüm şer güçlerin nasıl hop oturup hop kalktığını görmüyor musunuz? Yunanistan’ın gördüğünü içimizdeki aymazlar görmüyor ve Libya’da ne işimiz var diyorlar. Allah akıl fikir versin!",https://www.hurriyet.com.tr/yazarlar/fuat-bol/guc-savaslari-41418106
Fuat Bol,Zalimler dipdiri durdukça,"Ocak 20, 2020 07:30","İstikbalin tarihçisi günümüzün özetini yaparken son değerlendirme cümlesi şöyle olsa gerektir: İnsanoğlunun tarihinden tevarüs ettiği tüm birikimlerini üst üste koyarak adalet, güvenlik, sağlık, eğitim, barış, huzur adına kurup örgütlediği tüm kurum ve kuruluşlar S.O.S. veriyor. Zira dünyanın yegâne süper gücü olan ABD’nin başındaki adam(lar), kendi sapık inançları doğrultusunda, sözde “Tanrı’yı kıyamete zorlamak için” ellerinden geleni artlarına koymuyorlar. Uluslararası arenada ne sözün ne mutabakatın ne anlaşmanın ne sözleşmenin bir hükmü kalmadı. Bakınız: Türkiye, Suriye konusunda hem Rusya ile ve hem de ABD ile mutabakat zabıtları imzaladı. İki ülke de sözlerinde durmadı ve Suriye’de kan oluk oluk akmaya devam ediyor. Merkezi yönetim, Rusya ile el ele vererek sivil yerleşim yerlerini bombalıyor. İdlib’de tam bir insanlık dramı yaşanıyor; bombalardan kurtulabilen çoluk-çocuk, kadın yaşlı on binlerce insan Türk sınırına doğru kaçıyor. Rusya ile el ele veren Suriye rejimi, bir taşla birkaç kuş vurduğunu zannettiği bu durumu bilerek ve isteyerek yapıyor. En başta da Türkiye’yi zora sokmak istiyor. Zira Türkiye’nin yeni bir göç dalgasını kaldırmasının imkânı yoktur. Sınırın hemen öbür tarafında yığılan bunca masum, aç açıktaki insanın yürek paralayıcı hallerini dünya sadece seyrediyor. Yardım elini yine Türkiye’den başka uzatan yok. Sözde mutabakat yaptığımız İran da Suriye rejimi ile işbirliği halinde, o da kendi ideolojisi doğrultusunda hareket edip Sünni yerleşim yerlerini ortadan kaldırıyor. ABD deseniz, sözde Türkiye’nin dost ve müttefiki lakin ne kadar Türkiye düşmanı terör örgütü varsa hepsine kol kanat gerip üzerimize saldırtıyor. Emperyalistlerin bölgemizdeki amaçları farklı da olsa eylem ve hedefleri paralellik arz ediyor. Kimisi petrol peşinde, kimisi sıcak denizlere inmenin derdinde, kimisi rejimini ihraç etmenin gayretinde ve lakin hepsinin ortak hedefinde Türkiye var! Tüm bu keşmekeş içerisinde yalnızca Türkiye’nin derdi kendi güvenliğidir ve asla emperyal bir gaye gütmemektedir. Böyle bir hengâmede Berlin’de Libya için barış konferansı düzenleniyor. Dikkat ediniz, Türkiye hariç masada oturanların hemen hepsinin niyeti bozuk. Türkiye’den başka hiç kimsenin Libya’nın barış ve güvenliği diye bir derdi yok. Hepsi de petrolün peşinde. Hepsi de Libya’yı parçalamanın derdinde. Tıpkı Irak ve Suriye’de olduğu gibi. Suriye için kurulan masalardan ne kadar barış çıktıysa, Libya için kurulan masadan da o kadar barış çıkabilir. Zira niyetler bozuk olunca, sonu da malum hüsran olur.",https://www.hurriyet.com.tr/yazarlar/fuat-bol/zalimler-dipdiri-durdukca-41423569
Fuat Bol,Rant ve rüşvet!,"Aralık 28, 2019 07:29","Ancak görünen o ki, bu olay, toplumda kangren haline gelmiş buzdağının yalnızca görünen kısmının küçücük bir yansımasıdır. Bu konuda kim haklı kim haksız bahs-i diğer olup, bizim asıl üzerinde durmamız gereken konu buzdağının alt kısmıdır. Dikkat ediniz, şu veya bu parti demeden, imara aykırı bina yapan veya keyfine göre imar düzenleyen tüm belediyeler töhmet altındadır. Kentlerimizi beton yığınına çeviren ve çarpık yapılaşma ile beldelerimizi yaşanmaz kılan tüm belediye başkanları ve onların meclisleri bu sorumluluktan kaçamazlar. Belediye başkanlarını görevden almakla veya bu belediye başkanlarını aday göstermemekle, gösterilse bile seçimi kaybetmeleriyle irtikap ettikleri suçların sorumluluğundan kurtulamazlar. Kurtulmamalılar, bunun için de bu hesap mutlaka kendilerine sorulmalıdır. Devlet, belediyelerdeki imar yolsuzluklarını araştırıp soruştursun, FETÖ’cü kim, FETÖ ile ortaklık yapan kim, FETÖ’ye yardım ve yataklık yapan kim, hepsini gözler önüne serecektir. Belediyelerin imar yolsuzluğunda bir sacayağı var: Siyaset, bürokrasi ve müteahhit. Olay şu: Arsanın mevcut imar durumu, söz gelimi on kat ama taraflar anlaşarak bu on kat, otuz-kırk kata çıkarılıyor. (Emsal şeklinde kullanılan teknik tabirleri bilerek kullanmıyorum.) İşte, on kat üzerindeki artı katlar, mahut ilgililerce pazarlıkla bölüşülüyor. Sözüm ona kent planlayıcıları (belediyenin teknik elemanları) kendilerine söylenen imarı çizmekle mükellef. Otuz kat imar verilen yerin altyapısını kimse düşünmüyor. Düşünselerdi, bu binaların yükseldiği yerlerde, o binaların yükünü kaldıracak yollar olurdu. Bir AK Partili, bir CHP’li belediye örneği vereceğim size: Esenyurt ve Şişli. Tek aracın ancak geçebildiği daracık yolların kenarlarında yükselen binalar yüzünden göğü görmezsiniz. Yakinen bildiğim için yine tipik iki örnek vereceğim. Küçükçekmece ilçesini AK Parti, sahil şeridine diktiği devasa binalar yüzünden kaybetti. Zira bütün bir ilçenin göle olan manzarasını kestiler. Millet enayi mi? Hem manzarasını kes ve hem de oyunu iste! Millet enayi olmadığını gösterdi ve cezayı kesti. Büyükçekmece Belediye Başkanı CHP’li Hasan Akgün, AK Partililerin Ankara’dan yaptırdıkları sahil şeridine yüksek katlı binaların projesini önce halka anlattı. Ardından orada iskân eden bir kısım AK Partilileri de yanına alarak Ankara’ya gitti ve planı iptal ettirdi. Seçimleri de yine CHP kazandı. Biz sadece örnek olsun diye iki ilçeyi verdik. Bütün ilçeler ve hatta tüm şehirler, rant peşinde koşan rüşvetçiler eliyle mahvedildi. Bir avuç açgözlü zengin olsun diye beldelerimiz yağmalandı ve yaşanmaz kılındı. Bunlarla ortak hareket eden ve partilerine seçim kaybettiren belediye yetkilileri de paşa paşa evlerinde (pardon paşa konaklarında) oturuyorlar.",https://www.hurriyet.com.tr/yazarlar/fuat-bol/rant-ve-rusvet-41407616
Fuat Bol,İran da çok olmadı mı?,"Aralık 18, 2019 07:29","Malum, Osmanlı döneminde, Ordu-yu Hümayun Avrupa’ya her sefere çıkışında, bu durumu fırsat bilen İran bizi arkadan vurmaya yeltenmiştir. İran, özellikle 1979’daki Şii mezhebinin siyasi görüşlerini esas alan ‘devrim’den sonra, sürekli olarak rejim ihracına yönelik çabalarını sürdürmüştür ve halen sürdürmektedir. İran’ın sahip olduğu petrol, petrole sahip olan diğer ülkelerde olduğu gibi başlarına bela olmuştur. Nitekim 1950 yılında İran petrollerini millileştiren başbakan Musaddık, CIA tarafından görevinden uzaklaştırıp idam edilir ve ülke Batı’nın istediği şekle sokulur. Devrimin hemen akabinde ise (1980), Irak’la sekiz sene sürecek bir savaşa tutuştu. Bu manasız savaşın galibi olmadı ama her iki ülke de kaynaklarını heba etti. Gelinen noktada, bugün bile İran halkı ambargo altında, Irak halkı da işgal altında inim inim inliyor. Bakınız her iki ülkede halk, sokakları yangın yerine çeviriyor. ABD, utanmadan ambargo altında inlettiği İran halkının yanında olduğunu açıkladı. İran, Obama döneminde ABD’ye yanaştı, tıpkı şah döneminde olduğu gibi. Obama iyi polisi oynadı, Trump ise kötü polisi oynuyor. Halbuki ABD, petrol sahibi diğer İslam ülkeleriyle olduğu gibi İran ve Irak’la da kedinin fareyle oynaması gibi oynuyor. Obama’dan yüz bulan İran, Körfez boyunca, Yemen de dahil rejim ihracına kalkıştı. Meydanın kendisine bilerek ve Müslümanları birbirine karşı kırdırmak için boş bırakıldığını anlamadı veya anlamak istemedi. Emperyalistlerin niyeti dün olduğu gibi bugün de aynıydı: Müslümanlar arasında mezhep savaşı çıkarmak, İran’la-Suudi Arabistan’ı, İran’la-Türkiye’yi birbirine kırdırmak. Devletler arasında bir savaş çıkaramadılar ama İran’ı Lübnan’ın, Suriye’nin, Suudi Arabistan’ın ve Yemen’in başına bela ettiler. Kabına bir türlü sığmayan, esip gürleyen İran, aklı sıra bölgede yegâne belirleyici güç olacaktı. ABD, daha da ileri giderek, Irak’ta İran yanlısı Şii hükümet kurdurup Sünnilere zulmettirdi ve DAEŞ’i yine kendisi hortlattı. Emperyalistlerin bir taşla kaç kuş vurduğunu görüyor musunuz? DAEŞ denilen canavarlar sürüsünü de tüm dünyaya İslamiyet diye tanıttılar. İslamiyet bu ise Müslümanlar da teröristlerin ta kendileriydi. O halde, Müslümanların şu ya da bu şekilde kırılmasında insanca zayiat olmayacaktı! Nitekim olmuyor da! Müslüman ülke liderlerinin bu denli gaflet ve dalaletlerinden, Müslüman halklar birbirlerini gırtlaklarken, ülkeleri ve sahip oldukları zenginlikleri emperyalistlerin işgal ve tasarrufu altında. Emperyalistlerin, Nasrettin Hoca’nın evine giren hırsız gibi olduğunu bir türlü anlamadılar; gel dersin gelmez, git dersin gitmez. Müslüman ülkelerin evlerini hırsız giremeyecek şekilde sağlam yapmalarından başkaca çareleri yoktur. Bunun da tek yolu güçlü olmaktan geçiyor. Mevcut liderlerle de bu olamayacağına göre, ibret alınmadan, tarih tekerrür etmeye devam edecek. Emperyalistler sürekli tavşana kaç tazıya tut derken, zavallı İslam ülkeleri de birbirlerinin tavşanı ya da tazısı olmak için adeta yarışıyorlar. Sonuçta her biri aynı kodese tıkılıyor ama gel de anlat!",https://www.hurriyet.com.tr/yazarlar/fuat-bol/iran-da-cok-olmadi-mi-41399916
Fuat Bol,‘Devrin’ otomobili,"Aralık 30, 2019 07:29","O gün bugündür aklımızla alay ediyorlar: Neymiş efendim, test sürüşüne çıkan ‘Devrim’ otomobiline benzin konulması unutulmuşmuş, biraz gittikten sonra durmuş ve çalıştırılamayınca Paşa (Cemal Gürsel) kızmış ve hiddetle tören alanını terk etmişmiş. Böylece yerli otomobil üretimimiz akamete uğramış. Evet, altmış yıldır bu yalanla uyutuluyoruz. Hadi diyelim devlet başkanına sunulacak otomobile benzin konulması unutuldu(!), benzine kıran mı girmişti? Birisi koşup bir bidon benzin alıp getiremedi mi? Çocuk oyuncağı mı bu? Çocuk oyuncağı olmasa da bir milleti yıllar yılı çocuk avutur gibi avutup uyuttular. Çünkü biz, yerli uçak üretimi için çırpınan ve çok büyük başarılara imza atan Vecihi Hürkuş’ların ve Nuri Demirağ’ların başlarına neler geldiğini, getirildiğini biliyoruz! Bize “Sizin bir şey yapmanıza gerek yok, ne lazımsa biz size veririz, siz karasabanı çeken öküzlerin peşine takılın ve tarımla uğraşın!” dediler, biz de buna harfiyen uyduk. Devrim otomobilinin başına gelen (getirtilen) de bundan farklı bir şey değil. Yani benzini koydurmayan da sözde kızıp giden de aynı mahfillerin yazdığı senaryoyu oynadı. Nokta. Bakın, bugün bile içimizdeki sahiplerinin sesleri aynı yaveleri geveliyor; “Yapamayız” ve “Ne gerek var” diyorlar. Otomobili görmeden içlerindeki ufuneti kusarak karalamaya başladılar. Her önemli işimizde olduğu gibi bunda da bir deliye ihtiyaç vardı: Otomobil üretimini yerli ve milli yapacak iradeyi gösterecek bir deli! Ve o deli, işin yapılabilmesi için en güzel formülü buldu ve uygulamaya koydu. Devlet desteğinin sonuna kadar arkasında olduğu ‘babayiğitler’ ortaklığı. Eğer bu, ‘babayiğitler’ olmayıp tek bir ‘babayiğit’ olsaydı, inanın yaptırmazlardı. O ‘babayiğit’ tıpkı Vecihi Hürkuş gibi, Nuri Demirağ gibi serdengeçti de olsa, serini (başını) koparır, yine yaptırmazlardı! Niyet hayır, akıbet hayır. Geç kalışımızı avantaja dönüştürmek imkânına sahibiz. Şöyle ki: İfade edildiği gibi, ‘Devrim’ otomobilini yaptırmadılar ama biz şimdi ‘devrin’ otomobilini yapıyoruz. Prototipi Cumhurbaşkanı Erdoğan tarafından görücüye çıkarılan ve adeta ‘yürüyen bilgisayarı’ andıran elektrikli Türk otomobilini görünce, bu milletin en büyük eksiğinin kendinden emin ve kararlı lider olduğunu gördük. Bu millet liderini bulduğu takdirde başaramayacağı hiçbir şey yoktur, tarih buna şahittir. Bu millet yapar, hem de en güzelini yapar. Nitekim yaptı da. Allah tamamına erdirsin ve emeği geçen herkesten razı olsun.",https://www.hurriyet.com.tr/yazarlar/fuat-bol/devrin-otomobili-41408501
Fuat Bol,Havanda su dövmek,"Aralık 23, 2019 07:29","Son yüz yılda dünya, emperyalistlerin cirit alanı oldu. Her iki kurt taksiminde de asıl yarayı İslam âlemi aldı. Paramparça edilip sömürgeleştirilmekle kalmadı, her bir İslam ülkesinin halkı, kendi yöneticilerinin elinde tutsak edildi. Dünya üzerindeki 63 İslam ülkesinden rüştünü ispata çalışan ülke sayısı, sadece birkaç tanedir. Diğerlerinin tamamı uydu konumunda olup sömürgeci güçlerin uşaklarıdır. Geçen hafta Malezya’nın başkenti Kuala Lumpur’da İİT’nin (İslam İşbirliği Teşkilatı) ‘Milli Egemenliğe Erişimde Kalkınmanın Rolü’ konulu zirvesi yapıldı. Bu teşkilatın çatısı altında 57 ülke olmasına rağmen, toplantıya yalnızca 22 ülke temsilci gönderdi. Zirvede yalnızca Türkiye, İran, Malezya ve Katar devlet başkanları düzeyinde temsil edildi, diğer 18 ülke ise farklı düzeydeki kişilerle temsil edildi. Suudi Arabistan’ın kendisi bu toplantıya katılmadığı gibi, tehditle Pakistan ve Endonezya’nın da katılımlarını engelledi. Şu hale bakın! Bir araya gelebilmekten bile aciz bu ülkelerle nereye varılabilir ki? Tevhid (birlik) dininin mensuplarının düştüğü derekeye( gerçekte çukura) bakar mısınız? Petrol İslam ülkelerinde, doğalgaz İslam ülkelerinde, petro-dolarlar bunlarda ama gelin görün ki daha ellerindeki bu nimetlerin hiçbirisine, gerçek manada sahip ve malik değiller. Kendi paralarına bile sahip olamıyorlar, onları koruma altına alamıyorlar. Paralarını saklamak için efendilerine hem rüşvet veriyor ve hem de bedel ödüyorlar. Kendileri ve sözde sahip oldukları güvende değil. Bu kadarla kalsalar iyi, ellerindeki bu kirli paralarla silah alıp birbirlerini boğazlıyorlar. Sömürgecilerin İslam âleminde yürüttüğü vekâlet savaşlarına bakın, ölen de öldüren de “Allahü ekber!” diyor. Ki o “Allahü ekber!” sadası her gün, her İslam ülkesinin semalarında yankılanıyor ve ne hazindir ki hiçbir İslam ülkesinin yöneticisi ve halkı, bu haykırışlara bakıp ibret almıyor, alamıyor. Sayın Erdoğan, İslam ülkelerinin yakınlaşması ve ortak bir güç oluşturabilmeleri için boşuna uğraşıyor. Dün de merhum Erbakan Hoca çok uğraşmıştı. Görüldüğü üzere hep havanda su dövülüyor, zira kendi tabirleriyle “Kellim kellim la yenfa”, yani ne söylesen faydasız! Yahu! Bu ülkeler, daha kendi şahsiyetlerini müdrik değiller ki! Bunların tamamına yakını emperyalistlerin tutsağı konumunda ve üstelik bu aşağılık uşaklık hallerinde birbirleriyle yarış halindeler. Yalnızca ikili temaslarla, karşılıklı olarak bir şeyler yapılabilirse ne âlâ.. Bu da ağababalarının müsaade ettiği kadardır, ondan ötesi ise ham hayaldir. İster fert ister toplum ve ister devlet düzeyinde olsun, günümüz Müslümanının halini, Kuran-ı Kerim’deki İbrahim Suresi’nin 7. ayet-i kerimesi çok güzel özetliyor: (Mealen) “Hatırlayın ki Rabbiniz size ‘Eğer şükrederseniz, (verdiğim nimetleri yerli yerinde kullanırsanız) elbette size (nimetimi) arttıracağım ve eğer nankörlük ederseniz hiç şüphesiz azabım çok çetindir!(şiddetlidir)’ diye bildirmişti.” Müslümanlar dinlerinin gereği olan sadece zekâtlarını verseler, bünyelerinde açlıkla boğuşan ve ölümle pençeleşen 350 milyon kişinin utancıyla karşı karşıya kalmazlardı. Ama belli ki her halleriyle utancı yeğliyorlar ve şiddetli azaba müstahaklar.",https://www.hurriyet.com.tr/yazarlar/fuat-bol/havanda-su-dovmek-41403560
Fuat Bol,Libya’ya asker göndermek,"Ocak 01, 2020 07:29","Dün, Suriye’de ne işimiz var, hani cuma namazını Emeviye Camisi’nde kılacaklardı deyip sözde alay edenler, bugün de Libya çöllerinde ne işimiz var yaveleriyle ortalığı velveleye vermekteler. Bunlardan bir kısmının jetonu yeni düşmüş olacak ki, onlar, “Hadi Suriye ile sınır komşusuyuz, oraya çöreklenen terör örgütleri sınır güvenliğimizi tehdit ediyordu ve oraya askeri harekât yaptık. Oysa Libya ile sınır komşusu değiliz, oradan bir tehdit de söz konusu değil, Libya’ya asker gönderme işi nereden çıktı?” diyor. Ayol! Siz Türkiye’nin ne denli kuşatılmak istendiğini görmüyor musunuz? Akdeniz’i, gözlerimizin içine bakarak, buraya en uzun kıyısı olan Türkiye’yi yok sayarak parsellemek istiyorlar. Bu duruma seyirci kalırsak, Cumhurbaşkanı’nın ifade ettiği gibi, Akdeniz’e olta atamayacağız. Öyle ya, burnunu çıkaramadığın yerin güvenliğini nasıl sağlayacaksın? Bu aklıevvellere öncelikle şunu hatırlatalım ki, Libya ile Türkiye deniz yetki alanlarının çakışması sebebiyle iki komşu ülkedir. Biz bu durumu BM’ye anlatabildik ama gelin görün ki, içimizdeki aymazlara anlatamadık, anlatamıyoruz. Akdeniz’de Türkiye’nin başına çorap örülmek istendi, Türkiye onların başına çorap ördü. Bu durumu Yunanistan görüp küplere biniyor, Libya büyükelçisini sınır dışı ediyor. Türkiye, güneyindeki kara sınırından kuşatılmak istendiği gibi, deniz sınırından da kuşatılmak istendi. Türkiye, önce kara sınırındaki oyunu bozdu, hem sınır güvenliğini korudu ve hem de Suriye’de kurulmak istenen Kürt devletini doğmadan tarihe gömdü. Şimdi de Akdeniz’de oynanan oyunu bozdu, aksi halde ne KKTC’nin ve ne de Türkiye’nin güvenliği kalırdı. Evet, Libya’da iç savaş var. Türkiye, Libya’ya asker göndermekle BM’ce kabul edilen, meşru, merkezi yönetimin elini güçlendirecek, ayrılıkçı Hafter güçlerini siyasi çözüme ve barışa zorlayacaktır. Malum masadaki gücünüz, arkanızdaki silah gücünüzle doğrudan orantılıdır. Nitekim Cumhurbaşkanı Erdoğan da, Türkiye’nin ne yapması gerektiğini şu sözlerle ifade etmişti: “...Biz ülkenin meşru hükümetinin yanında davete icabet ediyoruz. Çeşitli Avrupa ve Arap ülkelerince desteklenen darbeci generale karşı mücadele yürüten Trablus yönetimine her türlü desteği vereceğiz”. Türkiye’nin amacı elbette ki Libya’daki iç savaşı durdurmaktır, bunun için bir denge unsuru olarak orada askeri varlığı ile orada bulunmak zorundadır. Zira Libya’da vesayet savaşı yürüten müstevlilerin, önümüzdeki ay (şubat) Berlin’de toplanacak olan konferansa ne niyetle katılacakları malum. İşte Türkiye, müstevlilerin bu denli kirli emellerini bertaraf etmek ve heveslerini kursaklarında bırakmak için Libya’ya her türlü desteği vermek zorundadır. Ayrıca şu husus da iyi bilinmelidir ki, meşru hükümetin davetine icabet etmek, o ülkeye müdahale etmek değildir. ......................................... NOT: 2020’nin sağlık, mutluluk ve barış getirmesi dileğiyle YENİ YILINIZ KUTLU OLSUN.",https://www.hurriyet.com.tr/yazarlar/fuat-bol/libyaya-asker-gondermek-41410059
Fuat Bol,Bu kafayla nereye?,"Ocak 16, 2020 20:18","Bütün bunlara bakınca bir kere daha gördük ki bizim asıl sorunumuz aşağılık kompleksimizdir. Biz bir şey yapamayız, bizim elimizden bir şey gelmez, biz teknoloji trenini kaçırdık, onlar Ay’a biz yayayız, bunu kabul edelim şeklindeki sefil anlayıştır. Dediklerinin özeti şu: ‘Devrim’den itibaren geçen sittinsene esnasında size otomobil yaptırmadık, ‘Devrin’ diyerek başladığınız bugünden itibaren de, bir sittinsene daha size otomobil yaptırmayacağız. Şu bahanelere ve şu züğürt tesellilerine bakar mısınız? Neymiş efendim: ‘Bu araba yerli değildir, İtalyan Pininfarina tarafından, para karşılığı İtalya’da tasarlanıp bir defaya mahsus ülkemiz için hazırlanmıştır’. Ve ‘Kaportasını gösterdiler, içinde ne var bilmiyoruz!’, ‘Siyasi şov gösterisi!’, ‘Hiçbir teknik bilgi verilmedi, ne, nerede üretilecek bilmiyoruz!’, ‘Her şey muamma!’ Dahası: ‘Tamamen oy avcılığı için siyasilerin yalan söylemesi’. Ve ‘Ortada fol yok yumurta yok ama maşallah herkes elektrikli araba uzmanı kesilmiş. Hayret! Bugüne kadar ne diye beklemişlermiş’ gibi kendi aşağılıklarını sergileyen sözde alaycı yaklaşımlar. Bunları söyleyenler de her türlü teknik bilgiden yoksun, kavanozu dışından yalayıp içindeki hakkında ahkâm kesen marazi tipler. Bu halin tipik örneği, Anadolu’dan ilk mektep diploması ile gelip İstanbul’daki hastanelere hademe olarak girip çalışanlardır. Mesaileri temizlik yapmak ve getir-götür işleri ile geçer. Ama doktorlarla aynı beyaz önlüğü giyerler. İşte o beyaz önlük, bizimkilere doktor cakasını sattırır. Mevcut otomobil fabrikalarında çalışan çokbilmişler de aynı yaveleri geveliyor. Ayol! Sen daha dizel ya da benzinli araçla elektrikli araç farkını bilmiyorsun. Ama ahkâm kesmeyi iyi beceriyorsun. Bence sen, asıl işin olan hastanede kazurat dökmeye devam et! Dün aynı yalan ve palavraları İHA’lar, SİHA’lar için de söylüyorlardı, ne oldu? Yahu! NATO’nun ikinci büyük ordusu olmakla övünüyoruz ama daha askerimizin eline verebileceğimiz piyade tüfeğimiz bile yoktu. Kıbrıs Barış Harekâtı sırasında, NATO, askerimizin elindeki M1 piyade tüfeklerini kullanamazsınız dedi. Dost ve müttefiklerimiz, bizden, askerimizi sopayla cepheye sürmemizi istiyor. Hâlâ akıllanmayacak mıyız? Başladık ve bitirdik, dünyanın en gelişmişini ürettik, askerimiz gururla kendi tüfeğini taşıyor. İHA ve SİHA’da da en gelişmişlerini yaparak dünyada ilk dört ülke arasına girdik. Demek ki azimden bir şey kurtulmaz, yeter ki karar verip başlayalım. Çok şükür, otomobilde de bu karar verildi ve başlanıldı. Dikkat edilirse bu denli milli projeler, partiler üstü, hükümetler üstü projelerdir. Şu parti devrinde, bu hükümet zamanında yapılmaları önemli değil, önemli olan yapılması. Her hayırlı işte olduğu gibi, buna da karşı çıkanlar ve hatta karalayanlar çıkacaktır. Bırakın onlar kendi bataklıklarında debelenip dursunlar. Biz işimize bakalım. Ne demişler: İt ürür kervan yürür!",https://www.hurriyet.com.tr/yazarlar/fuat-bol/bu-kafayla-nereye-41412052
Fuat Bol,Sevr’i hortlatmak istiyorlar,"Aralık 21, 2019 07:29","Türkiye, içeriden ve dışarıdan kuşatılıp paramparça edilmek isteniyor. O gün de düşmanın mandalığını kabul etmek isteyenler vardı, bugün de. O gün de düşmanla işbirliği içinde olanlar vardı, bugün de. Kırk yıldır terörle savaştırarak, akılları sıra kaynaklarımızı tüketip güç ve kuvvetten düşeceğimizi sandılar. Terörle mücadeledeki kararlılığımızı görünce, FETÖ’ye yöneldiler ve iç savaş çıkarıp, yedi düvelin dışarıdan yapamadığını, kardeşi kardeşe kırdırarak içeriden yapmak istediler. Topyekûn Türk halkını karşılarında görünce, bu kez dışardan kuşatmaya kalktılar. Türkiye, üst üste düzenlediği sınır dışı harekâtlarla düşmanın hevesini kursağında bıraktı. ABD ve Rusya ile anlaşmalar yaparak, sınırlarını terör örgütlerinden temizledi ve hepsinden önemlisi, hemen sınırımızın yanı başında kurulmak istenen uydu bir Kürt devletine asla göz yumulmayacağını gösterdi. İran sınırından Akdeniz’e kadar uzanan, Irak ve Suriye cephelerinden düşünülen kuşatma olamayınca, bu kez Akdeniz’e yöneldiler. Türkiye’yi boğmak isteyen emperyalist güçler, tüm bu şer planlarını, Suudi Arabistan, Mısır, BAE, İsrail, Güney Kıbrıs Rum yönetimi ve Yunanistan’ı yanlarına alarak yürürlüğe koymak istediler. Antalya’nın hemen karşısındaki Meis Adası’nı ve Ege’deki ada ve kayalıkları bahane ederek ve kendilerince oluşturdukları bir ‘kıta sahanlığı’ anlayışıyla Türkiye’yi Akdeniz’den dışlamak istediler. Türkiye, herhangi bir emrivaki ile karşı karşıya kalmamak için, sondaj ve petrol arama gemilerini çoktan Doğu Akdeniz’e göndermişti. Türkiye’nin, KKTC ile yürüttüğü bu çalışmalar belli ki birilerini ürküttü ve peş peşe savaş gemilerini bölgeye yönlendirdiler. İşte tam bu sırada Türkiye öyle bir adım attı ki dost-düşman tüm dünya hâlâ şaşkınlığını üzerinden atamadı. Türkiye ile Libya arasında ‘Akdeniz’de Deniz Yetki Alanlarının Sınırlandırılmasına İlişkin Mutabakat Muhtırası’ imzalandı ve bu anlaşma bilahare TBMM’de onaylandı. Şaşkına dönen emperyalist güçler, Libya’nın meşru hükümet liderini bıraktı ve oradaki bir terör örgütünü ve liderini destekleme kararı aldı. Meşru merkezi hükümete karşı, bu terör örgütünü her türlü silah ve mühimmatla donattılar. Libya Ulusal Mutabakat Hükümeti lideri Fayez el Sarrac Türkiye’ye gelerek Başkan Erdoğan’dan yardım istedi. Zira emperyalistler Libya’yı da tıpkı Irak, Suriye ve Yemen gibi böldü ve orada da terörist Hafter’i destekliyorlar. Libya’da, BM’nin tanıdığı merkezi hükümete karşı, terör örgütünü destekleyen ülkeler: ABD, Rusya, Fransa, Mısır, Suudi Arabistan ve BAE. Yani Türkiye’nin Suriye’de, Irak’ta ve Doğu Akdeniz’de karşısındaki güçler. Türkiye, Libya’ya yardım etmeye mecbur ve hatta mahkûmdur. Çünkü bu hal, Türkiye’nin kendi milli güvenliği ile de birebir örtüşmektedir. Libya’da ve Suriye’de ne işimiz var diyenlere sormak lazım, ayol, bizi paramparça etmek isteyenlerin buralarda cirit attığını görmüyor musunuz? On bin kilometre öteden gelene laf yok, sınırından, üstelik tehdit altındaki sınırından burnunu çıkarana laf et! Yargılayacaksanız, hırsızlardan başlasanıza!",https://www.hurriyet.com.tr/yazarlar/fuat-bol/sevri-hortlatmak-istiyorlar-41402608
Fuat Bol,‘Hırsı başını yedi!’,"Aralık 25, 2019 07:29","Hırs, bir şeyi ziyadesiyle istemek, o şeye şiddetle rağbet etmek ve meyil duymaktır. Hırs bir nevi ‘tamah’ ve ‘açgözlülüktür’. Zira sahibini doyumsuz kılar. Azim ise bir işteki zorlukları, engelleri aşma gayreti ve kararlılığıdır. Azmetmekte başarı, hırsta ise hüsran vardır. Bundan dolayı da ‘Azmin elinden bir şey kurtulmaz’ ve ‘Hırsı başını yedi’ sözleri edilegelmiştir. Bir insanın hırsının başını yemesi için, hırsının aklının önüne geçmesi, onu örtmesi gerekir. Haris (hırslı) insanlar, ‘ben’ merkezli olup asla kaplarına sığmazlar ve hep ‘daha’, ‘daha’ derler. Ahmet Davutoğlu Türk siyaset tarihinin tipik bir vakasıdır. Taksim Toplantıları’na konuşmacı olarak katılması ve orada ettiği laflar, onun siyasi kişiliğini tanımladığı ‘stratejik derinliğine’ tek kelime ile tüy dikmiştir. Ayol! Siz, o arenayı düzenleyen (Kemal Alemdaroğlu) gibilerle ayrı safta ve hatta karşıt olduğunuzu söyleyerek, yazarak, çizerek bu milletten oy almadınız mı? Başörtülü kızların öğrenim hakkını ellerinden alan birisinin platformunda ne işiniz var? Hak ve hakikati onlara mı anlatacaksınız? Hani onlar, gözleri var görmezlerdi, kulakları var duymazlardı ve dilsizlerdi? Bütün bunları ve daha nicelerini, onlar için söylüyordunuz ve bu milleti bu söylemlerinize inandırarak peşinizden sürüklediniz. Vaktiyle onlara yakıştırdıklarınızla bugün onlara yaranmak için yaptığınızın, sizi hangi derekeye indirdiğinin farkında değil misiniz? Rüzgâra karşı tükürmekle elinize ne geçecek? Bu tavır ve söylemlerinizle, AK Parti gemisine binip ve hatta onun kaptan köşkünde yer alıp, gerçekte ise gemiyi (çuvalı) dibinden (alttan) delen konumuna düşmüş olmuyor musunuz? Mahut platformda ettiğiniz lafa bakar mısınız: “İlk defa burada söylüyorum. Başkanlık referandumuna ‘evet’ çağrısı yaptığıma şahit olmadı kimse, o günlerde bizi televizyona çıkarıp da bu konuları paylaşacak tek bir cesur televizyon kanalı çıkmadı”. Yahu! Burada, şecaat arz ederken sirkatin söylüyor demezler mi adama? Parti başkanlığına ve başbakanlığa emanetçi olarak geldiniz, yani getirildiniz. Git dediler gittiniz. Gelirken de, giderken de, niçin, ben emanetçi olmam demediniz? O zaman deseydiniz, belki bir mana ifade ederdi ama bu saatten sonra, yani hırsla ve kinle baş başa kalınca ortalığı velveleye vermeye çalışmak neye yarar zannediyorsunuz? Bakın! Birileri ne diyor: “Bir de suçunu itiraf ediyor ve bununla övünüyor!” İçinde milletvekili olarak bulunduğunuz partiniz, sistem değişikliği için (Başkanlık sistemine geçmek) Meclis’te Anayasa değişikliği yapacak ve bunu referanduma götürecek, iddianıza göre siz hep susmuşsunuz yani karnınızdan ‘hayır’ demişsiniz. Ve siz, bu karnınızdaki ‘hayır’ı ifade edebilecek platform (TV) bulamamışsınız. Allah aşkına! Herkesi kör, âlemi sersem mi sanıyorsunuz? Bakın, kendinize yakıştırdığınız ne güzel platform bulmuşsunuz işte! Sizinle aynı yaveleri dillendiren eski arkadaşlarınız her akşam TV ekranlarında boy gösteriyor; isteseydiniz siz de pekâlâ arz-ı endam edebilirdiniz. Demek ki doğruyu söylemiyorsunuz, söyleyemiyorsunuz. Koltuktayken öyle, koltuk gidince böyle! Millete böyle mi ‘gelecek’ vaat ediyorsunuz? Ey zekâ neredesin?",https://www.hurriyet.com.tr/yazarlar/fuat-bol/hirsi-basini-yedi-41405204
Fuat Bol,Şehir Üniversitesi ve siyasetin kodları!,"Aralık 09, 2019 07:29","Halkbank, vermiş olduğu krediyi tahsil edemeyince üniversitenin mal varlıklarına tedbir koydu. Kızılca kıyamet de bundan sonra koptu. Zira altında Başbakan Ahmet Davutoğlu, Başbakan Yardımcısı Ali Babacan, Maliye Bakanı Mehmet Şimşek, Çevre ve Şehircilik Bakanı İdris Güllüce ve Ulaştırma Denizcilik ve Haberleşme Bakanı Feridun Bilgin’in imzaları bulunan ‘Özelleştirme Yüksek Kurulu Kararı’ ile İstanbul Kartal ilçesindeki mahut taşınmaz, İstanbul Şehir Üniversitesi’ne bedelsiz olarak devrediliyor. Üniversite yönetimi, bedelsiz aldığı bu araziyi ipotek ettirerek Halkbank’tan 370 milyon TL kredi alıyor. Halbuki o ana kadar üniversitelere verilen tüm yerler ‘tahsis’ şeklinde veriliyordu. Burada ise ilk defa bedelsiz devir ve tapu veriliyordu. Mimarlar ve Mühendisler Odası bu hukuksuzluğu dava konusu yaptı, Danıştay da bu itirazı yerinde görerek, arazinin bu şekilde üniversiteye verilemeyeceğine karar verdi. Banka Danıştay’ın kararını görünce (arazinin bir bölümünün üniversitenin elinden çıkması) verdiği kredinin peşine düşüyor. Banka üniversite yönetimiyle yaptığı onlarca görüşmeden bir sonuç alamayınca da takip süreci başlattı. Üniversitenin mütevelli heyeti başkanı Ömer Dinçer medyaya çıktı ve sureti haktan gözükerek “(...) Halkbank bize destek vermeliydi. Fakat bunu vermediği için doğrusu endişe taşıyoruz. Bu süreçte doğrusu bizi mali bir zafiyete düşürme çabaları var” dedi ve aklı sıra yönetimi, dolayısıyla Başkan Erdoğan’ı suçladı. O Ömer Dinçer ki, ta İstanbul Büyükşehir Belediye Başkanlığı döneminden beri Erdoğan’ın yanında ve Erdoğan onu Başbakanlık Baş Müşaviri, Başbakanlık Müsteşarı, İstanbul milletvekili, Çalışma ve Sosyal Güvenlik ve Milli Eğitim bakanlıkları görevine getirdi. Halbuki üniversitenin kuruluşunda büyük yardımları olan Murat Ülker, bu yapıdan ayrılırken şu açıklamayı yapmıştı: “Üniversite yönetimindeki arkadaşların borçlanma konusunda sıkıntılı hareket ettiğini gördüm ve ‘Dikkat edin!’ diye uyardım”. Durduk yerde olayın içine çekilmek istenen Erdoğan sonunda patladı ve özetle şunları söyledi: “Şehir Üniversitesi’nin tahsisini Başbakanlığım döneminde yapan benim. Daha sonrasında malum zat (Ahmet Davutoğlu) Başbakan olunca, bu tahsisi Şehir Üniversitesi’ne mülkiyet devrine dönüştürmüştür. Hiçbir üniversitenin daha önce mülkiyet devri olmamıştır. Öksüz ve yetimin hakkını orada gözetmeksizin devir gerçekleştirdiler. Bunlar Halkbank’ı da dolandırmaya çalıştılar. Banka bunlara ciddi kredi veriyor fakat ödeme planlarında bunlar bankaya ödeme gerçekleştirmiyorlar. Şimdi de ‘Yapılandıralım’ diyorlar. Nasıl yapacaksınız? Sen Halkbank’a teminat bile vermedin! Bizi eski Cumhurbaşkanı aradı, dedim ki ‘Keşke benim yerimde olsaydınız’. Siz bankaların nasıl battığını biliyorsunuz...” Ne günlere kaldığımızı görüyor musunuz? Hazinenin malı ne şekilde peşkeş çekiliyor? Bu yetmiyor, teminat göstermeden devlet bankası dolandırılmaya çalışılıyor ve daha önemlisi, bu hukuksuzluğa birileri ortak edilmek isteniyor; onlar yanaşmayınca da kendi pisliklerini onlara atmaya kalkışıyorlar. Bunlar mı yeni parti kurup milletten oy isteyecek? Bu yüzle mi? Millet de otuz iki dişini sıkmış bunları bekliyor zaten! Ama önce aldığınız krediyi ve hesabını verin!",https://www.hurriyet.com.tr/yazarlar/fuat-bol/sehir-universitesi-ve-siyasetin-kodlari-41392646
Fuat Bol,Babacan,"Kasım 30, 2019 07:30","Siyasette çok genç ve deneyimsiz olmasına karşın, AK Parti iktidarlarında önemli görevlere getirildi (Dışişleri Bakanlığı, ekonomiden sorumlu Devlet Bakanlığı ve Başbakan Yardımcılığı ve AB ile yürütülen müzakerelerde Başmüzakereci). Bizim coğrafyamızın ve tabi siyasetimizin bazı gerçekleri vardır ve bunlar bize özgüdür. Örneğin: Bizdeki siyasi partiler lider eksenlidir. Özellikle genel seçimlerde bizim milletimiz, inandığı ve güvendiği siyasi partinin liderine oyunu verir. Bu durum yerel seçimlerde tam böyle değildir, yerelde (belediye başkanlığı) adayın özellikleri bir ‘tık’ öne çıkar. Ama genel seçimde, istenilen adaylar listede olmasa bile seçmen, liderin hatırına oyunu verir. Şu halde bizim coğrafyamızda kitleleri sürükleyecek olan, kadro hareketinden ziyade karizmatik liderlerdir (CHP-İnönü, DP-Menderes, AP-Demirel, DSP-Ecevit, MSP-Erbakan, MHP-Türkeş, AK Parti-Erdoğan vb). Ali Babacan’ı dinlerken son derece heyecansız bir tip olduğunu gözlemledim. Bu tipler siyasette başarılı mutfak insanı olurlar, yani ‘bakan’ veya ‘yardımcı’ düzeyinde iş görürler. Abdullah Gül’ün uzaktan kumandası ile siyasi parti liderliğinin yapılamayacağı ise gün gibi aşikârdır. Oysa ne Abdullah Gül ve ne de Ali Babacan asla lider olamazlar ve kalabalıkları sevk ve idare edemezler. Ali Babacan’ı dinlerken aklıma, vaktiyle buna benzer siyasi bir hareket başlatan ve başlamasıyla bitmesi bir olan ünlü bir işadamımız geldi. O da siyasetle ‘çaputçuluğu’ karıştırmıştı! Ayrıca anlattıklarının hepsi, kendisinin de kurucusu olduğu AK Parti’nin tüzüğünde ve programında var. Millet aslı varken neden kopyasına oy versin? Zira kendisi, AK Parti’nin kurucuları arasında olmasının yanında, partinin merkez karar ve yönetim kurulu üyeliğinde de bulundu. Demem o ki, bu tür görevlerde bulunmayanların (icrada olmayanlar) ayrı parti kurmalarını bir dereceye kadar anlayabiliriz ama Ali Babacan konumunda olanlarınkini anlamak mümkün değil. Yani Ali Babacan, Ali Babacan’a mı karşı? Gerekçe olarak da AK Parti’nin hedefinden şaştığını, tarih olarak da 2011’den sonrasını gösteriyor. Hedefini şaşıran bir partide sekiz yıl milletvekili olarak neden kalmış? Bu müddet zarfında neden susmuş? Neyi beklemiş? Geçen bu sekiz yıllık süre, Türkiye’nin en netameli yılları, kumpas üstüne kumpaslar kurulmuş, üst üste darbe girişimleri yapılmış, yurtdışına askeri harekâtlar düzenlenmiş ve halen enva-ı çeşit terör örgütleriyle kıyasıya bir mücadele var. Milletin vekilisin, devlet ve millet hayatımızın bunca mühim konularında tek bir laf etmeyeceksin, liderinin ettiği laflar karşısında suspus olacaksın, neden sonra ‘Bunlar hata!’ deyip cephe alacaksın. Evet, ‘hata’ olarak nitelendirdiğin tüm AK Parti icraatlarının ortağı konumunda olan birinin, önce bunların hesabını vermesi gerekmez mi? Bir de kalkmış parti kurmaya yelteniyorlar. Bunca pişkinliğe pes doğrusu!",https://www.hurriyet.com.tr/yazarlar/fuat-bol/babacan-41386081
Fuat Bol,"NATO kafa, NATO mermer!..","Aralık 07, 2019 07:29","Kızıl sömürü düzeni 1990’a kadar sürdü. 1990’larda Sovyet imparatorluğu dağılınca, tek kutuplu kalan dünyanın jandarması ABD kaldı. Rakipsiz kalan ABD, tüm dünyayı köpeksiz köy olarak gördü ve tabir caizse, zücaciye dükkânına fil gibi daldı. Elindeki gücü, sömürü ve zulüm aracı olarak kullandı ve kullanmaya devam ediyor. Uluslararası askeri bir pakt olan NATO’yu da adeta ABD’nin ‘özel’ ordusu gördü ve bu şekilde kullandı ve kullanmaya devam ediyor. ABD, NATO’yla, üye olan bir kısım ülkelerle güvenlik işbirliği yaparken, diğer bir kısmını da kontrol ediyor. Türkiye de ikinci kategoride yani kontrol edilen ülkeler arasında bulunuyor. Nitekim Türkiye, haklı olarak, “Ben, NATO’daki tüm yükümlülüklerimi yerine getirdim ve getiriyorum ama NATO bana yardım etmediği gibi, beni yalnız bırakıyor ve hatta NATO’nun ipini elinde tutan ABD, terör örgütleriyle el ele verip benim üzerime geliyor” diyor ama lafını kimseye dinletemiyor. Düşünebiliyor musunuz, kırmızı bültenle aranan terör örgütü militanları, başta ABD olmak üzere NATO’ya dahil tüm AB ülkelerinde ellerini kollarını sallayarak geziyor ve hatta lüks içinde yaşatılıyorlar. Türkiye’nin önünde iki yol vardı, birincisi statükonun devamıydı. Yani eskiden olduğu gibi tüm bu yapılanlara seyirci kalacak, Suriye’nin kuzeyinde yeni bir Kürt devleti (gerçekte terör devleti) kuruluşuna ve kendi ülkesinin parçalanmasına göz yumacaktı. Ya da yetti gayri diyerek, kendi göbeğini kendisi kesecekti. İşte, sınır ötesinde yapılan harekâtlar, emperyalistlerin bu oyununu bozmaya yönelikti. Üçüncüsü olan Barış Pınarı harekâtında, pabucun ne denli pahalı olduğunu gören tüm şer güçler tutuştular. Türkiye, ABD ve Rusya ile yaptığı sınır güvenliği anlaşmalarıyla, yüz yıl sonra yeniden hortlatılan emperyalist planları tarihin çöplüğüne attı. NATO zirvesinden hemen önce ise Türkiye, Libya ile ‘Deniz Yetki Alanlarının Sınırlandırılmasına İlişkin Mutabakat Muhtırası’nı imzalayarak, Doğu Akdeniz’deki siyasi gücünü perçinledi. İşte Londra’da gerçekleştirilen NATO zirvesi bu hengâmede yapıldı ve hiçbir sonuç elde edilemeden bitti. Ne hazindir ki NATO’ya üye ülkeler, daha terör ve terörist tanımlarında bile anlaşabilmiş değiller. Gerçi NATO’nun sonuç bildirgesinde, “Her türlü terörist örgütle mücadele kararı alındı” deniyor denmesine de, bu kararın kuvveden fiile çıkabileceğine kimse inanmıyor. Zira görünen köy kılavuz istemez. ABD, kendi ülkesindeki terör saldırısını bahane edip, “Ya yanımdasınız, ya karşımdasınız!” diyerek bir ülkeyi işgal edebiliyor ama 40 yıldır terörist eylemlere maruz kalan Türkiye’yi sadece yalnız bırakmakla kalmıyor, Türkiye’nin mücadele ettiği YPG’ye terör örgütü bile diyemiyor. Üstelik diğer NATO ülkeleri ve hatta içimizdeki ‘İrlandalılar’ da YPG’ye terör örgütü demiyor, diyemiyor. NATO kafa NATO mermer! Nato kafa, nato mermer! Bu kafa ve bu NATO’yla nereye kadar?",https://www.hurriyet.com.tr/yazarlar/fuat-bol/nato-kafa-nato-mermer-41391674
Fuat Bol,Milli Savunma ve çatlak sesler,"Aralık 11, 2019 07:30","Şu veya bu siyasi parti iktidara geldi diye, başında ‘milli’ ifadesi yer alan kurumların siyasetleri değişmemelidir. Siyasi partiler ve bunların iktidarları, ‘milli’ konuların geliştirilmesinde ve daha iyi yapılmasında yarış halinde olmalıdırlar. İşte, milli savunma konusu da başlıca bu kabildendir. 1952 yılından beri savunmamızı emanet ettiğimiz NATO’nun başımıza hangi gaileleri açtığı malumdur. NATO’ya güvenmemiz yüzünden savunma sanayimizi kurup geliştiremedik. Oysa en sıkışık, en muhtaç olduğumuz anda NATO bizi yalnız bıraktı, bize silah ambargosu uyguladı ve hatta karşımıza dikildi. Dün Kıbrıs Barış Harekâtı’ndan sonra yaşadıklarımızı, bugün, sınır güvenliğimiz için Suriye’de yaptığımız harekâtlardan sonra aynen yaşıyoruz. Müttefik bildiğimiz NATO üyesi AB ülkeleri, Türkiye’ye karşı ambargo yarışına girdiler. Malum, dün olduğu gibi bugün de iş başa düştü ve kendi göbeğimizi kendimiz kestik, kesmeye devam edeceğiz. Acaba, savunma sanayimizi yerli ve milli yapmadan bu başarıları elde edebilir miydik? Açık konuşalım, bir adım bile atamazdık, attırmazlardı. Çünkü Kıbrıs Barış Harekâtı’nda, Mehmetçiğin elindeki M-1 piyade tüfeğini bile NATO menşeli olduğu için ‘Kullanamazsınız!’ dediler. Tüm bu askeri harekâtlarda İHA ve SİHA’ların ne denli hayati rol üstlendiği bilinmektedir. İHA ve SİHA’lar sayesinde düşman burnunu çıkardığı anda görülüyor ve anında imha ediliyor. Oysa düne kadar, yalnızca İHA’ları ABD’den (sadece birkaç tane) alıyor, bakım ve onarımlarını da İsrail’e yaptırabiliyorduk. Yazılımları yani kontrolleri onlara aitti, bu yetmemiş gibi, ellerimiz böğrümüzde, İsrail’den tamir edilecek İHA’ları bekleyip duruyorduk. Ne yenileri ABD’den, ne de onarımı yapılmışları İsrail’den geliyordu. Türkiye, bulunduğu coğrafya itibarıyla güçlü olmak zorundaydı. Burnunun dibindeki ülkelerde yangınlar çıkarılıyor ve bu yangınlar Türkiye’ye sıçratılıyordu. Bu ülkelerde barındırılan terör örgütleri, NATO’daki dost ve müttefiklerimiz(!) tarafından silahlandırılıp üzerimize saldırtılıyordu. Türkiye, onca iyi niyetiyle başlattığı ‘Çözüm Süreci’nde, yine mahut dost ve müttefikleri yüzünden bir sonuç elde edemedi. İçeriden darbe üstüne darbelere maruz bırakıldı, dışarıdan tüm cepheleriyle (Irak, Suriye, Doğu Akdeniz...) kuşatıldı. Türkiye, kendi yerli savunma sanayisi için adeta yırtınırken, ana muhalefetin başı kalkıyor ve Meclis kürsüsünden şu lafı edebiliyor: “Erdoğan ailesi, savunma sanayisini ele geçirmeye çalışıyor”. Erdoğan ailesi dediği, İHA, SİHA ve TİHA’ları üretip ülkemize kazandıran damadı Selçuk Bayraktar’ı kastediyor. O halde gelin bu ilginç hikâyeyi, bu evlilikte ve bu araçların üretiminde, çorbada tuzu olan birisi olarak benden dinleyin! (Cumartesi günkü makalemde)",https://www.hurriyet.com.tr/yazarlar/fuat-bol/milli-savunma-ve-catlak-sesler-41394485
Fuat Bol,Ayıplı demokrasi,"Aralık 16, 2019 07:30","Bu damar, o günden beri muhalefet etmekle ihanet etmeyi aynı gördüğünden, bizim tarihimize bir yerde ‘ihanetler tarihi’ de denilebilir. O gün halife-sultanını (Sultan Abdülaziz) boğduran o zihniyet, Cumhuriyet’in sözde demokrasi ekseninde de başbakan ve bakanlarını astırdı. O gün bugündür tüm bu darbelere ve darbe girişimlerine bakınca, bunları yapanların gerçekte millet düşmanı olduklarını görürüz. Millete ve milletin değerlerine düşmanlık... Dışarısı da işte içimizdeki bu hain damarı adeta bir maden gibi işleterek, yandaşları olan bu kişileri yönetime taşımış ve onlara da istediklerini rahatlıkla yaptırmıştır. Çok eskilere gitmeyi bırakın, yalnızca şu yakın tarihteki demokrasi sürecimize baktığımızda tek kelime ile utanç tablosu ile karşılaşırız. Oysaki devletle millet bir bütündür. Bunlardan her biri varlığını diğerine borçludur. Millet, devletini yapılandırırken kendinin ve devletinin güvenliği için güvenlik birimleri ve ordular kurmuş ve onları silahla donatmıştır. Düşmanlara karşı kullanılması gereken bu silahlar, düşman bellenen millete, milletin değerlerine ve milletin seçtiklerine doğrultulmuştur. Emrinde olduğu cumhurbaşkanına, başbakanına, bakanlarına ve vekillerine silah doğrultup teslim alan ve ona hakaretler yağdırmayı maharet bilen bir asker dünyanın neresinde görülmüştür? Ordumuzun kahir ekseriyeti her daim vatan ve milletperver olmuş, lakin içinde küçük bir azınlık konumundaki mahut güruh, dışarısının da telkinleriyle darbeye kalkışmış ve bu melanetlerine, emir-komuta içinde tüm orduyu dahil etmişlerdir. Üstelik bunu her on yılda bir işlemiş ve bu kepazelikle övünmüşlerdir. Şükürler olsun ki aynı ordunun içinden bu hainlere hadlerini bildiren kahramanlar da çıkmadı değil. Mesela günümüzün Ömer Halisdemir’i ile vaktiyle Sultan Abdülaziz’i boğduranları katleden Çerkes Hasan Bey aynı şeref payesine sahiptir. Çerkes Hasan Bey, eniştesi Halife Sultan Abdülaziz’i katlettiren Serasker Hüseyin Avni’yi takip eder. Mithat Paşa’nın konağında toplantıda olduğu öğrenir. Konağı basar ve Hüseyin Avni Paşa’yla birlikte toplam dört kişiyi delik deşik eder. Çerkes Hasan Bey’in Edirnekapı’daki mezar taşında şu ifade yer almaktadır: “Genç yaşında velinimeti uğruna canını feda etmiştir!” Bu olaydan sonra geçen 140 sene zarfında (Atatürk dönemi hariç) ordu, hep içindeki o damar yüzünden, hiçbir zaman kabına sığmamış, yani darbe üstüne darbe yapmayı maharet bilmiştir. Son ve en iğrenç örneğini 15 Temmuz 2016’da yaşadık. İçsavaş çıkartılıp kardeş kardeşe kırdırılacaktı. Bu darbe sırasında Özel Kuvvetler Komutanlığı’nda görevliyken komutanlığı ele geçirmeye çalışan darbe yanlısı Tuğgeneral Semih Terzi’yi göğsünden vurarak öldüren, ardından da darbe yanlısı askerler tarafından vurularak şehit edilen koruma astsubayı Ömer Halisdemir tarih yazdı. Takvim yapraklarını çevirdikçe, ayıplı demokrasimizin bu denli utanç tabloları her daim önümüze çıkacak ve şanlı tarihimizde birer kara leke olarak kalacaklardır.",https://www.hurriyet.com.tr/yazarlar/fuat-bol/ayipli-demokrasi-41398179
Fuat Bol,Hep aynı oyun!,"Aralık 02, 2019 07:29","Müstevlilerin hakkımızdaki niyetleri belli, bunu gizlemeden açıktan sergiliyorlar. Bir yandan bizimle dost ve müttefik gözüküyorlar, diğer yandan bizim kıyasıya mücadele ettiğimiz terör örgütleriyle iş tutup onları üzerimize salıyorlar. Biz bir imparatorluk bakiyesiyiz, bizim bünyemizde çeşitli inanç ve etnik kökende insan toplulukları var. Gerçekte zenginliğimiz olan bu denli çeşitliliğimizi, karşıtlık ve birbirine düşmanlık şeklinde gösterip kaşıyanlar her daim olmuştur. Bundan böyle de olacaktır. Nitekim geçen gün İzmir’de Alevi bir yurttaşımızın kapısına, çok çirkin bir işaretle iğrenç bir yazı yazıldı. Bunu yazan asla bu ülkenin insanı olamaz. Bunu yapan belli ki, kelimenin tam manasıyla bir kışkırtıcı ajandan başkası değildir. Akılları sıra Alevilerle Sünnileri karşı karşıya getirip birbirlerine kırdırmak istiyorlar. Tıpkı daha dün Kahramanmaraş’ta, Sivas’ta, Çorum’da yaptıkları gibi. Unutmayalım ki, müstevlilerin hakkımızda düzenledikleri dosyalar raflarda bekletiliyor. Zaman ve zemine göre, kendilerince hangisinin indirilip yürürlüğe konulması istenirse, o dosya açılır. Türk-Kürt, Alevi-Sünni, laik-antilaik... Bu netameli coğrafyada bizim öncelikle devlet gibi devlet olmamız lazım. Devlet gibi devlet, yani yerli, milli ve gerçekten bağımsız olmak. Bilmeliyiz ki, biz içeride sağlam olursak dışarısı bize bir şey yapamaz. Şimdiye kadar devamlı yaptılarsa, yapabildilerse, bu hep devletimizin sağlam durmayışından olmuştur. Bu şer odaklarının devletimizin kılcallarına değin nüfuz etmesinden olmuştur. Bunlar yüzünden devlet devletliğini, yani işin gereğini yapmamıştır. Tıpkı terörle mücadelede olduğu gibi... Çeşitli kademelerde bulunan resmi ve sivil memurların terörü himaye ve hatta teşvik etmeleri, yapılan iğrençlikleri görmezden gelmeleri ve terör yuvaları yerine dağların-taşların bombalanması hâlâ hafızalarımızda tazeliğini korumaktadır. Aynı silahla sabahleyin ülkücü, öğleden sonra da solcu gençler öldürülmüştür bu ülkede. Daha düne kadar devletin istihbarat örgütleri bile birbirlerine kontra gidiyor ve hepsinden önemlisi, kendi ülkelerinden ziyade yabancı ülke servislerinin bölgesel uzantıları gibi çalışıyorlardı. Bundan dolayı da devrin Başbakanı Süleyman Demirel, “Afrika’daki olaylardan haberim var ama burnumun dibindeki darbeden habersizim!” diyordu. Geçirdiğimiz bunca acı tecrübelerden sonra nihayet devletten (Cumhurbaşkanı, Adalet ve İçişleri bakanları) gerekli ve kararlı açıklamaların yapıldığına şahit olduk. Devletin bu denli kararlılığının yanında, yapması gereken çok daha mühim bir iş var. O da Alevi ile Sünni’nin gerçekte kardeş olduklarının hemen her platformda (TRT, Diyanet, YÖK-üniversite, Milli Eğitim, sendikalar vb) anlatılmasıdır. Aleviler Hz. Ali’yi çok ama daha çok severler değil mi? Peki ya Sünniler? Onlar Hz. Ali’yi sevmezler mi? Bilakis, Hz. Ali’nin ismi her caminin başköşesinde yer alır ve bir Sünni için Hz. Ali’yi sevmek, son nefesinde imanlı olarak ölmesine sebeptir. Bir Müslüman için bundan daha önemli ne olabilir ki? O halde Alevilerle Sünniler gerçekte Hz. Ali’yi sevmede yarış halindeler. Hz. Ali’yi sevmek Alevilikse, herkes Alevidir. Ha, bizi parçalamak isteyen dışımızdaki düşmanların, örneğin Almanya’nın yaptığı gibi maksat ‘Hz. Ali’siz Alevilik’se, orada hiç kimseyi, ne Alevi’yi ve ne de Sünni’yi bulamazlar. Zira herkes Alevi olur.",https://www.hurriyet.com.tr/yazarlar/fuat-bol/hep-ayni-oyun-41387090
Fuat Bol,Nereden nereye?,"Aralık 14, 2019 07:29","Devletler artık yeni model olarak vesayet savaşını benimsediler. Bunu da her türlü kullanıma açık terör örgütleri marifetiyle sürdürmektedirler. İşte Türkiyemiz de dost ve müttefiklerimizin(!) 40 yıldan beridir başımıza bela ettikleri bu terör örgütleri ile boğuşmaktadır. Bu koca ülke, 40 yıldır terör belasıyla baş edemedi. Bunun başlıca iki sebebi vardı. Birincisi, hırsızın içeride olmasıydı. Yani bu terör örgütlerini kurup geliştiren, mühimmatla donatıp eğiten ve üzerimize salanlar bizim dost ve müttefik bildiğimiz ülkelerdi. İkincisi ise içimizden bu terör örgütleriyle sözde mücadele edenlerin (rütbesi ve mevkii ne olursa olsun), yine bu dost ve müttefik bildiğimiz ülkeler tarafından devşirilmiş olmasıdır (FETÖ’cü vali, FETÖ’cü kaymakam, FETÖ’cü komutan, FETÖ’cü emniyet müdürü). Yani demem o ki, biz seneler senesi (bir devre hariç, o da kısıtlı imkânlarla bir dereceye kadardı), terörle mücadeleyi dostlar alışverişte görsün kabilinden yaptık. Yani yapmadık, yapamadık... AK Parti iktidarları döneminde ise bilindiği üzere maalesef başarısız bir ‘çözüm süreci’ yaşandı. Açılım için her türlü fedakârlığı yapan iktidar, kazın ayağının göründüğü gibi olmadığını çok geç fark etti. Uzun süre eylem yapmayan örgüt, yeniden saldırmaya başladı. Bıçağın kemiği deldiğini gören ve sabrı büsbütün tükenen AK Parti hükümetleri terörle kıyasıya mücadeleye girişti. Siyasi irade tamdı, lakin bu mücadelede kullanacağımız araç ve gereç konusunda dost ve müttefiklerimizin(!) ellerine bakıyorduk. Bilhassa İHA (insansız hava aracı) konusunda. İşte tam bu hengâmede, bendeniz İstanbul milletvekili olarak Milli Savunma Komisyonu’nda görev yapıyordum. TBMM’nin Florya’daki misafirhanesinde bir grup arkadaşla buluştuk. ANAP Sakarya eski milletvekili Yalçın Koçak, yanındaki arkadaşı benimle tanıştırdı. Rahatsız olan ve çok düşünceli görünen Özdemir Bey’le iki Karadenizli olarak (Trabzon-Rize) önce tartıştık, hatta kavga ettik ama sonunda sıkı dost olduk. Ben ondan, o benden özür diledi. Özdemir Bey’i dinledikçe kendisine hayranlığım arttı. Zira evlatlarıyla birlikte İHA’lar üzerinde çalıştıklarını, işi bir noktaya kadar getirdiklerini ve ülkemizdeki malum bürokraside tıkanıp kaldıklarını söyledi. Projenin detaylarını öğrendikçe, koruma altına alınıp sahiplenilmesi gereken bu insanların tek başlarına nasıl dolaşabildiklerine şaşırdım. Çünkü bu denli hayati projeleri yürütenlerin, yabancı ajanların hedefinde olduğunu biliriz. Özdemir Bey’in sıkıntıdan kalbinin ana damarı patlamış, hastaneye zor yetiştirilmişti. Yoğun bakımda yatarken, ta Milli Selamet döneminden dava arkadaşı olan Sayın Tayyip Erdoğan’ı karşısında görünce gözlerine inanamamıştı. Çünkü bu eski iki dost, artık ayrı partilerde bulunuyordu. Tesadüf mü, tevafuk mu bilemem ama Savunma Komisyonu üyesi olduğumu kendisine söyledim ve Ankara’ya davet ettim. Komisyon Başkanı Kemal Yardımcı ve diğer üye arkadaşlarla tanıştı ve derdini anlattı. Milli Savunma Bakanı İsmet Yılmaz ve Başbakan Erdoğan derken, hem komisyon üyeleri ve ilgili zevat üretim mahalline giderek yapılan çalışmaları ve gelinen noktayı yakinen gördük. Aranan kan bulunmuştu. Zira yazılımları elinde tutan ABD’ye, onarımları için İsrail’e avuç açacağımıza, onları kendi art niyetleriyle baş başa bırakıp yerli ve milli üretim için ne gerekiyorsa yaptık. Bugün geldiğimiz noktada kendi İHA’larımızı (insansız hava aracı), SİHA’larımızı (silahlı insansız hava aracı) ve hatta TİHA’larımızı (taarruzi insansız hava aracı) yapar hale geldik. İşte bu araçlar sayesinde teröristlere dünyayı dar ettik. İçişleri Bakanı Süleyman Soylu diyor ki: “Söz veriyorum, 2020 yılında dağlarda bir tek terörist kalmayacak!” Elbette ki bu araç ve gereçlerin sayesinde bu başarıyı elde ettik. Bu araçları imal edip ülkemize kazandıran Bayraktar ailesi, milletçe bağrımıza basılıp tebrik edileceğine, ailenin bir ferdinin (Selçuk Bayraktar) Tayyip Erdoğan’ın kızıyla evli olmasını dile doluyor ve utanmadan yeriyoruz. ABD’ye ve İsrail’e vermediği İHA’lar yüzünden el açmaya ve yalvarmaya ‘evet’ ama bu vatanın öz evladının yerli ve milli olarak ürettiği İHA’lara ve üretenlere ‘hayır’ öyle mi? Neden? Çünkü o, Tayyip Erdoğan’ın damadı. Yuh artık!",https://www.hurriyet.com.tr/yazarlar/fuat-bol/nereden-nereye-41397225
Fuat Bol,Kadın ve demokrasi,"Aralık 04, 2019 07:29","5 Aralık 2019’da kadınlara milletvekili seçme ve seçilme hakkının verilişinin 85. yılını idrak edeceğiz. Zira 5 Aralık, dünyada Kadın Hakları Günü olarak kutlanmaktadır. Batı’nın kadın hakları konusundaki geçmişi tek kelime ile yüz karasıdır. Zira kadın hakları konusunda, tarihi süreçte bizden çok gerilerdeler. Nitekim ortaçağda Doğu İslam medeniyetini yaşarken, kadın tıpkı erkek gibi kutsal bir varlık olarak bilinirken, Batı’da kadın, insan bile sayılmazdı. Bakınız, 1923’te Avusturya, Macaristan, Polonya, Çekoslovakya ve Estonya’da, 1928’de İngiltere’de, 1934’te Brezilya’da kadınlara oy hakkı tanındı. İngiltere’de kadınlara oy hakkı bir asır boyunca tartışıldı. Bizde ise 1934’teki Anayasa değişikliği ile kadınlara milletvekili seçme ve seçilme hakkı tanındı. 1930’lu yılların başında belediyelere encümen, daha sonra da muhtarlık ve ihtiyar heyetlerine seçilme hakkı tanınmıştı. Kadının seçilme hakkı, Batı’nın birçok ülkesinde bizden sonradır: İtalya’da 1948, Fransa’da 1944, Japonya’da 1950, İsviçre’de 1971. Buna rağmen demokrasi ve kadın temsiliyeti açısından bugün bizden fersah fersah ilerideler. Oysa yargıda, Batı’nın birçok ülkesinden daha iyi konumdayız. Şöyle ki, görevde bulunan 20 bin 777 hâkim ve savcının 13 bin 284’ü erkek, 7 bin 493’ü kadındır. Yasamada ise biz daha yeni yüzde 14’lere ulaştık (Meclis’teki kadın milletvekili oranı). Şimdiye kadar yapılan seçimlerde, ortalama yalnızca on kadar kadın milletvekilini Meclis’e sokmuşuz. Oysa bu rakam, daha başlangıçta (1935 seçimleri) 17 idi ve hatta araseçimle bu sayı 18’e çıkmıştı. O günün koşullarında doğrusu çok ileri bir hamle. Şimdi gelelim demokrasicilik oyunumuza, yani 1950’den sonrasına. Demokrasinin erkleri yasama, yürütme ve yargı değil mi? Yürütmede (hükümet) ilk kadın bakanı ancak 46. hükümette (1987) görebildik: İmren Aykut, Çalışma ve Sosyal Güvenlik, Devlet ve Çevre Bakanı. Kimileri, 70’li yıllardaki darbe dönemlerinde, evinden çağrılıp sözde bakan yapılan Türkan Akyol’u ilk kadın bakan (darbecilerin Nihat Erim’e kurdurdukları sözde hükümette Sağlık Bakanı) zanneder ama onun, ne anayasal ve ne de demokratik meşruiyeti yoktu. O sadece darbeyi sözde şirin ve meşru göstermek için bir kılıftan ibaretti. Bu durum aynı zamanda, bizim kadına bakış açımızı göstermesi bakımından da ibretliktir: Kadını adeta bir meta gibi görüp ara eleman, dolgu malzemesi olarak kullanmak. Zaten modern dünyada, kadını sadece demokrasicilik oyununda kullanmadığımız kalmıştı, onu da biz yaptık. Bu şeref(!) de bize yeter! Geldiğimiz bugünde ise bir siyasi partinin bayan grup başkanvekiline, diğer bir partinin bu kez erkek olan grup başkanvekili ‘Ulan!’ diye hitap edip ‘had bildirmeye’ kalkışıyor. Meclis’i bu denli olan bir toplumun evini, okulunu, sokağını, çarşısını, dairesini vb varın siz hesap edin. Sonuçta Batı’da da olsa, Doğu’da da olsa insan hep aynı insandır. Onlar bir asır boyu kadına seçilme hakkı konusunu tartıştı, biz de kadının başörtüsünü. Görüldüğü üzere, her bir tencerenin dibi diğerinden daha kara. Bu ayıp da hepimize yeter. Ne demişti Sadi-i Şirazi: “İnsan bir damla kan, bin endişe!”",https://www.hurriyet.com.tr/yazarlar/fuat-bol/kadin-ve-demokrasi-41388883
Fuat Bol,FETÖ’yü anlamak istemeyenler,"Kasım 11, 2019 07:29","Dünyanın 160’dan fazla ülkesinde kılıç sallayan FETÖ, Türkiye’deki kılıcını kalbimize saplamak isterken suçüstü yakalandı. 251 insanımız şehit oldu, özel harekât merkezimiz alev topuna çevrilerek onlarca polisimizin cesetleri eridi. Cumhurbaşkanlığı ve TBMM bombalandı. Mahut kalkışma başarıya ulaşsaydı, paramparça edilen ülkemizin her bir parçası işgal altında olacaktı. Sözde Türklere bırakılacak kısmının başına da ruhunu büyük şeytana (ABD) satmış olan küçük şeytan (F. Gülen) getirilecekti. Sözde muhalefet adına bu günkü iktidarın başına gök kubbeyi yıkmak isteyenler ve bu cümleden olarak KHK’ları eleştirenler, sürekli olarak FETÖ mağdurlarından dem vuruyorlar. Bunların içinde, özrü kabahatlerinden büyük, iktidar yanlısı kişiler de var. Türkiye ne yaptı? Her devlet gibi yapılması gerekeni yaptı. Hatta en hafifini, en insancıl olanını tercih etti. Mesela o kalkışmadan sonra pekâlâ sıkıyönetim ilan edebilirdi, bu da anayasal bir haktı. Ama iktidar bunu yapmadı, olağanüstü hal ilanıyla yetindi. Süratle karar alıp uygulayabilmek için (ki bu gibi durumlarda elzemdir) peş peşe KHK’lar çıkarıldı. Olağanüstü halin esprisi, süratle karar alınmasını sağlayan KHK’lardır. Aksi halde biz hâlâ mahkeme tebligatlarını bekler dururduk ve Allah saklasın atı alan Üsküdar’ı çoktan geçmiş olurdu! Ayrıca süratle iş yaparken, kurunun yanında yaşın da yanabileceğini düşünerek bir komisyon kurdu ve mağdur olduğunu söyleyenlerin başvurularını dikkate aldı; böylece yüz bine yakın kişinin dosyasını karara bağladı ve sekiz bin kişiyi akladı. Yine ayrıca, bunlara yargıya gidebilme imkânı da sağlandı. Yani yapılması gerekenler yapıldı ve yapılmaya devam ediyor. Halbuki hükümet isteseydi, elindeki anayasal hakkı kullanır, KHK’lara itiraz hakkı tanımazdı. Nitekim bundan önceki olağanüstü dönemlerin hiçbirinde mağdur iddiasında olanlara böyle bir hak verilmedi. Hangi ‘KHK’lar faciadır’? Elinizi vicdanınıza koyup (şayet varsa tabii) söyleyiniz. Bunlara sormak lazım: Onlarca yıl boyunca FETÖ’nün mağdur ettikleri ne olacak? Çaldıkları sorularla on binlerce, hatta yüz binlerce kişinin gasp ettikleri kul hakları ne olacak? Şehitlerimizin kanı, gazilerimizin yarası ne olacak? Adları (FETÖ, PKK, YPG, PYD, DAEŞ) değişik olsa da tüm terör örgütleri nitelik, mahiyet olarak aynıdır. Bunların zihniyetleri de aynı tornadan çıkmış gibidir, asla şehitleri veya mağdur ettiklerini dillendirmezler. Varsa yoksa da kendi bencil ve sözde mağduriyetleri. Türkiye, gerçekte FETÖ adı altında ABD (CIA) ile mücadele ediyor. Baksanıza, ABD hâlâ adama (F. Gülen) ‘sürgündeki din adamı’ diyor ve mağdur olduğunu ileri sürerek Türkiye’ye iade etmiyor. İçimizdeki beyinsizler –ki bilerek yapıyorlarsa haindirler, bilmeyerek yapıyorlarsa gafildirler- KHK’ları dillerine dolayarak büyük bir özveri ile çalışan kişi ve kurumların FETÖ ile mücadeledeki azim ve kararlılığını kırmak istiyorlar. Şu veya bu sebeple FETÖ borazancılığı yapanlar, gerçekte Türkiye düşmanlarının ekmeğine yağ sürdüklerinin farkında değiller mi? Ey idrak! Ey izan! Neredesin?",https://www.hurriyet.com.tr/yazarlar/fuat-bol/fetoyu-anlamak-istemeyenler-41370913
Fuat Bol,Dünya namertlere mi kaldı?,"Kasım 23, 2019 07:29","Aynı Yenişehirli Avni Bey’in son derece çarpıcı şu beytini de dikkatlerinize sunarım: “Sanman kim taleb-i devlet-i cah etmeğe geldik. Biz âleme bir yâr için ah etmeğe geldik.” Yani: “Zannedilmesin ki biz bu dünyaya makam, mevki, para, ikbal için geldik. Böyle zannedenler yanılırlar. Zira biz âleme bir yâr için ah etmeye geldik.” O ise hakiki yâr olan Allah’tır. Allah’ı bilmek, O’nu tanımak, zikretmek ve O’na yakarmak için geldik. Malum, inanan insan için en kıymetli şey imandır. Çünkü o iman sayesinde dünya ve ahiret (sonsuz) saadetine kavuşacaktır. Onun için de “İman var ne yok? İman yok ne var?” buyurulmuştur. Peki, ahir zamanın inanan insanında bu iman nicedir ve nasıldır? En kıymetli cevher olan imanın değerini-kıymetini bilelim ki, sahip olduğunu iddia ettiği diğer değerlere buna göre paha biçebilelim! Ahir zamandaki mümine bakıp yapılan değerlendirme şudur: “Günümüzde iman yoktur denemez. Lakin bu öyle bir iman ki, zoru veya menfaati gördüğü an, yok olmaya mahkûmdur! Adeta burnun üzerine konan sinek misali, en ufak bir harekette uçup giden bir iman!” Mevlânâ talebeleriyle yolda yürürken, yavrularıyla oynaşan bir köpek ailesi görürler. Talebelerden biri hocasına “Hocam bakar mısınız, hayvan oldukları halde nasıl da şen şakrak oynaşıyorlar ve hiçbirisi diğerine en ufak bir zarar vermiyor. Bir de biz insanlara bakalım, neredeyse birbirimizin gözlerini oyacağız!” der. Mevlânâ talebeye döner ve şöyle der: “Onların aralarına bir kemik at da hırlaşmayı seyret!” Demek ki insanı da, hayvanı da birbirine musallat eden şey, paylaşamadıkları menfaatleridir. Menfaatine dokunmadığın veya kendisine menfaat temin ettiğin insan için senden iyisi yoktur. Temin ettiğin menfaati kestiğin anda da senden kötüsü yoktur. Patron, seni amir yaptığında ondan iyi patron yok, görevden aldığında da ondan kötüsü yoktur. Merhum Üstat, Babıâli’de lağımların yerin üstünden aktığını söylerdi; ona bir de siyaseti de eklemek lazım. Zira iktidar olsun, muhalefet olsun siyasette kıran kırana bir mücadele vardır ve o arenada baba oğlu, oğul babayı görememektedir. Makam-mevki, ikbal ve menfaatin kol gezdiği siyaset arenasında da lağımlar maalesef yerin üstünden akar. Menfaatlenince yaltaklanan sürüyle insanın, yem boruları kesilince, mensup oldukları kapıya nasıl diklendiklerini ve nasıl tu-kaka ettiklerini ve nasıl suret-i haktan göründüklerini görürsünüz. Yenişehirli Avni Bey’in işaret ettiği gibi, bu tipler düşmandan daha beter saldırırlar. Diyeceksiniz ki, imanını (kendini, kendinin ebedi saadetini) menfaatine kurban eden, değiştiren kişi ya da kişiler, patron mu tanır, amir mi tanır, reis mi tanır? Kendini tanımıyor ki, seni tanıyabilsin! Namertlere kalan dünyamız, bakalım daha ne kadar direnebilecek? İnsan hırsından, dünya da bu hırs küplerine ev sahipliği yapmasından çatlayacak!",https://www.hurriyet.com.tr/yazarlar/fuat-bol/dunya-namertlere-mi-kaldi-41380551
Fuat Bol,Çatır çatır pazarlık (1),"Kasım 16, 2019 07:29","Türkiye’miz de Birinci Büyük Savaş’ın sonunda olduğu gibi yine Batı’nın nüfuz sahasına bırakıldı. O vakitler Sovyetler Birliği, komünizmi ve Demir Perde’yi, ABD ise demokratik hür dünyayı temsil ediyordu. Türkiye olarak, yeni devletimizi Cumhuriyet’in temelleri üzerine kurmamıza karşın henüz demokrasi ile tanışamamıştık. Atatürk’ün sağlığında yapılan çok partili sistem denemeleri de başarısız oldu. Dışarısının teşvik ve telkinleriyle 1946 seçimlerine iki partiyle girdik ama bunun yanında Şark kurnazlığımızı da ihmal etmedik. ‘Açık oy gizli tasnif’le sözde seçim yaptık. Bu denli şaibeli bir seçimle yine iktidar olan CHP’nin bu dönemde (1946-1950) ABD ile yaptığı anlaşmalar ve sonrasında iktidar olan DP ile NATO’ya girmemizle birlikte bütünüyle ABD’nin nüfuz sahasına dahil olduk. Daha açık ifadesiyle, onlar böyle olmasını istedi, biz de ister istemez kabullendik. O gün bugündür ABD bizi peyki olarak gördü. Hani Suudi Arabistan Veliaht Prensi’ne diyor ya: “Bak Kral! Seni ve paralarını biz koruyoruz. Biz istemesek iki haftada gidersin. Seni ve paralarını korumamızın bedelini ödemelisin!” Tıpkı bunun gibi, bizi de sözde komünizm illetinden korumuştu. Hani her yıl, yetkililerimize ‘Bu kış gelebilir’ dedirttikleri mahut komünizm illeti. Kışlar gelip geçti ama komünizm gelmese de Türkiye bunun bedelini ödemeliydi! Hem de fazlasıyla ödedi. NATO’nun hiçbir nimetini görmedi lakin tüm külfetlerini çekti ve çekmeye devam ediyor. Bırakın savunma sanayiimizi kurup geliştirmemizi, askerimizin potin, palaska ve matarasına kadar her ihtiyacımızı ABD karşılıyor, bir topluiğne bile yapmamızı istemiyordu. Uzun yıllar, bu ülkede sanayinin, teknolojinin lafı bile edilmedi. Bu acizlik ve çaresizlik içinde, milli konularda sıkışıp kapılarına gittiğimizde yüzümüze bile bakmadılar. Kıbrıs gibi milli hamlemizde ise büsbütün karşımızda yer alıp bize ambargo uyguladılar. ABD’ye giden ve bir şeyler isteyen tüm başbakanlarımız elleri boş döndü. Reçete olarak gösterdikleri IMF’nin sarmalında ümüğümüz sıkılıyor, faiz batağında çırpındıkça batıyorduk. ABD’den ümidi kesen ve son çare olarak Rusya’ya yanaşan başbakanların akıbetleri ya idam sehpası oldu ya da darbe sonucu iktidardan uzaklaştırıldılar. ABD’nin dostluğunun kısaca özeti şuydu: Ya benimle olursun ya da bu diyardan gidersin. Hatırlayın, Başkan Bush Irak’ı işgal ederken, dünyaya seslendi ve “Ya yanımda olacaksınız ya da karşımda olursunuz!” dedi. Sayın Erdoğan, başbakanlığı döneminde de ABD politikalarına karşı çıktı, hep mazlumdan yana tavır aldı. ABD, İsrail’le birlikte hareket edip Filistinlilere zulmederken, zulme dur diyen ve baş kaldıran hep Türkiye ve onun lideri Sayın Erdoğan oldu. 1950’den sonraki onca başbakan ve cumhurbaşkanlarımız arasında, yalnızca Sayın Erdoğan’ın ABD başkanlarıyla yapılan müzakerelerde diklenmeden dik durabildiğini gördük.",https://www.hurriyet.com.tr/yazarlar/fuat-bol/catir-catir-pazarlik-1-41375373
Fuat Bol,"Ayıdan post, düşmandan dost olmaz!","Kasım 13, 2019 07:29","PKK-YPG-PYD’nin finansmanı için Suriye petrollerine çöktü, tıpkı dün, savaş tazminatını bahane edip Irak ve Suudi Arabistan petrollerine çöktüğü gibi. Türkiye ile yaptığı anlaşmadan sonra, 16 üs ve askeri kamptan çekilir gibi yapan ABD, daha anlaşmanın mürekkebi kurumadan petrol alanlarına geri döndü. Türkiye’nin Barış Pınarı harekâtına ara vermesiyle 6 üsse dönüş yapan ABD, Haseke, Rakka, Ayn el-Arap ve Deyrizor’daki üslerine ilaveten iki yeni üssün daha inşasına başladı. Böylece Rakka-Deyrizor hattından Haseke ve Türkiye sınırına kadar petrol bölgesinin tamamında asker barındırıyor. Emperyalistlerin elinde oyuncak olan şu İslam âleminin haline bakar mısınız? Sahip oldukları petrolün kıymetini bilmedikleri ve şükrünü ifa etmedikleri için, yani kendi halklarına yedirmediklerinden dolayı nimet başlarına bela oluyor. Petrol nimetini ellerinden kaçırdıkları gibi, emperyalistler adına onun bekçiliğini yapıyorlar ve ülke inanlarını perişan ederek bedel üstüne bedel ödüyorlar. Erdoğan bugün Trump’la görüşüyor. ABD, aklı sıra her zamanki gibi önce eşeğini kaybettirdiği Türkiye’ye buldurma sevinci yaşatacak! Kendisiyle ABD kurumları arasında iyi polis-kötü polis oynayıp Türkiye’yi avutmaya çalışacak. Malum, Erdoğan, Trump’la yapacağı görüşmenin gündemini açıklayarak gitti. Türkiye’nin, Suriye’deki işgalci güçler gibi kafasının gerisinde bin bir şeytanlık yok. Talepleri çok net, açık ve üstelik meşru. ABD ise hem verdiği sözde durmuyor ve hem de Türkiye sınırından 32 km aşağı indirmeyi vaat ettiği teröristlerle iş tutup onları güvenlik şeridinin içinde barındırmaya devam ediyor. Bu işin Türkiye’nin güvenlik sorunu olduğunu ve bundan asla taviz verilmeyeceğini görmüyor. Anlaşma dedi, oyaladı. Şimdi ne diyecek? Türkiye yaşanan ve yaşanmakta olan tüm bu olumsuzlukları fotoğraf ve belgeleriyle beraber Trump’ın önüne koyacak. Ve hatta dost kalacaksak, barındırdıkları FETÖ elebaşını bize verin diyecek. Rusya da verdiği sözde durmadı, o da Fırat’ın doğusundaki sınır boyunu teröristlerden temizlemedi. Rusya da Kamışlı çevresindeki petrol sahalarına çökme derdinde. Dikkat edilirse Suriye’deki işgal güçlerinin hepsi bir koyup birkaç almanın peşinde. Rusya hem sıcak denizlere indi, Suriye’de üsler kurup Doğu Akdeniz’de söz sahibi oldu ve hem de Suriye’nin bir kısım petrol sahalarına çöktü. Bu demektir ki Suriye’nin toprak bütünlüğü sağlanamaz ve adil bir anlaşma yapılamazsa petrole musallat olanların, pek yakında hırlaşıp bölgeyi ve hatta tüm dünyayı alev topuna çevirmeleri işten bile değildir.",https://www.hurriyet.com.tr/yazarlar/fuat-bol/ayidan-post-dusmandan-dost-olmaz-41372809
Fuat Bol,Çatır çatır pazarlık (2),"Kasım 18, 2019 07:29","Bill Clinton’ın karşısında adeta el pençe duran Ecevit’i veya ABD tezlerine karşı çıkmaktan ürken Süleyman Demirel’in “Washington’a yapacağınız telefon uzun çalar ama açanı olmaz!” deyişini hatırlayın. Veya ABD’ye gidip eli boş dönen ve hatta randevu dahi verilmeyip geri dönen yetkililerimizi hatırlayın. Nereden nereye geldik? ABD, mücadele ettiğimiz terör örgütlerini, gözümüzün içine baka baka silahlandırıp bir terör devletini burnumuzun dibinde kurmak istiyor. Biz de ABD’nin gözünün içine baka baka üst üste harekâtlar düzenleyip mahut projeleri tarihin çöplüğüne atıyoruz. Sayın Erdoğan, ABD’ye gitmeden önce görüşeceği konuları açıkladı; bunlar Türkiye’nin doğruları ile ABD’nin yanlışlarıydı. Gidince de her birini dillendirip yüzlerine vurdu. Türkiye’nin haklı olduğu tezlerini, dünyanın gözü önünde (canlı yayında) sayıp döktü ve muhataplarına iletti. Eli kanlı bir terör elebaşını davet edip muhatap olmak isteyen Trump’a, caninin filmini izlettirdi ve onun terörist olduğu gerçeğini CIA’in belgesiyle gösterdi. Kürtlerle teröristleri ayırt edemeyen ABD’li başkan ve senatörlere, Kürtlerin bizim kardeşlerimiz olduğunu, en çok Kürdün Türkiye’de yaşamakta olduğunu ve kendi partisinde elliden fazla Kürt kökenli milletvekili bulunduğunu vurguladı. Probleminse Kürt ve diğer etnik kökenli teröristlerle olduğunu; terörün milliyetinin, dininin, mezhebinin olmadığını, olamayacağını ifade etti. Temsilciler Meclisi’nde kabul edilen sözde Ermeni soykırımı tasarısının ne denli yanlış olduğunu, bunun kararını siyasiler değil tarihçilerin vermesi gerektiğini, bunun için de bizim arşivlerimizin açık olduğunu, karşı taraf da açarsa konunun uzmanlarınca bir komisyon kurulabileceğini söyledi. Böylece Senato’ya giden tasarının görüşülmeden bloke edilmesini sağladı. Rusya’dan satın aldığımız S-400 hava savunma sistemi konusunda haklı olduğumuzu başkan Trump da itiraf etmişti. Zira Türkiye bu sistemi ortak üretmek ve yazılımını yapıp kontrolünün kendisinde olmasını istiyor. Aynı şartlarda Patriot vereceklerse, onu da müzakereye hazır olduğumuzu kendilerine iletti. Trump’ın yazmış olduğu yüz karası mektubu da yine tüm dünyanın gözü önünde kendisine iade ettiğini söyledi. Bir kısım muhalefet temsilcileri, “Mektubu kendilerine takdim ettim” sözündeki ‘takdim’ kelimesine takıyorlar. Ayol! Oradaki ince alayı nasıl anlamazsınız? Bu sözde ki ‘takdim’ gerçekte yüzüne çarpmaktan daha tesirlidir. Nitekim takip eden cümlede “Şahsına verdim” ifadesi var. Trump anladı ve yuttu ama belli ki milli konularımıza Fransız kalan içimizdeki Fransızlara da bir kere daha kendi dillerinden anlatmak gerekli. Ne diyelim, kedi uzanamadığı ciğere mundar dermiş.",https://www.hurriyet.com.tr/yazarlar/fuat-bol/catir-catir-pazarlik-2-41376229
Fuat Bol,Yenile yenile yenmesini öğrendik!,"Kasım 27, 2019 07:29","Biz Türkler, tarihin akışını değiştiren bir millet olduğumuzdan, hep hedefte olmuşuz. Şimdi bile bizi şanlı bir imparatorluğun vârisi olarak görüp değerlendirdikleri için, gözlerini üzerimizden, ellerini üstümüzden çekmiyorlar. Zira eski kuvvetli ve kudretli günlerimize geri döneceğimizden çok korkuyorlar. Bir gerçeğin altını kalınca çizelim: Korkularında yerden göğe kadar haklılar. Çünkü biz, güçlenip yönlendirmeye başlarsak, emperyalistlerin çanına ot tıkanır. Çünkü biz, haksızlık karşısında susmayız, zulme sessiz kalmayız. Bundan dolayıdır ki bize biçtikleri rol ‘olma ve ölme’dir. Yani asla, kendi ayaklarımızın üstünde durmamızı istemezler. Hep kendilerine muhtaç olmamızı isterler. Bakınız: Bize reva gördükleri demokrasi bile güdümlüdür, vesayetle illetlidir, hastalıklıdır. Bizden başka, dünyanın hangi demokratik ülkesinde bunca darbe yapılmıştır? 1960, 1971, 1980, 1997 (28 Şubat), 2007 (27 Nisan e-muhtıra), 2013 (FETÖ’nün 17 ve 25 Aralık Emniyet ve Yargı darbe girişimleri), 15 Temmuz (2016 FETÖ’nün askeri darbe girişimi). Tüm bu darbelerin arkasında, bizim dost ve müttefik bildiğimiz ülkeler var. Buna nasıl cüret edebiliyorlar derseniz, elbette ki içimizdeki işbirlikçilerin sayesinde. Zira haini bizden daha çok olan bir ülke yeryüzünde bulunmamaktadır. En büyük hainlikleri ise devletle milleti birbirine düşman etmek istemeleridir. Her bir darbede çok acı bedeller ödeyen milletimiz, en son 15 Temmuz’daki aşağılık girişimde, darbecilere gereken dersi verdi. Yenile yenile yenmesini gösterdi. Kardeşi kardeşe düşürüp birbirine kırdırmak için hangi aşağılık hallere başvurmadılar? Türk-Kürt, Alevi-Sünni, dindar-laik... Tüm bu iğrençlikler sergilenirken, biz medya da sütten çıkmış ak kaşık değildik. Maalesef bir kısım medyamız bilerek veya bilmeyerek bunlara çanak tuttu, bunların borazanlığını yaptı. Bugünlerde ise milletimizin inançları üzerinden en iğrenç şekliyle peş peşe provokatif eylemler yapılmak isteniyor. Vaktiyle Maraş’ta Türk kadınının başını zorla açmaya yeltenen Fransız’a karşı ayaklanan Türk’ün ruh halini çok iyi bilen bu aşağılık kışkırtıcılar, aynı iğrençliği sergileyerek, akılları sıra milletimizi ayaklandırıp birbirine kırdıracaklarını sanıyorlar. FETÖ kaynaklı bu aşağılık tipler, sosyal medyayı da psikolojik savaşları için araç olarak kullanıyorlar. Ne yaparlarsa yapsınlar, hangi iğrençlikleri sergilerlerse sergilesinler, bu asil millet, onca darbelerin mağduru ve bedel ödeyeni olarak, tüm bu aşağılıkların hiçbirine prim vermez ve kendilerini kaale almaz. Bunca acı tecrübeden sonra, halkımızı kin ve düşmanlığa sevk etmek isteyen kim ya da kimler olursa olsun avuçlarını yalarlar. Yaptıkları rezillikleriyle kalırlar ve artık bundan böyle, bedelini, şimdiye kadar ödettikleri millet değil, kendileri öderler. Nitekim ödüyorlar.",https://www.hurriyet.com.tr/yazarlar/fuat-bol/yenile-yenile-yenmesini-ogrendik-41383341
Fuat Bol,En üstün rütbe,"Kasım 25, 2019 07:29","Çocuklarımızı ve gençlerimizi kendi elleriyle yoğurup şekillendiren ve geleceğe hazırlayan eğitimcilerdir. Bunların başında da ebeveynlerle (anne-baba) öğretmenler gelmektedir. Eşya ve hadiseleri oluşturup kullanan, hükmü altına alan insandır. İnsan ise toplum halinde yaşayan bir varlıktır. Toplum (devlet) kurallarla yaşar; siz istediğiniz kadar mükemmel yasalar yapın, onları uygulayacak olan insan eğitimli değilse, ideal toplumu oluşturamazsınız. Dün 24 Kasım Öğretmenler Gününü idrak ettik; tıpkı yılda bir gün (10 Mayıs) idrak ettiğimiz Anneler Günü gibi. Oysa anne hep annedir, öğretmen hep öğretmendir. Dolayısıyla bu günler, yılın tüm günlerinin anne ve öğretmen günü olmasına delalet etmesi bakımından önemlidir. Anne de öğretmen de toplumda model şahsiyetlerdir. Şu halde onlar gerçekte zaman üstü şahsiyetlerdir ve onlar için ne yapılsa azdır. Zira anneler, cenneti ayaklarının altında barındıran en müşfik sığınaklardır. Öğretmenler ise sahip oldukları ilim payesiyle en üstün rütbenin sahibidirler. Bu her iki model şahsiyetin (anne ve öğretmen) şekillendirdiği nesiller eliyle dünyamız, ya zifiri karanlıkta kalır ya da aydınlığa kavuşur. Şu halde anneden ve öğretmenden başlayarak: Eğitim, eğitim, eğitim... Türkiye’mizde 20 milyon öğrenci, 25 milyon anne ve 1.5 milyon dolayında öğretmen ve öğretim üyesi var. Önceki akşam, Fatih Altaylı’nın ‘Teke Tek’ programına çıkan Milli Eğitim Bakanı Ziya Selçuk’u izledim ve eğitimimiz hakkında ilk defa umutlandım. Bakan Bey eğitim konusuna hâkim, birikimli ve işini seven biri. Ve üstelik son derece gayretli. Tarihimizde ilk defa öğretmenliğin kurumsal ve kavramsal dönüşümünün şart olduğunu gören ve bu uğurda çaba sarf eden ve hepsinden önemlisi “Dışarıdan müfredat verilmesi çocuğun doğasına aykırı” diyen bir bakanımız var. Öyle ya, şimdiye kadar dışarıdan verilen paket programlarla çocuklarımızı ezberci ve sadece sınavlara endeksli ‘yarış atı’ olarak yetiştirmedik mi? Bunun bedelini ödemiyor muyuz? Batı Batı diye yırtınıyoruz da Allah aşkına söyler misiniz; biz neremizle, neyimizle Batı’ya benziyoruz? Batıdaki tüm ülkeler kendi dilleri üzerinde titrer. Biz ise dilimizi kurbağa diline indirgedik ve onunla bilim dili yaptığımızı zannettik. İnanmayanlar, üniversitelerimizin felsefe bölümünde okutulan kitaplardaki ‘Türkçe’ye bakabilirler. Kendi diline Fransız kalan kişi, Fransızcayı nasıl öğrenecek; ne kadar öğrenebilecek? Sayın Bakan’dan Türkçeye sahip çıkılacağını ve eğitimin Türkçe üzerinde temellendirileceğini duyunca bir nebze ferahladık.",https://www.hurriyet.com.tr/yazarlar/fuat-bol/en-ustun-rutbe-41381528
Fuat Bol,Dünya ya olacak ya olacak!,"Kasım 20, 2019 07:29","Gerçekten dünyanın çivisi çıktı, eski düzene ait tüm kurum ve kuruluşlar köhnedi ve şirazelerinden çıktılar. Rusya Dışişleri Bakanı Sergey Lavrov, “Batı sonrası döneme geçiyoruz. Herkes buna hazırlıklı olsun!” diye boşuna söylemedi. Batı’nın batırıp bütün bir insanlığı zifiri karanlığa gömdüğü güneşi, yeniden, Doğu’dan doğdurmaya mecbur ve hatta mahkûmuz. Zira adalet sırra kadem basmış, zulüm altında inleyen insanların feryatları arşa yükseldi. Dünyaya sözde nizam veren koca ABD, İsrail’in dümen suyuna girerek akla ziyan işler yapıyor: Suriye’ye ait Golan Tepeleri’ni İsrail’e verdiğini açıklıyor. ABD Başkanı Trump, İslam dünyasından gelen tüm tepkilere karşın Kudüs’ü İsrail’in resmi başkenti olarak tanıdı ve Tel Aviv’deki ABD Büyükelçiliği’ni Kudüs’e taşıdı. İsrail, gerçekte Filistin topraklarını işgalle kurulan bir devlettir. Buna rağmen, hiçbir zaman kabına sığmamış, devlet terörü uygulayarak topraklarını genişletmiş ve bugün gelinen nokta itibarıyla da Filistin’i tümüyle ortadan kaldırmayı sürdürmektedir. ABD, aldığı skandal bir kararla, İsrail’in Filistin’i ilhak etmesine göz yumacağını açıkladı. İsrail, kirli emelleri doğrultusunda ABD’yi, yalnızca kendisi gibi terör devletiyle değil, terör örgütleriyle de işbirliğine sokarak bölgenin tek hâkimi olmayı hedeflemektedir. Bunu Irak’ta başardı. Irak’ı üçe böldü, ‘arz-ı mev’ud’a uzanan kuzey kısmında, uydu bir Kürt devleti kurdu. Şimdi de bunun aynını Suriye’nin kuzeyinde deniyor. ABD ve İsrail’in ortak amacı, Suriye’yi de üçe bölmek ve burada da bir uydu Kürt devleti kurmaktır. Dikkat edin, ABD, bu yüz karası işi PKK-PYD ile yapıyor. Yani terör örgütlerine sözde devlet kurdurmak istiyor. Bunu da kendi parasıyla değil, Suriye’de işgal ettiği petrol parasıyla -ki, o petrolü de İsrail eliyle pazarlayacak- karşılayacak. ABD ve İsrail böylece çayın taşı ile çayın kuşunu vurmuş olacaklar. Yine bakın, ABD, İran’a karşı PEJAK’ı, Türkiye’ye karşı PKK-PYD’yi kullanarak İsrail’in elini kolaylaştırıyor. Asıl amaç bu ama dünyaya gösterilen ise sözde DAEŞ’le mücadele. Oysa ABD Başkanı Trump da açıkladı, DAEŞ’i Obama yani ABD kurdu ve silahlandırdı. Şimdi de tavşana kaç, tazıya tut diyor. Hani zor oyunu bozar denir ya, Türkiye gerçekten büyük bir oyunu bozdu. Üstelik bu oyunun içinde ABD ve İsrail olduğu gibi, Rusya ve AB ülkeleri de var. Türkiye, son derece başarılı askeri harekâtlarının yanında yürüttüğü şahsiyetli dış politika ile yalnızca oyun bozmakla kalmadı, bundan böyle bölgesinde gelişecek tüm olayların da oyun kurucuları arasında yer aldı. Artık Türkiye’siz bir Suriye düşünülemez. Türkiye’siz bir Ortadoğu da düşünülemez.",https://www.hurriyet.com.tr/yazarlar/fuat-bol/dunya-ya-olacak-ya-olacak-41377919
Fuat Bol,"Yurtta sulh, cihanda sulh ne demektir?","Ekim 23, 2019 07:29","Mustafa Kemal Atatürk bir Osmanlı kurmayıdır ve bu ilkeyi “Hazır ol cenge istiyorsan sulh ü salah” sözünden esinlenerek dile getirmiştir. Nitekim aynı Mustafa Kemal, doktor ve şair olan Abdülhak Molla’nın “Bu mesel ile bulur cümle düvel fevz ü felah/ Hazır ol cenge eğer ister isen sulh ü salah” bu günün Türkçesiyle: “Tüm devletler kurtuluş başarısını şu ibretlik sözde bulur: Şayet barış istiyorsan savaşa hazır ol” mısralarını 1 Mart 1922 günü Meclis’te açış konuşmasında ifade etmiştir. Türkiye’nin dün Kıbrıs’ta, bugün Suriye’de gerçekleştirdiği harekâtlara bakın, isimleri Kıbrıs BARIŞ Harekâtı, BARIŞ Pınarı harekâtıdır. Yani Türkiye barış için operasyon düzenliyor, bir kısım andavallıların iddia ettikleri gibi ‘fetih’ için değil. Şayet kimilerinin anladığı gibi Atatürk, öyle etliye sütlüye karışmayan ve bana dokunmayan yılan bin yaşasın anlayışında olsa idi, Hatay olduğu yerde kalır ve anavatana katılmazdı. Üstelik buradaki yılan (terör örgütleri) bize dokunuyor ve hatta bunların kuruluş amaçları ve hedefleri Türkiye’dir, Türkiye’yi paramparça etmektir. Türkiye başından beri kendi güvenliği ve Suriye’nin toprak bütünlüğü için uğraş veriyor. Görmüyor musunuz, ABD’nin silahlandırdığı terör örgütleri sınırımızda konuşlanıyor ve aldıkları bu silahları Türkiye’ye doğrultuyor. ABD’ye, bunları niçin yapıyorsun diye sormayalım mı? Türkiye’yi bölmeyi hedefleyen ve bu amaçla sınırımızda konuşlanan terör örgütlerini sınırımızdan kovmayalım mı? Aynı ABD, dün de Rakka için, sözde DAEŞ’e karşı PYD’yi ağır silahlarla donatmışlardı. PYD Rakka’yı ele geçirince 4 bin DAEŞ’li militanın kılına zarar vermeden oradan gitmelerine göz yumdular. DAEŞ oradan çekilince ABD verdiği ağır silahları PYD’den alacaktı, bunun sözünü vermesine rağmen almadı. 13 maddelik bu yeni anlaşma ile de PKK-PYD’nin elindeki ağır silahların bırakılacağı sözü var. Hani nerede? Hangi ağır silahları nerede bıraktılar? Kim ne derse desin, artık mızrak çuvala sığmıyor. DAEŞ’i de PYD-YPG-PKK’yı da kurup geliştiren, silahlandırıp eğiten ve sonra da bunlardan birini bahane edip tavşana kaç tazıya tut diyen ABD’nin ta kendisidir. ABD’ye bütün bunları yaptıran İsrail ve İsrail’in ABD’deki derin Siyonist güçleridir. Malum, Türkiye eski Türkiye değildir. Terörle mücadelede yeni konsept, terörün dünyanın neresinde olursa olsun ininde vurulmasıdır. Her türlü savaşta ve terörle mücadelede en iyi savunma hücumdur. Türkiye’nin hücumu, terörü bitirmek, sınırlarında emniyeti sağlamak ve içerideki sığınmacıları yurtlarına yerleştirmektir. Yani ABD’nin terör örgütlerine yıktırıp yok ettirdiği barış ve huzur ortamını geri getirmektir. Demek ki neymiş? Barış için her an cenge hazır olmalıyız.",https://www.hurriyet.com.tr/yazarlar/fuat-bol/yurtta-sulh-cihanda-sulh-ne-demektir-41356540
Fuat Bol,Tek çıkar yol,"Kasım 09, 2019 07:29","Türkiye olarak, vaktiyle NATO’ya mecbur kaldığımız için girdik. Sovyetler Birliği bizden Kars’ı, Ardahan’ı, Artvin’i istedi ve Boğazlar’da hak iddia etti. Darda kalan Türkiye NATO’nun kapısını çaldı. Onlar da, önce Kore’ye asker gönderin sonra bakarız dedil O gün bugündür NATO’nun her türlü külfetine katlandık ve katlanmaya devam ediyoruz. Türkiye’yi pakta dahil eden NATO (ABD), iliklerimize kadar nüfuz etti. Askeri vesayet altındaki sistemimiz, bütünüyle ABD’nin güdümüne girmiş oldu. Gelip geçen her türlü iktidar (asker-sivil) ABD’nin şamar oğlanı konumundaydı. Beğenmediği iktidarı anında indiriyor, yerine getirdiğine istediklerini kolayca yaptırabiliyordu. Bütün bu melanetleri işlerken de içimizdeki bölünmüşlükten, birbirimizi ötekileştirmemizden faydalanıyordu. Örneğin: İktidarı düşürürken muhalefeti yanına alıyordu. Muhalefetimiz de mal bulmuş Mağribi gibi bunlarla işbirliği yapmaktan keyif alıyordu. Zira muhalefeti Osmanlı’nın İttihat ve Terakki’sinden devşirmiştik. Şöyle ki: ‘Edirne’yi Enver alacağına Bulgar alsın!’ zihniyeti hâkimdi. Adnan Menderes, sıkıştığında ABD’ye gidip avuç açtı ama elleri boş döndü. Sovyetler’e yanaşmaya kalkışınca da, sonu malum. Takip eden yıllarda aynı şeyi Süleyman Demirel, Bülent Ecevit, Necmettin Erbakan ve Tayyip Erdoğan denedi, başlarına gelmeyen kalmadı. Bunlardan yalnızca AK Parti iktidarları hariç, diğerlerinin iktidarlarını yıktılar. Kurulduğu günden beri de Erdoğan’ın iktidarını yıkmaya uğraşıyorlar. ABD, ya benim dediğimi yaparsın ya da bu diyardan gidersin anlayışında. Nitekim dediğini yapmayan tüm iktidarları gönderdi. Süleyman Demirel’in “Altı kere gittim, yedi kere geldim” sözü meşhurdur. Biz içeride, iktidarıyla muhalefetiyle, bürokrasisiyle, STK’larla vb özellikle milli konularda birlik olsaydık, olabilseydik, ABD bizim iktidarlarımızı alaşağı edebilir miydi? Malum ABD, icraatlarını hep içimizdeki ‘Bizim çocuklar’ dediği işbirlikçileri marifetiyle yerine getirdi. En son çocukları, asker ve sivil olarak dört bir yanımızı kuşatan FETÖ mensuplarıdır. Bunlar da darbe üzerine darbe denediler ama başarılı olamadılar. Bunun da başlıca üç sebebi var: Birincisi milli olması gereken kurum ve kuruluşlarımızı gerçek kimliğine kavuşturmamız (MİT gibi), ikincisi güçlü olmamız, en mühimi olan üçüncüsü ise darbe karşısında tek yumruk olmamızdır. Eskiden, bir kesimimiz sol yanağına vurulduğunda sağ yanağını uzatıyordu, diğer bir kesimimiz ise vurulanın kendi hükümetleri olduğunu görmezden gelerek, ‘Oh olsun!’ diyordu. Şimdi ise daha ilk kaldırışta kolunu tutuyoruz. Darbeye yeltendiklerinde de milletçe hep birlikte ayaklanıp karşı koyuyoruz. İçeriden deviremeyeceklerini anlayınca da bu kez dışarıdan kuşatıyorlar, Irak, Suriye ve Doğu Akdeniz’den gedik açmak istiyorlar. Türkiye, ne pahasına olursa olsun, bu gediklerden herhangi birinin açılmasına imkân vermedi ve bundan böyle de vermeyecektir. Zira bu konularda en ufak bir akıl tutulması Türkiye’nin sonu olur. Baksanıza, Sevr’i hortlatanlar aportta bekliyorlar!",https://www.hurriyet.com.tr/yazarlar/fuat-bol/tek-cikar-yol-41370015
Fuat Bol,Esed’le görüşmek!,"Ekim 30, 2019 07:29","Bir yerde, Ortadoğu’nun kaderidir bu. Bu ülkelerde sabah erken kalkan darbe yapar sözü boşuna söylenmemiştir. Her zaman söylüyoruz, mahut ülkelerin halkları, kendi yöneticilerinin elinde tutsak, tüm bu yöneticiler de emperyalizmin elinde tutsaktır. Zira emperyalistlere göre İslam coğrafyasında yaşayanlar insan sayılmazlar. Dün zencilere yaptıkları muameleleri, bugün Müslümanlara reva görmektedirler. Şu halde İslam coğrafyasına barış, huzur ve adalet gelecekse bu, kendisini insan dahi görmeyen Batı’nın himmetiyle değil, bizzat kendi gayretleriyle olacaktır. Biz Türkiye olarak, bu realiteye göre politika geliştirip uygulamalıyız. Mesela: Türkiye, Ortadoğu ülkeleriyle canciğer kuzu sarması olamaz, zira onların ağababaları buna müsaade etmez. İç savaş öncesi Suriye ile olan münasebetimiz böyleydi, ortak bakanlar kurulu toplantıları yapıyorduk. Yaptırmadılar tabii, yaptırmadıkları gibi kanlı bıçaklı hale getirdiler. Bugün geldiğimiz noktada, Şam’la tüm münasebetler kesilmiş olup, birbirini tamamen yanlış anlayıp değerlendiren, birbirini tehdit eden ve hatta neredeyse birbiriyle savaşacak konumdayız. Bu hale eskiler ‘ifratla tefrit’ (çok ileri gitme-çok geri kalma, yani ölçüyü kaçırma) derlerdi ve uygun bulmazlardı. Bakınız: Hz Peygamber’le (aleyhisselam) Mekkeli müşrikler arasında bir antlaşma yapılmıştı. Hüdeybiye Antlaşması’nın hemen tüm maddeleri Müslümanların aleyhinde olmasına karşın, lehte olan tek bir madde için ve sonuçta barış getirdiği için imzalanmıştı. Başta Hz. Ömer olmak üzere, neredeyse tüm Ashab-ı kiram, kendileri için ‘zillet’ gördükleri bu antlaşmaya karşıydılar. Ancak Hz. Ebubekir ve onunla birlikte çok az kişi, buradaki ince siyaseti gördü ve itaat etti. En ağır maddelerden biri şuydu: Mekke’den birisi Müslüman olup Medine’ye gelirse geri iade edilecek, buna karşın Medineli birisi putperestliğe dönüp Mekke’ye giderse geri gönderilmeyecekti. Müşrikler, metinde besmele yazılmasını ve imza kısmında da Allah’ın resulü Muhammed yazılmasını kabul etmediler. Peygamberimiz onların istediği gibi yazdırdı. (Allah’ın ismiyle, Abdullah’ın oğlu şeklinde yazıldı.) Antlaşmanın maddeleri müzakere edilip kabul edildiği anda, Mekkelilerin zincire vurup işkence yaptıkları Ebu Cendel, hapsedildiği yerden gizlice kaçıp Medine’ye geldi ve kendini Hz. Peygamber’in huzurunda yere atıp ‘Beni kurtarın!’ diye feryat etti. Üstelik bu Ebu Cendel, müşrikler adına müzakereleri yürüten Süheyl bin Amr’ın oğluydu. Oğlunun onca yakarışına ve Hz. Peygamber’in onca ricasına rağmen Süheyl, bağışlamayı kabul etmedi ve oğlu zincirleri sökülmeden Mekke’ye geri gönderildi. Kâbe’yi ziyaret için gelen Hz. Peygamber ve arkadaşlarının bu istekleri kabul edilmedi ve ziyaret adına elleri boş olarak Medine’ye döndüler. Bu ve buna benzer diğer tüm ağır şartlar, bir madde hatırına kabul edilmişti, o da her iki tarafın (müşrikler ve Müslümanlar) birbirleriyle görüşebilmesiydi. Yani diyalog. İşte bu madde, ‘görüşebilme’, kısa zaman içinde aleyhte olan diğer tüm maddeleri lehe çevirdi. Sonuçta Mekke de Medineleşti, yani Müslüman oldu! Devlet başkanları düzeyinde değil elbette ama eli kanlı da olsa Esed’le, hükümetiyle, kurum ve kuruluşlarıyla mutlaka görüşülmelidir. Esed gidecek, gitmeli, anladık da gidene kadar ne olacak? Ayrıca onun kalmasına veya gitmesine karar verecek olan Suriye halkıdır. Türkiye de bu kararın güvenlikli ve sağlıklı bir ortamda verilebilmesi için uğraşmıyor mu? Baksanıza ABD’nin veya terör örgütlerinin boşalttıkları yerlere Esed yönetimi yerleşiyor. Eli kanlı biriyle konuşmak, onun icraatlarını kabul etmek manasına gelmez. Konuşmanın kime, ne zararı var? Konuşmamanın zararı ise ortada değil mi?",https://www.hurriyet.com.tr/yazarlar/fuat-bol/esedle-gorusmek-41362341
Fuat Bol,Güçlünün hukuku,"Kasım 04, 2019 07:29","Zira Marcus Aurelius’un evrensel kabul gören vecizesinde ifade ettiği gibi, “Yasalar örümcek ağına benzer; küçük sinekler ağa takılır kalır, büyük sinekler ağı deler geçer”. Hele uluslararası arenada hukuk, güçlü ülkelerin elinde kuşa çevrilip tek kelimeyle ‘guguk’ yapılmıştır. Öyle ki ülkelerin güçleri oranında hukuksuzlukları ve zulümleri artıyor. Üstelik bu ülkeler küstah olmalarının yanında pervasız da. Nitekim vaktiyle alay-ı vâlâ ile kurulan ve kendi konularında uluslararası hukuku sağlayacak tüm kurum ve kuruluşlar çöktü. Yalnızca adları var, kendileri yok. Bunların başında da BM ve NATO gelmektedir. BM’de 196 ülkenin kara dediğine, tek bir ülke, sadece ABD ak dese, ak olarak kabul görür. Dolayısıyla güçlü zalimlerin yaptıklarının yanlarında kâr kaldığı ve altta kalanların canlarının çıktığı bir dünyada yaşıyoruz. ABD dünyanın öbür ucundan Irak’a gelip neden işgal etmişti? Sözde gerekçesi neydi? Bozacının şahidi şıracı kabilinden İngiltere’yi yalanına ortak ederek “Saddam’ın kimyasal silahı var” deyip gelip işgal etti. Sonunda yalancı ortağıyla birlikte itiraf ettiler, kimyasal silah olmadığını söylediler. Bir ülke liderine iftira edip ülkesine gireceksin, ülkeyi yangın yerine çevireceksin (ki Irak hâlâ yanıyor), yüz binlerce insanın ölümüne sebep olacaksın, sonunda da petrol kuyularını ele geçirip, çekip gideceksin. Giderken de içeride döşediğin dinamitlerin fitillerini ateşleyip gideceksin. (İran’a endeksli Şii yönetimi ve DAEŞ terör örgütü yapılandırılması) Bütün bu kepazelikler yetmezmiş gibi bir de Irak sınırını DAEŞ’ten korumak bahanesiyle gelip Suriye’ye girecek, oradaki terör örgütlerini silahlandıracak ve bu kez de Suriye’nin kuzeydoğusundaki petrole konacaksın. Irak’a Saddam’ın sahip olduğu kimyasal silahlar yalanını bahane edip girdin, peki Suriye’ye giriş bahanen ne? DAEŞ mi? DAEŞ’i kurup geliştiren sensin. DAEŞ militanları Rakka’da ablukaya alındığında, silahlarıyla birlikte oradan çekip gitmelerine göz yuman da sensin. Şimdi de kalkmış, göstermelik olarak liderini öldürüyor ve bunu dünyaya bir başarı gibi sunuyorsun.  Mekkeli müşrikler gibi, önce putu yapıyor ve tapınıyorsun, ardından acıkınca o putu yiyip yerine başka bir put dikiyorsun! Trump aklımızla alay edercesine Obama’yı suçluyor ve PKK’ya destek verdiğini söylüyor. Bunu söylerken de aynı PKK’nın Suriye’deki uzantılarına (YPG/PYD) 30 bin TIR dolusu silah ve mühimmatı vermekten geri kalmıyor. ABD dün olduğu gibi bugün de bölgemizi üstünlerin hukukuna göre dizayn etmek istedi. Türkiye’nin onca ikazlarına aldırış etmedi ve gözümüzün içine baka baka sınırımızda bir terör devleti kurulmasını teşvik etti. Türkiye, nefsi müdafaa kabilinden yaptığı askeri harekâtla ilk defa ABD’nin sahip olduğu ‘güçlü hukuku’nu alt edip hukukun üstünlüğünü sergiledi. Türkiye’nin bu tavrı, dileriz hem ders hem ibret ve hatta örnek olur.",https://www.hurriyet.com.tr/yazarlar/fuat-bol/guclunun-hukuku-41365956
Fuat Bol,Zafer süngünün ucunda ama...,"Ekim 26, 2019 07:29","Şayet üstün değilsek, hem inancımızda ve hem de maddi yapılanmamızda zafiyetimiz, eksikliğimiz, noksanlığımız var demektir. Bakınız, düne kadar, cephede kazansak bile masada kaybediyorduk. Hem sahada, hem masada kazandığımız devirler, her bakımdan güçlü ve üstün olduğumuz zamanlardı. Elin silahı ile harekât yapsanız bile bu bir yere kadardır, önünde sonunda sizi durdururlar ve harekâtınız zaferle bitmiş olsa da masada sizi mahkûm ederler. Mehmetçik, şimdiye dek örneği çok az ve hatta hiç görülmeyen bir başarıya imza attı. Zira malum, terör örgütleri en modern silah ve mühimmatlarla donatılmış ve mevzileri en sağlam şekilde tahkim edilmişti. NATO’da sözde müttefiklerimiz olan ABD ve AB ülkeleri, herhangi bir askeri harekâta girişmememiz için tüm kozlarını oynadılar. Türkiye’ye silah satışını durdurdular, yeni yaptırımlarla Türk ekonomisini çöktürmek istediler. Oysa Türkiye kararını çoktan vermişti, ‘Azdan az, çoktan çok’ diyerek zaman kolladı. Olası bir harekâtta işin en zor kısmı, teröristlerin silah ve mühimmatlarıyla meskûn mahallerde sivil halkın içinde konuşlanmasıydı. Böyle yaparak, karşı taraftan gelecek saldırılar sonucu meydana gelen sivil ölümlerini dünyaya göstererek, akılları sıra Türkiye’yi masumları öldüren katil devlet ilan edeceklerdi. Mehmetçik bir haftalık harekât boyunca, adeta oya işlercesine, tek bir sivilin burnunu kanatmadan 800’e yakın teröristi inlerinde tesirsiz hale getirdi. Böylesine üstün bir başarıyı beklemeyen ABD, B planını devreye sokarak, bu kez Türkiye’nin yanında yer almayı yeğledi. ABD’li üst düzey bir ekip Ankara’ya gelerek Türk tezlerinin kabulü yönünde mutabakata vardılar. Mehmetçiğin hayranlık uyandıran bu başarısı Türkiye’nin elini çok güçlendirdi. Bu korku, İran’dan Akdeniz’e kadar uzanan sınır güvenliğimizi sağlamak için görüşme ve anlaşma yapmamız gereken tüm taraflara yetti. Önce ABD ile Ankara’da, daha sonra Rusya ile Soçi’de varılan mutabakatlar sonucunda, Türkiye sınırında kurulması tasarlanan terör devleti hayal oldu. Şayet Barış Pınarı harekâtına kalkışılmasaydı Türkiye, dünyanın iki süper gücü olan ABD ve Rusya ile bu anlaşmaları yapıp sınırını güvence altına alabilir miydi? Evet zor oyunu bozdu, Türkiye haklılığını ve bunun gereğini, önce Mehmetçikle sahada ve güçlü siyasi iradesiyle de masada göstererek galip geldi. İş bitti mi? Elbette bitmedi ama şu realitenin altını çizelim: Kurulacak Suriye ve hatta Ortadoğu masasında Türkiye, yalnızca oyun bozucu olarak değil, bundan böyle oyun kurucu olarak yer alacaktır. Şehitlerimize rahmet, gazilerimize acil şifalar dileriz.",https://www.hurriyet.com.tr/yazarlar/fuat-bol/zafer-sungunun-ucunda-ama-41359584
Fuat Bol,DAEŞ bitti mi?,"Kasım 06, 2019 07:29","Tarih boyu şu iki olgu insanoğlunun zaafını teşkil etmiştir: Din ve milliyetçilik. İnsanoğlunun zaafını çok iyi bilip yönlendiren şer güçler, dini ve milli duyguları adeta maden gibi işletip tepe tepe kullandılar ve halen daha kullanmaktalar. Bakınız, El Kaide terör örgütünü ABD kurdu ve Afganistan’da Ruslara karşı kullandı. Miadı dolunca örgütün liderini öldürüp, cesedine taş bağlayıp okyanusta balıklara yem ettiler. Aynı örgütün içinden bu kez DAEŞ’i çıkardılar. DAEŞ’i çıkarmakla en büyük kötülüğü muazzez dinimize yaptılar. Zira böylece terörle İslam kelimelerini yan yana getirip adeta özdeşleştirmeye çalıştılar. ABD önce Esed’e karşı oluşturulan koalisyonun içinde yer aldı. Özgür Suriye Ordusu’nun eğitilip donatılmasına söz verdi. Kısa bir süre sonra tüm sözlerinden çark etti. Başta Türkiye olmak üzere tüm müttefiklerini ortada bıraktı. Zira oluşturduğu bahane işe yaramıştı. DAEŞ’in canavarlıklarını dünyaya izlettirip, onu yok etme bahanesiyle de bu kez PKK-YPG’nin önünü açıp onlarla Suriye’de iş tuttu. Aklı sıra kanı kanla temizleyecekti. Bu, gerçekte İsrail’in bir oyunuydu. Zira Suriye’nin kuzeyinde PYD-PKK’ya kurdurulacak kanton devletçikleri atlama taşı olarak kullanıp Fırat’a ulaşmayı umuyordu. Türkiye’nin başlatmış olduğu Barış Pınarı harekâtıyla Hem PYD-PKK’nın ve hem de İsrail’in oyunları bozuldu. ABD, dün olduğu gibi bugün de sözünde durmuyor. Bize PKK-YPG unsurlarının tümüyle 32 kilometrelik alanın aşağısına indiğini ve tüm tahkimatı tahrip ettiklerini yazılı olarak bildirdi. Oysa kazın ayağının hiç de öyle olmadığını çok kısa sürede gördük. Ne teröristler bütünüyle bölgeden çekildi ve ne de tahkimatın büyük çoğunluğu tahrip edildi. Bakınız ABD, DAEŞ’in sözde liderini Hatay’ın 10-15 km aşağısında evinde kıstırarak öldürürken PYD-PKK’dan istihbarat aldığını söylüyor. Bunu söylerken de aklı sıra ‘Canavar, Türkiye’nin hemen dibinde, sizin nasıl haberiniz yok?’ demeye getiriyor. Ayol! PYD-PKK senin himayende değil mi? Mademki canavarı adım adım takip ettiriyordun, neden daha önce işini bitirmedin? Türkiye’nin burnunun dibine sokulmasına neden göz yumdun? Dedik ya, emperyalistler çok pis oynuyor, şayet Türkiye Barış Pınarı harekâtını başlatmasaydı, kim bilir belki de DAEŞ’in sözde liderinin önce dirisini ve bilahare ölüsünü Türkiye’nin aleyhinde kullanacaklardı. Alesta bekleyen içimizdeki beyinsizler de dışarıdaki bu meşum koroya rahatlıkla eşlik edip Türkiye’yi dünya kamuoyu nezdinde mahkûm edeceklerdi. Ne demişler, niyet hayır akıbet hayır. Türkiye’nin, Suriye’nin toprak bütünlüğünü esas alan ve tamamen meşruiyet sınırları içinde nefsi müdafaa kabilinden başlattığı harekât, bildiğimiz ve bilmediğimiz nice hayırlara vesile oldu, oluyor ve olacak. Ne yapalım, üzerinde yaşadığımız coğrafyanın kaderi bu. Birileri sürekli tuzak kuracak, biz bozacağız. Bilmeliyiz ki, liderini öldürmekle DAEŞ bitmez, bitirilmez. Çünkü ABD’nin Suriye’deki yegâne bahanesi DAEŞ’tir ve bundan dolayı da Suriye’deki varlığını ve sözde meşruiyetini bu örgüte borçludur. Buldukları yeni DAEŞ liderine dikkatinizi çekerim: sözde hem Haşimi ve üstelik Kureyşi! Yani sözde peygamber soyundan... Satılmış, aşağılık bir meluna bu sıfatları vererek ne denli bir iğrençlik sergilediklerini görüyor musunuz? Ne diyelim, arayan bulur, ABD’nin aradığı ise beladan başka bir şey değildir. Hiç meraklanmayın, bulması çok yakındır.",https://www.hurriyet.com.tr/yazarlar/fuat-bol/daes-bitti-mi-41367656
Fuat Bol,ABD ne istiyor?,"Kasım 02, 2019 07:29","Yazıklar olsun bize ki, Kıbrıs Barış Harekâtı’ndan sonra bile eski tas eski hamam yolumuza devam etmişiz. Zira en lazım olduğu günde, ABD, değil yardım etmek tam karşımıza geçerek ambargo uygulamıştı. Ne bundan önceki 1964 Haziran’ında Johnson’un İnönü’ye yazdığı tehdit mektubu, ne 1974’ten sonraki ambargo, ne 1980 yılındaki ‘bizim çocuklar’ın darbesi ve ne de AK Parti iktidarları boyunca sürdürülen onca FETÖ darbe girişimleri, aklımızı başımıza devşirmemize yetmedi. Varsa da yoksa da Amerika diye tutturduk ve asla başka bir şey demedik, diyemedik. Daha doğrusu, karar mercilerimizde bulunanlara dedirtmediler. ABD, Türkiye’den uydu olmasını ve asla şahsiyetli iç ve dış politika gütmemesini istiyor. ABD, Türkiye’de sürekli kaos çıkmasını ve terör örgütleriyle boğuşmasını istiyor. ABD, Türkiye’de asla siyasi istikrar istemiyor. Başkanlık sistemi de neymiş, o, kendine özgüymüş, çok partili koalisyonlar neyimize yetmiyormuş? ABD, Türkiye’yi IMF’nin sarmalında istiyor. IMF’nin borcunu kesmek de neymiş? Ya, IMF’ye borç vermeye kalkmak? ABD, Türkiye’den, teröristlerin inlerinin yerine dağı taşı bombalamamızı istiyor. MİT-TSK işbirliğiyle teröristleri nokta hedef şeklinde yok etmek de ne oluyor? ABD, Türkiye’den yazılımı kendisine ait olan İHA’ları kullanmasını istiyor. Oysa Türkiye yazılımı kendine ait SİHA’ları bile üretip teröristlerin tepesine biniyor. ABD, Türkiye’nin güney sınır boyunun terör koridoru olmasını istiyor. Türkiye ise üst üste yaptığı harekâtlarla sınırını boydan boya güvenli hale getirdi. ABD, tıpkı Irak’taki gibi, Suriye’de de Kürt devleti kurdurup İsrail’e ‘iskele’ yaptırmak istiyor. Türkiye ise tüm bu hevesleri hem ABD’nin ve hem de İsrail’in kursağında bıraktı. ABD, Türkiye’yi içeriden ve dışarıdan terör örgütleriyle kuşatıp paramparça etmek istiyor. Bu cümleden olarak, FETÖ elebaşını ülkesinde bulundurup iade etmiyor. PKK-PYD-YPG’yi silahlandırıp üzerimize salıyor. Türkiye ise tüm bu şer odaklarına karşı yeniden Milli Mücadele başlatıyor ve ‘Ya devlet başa, ya kuzgun leşe!’ diyor. ABD, sahte gerekçelerle, on bin km uzaktan gelip burnumuzun dibindeki ülkeleri işgal ediyor. Milyonlarca masum insanın kanına giriyor. Milyonlarca insanı yerinden yurdundan edip mülteci yapıyor. ABD, Irak’ta ve Suriye’de sergilediği ve sergilettiği tüm bu vahşetleri petrol uğruna yapıyor. Türkiye ise hem mültecilere sahip çıkıyor ve hem içerideki, hem dışarıdaki ABD menşeli terör örgütleriyle kıyasıya boğuşuyor. Nefsi müdafaa olarak hem içerisini, hem sınırlarını terör örgütlerinden temizliyor. İşte asıl işgalci ve terörist sever olan bu ABD, Temsilciler Meclisi, ‘Türkler Ermeni soykırımı yapmıştır’ diye karar alıyor ve Türkiye’yi kınıyor. Bizce az bile yapıyorlar. Baksanıza, Türkiye çok oluyor, hem de pek çok!",https://www.hurriyet.com.tr/yazarlar/fuat-bol/abd-ne-istiyor-41364985
Fuat Bol,Limon devletler ve yapılar,"Ekim 28, 2019 07:29","Dünkü insanlar, bugüne göre çok daha samimiydiler; o insanların kurdukları devlet teşkilatları da öyleydi. Bağımsız devletlerle uydu devletler belliydi. Buna göre, herkes haddini biliyor ve ayağını yorganına göre uzatıyordu. Sözde modern(!) dünyada kölelik kalktı ya, artık birilerinin uşağı devletler yokmuş. Artık mevcut bu 193 ülkenin her birisi, bağımsız, bağlantısız, hür ve başına buyruk addediliyor. Gerçek ise modernlik şalının örttüğü koca bir yalanın altında gizlenmiş durumda. Bu yalanla, kendi halklarını ve dünya kamuoyunu oyalayıp avutuyorlar. Limon ülkeler arasında başta Arap ülkeleri olmak üzere, İslam ülkelerinin birkaçı hariç hemen hepsi bulunmaktadır. Limon ülke sahibi tarafından, sahibinin keyfine ve ihtiyacına göre kullanılıp tüketilen ve sıkılıp çöpe atılan devletçikler demektir. Devlet görünümlü bu limon ülkelere sahiplerinin nasıl davrandığı malum. Daha dün, ABD Başkanı Trump, Suudi Arabistan Kralı’na “Bak Kral! Seni koruyoruz. Biz olmasak, orada (iktidarda) iki hafta bile duramazsın. Ordun için ödeme yapmalısın!” ve “Kral! Trilyonlarca doların var. Biz olmasak ne olacağını kim bilir? Sen bizimleyken paraların güvendedir. Ancak biz almamız gerekeni alamıyoruz!” diyordu. Sonuç mu? ABD’ye 500 milyar dolar haraç! Limon devletler böyle de, bir de limon yapılar, yapılandırmalar var. Bunların da başında devlet vaadiyle kandırılan, ırki veya sözde dinsel temele dayanan terör örgütleri geliyor. PKK, PYD, El-Kaide, Taliban ve DEAŞ gibi. Emperyalistler bu örgütleri adeta birer manivela olarak kurup işletiyorlar ve güdümlerine almak istedikleri ülkelerin başlarına bela ediyorlar. İşte Türkiye’miz de 40 yıla yakındır, emperyalistlerin taşeronu konumundaki PKK terör belasıyla boğuşuyor. 40 bin kişinin hayatına mal olan bu bela yüzünden 300 milyar dolarımız gitti ve halen gitmeye devam ediyor. ABD, PKK’nın Suriye’deki uzantısı olan YPG/PYD’ye 30 bin TIR dolusu silah ve mühimmatı bedava verip kendi uzmanlarıyla eğitti. Proje çok açıktı: Türkiye içeriden ve dışarıdan kuşatılarak, sınırında bir Kürt devleti (gerçekte İsrail’in uydusu) kurulmak istendi. Türkiye ayağa kalkıp yeri göğü inletince, daha doğrusu ABD pabucun pahalı olduğunu görünce “Kürtler için Türkiye gibi bir müttefik ülkeyle savaşacak halimiz yok!” diyerek kenara çekildi. Tabii ABD’nin çekildiği (çekileceği) kenar, Suriye’nin kuzey doğusundaki petrol bölgeleridir. Üzerlerine yatırım yapıp milyarlarca dolar harcadığı bu tür örgütler, belli ki ABD için ‘yastık limon’ konumunda; yani öyle bir sıkımlık değil! Hem bol sulu ve hem uzun süre dayanıklı! Malum, eşekler hazır ve mebzul (bol) miktarda olunca semer vuran çok olur. Nitekim oluyor da.",https://www.hurriyet.com.tr/yazarlar/fuat-bol/limon-devletler-ve-yapilar-41360728
Fuat Bol,Siyasi arayışlar (1),"Ekim 07, 2019 07:29","Eğitimli insan gücü sistemden daha önemlidir dense yalan olmaz. Zira insanoğlunun bulup geliştirdiği en iyi rejimi de getirseniz, eğitimsiz insanların elinde çorbaya çevirirsiniz. Biz yanlışın büyüğünü demokrasiye geçerken, daha başlangıçta yapmışız. İlk defa çokpartili seçimde sandığı milletin önüne koyarken “açık oy, gizli tasnif” diyerek halka güvenmediğimizi göstermişiz. Halk için demokrasi yerine, halka rağmen demokrasi fikrini hayata geçirerek ilk düğmeyi yanlış iliklemişiz. İşte o yanlış iliklemedeki niyet bozukluğumuz, yani halka ve halkın seçtiklerine güvenmeyişimiz hep sürdü. Bu ise aportta bekleyen vesayet odaklarının işine yaradı. 61 Anayasası’ndan sonra tek başına iktidara gelen Süleyman Demirel davul kendi sırtında, tokmak başkalarının elinde olarak başbakanlık yaptı. Millete hizmet için kurulan hükümetlerin işlevini de “selden kütük kapmak” olarak ifade ederdi. Kısaca, kuşa çevirdiğimiz ve tam manasıyla kendimize benzettiğimiz parlamenter sistemdeki başbakanlarımızı tek kelime ile Yedi Kocalı Hürmüz’e döndürmüştük. O da hangi birine hesap vereceğini şaşırmış, yine Süleyman Demirel’in kendi tabiriyle rodeoculuk (binmeye alıştırılmamış hırçın atın üzerinde durmaya çalışmak) oynamaktan başka bir şey yapamıyordu. Yüzde 50’nin üzerinde oy alarak tek başına iktidara gelen ve ülkede yüzde 7 enflasyonla yüzde 5’lik kalkınmayı gerçekleştiren Demirel hükümetini, askeri muhtıra vererek alaşağı ettiler. Devamı olduğu kendinden önceki başbakanı ve iki bakan arkadaşını ise darağacında sallandırdılar.�Süleyman Demirel’in suçu neydi ki “Altı kere gittim, yedi kere geldim” sözünü etmek zorunda kalmıştı? 70’li yılların başından 2000’li yılların başına kadar, Necmettin Erbakan’ın kurduğu ve hatta iktidara taşıdığı her parti (Milli Nizam, Milli Selamet, Refah, Fazilet) Anayasa Mahkemesi tarafından kapatıldı. Sağda ve solda kapatılan partilerle ülke partiler mezarlığına döndü. Daha çok vesayetten kurtulmak ve demokrasinin gereği olan egemenliği millete, milletin seçtiklerine verebilmek için başkanlık sistemine geçtik. İktidar ve muhalefet partileri, sistemin aksayan yönlerini tespit edip Meclis’te dillendirsin ve gerekli kanunları çıkarsın ki sistem gelişip olgunlaşsın. Bu saatten sonra yüzümüze gözümüze bulaştırdığımız parlamenter sistemi tartışmanın kimseye bir faydası yoktur. Aksi halde kaybolan değirmenin gürültüsünü aramak gibi bir abesle iştigal etmiş oluruz. ............................................... Siyasi arayışlar yazısına çarşamba günkü makale ile devam edeceğiz.",https://www.hurriyet.com.tr/yazarlar/fuat-bol/siyasi-arayislar-1-41345207
Fuat Bol,Sözün bittiği yer!,"Ekim 05, 2019 07:29","Bu arada, ne olur ne olmaz diyerek de Kuzey Suriye’de PKK’ya butik İsrail devleti kurdurmak için elinden geleni ardına koymadı. AB’nin yaptığını değil dost ve müttefik bir ülkenin yapması, bırakın başkasına, kendisine saygısı olan düşman bir ülke bile yapmaz. ABD, utanmadan sıkılmadan, gözlerimizin içine baka baka üç maymunu oynuyor. Aynı anda, bir taraftan Türkiye ile müzakereleri yürütüyor, diğer taraftan ortak karakollar kurup birlikte gözlem uçuşları yapıyor ve Türkiye’nin düşman belleyip ilan ettiği ve her an savaşacağı PKK-YPG-PYD’yi silah ve mühimmatla donatıp Türkiye’ye karşı biliyor. Türkiye eskisi gibi oyuna gelmeyeceğini ve en kötü ihtimalle tek başına harekâta girişeceğini söyledi. Hatta tarih verdi. Verilen tarih de doldu. Şu halde, sözün bittiği yerdeyiz, her an her şey olabilir. Herkesin merak ettiği konu, böyle bir harekâtta ABD’nin tavrının ne olacağıdır. Silah ve mühimmatla donatıp eğittiği terör örgütlerinin yanında olmayı sürdürecek mi, yoksa yaptığı haltı idrak edip dostu ve müttefiki olan Türkiye’ye hak mı verecek? Daha açık ifadeyle ABD kendi askerini Türk askerinin karşısına çıkarır mı? ABD’nin aklı başındaysa böyle bir çılgınlığa kalkışmaması lazım. Zira böyle bir durumda dünyanın tüm dengeleri bozulur. Ne NATO kalır ne bir şey. Bunu ABD de biliyor. Sırf İsrail’in önünü açmak, Siyonizm’in ‘Vaat edilmiş topraklar’ emeline hizmet için ABD’li askerlerin ölümüne göz yummaz, yumamaz. Zira ABD şunu da çok iyi biliyor ki Türkiye ne Irak’a ne de Suriye’ye benzer. ABD 2003’te Irak’a harekât düzenleyerek kendi çöküşünü başlattı. Aynı aymazlığı Türkiye’ye karşı yaparsa çöküşünü hızlandıracağını bilir. Türkiye’nin Suriye toprağında gözü yok. Türkiye’nin istediği, 30 kilometre derinlikte güvenlikli bir bölgenin oluşturulmasıdır. Böylece hem kendi sınırını emniyete alacak ve hem de Suriyeli mültecileri bu güvenlikli bölgeye iskân ettirecek. Bu iskânla ilgili olarak, Merkel’in yardım vaadi de var. Türkiye sınırındaki bu tehdidi bertaraf etmek zorundadır. Türkiye’nin tüm diplomatik girişimleri sonuçsuz kaldı. Ne ABD ne de AB ülkeleri verdikleri sözlerinde durdular. İş başa düştü ve ‘ocak kızıştı’! Allahü teala Mehmetçik’in yardımcısı olsun!",https://www.hurriyet.com.tr/yazarlar/fuat-bol/sozun-bittigi-yer-41344329
Fuat Bol,Türkiye bu!,"Ekim 12, 2019 07:29","Hem de üstün bir başarıyla vermişti. Bu şom ağızlıların bir kısmı, tamamen Batı’ya satılmış olup, onların düdüğünü çalıyor. Bizdeki ABD Büyükelçisi bile bunlar kadar fütursuz değil! Bunlara göre Türkiye, ABD’den müsaade almadan adım atamaz. ABD, Suriye’nin kuzeydeki hava sahasını uçuşa kapatsa imiş, Türkiye tek bir savaş uçağı bile kaldıramazmış. Fırat’ın batısı Ruslara, doğusu Amerikalılara aitmiş, onlar kendi aralarında anlaşmışlarmış, Putin de, Trump da Erdoğan’ı kandırıyormuş. Zira onlar Suriye’yi çoktan aralarında pay etmişlermiş. Bizim o bataklıkta işimiz yokmuş... Yine bunlara göre ABD, PYD-YPG-PKK’yı son model silahlarla donattı, üstelik onları ABD askerleri eğitiyor. Türkiye hangi cüretle, son model ABD silahlarıyla donatılmış ve ABD askerlerinin bulunduğu mevzilere saldırabilir? İşte Erdoğan bir yıldan beri, ‘Bir gece ansızın gelebiliriz!’ diyor. O bir gece gelmiyor ve gelmeyecek, çünkü gelemez. Türkiye aklını peynir-ekmekle mi yedi? ABD ile savaşı göze alabilir mi? Papaz Brunson olayında gördük, Türkiye’ye hem tükürdüğünü yalattılar ve hem de Türk ekonomisini dibe vurdurdular. Dışarısının borazanları ile birlikte bir de içimizdeki aymazlar var, bunlar da zaman tünelinde kalmış zavallılardır. Türkiye’yi hâlâ 2. Dünya Savaşı yıllarındaki Türkiye sanıyorlar. Oysaki köprülerin altından çok sular aktı ve maymun gözünü bir değil dört açtı! Onlar düşünmüyorlar mı ki Türkiye’nin kimsenin toprağında gözü yoktur. Türkiye’nin yaptığı ve yapmakta olduğu tüm harekâtların hedefinde Suriye’nin toprak bütünlüğünün gözetilmesi var. Türkiye’nin yaptığı nefsi müdafaadan başkası değildir. Bunu ABD Başkanı teslim ediyor, NATO Genel Sekreteri teslim ediyor, içimizdeki aymazlar anlamıyor! Trump kendinden önceki başkanı PKK’yı desteklemekle suçluyor, bizdeki beyinsizler ABD’ye tek kelime etmiyor, bununla birlikte ülkesinin sınırlarını güvence altına almak için nefsi müdafaa yapan Tayyip Erdoğan’ı suçluyor. Bizim Suriye’de ne işimiz var diye yaveler yumurtluyorlar. Ayol! Bizim Suriye’de işimiz yok ama Suriye’nin bizde işi var. Suriye’nin (terör örgütlerinin) bizde işlerinin olmaması için biz oradayız. Tıpkı kuzey Irak’ta olduğumuz gibi... İçimizde patlattıkları bombalarla yaptıkları toplu katliamları ne çabuk unuttuk? Dedik ya, terörle mücadelede yeni konsept, terörü kaynağında kurutmaktır. Türkiye’nin başlattığı Barış Pınarı harekâtıyla Fırat’ın doğusu, ta Irak sınırına kadar (450 km) tüm terör unsurlarından temizlenecek ve ‘terör koridoru’ olarak düşünülüp tasarlanan bölge güvenlikli bölge haline getirilecek. Harekât iddia edildiği gibi pek uzun sürmeyecek. Zira Türkiye bir yıldan beri, bölgede nokta tespiti yapıyor. Artık atılan her bombanın, her merminin hedefi belli. Hava harekâtından sadece altı saat sonra başlatılan kara harekâtı, belirlenen hedeflerin nokta atışlarla imha edildiğini gösteriyor. Yürü Mehmetim! Dost, düşman, dost görünen dahili ve harici kahpeler de asker (Mehmetçik) görsün! Gazanız mübarek olsun!",https://www.hurriyet.com.tr/yazarlar/fuat-bol/turkiye-bu-41349126
Fuat Bol,Siyasi arayışlar (2),"Ekim 09, 2019 07:29","Olan ve olası muhalefetin ortak hareket noktasının parlamenter sisteme dönüş olacağını kendileri dillendiriyor. Hepsinin ortak hedefinde de Cumhurbaşkanı Tayyip Erdoğan var. Muhalefetin hedefine ulaşması için iktidar blokunu parçalatmaları gerekir. MHP’yi bölerek bu durumu kısmen başardılar. Uzun süre tek başına iktidarda kalmasına rağmen kitle partisi konumundaki AK Parti’nin bölünmeden, parçalanmadan hayatını sürdürmesi kendi açısından büyük bir başarıdır. Bu durumu ister liderinin karizmasına bağlayın, ister başka şeylerle ilgili olduğunu söyleyin, böylesi bir birlikteliğin demokrasimizde ikinci bir örneği yoktur. AK Parti’de dışişleri bakanlığı ve başbakanlık yapmış olan Ahmet Davutoğlu partisinden ayrılıp partileşme süreci başlatıyor, yanında tek bir aktif milletvekili yok. Bu da ortada bir davanın olmadığını, şahsi ikbal peşinde koşan küskünler hareketi olduğunu gösteriyor. Davutoğlu’nun yanında sadece üç-beş eski milletvekili var. Yakından tanıdığımız bu kişilerin seçim bölgelerinde hiçbir karşılıkları yoktur. Muhalefetin iktidar partisinde gedik açmak için güvendiği tek seçenekleri kalıyor, o da Abdullah Gül’ün desteklediği Ali Babacan’ın kuracağı söylenen parti. Yıl sonuna doğru resmen kurulması beklenen partinin ne götürüp ne getireceğini hep beraber göreceğiz. Daha açık ifadesiyle söyleyelim: Bu hareket, AK Parti’deki dip bir dalganın sonucu mudur, yoksa tıpkı Davutoğlu’nunki gibi bir küskünler hareketi midir? Abdullah Gül her ne kadar AK Partililikten sıyrılıp başta CHP olmak üzere muhalefetin ortak adayı olmayı çok istemiş olsa da İYİ Parti’nin hışmına uğrayarak emeline ulaşamadı. Yerel seçimlerde oylarını arttıran CHP Lideri Kılıçdaroğlu bu kez de Cumhurbaşkanlığı adaylığı için Abdullah Gül’e verilmiş sözümüz yoktur diyerek onu ortada bıraktı. Ana muhalefet partisinin desteğinden mahrum kalan Abdullah Gül’ün bu saatten sonra ne yapacağını veya yapabileceğini herkes gibi biz de merak ediyoruz. Çünkü Abdullah Gül’ü de ta gençlik yıllarından beri tanıyoruz, herkes gibi bizim de hakkındaki ortak kanaatimiz, asla risk almaz ve devamlı banko oynar! Ortada banko bir maç olmadığına göre geride tek bir yol kalıyor, o da Erdoğan düşmanlığı. Cumhurbaşkanlığı makamını kendisine “Adayımız kardeşim Abdullah Gül’dür!” deyip altın tepside sunan birine yapılacak düşmanlığın, halktan ne tür bir karşılık bulacağını da hep birlikte göreceğiz. İnsanlar şu veya bu sebeple vefasız olabilirler ama geniş halk kitlelerini şahsi kaprislerinin ve intikam duygularının ardından sürükleyemezler. Zira halkın sağduyusu vefadan ve vefalıdan yana tavır sergiler. .................................. NOT: Siyasi arayışlar yazımıza cumartesi günkü makalede devam edeceğiz.",https://www.hurriyet.com.tr/yazarlar/fuat-bol/siyasi-arayislar-2-41346767
Fuat Bol,Zor oyunu bozdu!,"Ekim 19, 2019 07:30","Bunu da ABD ile yaptığı anlaşmayla teyit etti. Türkiye’nin ne istediğini Sayın Erdoğan son grup toplantısında dile getirmişti. “Askeri harekâtı yalnızca bir şekilde sonlandırırız, o da terör örgütlerinin silah ve mühimmatlarını bırakıp Türkiye’nin belirlemiş olduğu güvenlik şeridinin dışına çıkmaları halinde” dedi. ABD ile varılan anlaşmada Türkiye tüm isteklerini kabul ettirdi. Yarın kurulacak Suriye masasında eli en güçlü ülkeler Türkiye ile Rusya olacaktır. Putin izlediği ince siyasetle tüm taraflarla konuşabilen tek ülke konumundadır ve rejimin davetlisi olarak oradadır. Rusya, bu bahane ile sıcak sulara inmenin keyfini sürmektedir. İran tamamen Şii emelleri için orada ve tüm bölgede fırsat kollamaktadır. Lakin bir taşla iki kuş vurmak isterken az kalsın evdeki bulgurdan da oluyordu. İran, aklı sıra Irak, Suriye, Körfez ülkeleri ve Yemen dahil, Şii-Pers yayılmacılığını gerçekleştirecekti. Oysa şimdi İran, Irak’ta kaybettiği prestijini Suriye’de kurtarmanın derdindedir. Suriye’nin en büyük kaybedeni ise ABD ve İsrail’dir. Çünkü İsrail güdümündeki ABD yönetimi, PKK/YPG ve PYD’yi, DEAŞ’la mücadelede kullandı. O da aklı sıra terör örgütünü başka bir terör örgütüyle temizleyecekti. Yani kanı kanla temizlemeye kalktı ve her zaman ve her yerde olduğu gibi burada da yüzüne gözüne bulaştırdı. Suriye’nin kuzeyinde ve doğusunda kanton devletçikler oluşturacak ve bilahare bunları birleştirecekti. Bunlar da İsrail’in dinsel ideali olan Fırat’a ulaşmak için tadımlık lokmalar olacaktı. (Arz-ı mevud ‘Nil ile Fırat arası’: Tanrı’nın sözde İsrailoğullarına vaat ettiği kutsal topraklar) Türkiye önce Fırat’ın batısına harekât düzenleyerek muhayyel devletçiğin denizle bağını kopardı. Fırat’ın doğusuna yaptığı harekâtla da başta Türkiye olmak üzere, İran’ı ve Irak’ı da tehdit edecek ve her birisi için ‘hançer’ olabilecek böyle bir devletçiğin kurulmasını önledi. ABD, Ortadoğu’nun ne denli netameli bir coğrafya olduğunun farkında değil. İngiltere bunun farkında ve dikkat ederseniz, kucağındaki kediyi severek(!) olayları uzaktan izliyor. Zira bölgenin ‘Pandora’nın kutusu’ olduğunu en iyi İngiltere bilir. ABD gibi bodoslama dalmıyor. Pragmatist Trump, Türkiye’nin başlattığı ve başarıyla sürdürdüğü harekâtla durumun vahametini gördü ve anlaşmaya gitti. Zaten daha önce Suriye’den çekilme kararı almıştı. Türkiye’nin hesabı ise çok açık: Suriye’nin kuzeyinde güvenlik koridoru oluşturup (ki burasını müstevliler terör koridoru olarak hayal etmişlerdi) bir kısım mülteciyi orada iskân ettirmektir. ABD bir taraftan “PKK, DEAŞ’tan daha tehlikeli bir terör örgütüdür” derken, diğer taraftan onunla mücadele eden Türkiye’ye ‘dur’ diyemezdi. Hele hele Türkiye gibi NATO’nun güneydoğusunu kontrol eden bir müttefikini Rusya’nın kucağına itemezdi. Sonuçta Türkiye, şimdilik hem sahada hem masada kazandı. Dileriz bundan sonraki süreç de sahaya iş düşmeden masada halledilsin.",https://www.hurriyet.com.tr/yazarlar/fuat-bol/zor-oyunu-bozdu-41353861
Fuat Bol,Ne yapsak yaranamayız!,"Ekim 21, 2019 07:29","Geçen asrın başlarında oynanan emperyal küresel oyun, bugün yeniden sahneye konuyor. O gün hedefte Osmanlı vardı, bugünse Türkiye. Osmanlı’yı lime lime edip yıktılar. Türkiye’yi de aynı şekilde paramparça etmek istiyorlar. Emperyal güçler dün ASALA’yı, PKK’yı, FETÖ’yü hangi amaçla kurup çalıştırdıysa, bugün de YPG/PYD’yi aynı kirli emellerini gerçekleştirmek için üzerimize salıyorlar. YPG/PYD ise PKK’nın ta kendisidir. İşin tuhafına bakın ki sözde Kürt hakları için kurulup faaliyet gösteren bu örgütler, gerçekte birer maşa olup sadece emperyalistlere hizmet etmektedirler. Mahut örgütlerin Kürtlükle, demokrasiyle, insan hak ve hürriyetleriyle yakından ve uzaktan bir ilgileri yoktur. Kürtlerin en büyük düşmanı ve Kürtlere en büyük kötülükleri yapan PKK/YPG/PYD’dir. Bakınız, Hafız Esed zamanında Abdullah Öcalan onun himayesinde Suriye’de yaşıyordu. Suriye’de militanlarını eğitip üzerimize salıyordu. Bunlar Türkiye’de terörist eylemler yaparak Kürtlerin sözde demokratik haklarını elde etmek istiyorlardı. Halbuki o gün bugündür Suriye’de Kürtlerin nüfus cüzdanı bile yoktur. Değil Suriye vatandaşı, insan bile sayılmamaktadırlar. Bir Kürt, Suriye’de bir şehirden diğerine gitmek isterse, yetkili makamlardan izin belgesi almak zorundaydı. Şu halde eğer demokratik haklar için mücadele yapılacaksa, bu yer Suriye olmalıydı. Ama onlar kendilerini insan bile saymayan böyle bir ülkede üs kurup Türkiye’ye saldırdılar. Dün Saddam da aynı zulmü Irak’taki Kürtlere uygulamıştı. Dün Irak’tan kaçan Kürtler, bugün Suriye’den kaçan Kürtler, Türkiye’ye sığındılar, sığınıyorlar. Dikkat edin: Dün Selahattin Demirtaş’ın Kürtleri sokağa çağırmasıyla onlarca Kürt öldü ve Kürt beldeleri yakılıp yıkıldı, yağmalandı. Bugün de sınırın öbür tarafından PYD’nin attığı mermilerle, havan toplarıyla vb hep Kürtler öldürülmektedir. Çocuk yaştaki yavruları dağa kaçırılan ve ciğerleri dağlanıp gözleri yaşlı bırakılan Kürt anneleridir. Bu ABD, milyarlarca dolarlık silah ve mühimmatı, üstelik bedelsiz olarak eli kanlı bu terör örgütlerine neden veriyor acaba? Kürtler hiç düşünmüyor mu? Barış Pınarı harekâtı esnasında Kudüs’te yapılan protesto eyleminde ABD, İsrail, Suriye bayraklarının yanı sıra sallandırılan PKK/PYD paçavraları Kürtlere bir şey anlatmıyor mu? Kürtler neden emperyalistlerin kirli emellerine alet olmaya can atıyor? Onların hedefinde Türkiye var, Türkiye’yi parçalamak var. Kürtler, Türkiye’deki rahatlarını ve kazanımlarını bugün başka hangi ülkede görebiliyorlar? Türkiye ne yapsa yaranamıyor, üstelik hem içeride ve hem de dışarıda. Tuhaflığın kimlerde olduğu gözükmüyor mu?",https://www.hurriyet.com.tr/yazarlar/fuat-bol/ne-yapsak-yaranamayiz-41354788
Fuat Bol,Haklı olmak yetmiyor,"Ekim 16, 2019 07:30","Sosyal medya ağlarının çoğalması ve bunları milyonlarca kişinin kullanması ile birlikte, bilgi kirliliği devasa boyutlara ulaştı. Artık kimin neyi nasıl ve niçin dediği belli değil. Enformasyon, yani haberleşme ve bilgilendirme konusunda maalesef yetersiziz. Biz daha Kıbrıs gibi milli bir konumuzu KKTC’ye cumhurbaşkanı yaptığımız adama bile anlatamamışız. Ondan sonra da kalkıyoruz ve diyoruz ki “Yahu! Bu KKTC’yi neden Türkiye’den başka tanıyan bir ülke yok?” Mustafa Akıncı’nın yavelerine bakarsanız KKTC’yi tanımayan ülkelere değil, tanıyanların olmasına şaşarsınız. Adamın ettiği şu lafa bakın: “Biz adına ‘Barış Harekâtı’ desek de 1974’te yaşanan bir savaştı ve akan kandı. Şimdi Barış Pınarı desek de akan su değil kandır.” Ey Mustafa Akıncı! Türkiye durup dururken mi Kıbrıs Barış Harekâtı’nı başlattı? Rumlar, Türklere saldırdığında akıttıkları kan değil miydi? Akan o kanın durdurulması için yapılmadı mı o harekât? Nitekim o gün bugündür Kıbrıs’ta kan akmıyor ve sen o kan akmayan yerin kuzey kısmında cumhurbaşkanlığı yapıyorsun! Sizin orada ne derler bilmem ama bizim buralarda velinimetini inkâr edene en hafifinden ‘nankör’ derler. PKK-YPG-PYD terör örgütlerinin 35 senedir bu ülkede akıttıkları nedir? Yoksa senin nezdinde çoluk-çocuk, kadın, yaşlı demeden akıtılan masum kanının hiçbir değeri yok mudur? İşte sana ve senin gibilere bu denli vahametleri anlatamadığımız ve daha doğrusu anlamadığınız ve anlamak istemediğiniz için, anladığınız dile ihtiyaç duyduk. O da bizim Ziya Paşa’nın ifade ettiği gibi: “Nush ile uslanmayanı etmeli tekdir. Tekdir ile uslanmayanın hakkı kötektir!” Ne hazindir ki Mustafa Akıncı bu denli talihsiz açıklamasında yalnız değil. İçimizdeki bir kısım sivil toplum kuruluşları da aynı yaveleri gevelediler. Terör örgütleri benim ülkemin sınır boyunca terör koridoru oluşturacaklar ve oradan benim topraklarıma mermi, havan topu, füze yağdıracaklar; onlarca masum insanın kanını dökecekler ve ben buna seyirci kalacağım öyle mi? İşimiz gerçekten zor. Baksanıza, davalarımızın haklılığını daha içimizdekilere anlatamamışız. Oysa içeride tek yumruk olup hep birlikte dışa açılmalıydık. Zira dışarıda müthiş algı operasyonları yapılıyor ve Türklerin Kürtleri kestiği beyinlere kazınıyor. Değil dışarıdaki ülkelerin halkları, başkan ve başbakanları bile gerçeklerden bihaberler. Resmi ve sivil tüm iletişim kanallarımızla seferberlik başlatıp hakkımızdaki bu denli kötü propagandaların önüne geçmeliyiz. İçimizdeki aymazların haline bakıp haklılığımızın bir şey ifade etmediğini bilelim ve gerçekleri en yüksek seda ile tüm dünyaya haykıralım.",https://www.hurriyet.com.tr/yazarlar/fuat-bol/hakli-olmak-yetmiyor-41351524
Fuat Bol,Böyle dost düşman başına!,"Ekim 14, 2019 07:29","Türkiye güya NATO ülkesi, orada dost ve müttefikleri var. Ki bunlar öyle sıradan dostluklar ve müttefiklikler değil, ölümüne birliktelikler. Zira birine bir saldırı olduğunda, hepsine birden saldırı addedilip hep birden karşı koymaları gerekir. Türkiye, NATO’daki sorumluluklarını aksatmadan ve pürüzsüz bir şekilde yerine getiren bir ülke. Diğer bir deyişle, Türkiye NATO’ya girdiğinden beri ittifakın sıkıntısını çekti ve çekiyor. Bir NATO üyesi olan Türkiye 35 yıldır terörle savaşıyor. NATO üyesi müttefik ülkelerden hiçbiri Türkiye’nin yanında yer almadı. Bilakis Türkiye’nin savaş halinde olduğu terör örgütlerinden yana tavır sergilediler. Görünürde PKK’yı terör örgütü ilan ediyorlar lakin bu örgütün militanlarına kucak açıp hem her türlü desteği sağlıyorlar ve hem de bu militanları kendi ülkelerinde barındırıp palazlandırıyorlar. Hele de NATO ittifakının en büyük ülkesi olan şu ABD’ye bakın: Türkiye’de darbe girişiminde bulunan FETÖ elebaşını Türkiye’nin tüm ısrarlarına rağmen vermiyor; vermediği gibi, ABD başkanları gibi koruyup bağrına basıyor ve ikametine müsaade ediyor. Türkiye’de mahkeme kararlarıyla mahkûm olan teröristlere kapılarını açıyor ve Türkiye’ye karşı her türlü melanetlerine göz yumuyor ve hatta teşvik ediyor. Türkiye’nin kıyasıya savaş halinde olduğu terör örgütlerine (PKK-PYD-YPG) her türlü silah ve mühimmatı hem de parasız verip onları eğitiyor. Türkiye mecbur kalıp sınır ötesi harekât düzenleyince de tavşana kaç tazıya tut diyor. Mahut terör örgütleri, ABD’nin kendilerine bağışladığı silahları Türkiye’nin sınırı boyunca sivil yerleşim yerlerine atarak bebekler dahil her yaştaki masum insanları katlediyorlar. Türkiye güney sınırında oluşturulmak istenen terör koridoruna asla müsaade edemezdi. Etseydi yalnızca sınır boyunca değil, tüm Türkiye’de güvenlikten eser kalmaz ve ülke bölünürdü. Yalnızca nefsimüdafaa için yapılan bu harekât karşısında dost ve müttefik olduğumuz, NATO’da sözde kader birliği yaptığımız ülkelerin tutumlarını gördünüz. Hemen hepsi terör örgütlerinden yana oldular. Türkiye’nin bu meşru hakkını ‘işgal’ ve ‘Kürt kıyımı’ olarak değerlendiriyorlar. Halbuki Türkiye’de 4 milyona yakın Suriyeli mülteci var ve bunların her birisi Avrupa ülkelerine gitmek için can atıyor. Türkiye, Avrupa’ya karşı verdiği sözü tutuyor, böylece Avrupa ülkeleri mülteci akınına uğramaktan korunuyor. Türkiye’yi bu şekilde suçlamaya devam ederlerse, onların ağızlarının payını vermek pahasına “Buyurun! Mülteciler sizin olsun” demek zorunda kalacağımızı bilmeliler. Hem maddi ve manevi olarak bunca sıkıntıyı çekeceğiz ve hem de sıkıntılarını aldığımız ülkelere yaranamayacağız. Oysa aynı Avrupa ülkeleri, mültecileri kendilerine göndermememiz için Türkiye’ye yardım vadinde bulundular ve adeta yalvarıp teşekkür ettiler. Vaatlerini yerine getirmedikleri gibi bir de kalkmış suçluyorlar. Bu saatten sonra Türkiye’nin yapması gereken şey, sınırlarını güvence altına alıp elindeki ve bundan sonraki tüm mültecileri Avrupa’ya yollamaktır. Bunların akılları ancak böyle başlarına gelir.",https://www.hurriyet.com.tr/yazarlar/fuat-bol/boyle-dost-dusman-basina-41349977
Fuat Bol,Bu ayıp bize yeter!,"Eylül 25, 2019 07:29","Rus lider Putin, bu iki İslam ülkesinin liderlerinin yüzüne, tüm İslam âlemine seslenerek ve adeta siz nasıl Müslümansınız, Müslümanlık bu mudur dercesine Kuran-ı Kerim’den ayet mealleri okudu. Putin’in Rusça okuduğu meal, Al-i İmran Suresi’nin 103. ayeti idi. O ayet-i kerimede ise cenab-ı Hak şöyle buyurmaktaydı: “Hep birlikte Allah’ın ipine (Kuran-ı Kerim’e-İslamiyet’e) sımsıkı sarılın, bölünüp parçalanmayın. Allah’ın size olan nimetini hatırlayın. Hani siz birbirinize düşman idiniz de, Allah gönüllerinizi birleştirdi ve O’nun nimeti sayesinde kardeş oldunuz. Siz bir ateş çukurunun kenarında iken, oradan da sizi Allah kurtarmıştı. İşte Allah size ayetlerini böyle açıklıyor ki, doğru yolu bulasınız”. İran, mensubu olduğu Şiiliği, Suudi Arabistan da sahip olduğu Vehhabiliği ihraç etmek için yüz milyarlarca dolar harcamakta ve bunun için Müslüman kanı dökmeyi maharet bilmektedirler. İran bu yüzden Suriye’dedir, Irak’tadır ve tarumar ettiği ülkesiyle insanlarını kana bulayıp aç susuz bıraktığı Yemen’dedir. Suudi Arabistan da Yemen’de İran güçleriyle savaşarak aynı zulme ortaklık etmektedir. Aynı soydan olmalarına ve sözde aynı inancı paylaşmalarına rağmen, bin bir parçaya bölünmüş Arap âlemini düşünün! Başlarındaki kişiler, sömürgeci (emperyalist) güçlerin elinde esir ve oyuncak konumunda, ülkelerindeki insanlar da bunların elinde esir ve oyuncak konumunda. Belli ki, bunların dinleri yalnızca dillerinin ucunda ve asla kalplerine nüfuz etmiş değil. Zira etmiş olsaydı, Tevhid (birlik) inancı, hayatlarına yansır, bölünüp birbirlerinin gırtlaklarına yapışmaz ve birbirlerinin kanlarını dökmezlerdi... İslam dini, birlikte (beraberlikte) Allah’ın rahmetinin ve yardımının olacağını, parçalanıp bölünmede ise Allah’ın azabının olacağını söyler ki, bu, değişmez kuraldır. Şu halde, paramparça olan İslam âleminin içinde bulunduğu hal, azab-ı ilahinin ta kendisidir. Biz demeyip ‘ben’ diyerek şeytana tabi olmuşlar ve yine Kuran’ın ifadesiyle her biri ‘Ben hakkım, gerçek benim’ diyerek, sözde ferah bulup mutlu olmaktadırlar. Gırtlaklarına kadar kardeş kanına boğulanların mutluluğu artık nasıl olacaksa... İstikbalin tarihçisine, günümüz İslam âleminin özeti nedir diye sorarsanız, alacağınız cevap şudur: Kardeşleri olan Habilleri öldüren Kabiller topluluğu! Neden böyledir diye sormayın, zira dünyayı ahirete tercih eden güruhların hali başka nasıl olsundu? Dinde, hayallerle, süsleme ve temennilerle iman olmaz, inanılan şeyin kalbe yerleşip karar kılması gerekir. Hem Allah’a inanıp, O’na teslim olduğunu söyler ve hem de zenginliğinden ve makamından dolayı birilerinin huzurunda eğilen, onun yanlışlarına doğru diyen inancında samimi olabilir mi? Zira inandığını söylediği Allah (c.c.) “Yalnızca benim huzurumda eğil ve emrolunduğun gibi dosdoğru ol!” diyor. Allah’ı unutup huzurlarında eğildikleri de onları işte böyle rezil ve rüsva ediyor. Üstelik hem bu dünyada ve hem de öbür dünyada.",https://www.hurriyet.com.tr/yazarlar/fuat-bol/bu-ayip-bize-yeter-41337284
Fuat Bol,ABD zamanla oynuyor!,"Eylül 18, 2019 07:30","Olanlar ve olur gibi görünenler, yalnızca kâğıt üzerindedir ve en ufak bir tehlike ve tehdit anında Türkiye’yi yalnız bırakmakta ve hatta Türkiye’nin karşısında yer almaktadırlar. Şu halde, her tehdit ve tehlike karşısında Türkiye kendi göbeğini kesmek zorundadır. Bakınız, Türkiye 36 senedir, dünyanın en vahşi terör örgütüyle savaşıyor. Dost ve müttefik olduğumuz(!) ülkeler yanımızda olmadığı gibi, savaş halinde olduğumuz terör örgütünü destekliyorlar. Demek ki Türkiye, gerçekte dost ve müttefik olduğu ülkelerle savaşıyor. İşte ABD, Türkiye’nin savaştığı terör örgütlerine her türlü silah ve mühimmat yardımını yapıyor, bununla da yetinmeyip kendi askerini gönderip onları eğitiyor. Kime karşı? Elbette Türkiye’ye karşı! Önceki gün, Türkiye, Rusya ve İran, Suriye’de gelinen noktayı görüşmek üzere bir araya geldi. Lakin her üç ülkenin de Suriye’ye bakışı, niyeti ve yapmak istedikleri farklı. Masum olan ve maruz kaldığı tehditlere karşı nefsi müdafaa yapan tek ülke Türkiye’dir. Türkiye, Fırat’ın doğusunu da tehdit olmaktan çıkarmak zorundadır. Bu durumu ABD de bilmekte ama sürekli bizi oyalamaktadır. ABD ile ortak devriye, ortak gözetleme mahalleleri, bunların hepsi göz boyama ve zamana oynama bahaneleri. Başkan Erdoğan’ın da işaret ettiği gibi, ABD, PYD ve YPG’ye güvenlik koridoru oluşturmanın peşinde. Terör örgütlerini güvende tutmak için mevzi kazıyor, silah ve mühimmat depoluyor ve teröristleri donatıp eğitiyor. ABD Başkanı, sürekli savaş çığırtkanlığı yapan ulusal savunma danışmanı J. Bolton’ı görevden aldı. Böylece Suriye’de, Afganistan’da, İran’da, Venezuela’da, Kore’de diken üstünde olan dünya bir nefes aldı. Malum, Trump tüccar adam, Irak’ı işgalle ABD’nin başına neler geldiğini çok iyi biliyor. Hâlâ o bataklıktan kurtulamamışken, başka bataklıklara saplanmanın manasız olduğunu görüyor. ABD’yi yeni bataklıklara sürüklemek isteyenleri görevlerinden azlediyor Dileriz, Türkiye’ye karşı oynanan oyunlara da son verir ve dev gibi bir müttefikini bırakıp terör örgütlerine bel bağlamaz. Bolton’ı görevden alması iyi niyet işareti ancak bu niyeti sürdürüp sürdürmeyeceğini, sürdürecekse nereye kadar sürdüreceğini kısa zamanda göreceğiz. Yine malum Başkan Erdoğan ABD’ye iki haftalık opsiyon tanıdı, ondan sonra dananın kuyruğu kopacak. Trump’ın rengi asıl o zaman belli olacak. Suriye’de işler karıştıkça, her geçen saniye Türkiye’nin aleyhine işliyor. Rejim güçleri bombaladıkça, yüz binlerce mülteci tekrar Türkiye’ye akın edecek. Türkiye, oluşacak yeni göç dalgasını kaldıramaz ve elindeki son seçeneği uygulamak zorunda kalır. O da sınır kapılarını açıp mülteci akınını Avrupa’ya yönlendirmektir. Ancak o zaman Türkiye’nin ne çektiğini görür ve kıymetini anlarlar ve biz ne yaptık deyip dövünürler.",https://www.hurriyet.com.tr/yazarlar/fuat-bol/abd-zamanla-oynuyor-41332518
Fuat Bol,Haddini bildirmek!,"Eylül 16, 2019 07:30","Haddini aşan bir milletvekili “Savaş çıkaran zihniyet, Kürt sorununu çözümsüz bırakan zihniyettir. Bu sürdüğü sürece gerillaya katılım da olacak, savaş da olacak” yavelerini dillendirdi. Bu kişi, Türkiye Cumhuriyeti vatandaşlarının ödediği vergilerden maaşını alıyor ve TBMM’de sandalye işgal ederek bu milleti temsil sıfatıyla karar veriyor, kanun çıkarıyor. Türk ceza kanunlarında suç teşkil eden bu cümlelerin her kelimesi sorunlu ve baştan sona kadar yanlışlarla dolu. Bir kere bu ülkede Kürt sorunu yoktur, terör sorunu vardır. Bu ülke bir imparatorluk bakiyesidir ve çeşitli etnik unsurları bünyesinde barındırmaktadır. Söz gelimi Kürtlerle beyaz Türkleri ele alalım: Kürtler, beyaz Türklerin sahip oldukları hakların hangilerinden mahrumlar? Bu memlekette Kürtler ne olmak istediler de olamadılar veya olamıyorlar? Allah aşkına söyler misiniz: Kürtlerin, Türklere veya diğer etnik unsurlara göre çözümsüz kalan ve çözüm bekleyen hangi meseleleri var? Daha doğrusu var olan ve sürekli dillendirdikleri tüm sorunları halledilmedi mi? Diğer birçok etnik grubun sahip oldukları haklardan fazlası Kürtler için var. Savaş Türklerle Kürtler arasında yapılmıyor ki bunu Türkler başlatmış olsun. Savaşı dış güçlerin maşası konumundaki terör örgütü (PKK) başlattı ve Türkiye Cumhuriyeti Devleti de buna mukabelede bulundu, bulunmaya devam ediyor. Terör örgütünün istediği ise Türkiye’yi bölmek ve bir Kürt devleti kurmaktır. Dünyanın her yerinde terör örgütünü methetmek suçtur ve bu suçun cezası mutlaka verilir. Bu milletvekili, dağa katılımı, çatışmayı ve savaşı teşvik ederek provokatörlüğün daniskasını yapmıştır. Diyarbakır Cumhuriyet Başsavcılığı mahut kişi hakkında gerekli soruşturmayı başlatmış. Fezleke TBMM’ye gelir gelmez işleme konulup, kişinin milletvekilliği derhal düşürülmelidir. Bu milletvekili Kürt halkını da temsil edemez. Zira Kürt halkının (başta Hakkâri) terörü lanetleyen haykırışları yeri-göğü inletmektedir. Kürt halkı, her zaman kendisiyle terör örgütü arasında mesafe koymuş ama gelin görün ki Kürt halkını temsil ettiğini iddia eden HDP ve onun milletvekilleri bu mesafeyi koymamıştır, koymamaktadır. Evlatları dağa kaçırılan anneler partilerinin kapısında feryat ederken, ana olacak bu milletvekili hanımefendi, gençleri dağa çıkmaya ve savaşa kışkırtıyor. Ne demiş Ziya Paşa: “Nush ile uslanmayanı etmeli tekdir; tekdir ile uslanmayanın hakkı kötektir”. Haddini bilmeyene had bildirmek de devletin görevidir.",https://www.hurriyet.com.tr/yazarlar/fuat-bol/haddini-bildirmek-41331035
Fuat Bol,Doğal afetlerle yüz yüze!,"Eylül 21, 2019 07:30","Başlangıçta insan ve doğa birbirine dosttu, sınırlı olan insan gereksinimlerini doğa fazlasıyla karşılıyordu. Hem de hiç zorlanmadan ve en temiz ve en güzel şekilde bu alışveriş sürdürülüyordu. Ne zaman ki insan ihtiyaçlarını sonsuza değin çoğalttı, doğa ile kavgası kaçınılmaz oldu. Zira insanın sonsuz isteklerine karşın doğanın sahip oldukları sınırlıydı. Doymak bilmeyen insan, sınırları zorlayarak doğayı tahribe girişti. İşte bu yüzden, tam da doğayı yenip hükmü altına aldığını zannettiği anda doğanın hışmına uğradı. Yenik düştü, buna rağmen yanlış olan inadından ve ısrarından vazgeçmedi. Ne yapsın tabiat da bildiğini okudu ve okumaya devam edecek. Artık fırtına, sel, taşkın, heyelan, kuvvetli yağış, orman yangınları, kuraklık başta olmak üzere doğal afetlerle kardeş olduk. İklim değişikliğinin hayatımızı olumsuz yönde etkileyeceğini vurgulayan Çevre ve Şehircilik Bakan Yardımcısı Mehmet Emin Birpınar, önümüzdeki yıllarda meydana gelecek acı tabloyu tüm çıplaklığıyla gözler önüne seriyor: “İklim değişikliğinin olumsuz etkilerinin her geçen saniye daha da önlenemez hale geleceği şüphe götürmez bir gerçek. Dün bile çok geç iken hemen şimdi harekete geçmezsek enerji, ulaştırma, kentleşme, tarım, sanayi, ticaret, turizm gibi başat sektörlerde ekonomik kayıpların hızla artacağı acı bir tablo bizleri bekliyor. Öngörülere göre sıcak hava dalgaları, kuraklık ve orman yangınları ülkemizi artan bir şekilde tehdit etmeye devam edecek. Su, toprak gibi doğal kaynaklara dayanan tarımsal yapı ve ürün deseni etkilenebilecek ve artan sıcaklıklar bitkisel üretim dönemlerini değiştirip gıda güvenliğini tehdit edecek. Tarım ve hayvancılık gibi sektörlerde çalışan kesimlerin geçim kaynakları tehlike altına girebilecek. Değişen iklim koşulları ve aşırı hava olayları nedeniyle başta deniz ve kış turizmi olmak üzere turizm sektörü de olumsuz etkilenecek.” Bu acı tablo karşısında biz ne yapıyoruz, en ufak bir ibret ve tedbir almadan biz de bildiğimizi okumaya devam ediyoruz. Er mi yaman bey mi göreceğiz! Çarpık şehirleşmeye, ormanları yakmaya ve tahribe, dere yataklarında yapılaşmaya, tarım ve orman arazilerini imara açmaya, su havzalarını ve kaynaklarını, nehirleri ve denizleri kirletmeye ve kurutmaya, ölümcül zehirli gazları ve zehirli kimyasal atıkları doğaya salmaya vb devam ettik, ediyoruz. Kıymet bilmeyen insanoğlu nankördür ve en büyük nankörlüğü doğaya, dolayısıyla kendine yapmıştır. Doğal afetler son on yılda iki katına çıktı. İnsanoğlunun bu denli gaflet ve hatta ihanetiyle, doğal afetler geometrik artışla tüm dünyayı saracak ve tüm yaşam alanlarını etkisi altına alacak. En sonunda da maddi ve manevi bakımdan yaşanır olmaktan çıkan böylesi bir dünyanın üzerine kıyamet kopacak. Ve doğa (tabiat) insana ‘Müstahakkını buldun’ diyecek!",https://www.hurriyet.com.tr/yazarlar/fuat-bol/dogal-afetlerle-yuz-yuze-41334778
Fuat Bol,Tüm dünyaya insanlık dersi,"Eylül 28, 2019 07:29","O lideri, boşuna başka coğrafyalarda aramayın. Çünkü yiğit düştüğü yerden kalkar. Nitekim en yalın hakikatleri zalimler güruhunun yüzlerine adeta ‘Osmanlı tokadı’ gibi indiren, bu coğrafyanın insanı, Türkiye Cumhurbaşkanı Sayın Recep Tayyip Erdoğan’dan başkası değildi. 70 küsur senedir hep zorbalar konuştu. Zulümlerine bin bir kılıf uydurup ve utanmadan bunları allayıp pullayarak BM kürsüsünden seslendirirlerdi. Koca bir insanlık da tüm bu zulüm ve haksızlıklar karşısında susup kös kös dinlerdi. İran’ı kana susamış bir devlet olarak gösterip nükleer silah yapmasına mani olunmasını istedi. Halbuki masum kanından beslenen İsrail’e bu silahı vermekte en ufak bir sakınca görmedi ve görmüyor. Sessiz yığınların sesi Sayın Erdoğan BM kürsüsünden tüm dünyaya insanlık dersi verdi. Çaresizlerin çaresiz olmadığını haykırdı: “...Nükleer güç sahibi olan ülkeler ile buna sahip olmayan ülkeler arasındaki adaletsizlik dahi tek başına dünyanın dengelerini bozmaya yetiyor. Nükleer silahlara sahip olanların olmayanları özellikle tehdit etmesi, nükleer güce dayalı kitle imha silahlarının tümden yok edilmek yerine, her krizde bir koz olarak ortaya konması, herkes gibi bizi de rahatsız ediyor. Bu güç ya herkes için yasak, ya herkes için serbest olmalıdır”. İsrail’in Filistinlileri öldürüp topraklarını sürekli ilhak etmesini haritalar üzerinden gösterip dünya kamuoyunun gözlerine sokan Erdoğan, “...Bugün dünyamızda en çok adaletsizliğin yaşandığı yer Filistin topraklarıdır. İsrail doymuyor. İsrail şimdi de kalan Filistin topraklarını almanın derdinde... Yüzyılın anlaşması olarak yapılmak istenen Filistin devletinin ve halkının tamamen ortadan kaldırmak mıdır?” diye sordu. Suriye’de terör örgütlerini bahane edip kirli emeller peşinde koşanları deşifre eden Erdoğan, DEAŞ’la yalnızca Türkiye’nin mücadele ettiğini ve tek bir harekâtla 3 bin 500 DEAŞ militanını etkisiz hale getirdiklerini ifade etti. Güney sınırımızdaki terör tehdidini de yine harita üzerinden gösteren Sayın Erdoğan, 30 km’lik güvenlik koridorunun şart olduğunu ve bunu, gerekirse tek başımıza sağlayacağımızı söyledi. Terör örgütleriyle iş tutup, onlara silah ve mühimmat verip eğiten ülkeleri de terörist eylemlerin ve terör cinayetlerinin ortağı ve sorumlusu olarak ilan etti. Artık gerçekten sözün bittiği yerdeyiz! Üstelik yalnızca biz değil, tüm dünya diken üstünde!",https://www.hurriyet.com.tr/yazarlar/fuat-bol/tum-dunyaya-insanlik-dersi-41339432
Fuat Bol,BM ne işe yarar?,"Eylül 30, 2019 07:29","BM kurulduğu günden beri İsrail, Filistin’in güvenliğini tehdit ediyor, bir kısım topraklarını ilhak etti, kalan kısmını da ilhak etmekle tehdit ediyor ve sürekli sivillere katliam uyguluyor. BM, kendisine yapılan çağrıların çoğuna sessiz kaldı, en fazla da ‘protesto’ etmekle yetindi. Zira BM, kendi içinde oluşturduğu güvenlik konseyi ile zaten kendisini işlevsiz kılmıştı. Şöyle ki: BM’nin tüm üyeleri toplanıp bir karar alsa, güvenlik konseyine üye bir ülke de bu kararı ‘veto’ etse, karar geçersizdir. O halde BM’nin elinde kalan en etkin(!) ve en önemli(!) yaptırım gücü, bilmem neyin nezdinde protesto etmektir. Bu da mahut ülkelerin çok umurundaydı! NATO, ABD’nin güdümünde nasıl bir savunma paktı ise BM de başta ABD olmak üzere, toplamda beş büyük ülkenin güdümünde olan uluslararası bir kuruluştur. Dünya üzerinde, yalnızca son çeyrek asırda barışın yerini savaşa terk ettiği, kan ve gözyaşının sel gibi aktığı, alt ve üst yapıların yıkılıp medeniyetlerin tahrip edildiği ülkelere bakın. Sırbistan-Bosna savaşına, Sovyet Rusya ile Afganistan savaşına, ABD-Irak savaşına, Suriye ve Yemen içsavaşlarına bakın; BM yalnızca seyretmekle kaldı ve kalmaya devam ediyor. Daha dün Birleşmiş Milletler (BM), Myanmar hükümetinin Arakanlı Müslümanlara karşı şiddet eylemlerinin ‘soykırım niyetiyle’ yapıldığının yeni delillerle pekiştiğini ve hükümetin Müslümanlara karşı ‘sistematik ve geniş çaplı insanlık dışı eylem ve zulmünün’ sürdüğünü duyurdu. Duyurdu da ne oldu? Koca bir hiç! BM Genel Kurulu da yerinde duruyor, Arakanlı Müslümanlara yapılan zulüm de... Savaşları önleyemeyip barışı ve güvenliği tesis edemeyen BM, asıl işlevini bıraktı ve ‘sağlık’, ‘iklim’, ‘sürdürülebilir kalkınma’ gibi konuları gündemine aldı. Aklı sıra, ölü yüzüne pudra sürerek gaz alacak! Başkan Erdoğan’ın sürekli işaret ettiği gibi, dünya beşten büyük olmadığı müddetçe barış ve huzur, hak ve adalet adına hiçbir oluşa yer yoktur ve bundan böyle de olmayacaktır. Zira ipin ucu p...tun elinde! İpin ucunu elinde bulunduranlardan biri de ABD’dir. Hani Türkiye’nin sınırlarına konuşlanıp her biri ayrı tehdit unsurları olan terör örgütlerine silah ve mühimmatı boca eden ve bizimle de sözde ortak gözlem yapan (neye karşı yapıyorsa) dost ve müttefikimiz olan ABD var ya, işte o. Cenaze namazı için imam yapılan Bekri Mustafa, mevtanın kulağına eğilip bir şeyler fısıldar. Ne söylediğini soranlara da “‘Öte tarafta sana dünyanın halinden sorarlarsa benim imam olduğumu söyle yeter, onlar dünyanın tüm ahvalini anlar’ dedim” demiş. Dünya jandarması ABD’nin dost ve müttefikleri için yaptıkları da başta müttefikleri olmak üzere, bu dünyadakilere her şeyi anlatıyor!",https://www.hurriyet.com.tr/yazarlar/fuat-bol/bm-ne-ise-yarar-41340355
Fuat Bol,Deprem gerçeği,"Ekim 02, 2019 07:29","Oysa ki ölüm en büyük ibrettir ve ondan uslanmayanı gerçekten teneşir paklar! Onca ölümlerden de ibret alınmadığına göre sözün bittiği yerdeyiz. 1999’daki 7.4 büyüklüğünde olan Marmara depremi esnasında Sakarya’daydım. Hem o korkunç depremi yaşadım ve hem de depremin geride bıraktığı dehşet manzaralarının tanığı oldum. 5.8’lik İstanbul merkezli depremde de Adapazarı’nda merkezde bir arkadaşımın dükkânının önünde oturuyorduk. Zemini balçık olan yerde, su üstündeki kayık misali gidip geldik. Dükkân sahibi Mehmet Çakmak 1999 depreminde ailesiyle birlikte enkaz altında kalmıştı. Eşi ve kızıyla beraber, beton yığınlarının altında ölümle pençeleşen aileye ancak 48 saat sonra ulaşılabilmişti. Karı-koca enkazdan yaralı olarak çıkarılırken, kızlarının cansız bedenine ulaşılmıştı. Mehmet, yine 5 katlı ve üstelik deprem yorgunu bir işhanının altındaki dükkânında hayatına devam ediyor. Adapazarı’nda deprem sonrası iki kata kadar imar veriliyor. İyi de eskiden kalma ve üstelik onca deprem yorgunu olan 5-6 katlı binalar olduğu gibi duruyor. Allah saklasın, bu binaların her biri, yeni ve şiddetli bir depremin tabutları konumunda. Neden buralar (Sakarya, Kocaeli, Yalova, İstanbul) pilot bölge ilan edilip süratle kentsel dönüşüme tabi tutulmaz? Bir yerde doğru imar iki kat ise iki kattan fazla olan binalar neden yıkılmaz? Zemini balçık olan yerdeki yüksek katlı binalar sözde güçlendiriliyor ki, bu, tamamen bir kandırmacadan ibarettir. Zemini olmayan binanın üstünde ne yaparsanız yapın bir kıymet ifade etmez. Bakınız geçen bu yirmi yılda Türkiye, inşaat sektöründe çok ilerledi. Bu ilerleyişi akıllıca ve depremi düşünerek yapabilseydik, bugünkü acı tabloları konuşmuyor olacaktık. Dilimizden yatay mimariyi düşürmüyor ancak icraatta dikey mimarinin daniskasını yapıyoruz. 5.8’lik İstanbul uyarısında sınıfta kaldık. Bu demektir ki (Allah saklasın) büyük bir depremin altında kalacağız. Bırakın özel sektörü, kamunun telefon şebekesi bile çalışmadı. 99 depreminde de ülkenin Başbakanı Bülent Ecevit ile Cumhurbaşkanı olan Süleyman Demirel, deprem mahallerinden 48 saat müddetle haber alamadılar. Aradan yirmi yıl geçti, ne değişti? Ne değiştiğini ben söyleyeyim: Hırslarımız ve doyumsuzluğumuz ve gafletten öte ihanetimiz (hem kendimize hem şehirlerimize) çok değişti, zira olabildiğince arttı. Betondan gökdelenleri yan yana dizip dikerek, şehirleştiğimizi (medenileştiğimizi) zannettik. Sonuçta, ufak bir depremde gördük ki kaçacak (toplanacak) alanlara ulaşabilmemiz bile mümkün değil. Soruyorum: Bizi öldüren deprem mi, yoksa biz miyiz?",https://www.hurriyet.com.tr/yazarlar/fuat-bol/deprem-gercegi-41341941
Fuat Bol,Suriye’de ne mi arıyoruz?,"Eylül 23, 2019 07:30","Bunu görmemek için kör, sağır ve alil olmak gerekir. Suriye de tıpkı Irak gibi burnumuzun dibindedir ve 900 kilometrelik sınırı paylaşmaktayız. Suriye’deki yangının sebebi Türkiye değildir. Türkiye bu yangının çıkmaması için elinden geleni yaptı lakin Beşar Esed’e laf anlatamadı. Anlatması da mümkün değildi. Çünkü Esed, sahip olduğu yüzde 8’lik bir azınlıkla yüzde 92’lik bir çoğunluğa hükmediyordu. Yüzde yüz aleyhindeki bir tablo ile demokratik seçimlere geçmesini istedik. Bu ise Esed için intihar demekti. Kabul etmedi, edemezdi ve ülkesinin iç savaşa sürüklenmesine göz yumdu. Suriye’yi işgal edip parçalama hevesinde olan dış güçler de bunu istiyordu. Rusya, bu sayede sıcak denizlere indi ve Suriye’de üsler kurdu. İran’ın Suriye ile zaten Şii ittifakı vardı, gökte aradığını yerde bulan İran, Irak’ta kaybettiği itibarını burada kazanmak emelindeydi. İsrail güdümündeki ABD ise Irak’ta sergilediğinin en rezil şeklini burada işleyip, PKK-PYD-YPG terör örgütlerine her türlü yardımı yaparak, ‘butik’ Kürdistan devleti peşine düştü. Dünyanın öbür ucundan gelip her türlü haltı karıştıran ABD’ye, ‘Suriye’de ne işin var’ diyen yok ama Suriye iç savaşının tüm olumsuzluklarının ziyadesiyle yansıdığı Türkiye’nin oradaki varlığına laf edenler var. Ayol! Türkiye’nin kimsenin toprağında gözü yok lakin kendi topraklarının güvenliği tehlikede. Suriye’deki yangının alevi Türkiye’nin göğünü yalıyor! Sınır güvenliğimizi temin etmeyelim de, teröristler ellerini kollarını sağlayarak ülkemize mi girsin? ABD, kuzey ve kuzeydoğu Suriye’yi terör örgütlerine teslim etti. Yani bizim sınırımızın hemen yanı başı terörist kaynıyor. Böyle bir oluşuma göz yumarsak, sınır güvenliğimiz kalır mı? Dört milyona yakın mülteci Türkiye’de, ABD’de değil. ABD oradaysa Türkiye elbette orada olacaktır, olmak zorundadır. Bakınız çok açık söylüyorum: Türkiye, Kandil’de ne arıyorsa Suriye’de de onu arıyor. Üstelik aradığını bulup tesirsiz hale getirecek ki kendi içi güvende olsun. YPG ve PYD’yi terörist görmeyen, görmek istemeyen aymazlarımız var. Tıpkı 80’li yılların başında PKK’yı üç-beş çapulcu görenler gibi. O üç-beş çapulcu denilen örgütle 36 senedir savaşıyoruz, on binlerce insanımız, yüz milyarlarca dolarımız gitti ve hâlâ gitmeye devam ediyor. Biz Kandil’i bitirmeye çalışırken, ikinci bir Kandil’i Suriye’nin kuzeyinde oluşturmak isteyen güçlere karşı sessiz mi kalalım? Bir kırk sene de maddi ve manevi imkânlarımızı buna mı harcayalım? Sahi söyler misiniz, siz hangi kafaya hizmet ediyorsunuz? Ve yine söyler misiniz, sizlerin, bir kısım insan müsveddelerinin dağa gidip teröristlere ‘SAKIN SİLAH BIRAKMAYIN!’ telkininde bulunan, gaflet, dalalet ve hatta hıyanet içinde bulunan kişilerden ne farkınız var?",https://www.hurriyet.com.tr/yazarlar/fuat-bol/suriyede-ne-mi-ariyoruz-41335661
Fuat Bol,Robotik insan!,"Eylül 14, 2019 07:30","Koca bir insanlık, esaret kıtaları halinde, modernleşme adına hızla vahşete sürükleniyor. Sosyal medya denen ve aynı kaynaktan beslenen, yalan, iftira ve küfür söylemini şiar edinen oldukça geniş bir kitle var. Toplumun önderleri diyebileceğimiz kişiler de -ki bunların içinde gazeteci-yazar, sanatçı ve siyasi aktörler de var- maalesef bu kitlenin ön safında yer alıyorlar. Bilgiye (sağlam olmayan) erişmenin son derece hızlı ve zahmetsiz olduğu günümüzde, birbirine küfür ve hakaretin bin bir türlüsünü yapabilir, enva-ı çeşit iftiraları atabilirsiniz. İnsanların yazılarından veya konuşmalarından, işinize gelen cümleleri cımbızla seçip, yalanlarla süsleyip, medyada, sosyal ağlarda kamuoyu oluşturarak sanal lince de sebep olabilirsiniz. Hem de en ufak bir adli takibe uğramadan bu denli iğrençlikleri sergileyebilirsiniz! Tu-kaka edilip ötekileştirilen ve suçlanan kişi ya da kişilere yönelik kullanılan söylemler, onları kamuoyu karşısında ‘tehdit’ unsuru olarak gösterip ‘hedef’ haline getiriyor. Çoğu zaman bilinçli olarak yönlendirilen kalabalıklar, kendilerine yöneltilen en ufak eleştirilere bile öfke kusuyor. Üstelik bunu yapanlar, özgürlüklerin ve demokrasinin yılmaz savunucuları! Bizden olmayana saygı göstermemek, bizim, ülkece devamlı sınıfta kaldığımız bir erdem. Geçmişte resmi ideolojinin faşist uygulayıcıları, kendilerinden görmediklerine, özellikle muhafazakâr kesime ve öteki olarak addettiklerine türlü zulümler uyguladı. İnsana ait en temel hak ve özgürlükleri ellerinden aldılar. Bununla birlikte hiç utanmadılar, pişman olmadılar, özür dilemediler. Hatta bugün bile yaptıklarını savunacak kadar arsız ve pervasızdırlar. Belli ki, geçmişten, onca gayriinsani uygulamalardan hiçbirimiz gerekli dersi çıkarmadık. Yönetim erkini eline geçiren kimse, kendi fütursuzluklarını ayyuka çıkarmakta bir beis görmüyor. Baskı ve zulüm erbabının her birisi, sergiledikleri vahşetle, savunageldiği ideolojileri veya kutsalları ile çelişiyor ama ne gam?! Bütün bu olumsuzlukların sebebi, her birimizin yanlış kaynaktan besleniyor olmamızdır. Hazır, araştırılmamış, ne idüğü belirsiz bilgi bizi yanıltıyor ve ters istikametlere yöneltiyor. Doğruyu asla araştırmıyoruz, kolayından hazıra (yalan ve yanlış da olsa) konuyoruz. Tek ölçümüz kalabalıklar, onlara karışarak haklı çıkmayı bekliyoruz! Kurtuluşumuzu kalabalıklara karışmakta arıyoruz! Kalabalıklarla birlikte bir yanlıştan diğerine sürükleniyoruz! İliklerimize kadar işlemiş şiddetin her türlüsünü hunharca işliyoruz. Küçücük dünyamızda ‘bizim’ dışımızdakiler asla umurumuzda değil. Oysa bu koca dünyada, bizden çok çok farklı, yığınla insanla birlikte yaşamak ve bu yerküreyi hep beraber paylaşmak zorundayız. Bunun da yegâne yolu, robotluktan çıkıp esaretten kurtulmaktır. Kendimiz olmaktır.",https://www.hurriyet.com.tr/yazarlar/fuat-bol/robotik-insan-41330143
Fuat Bol,Siyasetin kötü algısı!,"Eylül 02, 2019 07:29","“Siyaset insanının iki gömleği vardır: Biri bayramlık, diğeri idamlık” sözü meşhurdur. Bundan dolayıdır ki siyaset ‘ölüm’ anlamında da kullanılır. Her şey zıddıyla kaim olduğuna göre bu sanat iyi ve güzel icra edildiğinde kişiyi dünyevi ve uhrevi olarak en yükseğe çıkardığı gibi, kötü icra edildiğinde de kişiyi aşağıların en aşağısına iter. Her insanda yönetme arzusu vardır lakin bu arzu kimilerinde fazladır, hatta çok fazladır. Siyaset insanında ise bu arzu doruktadır. Zaten bu arzu olmasa, onca sıkıntı çekilip siyaset yapılmaz. Demokrasilerde siyaset halkla (taraftar) yapılır. Bunların bir kısmı kendi yandaşı, diğer kısmı ise karşıtı olanlardır. Siyasetçi temsili görev üstlendiğinden lider olmak zorundadır. Liderlik karizması olmayan siyasette başarılı olamaz. Zaten bilimler içinde de en zor bilim insan idaresidir. ‘İnsan denen meçhul’ olduğuna göre bir yerde bilinmeyeni, bilinemeyeni bilip idare edeceksiniz. Bu da kolay olmasa gerektir. Siyasette en başarılı kişiler –ki bunlar lider konumundadır- zeki, sabırlı, tahammüllü ve hoşgörülü ve ileri görüşlü olanlardır. Sabreden zafere ulaşır sözü boşuna söylenmemiştir. Gelelim siyasetin en kötü tarafına: Bu da taraf olma ile ilgilidir, adeta futbol takımı taraftarlığını andırır. Kendi takımı (partisi) ne yaparsa en güzelini yapmıştır. Kendi parti lideri ne söylemişse, en güzelini ve en doğrusunu söylemiştir. Bundan daha kötü bir hal, bundan daha büyük bir yanlış olabilir mi? Batı demokrasilerinde o kadar değil ama bizde bu durum çok kötüdür. Öyle zaman olur ki partili (daha doğrusu partici) bile bile yanlışı doğru diye savunur. Veya doğruyu yanlış diye savunur. Bu durum siyasetçinin kendi partisi için böyledir, rakip parti için olanı ise tek kelime ile felakettir! Örneğin: İktidardaki parti onca icraat yapıyor, muhalefet patileri bunların hiçbirisini beğenmiyor ve yanlış buluyor. Ama halk da görüyor. Halkın doğru bulduğunu muhalefet eğri gösterince, halkın nezdinde değer kaybediyor. Halka yaranmak için muhalefet yapıyorum zannediyorlar lakin gerçekte itibar kaybediyorlar. Zira inandırıcılıklarını yitiriyorlar. Bizim siyasetimizdeki bir diğer çirkinlik de çamur at izi kalsın anlayışıdır. Yani rakibine iftira atmaktır. Öyle ki ne kadar büyük iftira atarsan o kadar büyük siyasetçisin! Çünkü rakibinde o kadar büyük iz bırakıyor. Yukarıda birileri tepişirken altta birileri ezilir misali, rakip siyasetçileri meclis kürsülerinden kavga ederken görürsünüz. Birbirlerine laf atarlar, hakaret ederler, suçlarlar. Aynı kişileri meclis kulislerinde ve lokantasında yan yana, şen şakrak bir halde görürsünüz. Olan sokaktaki particiye oluyor. Liderinin yalanını savunup komşusunun, arkadaşının kalbini kırıyor; tartışıyor, kavga ediyor. İşin tuhafı, bu tipler iyi partici biliniyor!",https://www.hurriyet.com.tr/yazarlar/fuat-bol/siyasetin-kotu-algisi-41318607
Fuat Bol,Terörizm ve terörist,"Ağustos 31, 2019 07:29","Terörizmin asıl amacı, bir davaya veya siyasi anlaşmazlığa dikkat çekmektir. Bunun için de kitle iletişim araçlarını kullanır ve toplumda korku oluşturur. Terörizmin bir diğer amacı da devlet otoritesini sarsmak ve hatta boyun eğdirip böylece devlete güveni ortadan kaldırmak, toplumla devletin arasını açmaktır. Terörizmi kurup geliştiren ve silah olarak kullanıp (savaş metodu) ülkelerin üzerine salan dış güçlerdir. Terörizmin gücü ve ömrü (sürekliliği), onu destekleyen güç ile orantılıdır. Terörist eylemler bireysel olmayıp örgütlü eylemlerdir. Terörizm mali desteğe ihtiyaç duyar, bunu da yasadışı yollardan elde eder. Terörizm, insanlık tarihi kadar eski bir savaş yöntemi olmasına karşın, özellikle 20. ve 21. yüzyılla adeta özdeşleşti. Çünkü 20. yüzyılda dünya nizamı yıkıldı ve bunun yerine ‘Hak güçlünündür’ prensibine dayanan zulüm sistemi kuruldu. Dünyanın bu adaletsiz hali, terörizme fidelik yapmış, bu durumu fırsat bilen terör örgütleri ve onları destekleyenler de bu tarlayı olabildiğince sürmüş ve elan da sürmektedir. Ayrıca bir de terörist gibi davranan devletler var ki, bu durumun tipik örneği İsrail’dir. İsrail’in, elinde sapan taşından başka silahı(!) bulunmayan sivil Filistin halkına, tankla, tüfekle uyguladığı zulüm devlet teröründen başka bir şey değildir. Plajlara attığı misket bombalarıyla öldürdüğü bebekler hâlâ hafızalardadır. Terör bir insanlık suçudur ve maalesef dünyamız, terör sınavında sınıfta kalmıştır. Zira senin teröristin kötü, benimki iyidir ve hatta terörist bile değildir anlayışı hâkimdir. Terör alkol gibidir, şişedeki gibi durmaz. Dolayısıyla teröristin ne yapacağı belli olmaz, bumerang misali sahibini de vurur. AB ülkeleri ve ABD, PKK’yı terör örgütü ilan etmelerine karşın, dünyanın bu en vahşi örgütüne her türlü desteği kendileri sağlamaktadır. ABD, PKK’nın uzantıları olan YPG-PYD’yi terör örgütü bile görmemekte, onları silah ve mühimmatla donatıp, onlarla ortak hareket etmektedir. Dünya üzerinde hemen her terör örgütünü kurup destekleyen ve ülkelerin başına bela eden en önemli ülke ABD’dir. Ama gelin görün ki aynı ABD, sahip olduğu süper gücü sayesinde, kendini teröre karşı, terör düşmanı olarak gösterebiliyor. İşin bundan da vahimi ise ABD’nin bu yalanına diğer ülkelerin, inanmasalar da inanır gibi görünmesi ve bu şekilde dillendirmek zorunda olmalarıdır. Süper gücün yansıması böyle bir şey: ‘Zor oyunu bozar!’ Medya, terör haberlerine çok dikkat etmeli, haberi veriş şekliyle teröre hizmet etmemeli. Elbette terör haberi görmezden gelinemez ama veriliş tarzına gerekli özen gösterilmelidir. Terörist, eylemi duyulması için yapar. İşte medya bu isteğe çanak tutmamalı, haberi asla büyütmemeli ve haber diline dikkat etmelidir. Yeni bir keşfe gerek yok, AB ülkelerinde ve ABD’de terör haberlerinin nasıl verildiğine dikkat etmek yeterli. Onların televizyon ekranlarında tek bir ceset görüntüsü göremezken, bizim ekranlarımız mezbahayı andırıyor. Onlar antidemokrat ve beceriksiz de biz mi demokrat ve becerikliyiz? Dilim varmıyor ama yazmak zorundayım, yoksa bizim medya, çok mu kullanışlı? Zira terör örgütlerinin sözcülüğünü yapan medya yalnızca bizde var.",https://www.hurriyet.com.tr/yazarlar/fuat-bol/terorizm-ve-terorist-41317288
Fuat Bol,FETÖ devletten kazınmalı!,"Eylül 07, 2019 07:29","Etmeyecekler de, zira o, bölücübaşı Abdullah Öcalan’ın takasıdır. Üstelik PKK bölgesel bir terör örgütü iken, FETÖ dünya çapında bir terör örgütüdür. Daha açık ifadesiyle ABD, FETÖ örgütü sayesinde, 150’yi aşkın ülkenin maddi ve manevi kaynaklarını sömürmektedir. ABD, FETÖ örgütü sayesinde onlarca ülkenin geleceğini elinde tutuyor. Çünkü FETÖ okullarında yetiştirilen mankurtlar, yarın başına geçip idare edecekleri ülkelerini ABD güdümüne sokacaklardır. Uzağa gitmeye gerek yok, bu halin tipik örneği Türkiye’de yaşandı. 40-50 sene içinde ülkemizin tüm ışıltılı beyinlerini devşirdiler. Öyle ki, FETÖ’nün okullarında okumak bir ayrıcalıktı ve kalburüstü herkes, çocuklarını bu okullara vermek için yarışıyordu. Sivil, resmi ve askeri tüm eğitim kurumlarının başlarını tuttular, personel ve istihbarat dairelerini ele geçirdiler. Polis ve askeri okullara alınacak öğrencilerden tutun, herhangi bir devlet dairesine atanacak memur ve amirlere kadar hemen herkesin ataması bunların ‘olur’larıyla gerçekleşti. Türkiye’deki hiçbir resmi kurum, bunların melanetinden ayrı düşünülemez. Devlet bankalarındaki krediler, esnaftan periyodik olarak sağlanan bağışlar (tehdit, şantaj veya rızayla), atadıkları insanların maaşlarından yapılan kesintiler, milletten toplanan yardımlar ve hepsinden önemlisi yurtiçi ve yurtdışında önünü açtıkları şirketlerden topladıkları haraçlar oluk oluk ABD’ye aktı. ABD bu altın yumurtlayan tavuğu keser mi? Tüm devlet dairelerinde ve istisnasız her belediyede haraç masalarının başında hep FETÖ’nün militanları vardı ve bunlar milleti affedersiniz sağmal inek gibi sağdılar ve elde ettikleri gelirleri örgüte, oradan da ABD’ye boca ettiler. Bu devleti sokakta bulmadık, tarihin derinliklerinden gelen devlet geleneğine ve birikimine sahibiz. Başta istihbarat kuruluşlarımız olmak üzere, her kurumdaki teftiş kurullarımız (Cumhurbaşkanlığı Teftiş Kurulu dahil), her yerdeki FETÖ’cüleri tespit edip devletten kazımak zorundadır. Belediyeler, ah şu belediyeler! İnanın, FETÖ örgütü ile birlikte adeta emme basma tulumba gibi çalıştılar. Şehirlerimizi çığırından çıkarıp beton yığınına döndürdüler, buralardan elde ettikleri haram paralarla hem kendileri ve yandaşları köşeyi döndü ve hem de birilerine köşeyi döndürdüler. İçişleri Bakanlığı Teftiş Kurulu ve tüm kuruluşların teftiş kurumları görev başına! Her kurum ve kuruluş, içindeki cerahati akıtmak zorunda, aksi halde bünyelerini (asıl gövdelerini) bütünüyle kaybedebilirler. İl ve ilçelerimizdeki bu çirkin yapılar, göğün bilmem kaçıncı katından adeta dillerini çıkarıp milletle alay ediyorlar. Bu binaların her birisi A’dan Z’ye (tapu, imar, ortaklık vb) araştırılıp tüm reziller rezillikleriyle açıklanmalı (teşhir edilmeli) ve haklarında gereken yasal işlem yapılmalıdır. Unutmayın, hemen her şehrin en mutena arsaları FETÖ’cülere peşkeş çekildi. Ve yine unutmayın, bir beldede on katlı imar olup orada yirmi beş katlı imar verilmişse mutlaka FETÖ bulaşığı vardır. Bir araştırılmaya başlansın, bakın neler çıkacak! Haine acınmaz, aksi halde acınacak hale düşmek kaçınılmaz olur.",https://www.hurriyet.com.tr/yazarlar/fuat-bol/feto-devletten-kazinmali-41323732
Fuat Bol,Şeytanlaşan insan!,"Ağustos 28, 2019 07:29","Malum, insan topraktan yaratıldı, toprağın tüm özelliklerini bünyesinde taşır. Üstelik insana, diğer tüm yaratılmışlardan üstün olması için ruh verilmiştir. Bu ruh akılla, nefisle, vicdanla vb donatılmıştır. İnsan, toprağı kültüre tabi tutarak mümbit hale getiriyor. Kazıp altını üstüne getiriyor, havalandırıyor, gübreliyor, suluyor, yabani otlarını ayıklıyor vb. Kendi kültürümüz için ne yaptık ve ne yapıyoruz? Hiç! Yo bir şey yapıyoruz, olanı da yok etmek için elimizden geleni ardımıza koymuyoruz. Halbuki bu üstün özellikleriyle insan, başıboş bırakılmamış, eğiticiler eliyle eğitime tabi tutulmuştur. Tarih boyu peygamberler, filozoflar, bilgeler ve tüm eğitmenler, insanoğlunu eğitmek için gayret sarf etmişlerdir. Eğitim sayesinde insan, üstünler üstünü olabileceği gibi, eğitimsizlikle veya yanlış eğitimle aşağılıkların en aşağılığı da yapılabilir. Yani melek de şeytan da olmak insanın elinde. İnsanın taşıdığı can, Yaradan tarafından kendisine bahşedilen bir emanettir ve dokunulmazlığı vardır. İnsanoğlu kadın ve erkek şeklinde iki cins olarak yaratılmıştır ve her biri diğerine muhtaçtır ve birbirinin tamamlayıcısıdır. Kadın, erkeğe göre daha narin (hem maddi hem manevi) yaratıldığından, ona her bakımdan daha bir özen gösterilmesi gerekmektedir. Kadın anadır, yani varlığımızın iki ana unsurundan biridir. Erkeğin hem dünyası ve hem de ahireti kadının avuçlarındadır. Nitekim “Cennet anaların ayağı altındadır” buyurulmuştur. İnsanoğlu en büyük kötülüğü ve zulmü kendine, kendi hemcinsine yapmıştır ve yapmaktadır. İnsanoğlunun canavarlığı kanunlarla bir dereceye kadar önlenebilir, hatta önlenemez. Tek çıkar yol eğitimdir. Kadına uzanan el, elbette kırılmalı lakin o el uzatılmadan önce, kadına asla el uzatılamayacağı bilinciyle eğitilmelidir. Yani sivrisinekleri tek tek avlamak yerine bataklık kurutulmalıdır. Ama biz ne yaptık? Önce gerekli din eğitimini vermeyerek Allah korkusunu kaldırdık. Daha sonra da ‘zorba devlet’ algısını silmek için (aşırı hürriyetçilikle) devlet ve kanun korkusunu kaldırdık. Vicdanları ise cüzdanlarla karıştırıp kirlettik ve körelttik. Kalplerimizden sevgiyi çıkarıp hırs-tamah ve bencillikle doldurduk. Aklımızı da nefsimizin emrine vererek, mücessem şeytanları çoğalttık. Din, iman, akıl, vicdan, kalp yani insanı insan yapan değerlerin hepsini tatile çıkardık. Bir kısım erkeklerin işledikleri akıl almaz kadın cinayetlerini görünce, duyunca, okuyunca da hop oturup hop kalkıyoruz. Bir insan nasıl böylesine canavarlaşabilir diye hayıflanıyoruz. Halbuki şaşıranlara şaşırmak lazım, ektiklerimizi biçiyoruz. İnsanı hangi kültüre tabi tuttuk ve gerekli eğitimi verdik de onun karşılığını bekliyoruz? Şeytandan melek olmasını, melek gibi davranmasını bekliyoruz. Daha çok bekleriz!",https://www.hurriyet.com.tr/yazarlar/fuat-bol/seytanlasan-insan-41313994
Fuat Bol,Direniş!,"Eylül 11, 2019 07:30","Ne zaman ki, bizi bizden kopardılar ve bizim yerimize başkaları karar vermeye başladı, aramızda ekilen zehirli tohumlardan çeşit çeşit terör belası yeşerttiler. Yıllarca ne onlar bizi dinledi ne de biz onları dinleyip anlamaya çalıştık. Bilinçsiz bir şekilde kör dövüşü yaptık. Mahut kör dövüşü, bizi dövüştürenlerin ekmeğine yağ sürmekten başka bir mana ifade etmedi. Yıllar sonra uyandık ve gerekenleri yaptık ama ok yaydan çıkmıştı bir kere. Oysa devlet, yalnızca Kürtlere değil, tüm halka zulmediyordu. Terörü besleyip üzerimize salanlar, Kürtleri, dün olduğu gibi bugün de kullanışlı buldu ve adeta bir maden gibi işledi. Devlet hatasından döndü ama ipleri dışarıda olan terör örgütleri hatada ısrara devam ediyorlar. Devlet de onlara gerekli cevabı veriyor. Belli ki, bize, her günkü gündemi terör olan bir kefen biçilmiş. Elbette bu durumun sonsuza değin sürdürülebilirliği yoktur. Bizi birbirimize kırdıran düşman(lar) öyle acımasız ki, her iki taraftan akan kanı insani bulmuyor ve akıttığı bu kandan besleniyor. Şu halde, ne yapıp edip bu kanı durdurmalıyız. Diyarbakırlı annelerin bu direnişi, ayaklanışı tarihi bir fırsattır. Mesleği, görüşü, meşrebi ne olursa olsun tüm anneler, Diyarbakırlı annelerin safında yer almalıdır. Şehit annelerinin çığlığı da aynı haykırışta yankılanmalıdır. Erkeklerin başaramadığını veya kısmen başardığını kadınlar pekâlâ başarabilir. Zira anaların dayanışmasının önünde durabilecek hiçbir güç yoktur. Yeter ki bu acılı yürekler toplu vursun, onu top sindiremez. Haddi zatında çok geç kalan bu kutsal eylem, her taraftan desteklenmeli ve biteviye devam ettirilmelidir. Kürt ölmüş, Türk ölmüş ABD’nin umurunda mı? O, nasılsa çayın taşı ile çayın kuşunu avlıyor ve Siyonist emellere adım adım ulaşıyor. Evet, biz erkekler derdimizi anlatamadık. Ne Kürtlere anlatabildik, ne Türklere. Anlatanımız olsa da anlayanımız olmadı. Ama bu analar yok mu, yüreği dağlı bu analar. Bunların azmi ve kararlılığının yenemeyeceği hiçbir şey yoktur. Zira bu eylem, terör örgütü PKK ile Kürt halkının bir bağlantısının olmadığının en büyük kanıtıdır. Diğer bir ifadeyle, PKK asla Kürtleri temsil etmemektedir. PKK dış güçlerin emrinde bir taşeron örgüttür ve Kürtlerden ziyade İsrail’e, Siyonizm’e hizmet etmektedir. Kürtler, kaynatılan bu aşta yalnızca tuzdur, üstelik çok kullanışlı olan Himalaya tuzudur! Bu birlik, azim ve kararlılık karşısında terör bile nasıl yenildiğini anlayamayacak ve kendiliğinden teslim olacaktır. Göreceksiniz!",https://www.hurriyet.com.tr/yazarlar/fuat-bol/direnis-41327368
Fuat Bol,Coğrafya kaderdir!,"Eylül 04, 2019 07:29","Bu hal şahıs planında da aynıdır, dağ, sahil, ova, güney-kuzey, doğu-batı insanlarına bakınız, aralarındaki karakter farkını görürsünüz. Toplumların ve kültürlerinin de bulundukları coğrafyanın özelliklerine göre şekillendiğini bilir ve gözlemleriz. Çetin ve zorlu bir coğrafyadaki insanlar daha bir mücadelecidir. Sarp bir arazide ayakta durabilmek bile emek-çaba ister. İstisnaları olmakla beraber, bir kısım coğrafyanın insanları çalışkan, diğer bir kısım coğrafyanın insanları ise tembel olurlar. Dünya sahnesinde rol alan biz Türklerin kaderi hep zor ve çetin coğrafyalar olmuştur ve olmaya da devam etmektedir. Bundan dolayı da ‘Türk’e durmak yaraşmaz!’ denmiştir. Türkler Müslüman olduktan sonra da yüklendikleri misyon gereği (ila-yı kelimetullah: Allah’ın birliğini ilan etme, duyurma ve yüceltme, kısaca tebliğ etmek) durmamış ve en çetin coğrafyalarda at koşturmuştur. Bir kısım haramzadelerin ve nankörlerin iddia ettikleri gibi, ‘zulüm 1453’te başlamadı’. Başlasaydı eğer bugün İstanbul da tıpkı Endülüs (İspanya) gibi olurdu. Nitekim İstanbul’un fethinden 39 sene sonra (1492), Haçlılar Endülüs Emevi devletini yıktılar ve koskoca İber Yarımadası’nda bir tek Müslüman ve Yahudi bırakmadılar. Alayının kökünü kuruttular. Bunu zulüm görmeyen içimizdeki gafiller, İstanbul’un ve Bosna’nın fetihlerinden sonra aşağıdaki fermanları yayınlayan ve yürürlüğe koyan Türk hakanını ve Türkleri, utanmadan zalimlikle suçlamaya yelteniyorlar: (Kısmen kısaltılmış ve sadeleştirilmiş metin) “Kabul ettim ki, kendilerinin ayinleri ve erkânları nasılsa, yine o şekilde yerine getireler. Ben dahi üzerlerine varıp kalelerini yıkıp harap etmeyem. Buyurdum ki, kendilerinin malları ve rızıkları ve mülkleri ve mahzenleri ve bağları ve değirmenleri ve gemileri ve sandalları ve bilcümle metaları ve avretleri ve oğlancıkları ve kulları ve cariyeleri kendilerinin ellerinde buluna, onlara ilişmeyem ve üşendirmeyem. Onlar dahi rençberlik edeler. Karadan ve denizden sefer edeler, kimse dokunmaya ve her birisi güvende ola. Ve kiliseleri ellerinde ola, okuyalar ayinlerince... Ticaret yapıp, gümrükleri âdet üzere vereler, onlara kimse eziyet etmeye... Ben Fatih Sultan Han, bütün dünyaya ilan ediyorum ki, kendilerine bu padişah fermanı verilen Bosnalı Fransiskanlar himayem altındadır. Ve emrediyorum: Hiç kimse ne bu adı geçen insanları ne de onların kiliselerini rahatsız etmesin ve zarar vermesin. İmparatorluğumda huzur içinde yaşasınlar ve bu göçmen durumuna düşen insanlar özgür ve güvenlik içerisinde yaşasınlar. İmparatorluğumdaki tüm memleketlere dönüp korkusuzca kendi manastırlarına yerleşsinler. Ne padişahlık eşrafından, ne vezirlerden veya memurlardan ne hizmetkârlardan ne de imparatorluk vatandaşlarımdan hiç kimse, bu insanların onurunu kırmayacak ve onlara zarar vermeyecektir. Hiç kimse bu insanların hayatlarına, mallarına ve kiliselerine saldırmasın, hor görmesin veya tehlikeye atmasın...” Türkler, güç ve kudreti ellerinde bulundurduklarında, başka insanlara işte böyle davranıyorlardı. Bir de güç ve kudreti elinde bulunduran ve kendine medeni diyen ABD’nin ve AB’nin davranışlarına bakın! 15. asır Bosna’sı ve İstanbul’u ile 20 ve 21. asır Bosna’sına, Irak’ına, Suriye’sine, Filistin’ine, Myanmar’ına bakın, ne demek istediğimizi anlarsınız.",https://www.hurriyet.com.tr/yazarlar/fuat-bol/cografya-kaderdir-41320702
Fuat Bol,Analar ağlamasın!,"Eylül 09, 2019 07:29","Bu kutsal hak, dünyada ödenemediği içindir ki evlatların iki yakası bir araya gelmiyor. Ana, çocuğuna ilahi aşkla bağlıdır ve bu aşk karşılık beklemeksizin, tek taraflı ve sürekli vermeyi gerektirir. Bir ana, çocuğuna dünyaları bağışlasa yine tatmin olmaz; doymaz ve yeter demez. Bundan dolayıdır ki anaların gözünde çocukları hiç büyümez. Hangi yaşta ve makamda olurlarsa olsunlar, evlatlar anaların gözlerinde hep çocuktur ve kendilerine muhtaçtır. Evlat, annenin ciğerparesidir. Her zerresinin yansıdığı öz parçasıdır. Ağlarsa anam ağlar, gerisi yalan ağlar sözü boşuna söylenmemiştir. 36 senedir terörle kıyasıya boğuşuyoruz. Düşük yoğunluklu bu savaşın gerçek mağdurları, evlatlarını teröre kurban veren analardır. Zira bu yürekler dağlanmıştır. Bu yüreklerin sızısı dinmez, kanı kesilmez. Evlatların analarına karşı birinci ve en önemli görevi, onları ağlatmamaktır ve hatta onlara ‘öf’ bile dememektir. Devlet ve millet hayatımızda ne denli hayırsız evlat olduğumuza bakın ki sürekli analarımızı ağlatıyoruz. Evlatları dağa kaçırılan Diyarbakırlı annelerin, HDP Diyarbakır İl Başkanlığı önündeki bekleyişleri ve bunların sayılarının her geçen gün artması, öyle geçiştirilecek sıradan bir olay değildir. Bir kısım gösteri insanları, feryatları arşı titreten bu anneleri değil de yerlerine kayyım atanan eski belediye başkanlarını ziyaret ederek, akılları sıra siyasi rant devşiriyorlar. Mangalda kül bırakmayan siyasilerimiz, STK’larımız ve hepsinden önemlisi medyamız neredeler? Bölücübaşı ile röportaj kuyruğuna giren anlı-şanlı gazetecilerimiz neredeler? Neden yeri göğü inletmiyorlar? Neden gök kubbeyi, PKK’nın ve onun siyasi uzantısı olan HDP’nin başına yıkmıyorlar? PKK’ya terör örgütü diyemeyen HDP saz çalmaya devam etsin, destekçileri de oynasın öyle mi? Yürekleri dağlı anaların bedduasını buraya yazalım da gaflet, dalalet ve hatta hıyanet içinde olanlar nasibini alsın: “Terör belasına maruz kalsınlar!” Teröre maruz kalsınlar ve bu acıyı tatsınlar ki onlarca yıldır anaların çektikleri acıları, bir nebze olsun anlasınlar. Anada ayrım olmaz, ana anadır. Evlatları dağa kaçırılan analarla şehit anaları birlik olup HDP’nin kapısına dayanmalı ve yeryüzünü onlara dar etmelidir. Terör örgütüne indirilecek en büyük darbe budur. İktidarı ve muhalefeti ile parlamento nerededir? Özellikle hükümeti teşkil eden AK Partili milletvekilleri nerededir? ‘Cumartesi anneleri’ için sözde yırtınan sanatçılarımız nerededir? Unutmayın ki tüm anaların gözyaşları terörle birlikte onu destekleyenleri de boğacaktır.",https://www.hurriyet.com.tr/yazarlar/fuat-bol/analar-aglamasin-41325170
Fuat Bol,Deprem gerçeği ve aymazlığımız!,"Ağustos 21, 2019 07:29","Burada, belirleyici, yol yordam gösterici ve düzenleyici olan devlet (bakanlıklar ve belediyeler) tümüyle sınıfta kalmıştır. Asla bu vebalin altından kalkamazlar. Ne bu dünya da, ne de öbür dünyada. Adapazarı gibi zemini balçık olan beldeleri iskâna açtık. Hem de her gelen belediye kat yüksekliğini arttırdı ve bununla övündü! Kâğıt üzerinde imar mevzuatı hazırladık, bürokrasiyi, insanları canlarından bezdirircesine zorlaştırdık, uygulamayı ise ‘rüşvet’in şefkatli ellerine bıraktık. Belediyelerin teknik kontrol memurları var (mühendis), bunlar inşaatları, yerinde safha safha denetler (demirden betona), rapor tutar imzalarlar. Evrakta bunların hepsi tamamlanmıştır lakin kontrol eden kişi inşaat mahalline yalnızca rüşvet almak için gitmiştir. Veya hiç gitmeden, makamında rüşveti alıp imzalamıştır. Devlet kurumlarımızın kendileri (belediyeler) bu ve buna benzer suçları işlemeyi maharet bilirler. Örneğin apartmanlar projelendirilirken, daire sayısı adedince otopark zorunluluğu vardır. Müteahhit otopark harcını belediyeye öder (yatırır) ama apartmana otopark yapmaz. Bunun gibi, şehirlerimizdeki bütün apartmanların otopark harçları belediyelere yatırılmıştır lakin bunların yüzde 99’unda otopark yoktur. Sorarım size, bunun adı harç mı haraç mı? Devletin ‘haraççı’ olduğu yerde kimi kime şikâyet edebiliriz? Haracın önünü bizzat devlet açıyor, müteahhide de, haraçla açılan bu yollardan yürümek kalıyor! Şehirlerimizin tarıma elverişli mümbit ovalarını imara açmak, cinayetin daniskasıdır ama gel de anlatın! Aymazlığımıza bakın ki, gevşek zeminleri imara açıyor, sert zemin olan tepeleri ise mezarlık yapıyoruz. Yani yaşayanımızı ölümün kucağına atıyor, ölülerimizi de yattıkları yerde rahatsız olmasınlar(!), başlarına bir şey gelmesin diye sert zeminlerde muhafaza ediyoruz. Gevşek zeminde (yanlış yerde) bina, inşaatta eksik malzeme (demirden ve çimentodan çalmak, deniz kumu kullanmak vb), rüşvetin kalınlığına göre binalara yükseklik gibi ne kadar yanlış varsa yap, ondan sonra da suçu depremde ara! Biraz daha zorlasan, suçu kaderde arayacak! Dere yatağında apartmanı dik, suçu da su taşkınına, sele bağla! Japonya da bizim gibi bir deprem ülkesi, beşik gibi sallanıyor. Zaman zaman da şiddetli yer sarsıntıları oluyor. Depreme göre bina yaptıkları için, bizdeki gibi yıkımlar ve ölümler olmuyor. Japon insanındaki zekâ bizim insanda da var, belki daha fazlası var ama belli ki bizimki şeytanlığa çalışıyor. Hem öylesine ustaca bir şeytan üçgeni ki bizdeki, bunca cinayet sonucunca onca can ve mal kaybediyoruz, ortada fail yok, zanlı yok, sorumlu yok! Şişe yutmuş salatalığı, nasılını, niçinini düşünen, soran da yok. Onca felaket lakin değişen bir şey yok, nato kafa nato mermer! Dünyanın hangi ülkesinde ‘kara cahil’den müteahhit olabiliyor, biliyor musunuz? Yalnızca Türkiye’de... Üstelik yetiştirip diploma verdiğimiz ve mühendis-mimar yaptıklarımız da arsa ve para sahibi bu yüklenicilerin emrinde!",https://www.hurriyet.com.tr/yazarlar/fuat-bol/deprem-gercegi-ve-aymazligimiz-41307543
Fuat Bol,Hukuk ve demokrasi,"Ağustos 26, 2019 07:29","Hukukun felsefesinden bihaberler. Hukuku dillerine pelesenk edip demokrasi havarisi kesilirler. Kitabın ortasından (realite) yazanları da ‘faşist’ ilan ederler. Münevver olamamış, yalnızca mum ışığından aydınlanan ‘aydın’ tipi bizde mebzul (zebil-çok) miktarda vardır. Ruhları muhalefetle özdeşleşmiştir. Her şeye karşı olmayı devrimcilik zannederler. Tamam, devirelim de yerine ne konulacağını kendileri de bilmez. Seçimle işbaşına gelen belediye başkanlarının görevden alınıp yerlerine kayyım atanmasını ne hukuka ne de demokrasiye sığdırabiliyorlar. Halbuki bal gibi hukukidir. Zira ilgili kanun maddesini, bentlerine kadar kendileri de bilip söylemektedir. Bir kısmı ise hukuki bulsa da demokratik bulmuyorlar. Bakın, burada asla particilik yapmadan bir gerçeğin altını çizelim: Olağanüstü hal ve sıkıyönetim, demokratik idare şeklinin yansımaları değil midir? Nitekim AK Parti iktidara geldiğinde Güneydoğu bölgemiz normal idareyi unutmuştu. Çünkü uzun yıllar bölgede olağanüstü hal vardı. AK Parti iktidara gelir gelmez olağanüstü hali kaldırdı, normal idareye geçti. Bunu bir nazire olarak yaptı, zira terör devam ediyordu. Tıpkı şimdi olduğu gibi. Üstelik bugün, hemen güneyde (Suriye) amansız bir savaş var ve bu savaş bizim güvenliğimizi tehdit etmektedir. Bu tehdidi ortadan kaldırmak için harekât üzerine harekât düzenliyoruz. Şu halde, başka bir parti veya partiler üstü(!) bir yönetim olsa, bölgede çok rahat olağanüstü hal ilan edebilir; hatta sıkıyönetim. Teröre karşı içeride ve dışarıda amansız mücadele verilmesine rağmen hükümet olağan yönetimde ısrar ediyor. HDP ve bölgede sahip olduğu belediyeler bu olağan yönetimin kıymetini bildi mi, biliyor mu? Bilmediği gibi, terör örgütüyle müşterek hareket ediyorlar. Sandıkla gelen elbette sandıkla gitmeli ama o sandık kristal olup çok iyi korunması gerekir. Hem kendileri “Sandık her şey değildir” demiyorlar mıydı? İşte, her şey olmayan sandığı yine demokrasi normları hizaya getiriyor. Hükümet, savaş şartları var deyip pekâlâ olağanüstü hal ya da sıkıyönetim ilan edebilir. Şimdi valiler atanıyor (kayyım), o vakit askerler atanacak. Bakın, bunların hepsi hem hukukun hem de demokrasinin içinde olan şeyler. Ahmet Davutoğlu hendeklerle mücadele ederken “kamu düzeni” diyor, başka bir şey demiyordu. Şimdi ne oldu da sözde demokrasi havarisi kesildi? Yahu! Sınırdaki hareketliliği görmüyor musunuz? Ordumuz eli tetikte bekliyor. ABD karşı tarafı en modern silah ve mühimmatla donattı. Bölge her an alev topuna dönebilir. Biz oturmuş burada meleklerin cinsiyetini tartışıyoruz! Ya devlet başa, ya kuzgun leşe! Anlayana!..",https://www.hurriyet.com.tr/yazarlar/fuat-bol/hukuk-ve-demokrasi-41311985
Fuat Bol,Hangi demokrasi?,"Ağustos 24, 2019 07:29","Ayol! Siz hangi demokrasiden bahsediyorsunuz? Bir ülkenin fiilen savaştığı terör örgütüyle iş tutmak, bu yüzden işten çıkarılanları tekrar işe almak (bu meyanda işe alınan şehit yakınlarını işten çıkarmak), teröristlerin cenazelerine gitmek, onların isimlerini cadde, sokak ve parklara vermek, sözde ‘eşbaşkanlık’ uygulamasıyla yönetimi kendilerine benzetmek (akılları sıra merkezi yönetimden bağımsız ve bağlantısız, özgün yönetim oluşturuyorlar), terör örgünün marşında saygı duruşunda bulunmak, belediye imkânlarını dağa militan hazırlamakta kullanmak... Bütün bu kepazelikleri bu devletten aldığınız maaş ve bu devletin size sağladığı makamla yapacaksınız. Bu devlet de durup sizi uzaktan seyredecek öyle mi? Utanmadan sıkılmadan dün de aynını yapmıştınız. Şehit kanıyla yoğurulmuş o mübarek beldeleri; ‘tünel şehir’ ve ‘hendek-çukur şehir’ haline getirmiştiniz. Devlet müdahale edince de halkı ayaklanmaya çağırmış ve onlarca vatandaşın ölümüne sebep olmuştunuz. Devlet yumuşak durdukça, merhametle yaklaştıkça siz onu, uysal koyun zannettiniz! Yahu! Bu devlet ne sokakta bulunan bir çadır devletidir ve ne de sizin zannettiğiniz gibi yolgeçen hanıdır. Öyle destursuz, kafanıza göre takılamazsınız. Bu devletin kurallarına, kanunlarına ve Anayasa’sına siz de diğerleri gibi uymak zorundasınız. Dünyanın hiçbir demokratik ülkesinde siyasi partiler ve onların seçilmişleri (belediye başkanları, milletvekilleri, belediye meclis üyeleri) herhangi bir terör örgütü ile iç içe olamaz, onların meddahlığını yapamaz, bilakis onlarla arasına mesafe koyar, koymak zorundadır. Aksi halde görevi, makamı, rütbesi ne olursa olsun, kulağından tuttukları gibi atıverirler. Ve bu yaptıklarının hesapları da kendilerinden sorulur. Efendim, yapılan kanuniymiş de ahlaki değilmiş. Terörün olduğu yerde hangi ahlaki değerden bahsedilebilir? Terör olduğunu nereden biliyormuşuz, mahkeme kararı mı varmış. Devletin eli armut mu topluyor, bu istihbarat raporları neyi haykırıyor? Zaten kanunsuzlukların çoğunu gözlerimizin içine baka baka yapıyorlar. Bu sorunun cevabı, devletin dünkü hoşgörüsü karşısında sergilenen çukur siyasetidir. Bunu mu istiyorsunuz? Sizin seçilmişliğiniz, layüsel (sorumlu tutulamaz) olmanızı gerekli kılmaz. Üstelik bu ülkenin kanunlarını bilerek seçiliyorsunuz ve hatta seçildikten sonra da bu kanunlara uyacağınıza dair yemin ediyorsunuz. İşlediğiniz haltlar karşısında kanunlar uygulandığında da ‘Faşist devletin antidemokratik uygulaması’ diye bağıracaksınız. Bakınız dünyada hiçbir demokrasi, varlığına kasteden oluşumlara imkân vermez, veremez. Verdiği takdirde, millete ihanet etmiş olur, tıpkı sizin, milletin verdiği helal oylara ihanet ettiğiniz gibi. Devletin verdiği imkânları, devletin aleyhinde kullanmaya kalkışırsanız, bu, bütün rejimlerde olduğu gibi demokraside de suçtur. Adı, sanı, rejimi, sistemi ne olursa olsun, her devlet, bunun hesabını sorar ve bedelini mutlaka ödetir. Buyurun, Türk mahkemeleri burada, hukuka başvurun. Bunlara güvenmiyorsanız AİHM’ye başvurun! Bu arada, Tayyip Erdoğan düşmanlığı muhalefetin (CHP-İP) aklını örtmesin. Seçimlerde işbirliği yaptıkları HDP’nin gerçek yüzünü görüp devletin (hükümetin değil!) ve milletin yanında yer alsınlar. Bindikleri dalı kesmesinler! Aksi halde bunun hesabını millete veremezler.",https://www.hurriyet.com.tr/yazarlar/fuat-bol/hangi-demokrasi-41310596
Fuat Bol,Hac ve kurban (2),"Ağustos 14, 2019 07:29","Müslümanların ibadetlerinin ne kıratta olduğunu görmek için onların idarecilerine bakmak kâfidir. Zira Hz. Peygamber, “Amelleriniz yöneticilerinizdir, onlar sizlerin eseridir. Siz nasıl olursanız, yöneticileriniz de öyle olur!” buyurmuştur. Yani, “Siz nasıl iseniz (neye layıksanız) öyle idare edilirsiniz!” Bugün İslam ülkelerini yönetenlerin çoğu, yalnızca Müslümanlığın değil, tüm insanlığın yüz karasıdır. Zira bu ülkelerin halkları, yöneticilerinin elinde esir, mahut yöneticiler de kendilerini o makamlara getiren ağababalarının elinde esirdir. İslam’ın en mukaddes beldelerini elinde bulunduran Suudi Arabistan Veliaht Prensi’nin, vatandaşı olan bir gazeteciyi, İstanbul konsolosluklarında nasıl vahşice katlettirdiğini dünya âlem gördü. Aynı Prens, BAE prensi ile ABD’nin kucağına oturup İsrail’in borusunu öttürüyorlar, hem de Filistin’e karşı! Dinlerine ve kendi halklarına ihanet içinde olan bu türedi liderler yüzünden bugün tüm İslam âlemi bir uçtan öbür uca kan revan içindedir. Ya birbirleriyle savaş halinde ya da sürekli terörle boğuşmaktadırlar. Ve yine halklarına ihanet içinde olan bu liderler yüzünden, İslam ülkelerindeki tüm zenginlikler (yeraltı ve yerüstü kaynakları) Batılı sömürgeci ülkelere peşkeş çekilmektedir. İslam âlemi, inandıklarını iddia ettikleri din (İslamiyet) ne diyorsa onun tersini yapmakta yarış halindeler. Dinleri birlik olun diyor, onlar bin bir parçaya bölünmekle övünüyor. Dinleri barış içinde yaşayın diyor, onlar savaşın her çeşidi ile kan dökmeyi maharet biliyor. Dinleri adil olun diyor, onlar zulmün daniskasını yapıyor. Allah da buyuruyor ki: “Onlar kendi nefislerindeki hali değiştirmedikçe, Allah bir kavmi değiştirmez” ve “Hani Rabbiniz size, and olsun ki nimetlerime şükrederseniz arttırırım ve and olsun ki nankörlük ederseniz şüphe yok ki azabım pek çetindir” diye hükmünü bildirmişti. O halde, başa gelen tüm bu musibetlere şaşırmamak lazım, nimetlere yapılan nankörlüğün cezası çekilmekte. Demek ki, şeklen kutlamakta olduğumuz bayramların gerçeğine kavuşabilmemiz için kendimizi değiştireceğiz, verilen onca nimete nankörlük etmeyeceğiz. Günümüz Müslümanlığının ne kıratta olduğunun bir diğer göstergesi de dünya üzerinde bu kadar aç ve açıkta insan (ve hatta kardeş konumundaki Müslüman) varken, kendilerinin obez olmalarıdır. Sadece obezlikten kurtulmak için harcanan para ihtiyaç sahiplerine aktarılsa dünyada fakir fukara kalmaz. Müslüman kardeşleri sefalet ve açlıkla boğuşurken, zekâtını vermeyip debdebe ve şaşaa içinde, 10’uncu veya 15’inci haccı veya umreyi yapmakla övünmek ve gösteriş yapmak Müslümanlık değildir. Bayram hiç değildir.",https://www.hurriyet.com.tr/yazarlar/fuat-bol/hac-ve-kurban-2-41301470
Fuat Bol,Skandal karar (2),"Ağustos 10, 2019 07:29","Barıştan yana olduklarını iddia eden bir grup, sürdürülmekte olan bu savaşın adil olmadığını, devletin zulmettiğini, başta Kürtler olmak üzere bölge halklarına saldırdığını, yine devletin savaşta bile kullanılamayacak silahları kullandığını ve haksız yere masum ve sivil insanları açlığa ve susuzluğa mahkûm ettiğini dile getiren bir metni imzalayıp ‘Hak ihlali var’ diye Anayasa Mahkemesi’ne başvurdu. Hazırlanan ve imza edilen bu metne göre devlet katil konumunda. Yüksek mahkeme de bu iddia sahiplerini haklı görerek, ‘Hak ihlali vardır’ dedi. Belli ki oylama tartışmalı geçti ve 8’e 8 çıkan oylama sonucunda başkanın kullandığı oy iki oy sayıldığından, karar, dilekçe sahiplerinin lehine çıkmış oldu. Bu skandal karar, başta bu savaşı bizzat sürdürmekte olan güvenlik güçleri olmak üzere herkesi üzdü. Teröristleri, terör destekçilerini ve terörden beslenen iç ve dış çevreleri sevindirdi. Belli ki birileri (hangi makamlarda olurlarsa olsunlar), Türkiye’nin içinden geçmekte olduğu sürecin farkında değiller. Yahu! Başınızı kaldırıp dünya ülkelerine bir bakın, bizim gibi içeride ve dışarıda terörle savaşmakta olan kaç ülke var? Dost ve müttefikimiz (!) olan ülkeler, hemen burnumuzun dibinde, terör devleti kurmak için yığınak yapıyor. Aynı odaklar, terör örgütlerine her türlü desteği vererek, güney sınırımızda boydan boya bir terör kuşağı oluşturmak gayretindeler. Türkiye de kendi güvenliğine kasteden tüm bu girişimleri bertaraf edebilmek için adeta çırpınıyor, vatan savunması yapıyor. Başta Diyarbakır (Sur) olmak üzere, güneydoğumuzdaki başkaldırıyı ne çabuk unuttuk? Aymazlığımıza doymayalım, biz sözde barış süreci yürütürken, PKK, şehirlerimizi girilemez yapmak için yolları çukurlaştırıp, yerleşim yerlerini tünellerle birbirine bağlayıp, silah ve mühimmatla doldurup mevzilendi. Türkiye ne yapmalıydı, girmeyip oraları onlara mı terk etmeliydi? Dünyanın en acımasız, en alçak ve en vahşi savaşını yürüten PKK ve türevleri bebekleri katlederken, sivil masum insanları topluca imha ederken, yine sivilleri çocuk-kadın demeden kalkan yapıp kahpece Mehmetçik avlarken bu barış (!) gönüllüleri neredeydiler ve elan nerededirler? Güvenlik güçlerimiz çok hassas davranıp gereğinden fazla özen göstererek, bu kahpeleri tek tek avladı, siviller zarar görmesin diye kendilerini feda ettiler ve bu yüzden o çukur ve tünellerde 795 şehit verdik. Bu ‘Barış gönüllüleri’ denilen zihniyet ve bunların avaneleri ve her türlü destekçileri, bir gün olsun bir şehit veya yakını için üzüntü belirtti mi? Bir şehit evini ziyaret edip öksüz kalan bebe başı okşadı mı? Sizin bu canavar sürülerinizin taşıdıkları can ve akıttıkları kan da, canını ve kanını bu aziz vatan ve necip millet için feda eden şühedanın verdiği ve akıttığı ne? O canlar verildi ve kanlar akıtıldı diye bu vatan üzerinde dirlik ve düzenlik içinde yaşıyorsunuz, yaşıyoruz. Belli ki, birilerine hiç de hak etmedikleri bu rahatlık batıyor!",https://www.hurriyet.com.tr/yazarlar/fuat-bol/skandal-karar-2-41298708
Fuat Bol,AK Parti gerçeği,"Ağustos 19, 2019 07:29","Bu denli bir demokratik arayışın daha önce de örnekleri oldu: DP, AP, ANAP... Lakin onların ömürleri uzun sürmedi. Ya birileri tarafından alaşağı edildiler ya da kendilerini bitirdiler. Şahsen, AK Parti’nin gelişini DP’nin gelişine benzetirim. Uzun süren tek parti yönetiminden bıkan millet, yeni gelene “Kurtar bizi!” diyerek sarılmıştır. 2002 öncesi şartları bir düşünün: Gecelik faizler yüzde 1500’lere çıkmış, sahipleri tarafından içleri boşaltılan 21 bankaya devlet el koymuş, ülke ABD’den gönderilen ithal beyinle -Kemal Derviş- yönetilmeye çalışılmış, IMF’in cenderesinde, fabrikaları sökülüp başka ülkelere taşınmış, Cumhuriyet tarihinde hiç olmamış şekliyle canından bezdirilen esnaf yürümüş ve Başbakanlığın kapısına yazarkasa atılarak hükümet protesto edilmiş, gün boyu elektriklerin kesildiği ülkede üretim durmuş, işsizlik tavan yapmıştı. Başörtülü kızlarımızın eğitim haklarının ellerinden alınması ve imam-hatiplilere -onların yüzünden tüm meslek liselilere- yapılan katsayı zulmü yüzünden gençlerimiz ülkeyi terk etmiş ve soluğu kendilerine eğitim imkânı tanıyan ülkelerde almışlardı. Vesayet hortlatılmış, Müslüman mahallesinde salyangoz satılır olmuştu: Vatanı-milleti ve dini uğruna şehit düşen Mehmetçiğin annesi, davet edildiği ödül törenine başörtülü olduğu için sokulmamış, bir yolunu bulup içeri girebilen de hakarete maruz kalmıştı. Böyle bir hengâmede seçimler yapılmış ve millet kendisine bunları yaşatanları sandığa gömmüş, yeni kurulan ve lideri mağdur edilmiş AK Parti’yi tek başına iktidara taşımıştır. Malum, Sayın Erdoğan okuduğu bir şiir yüzünden belediye başkanlığı elinden alınarak hapse atılmıştı. AK Parti büyük umutlarla geldi ve ilk iki dönem (2002-2011) yaptığı reformlarla her kesimden olumlu not aldı. IMF’in borcunu sıfırlayarak ta İnönü’nün gününden başlayıp partili-partisiz hükümetler boyunca Türkiye’nin ayağına takılan prangayı kırdı. İçeride ve dışarıdaki vesayet odaklarıyla kıyasıya savaşa girdi ve bu savaşı elan sürdürmekte. Bu meyanda atlattığı badireler hâlâ hafızalarda tazeliğini koruyor: E-muhtıra, Gezi olayları, partiye kapatma davası, 17-25 Aralık darbeleri ve 15 Temmuz içsavaş girişimi. AK Parti’nin en büyük başarılarından bir tanesi de devasa yapıdaki kitle partisini böldürmeden bu günlere taşıyabilmesidir. Parti, girdiği her seçimi kazanmasındaki başarısını ve bütünlüğünü korumasını Sayın Erdoğan’ın liderlik karizmasına borçludur. En büyük yanlışı, sonradan FETÖ olduğu anlaşılan, “cemaat” zannettikleri fesat ocağına kucak açmakla yaptı. Zaten başına ne geldiyse onların yüzünden geldi ve gelmeye devam ediyor! Burada bir parantez açıp hem nalına hem mıhına vurmak durumundayız: AK Parti dahil, gelip geçen tüm hükümetler (asker-sivil) F. Gülen ve hareketinin önünü açtı ve yardım etti. AK Parti, bu yapıya en çok yardım eden olmakla beraber bu yapının ne olduğunu anlayıp onunla mücadeleye girişen tek parti olmuştur. Hatta Sayın Erdoğan, partisine rağmen bu savaşı tek başına başlatmıştır. Bütün bunlara rağmen bugünü 2002’yle kıyasladığımızda maddede ve manada çok mesafe kat ettiğimiz ortadadır. Yeterli mi, asla. Zira daha çok kat edilmesi gereken yolumuz var. 17 yıllık tek başına iktidar ama hâlâ darbecilerin yaptırdığı ve sonradan yamalı bohçaya çevrilen vesayet anayasası ile idare ediliyoruz. Bunda muhalefet partilerinin de vebali büyüktür. Sayın Erdoğan’ın işaret ettiği gibi, “Dün dündü, geçti”. İyisiyle kötüsüyle geçip gitti. Dün, ibret almak ve yapılan yanlışlardan ders çıkarmak için önemli. Mevlânâ’nın dediği gibi, “Dünle beraber gitti cancağızım ne kadar söz varsa düne ait. Şimdi yeni şeyler söylemek lazım.” Görelim Mevla’m neyler, neylerse güzel eyler.",https://www.hurriyet.com.tr/yazarlar/fuat-bol/ak-parti-gercegi-41305435
Fuat Bol,Hac ve kurban (1),"Ağustos 12, 2019 07:29","Öncelikle sevgili okuyucularımın Kurban Bayramını kutluyorum; Arafat’ta vakfe yapıp Kâbe’yi ziyaret eden milyonlarca hacımızı da tebrik ediyor, hac ve kurban ibadetlerinin makbul ve hayırlara vesile olmasını diliyorum. Allahü Teâla dostu Hz. İbrahim’e hitap derken “Evimi, kendisini tavaf ve secde edenler için temizle!” (el-Hac, 26. ayet meali) diyerek (Kâbe anlamındaki) Evi kendisine ait yapmış, ardından o evin insanlar için yapılmış ilk ibadethane olduğunu bildirerek şöyle buyurmuştur: “İnsanlar için yapılmış ilk mescit, mübarek Mekke’dedir. Orası insanlar için hidayet kaynağıdır. Orada apaçık ayetler (deliller) ve İbrahim’in makamı vardır. Oraya giren kimse güvendedir. İnsanların, evini ziyaret etmeleri Allah’ın onların üzerindeki hakkıdır.” (Al-i İmran, 96 ve 97. ayet mealleri) Bu nedenle Allahü Teâla onu arşın benzeri ve örneği yaptığı gibi, onu tavaf eden insanları da (ayette açıklandığı gibi) ‘arşın etrafında dönerek O’nu öven’ (ez-Zümer, 75. ayet meali) meleklere benzetmiştir... Allahü Teâla mümin kulunun kalbini saygın bir ev ve büyük bir harem yapmış, gök ve yer kendisini sığdıramazken bu kalbin Allah’ı sığdırabildiğini belirtmiştir. Buradan, müminin kalbinin bu evden (Kâbe) kesin olarak daha üstün olduğunu anladık. Bundan dolayı da buyurulmuştur ki müminin kalbini kırmak Kâbe’yi yıkmaktan daha büyük günahtır. Allah’ın evi, mümin kulunun kalbidir. Ev, O’nun isminin evidir... Hac, bu evin belirli bir zamanda sürekli ziyaret edilmesi anlamına geldiği gibi kalp de belirli bir halde ilahi isimlere ulaşmak ister. Çünkü her ismin kendisine özgü özel bir hali vardır. Söz konusu hal her ne vakit kuldan ortaya çıksa, kendisine ait ilahi ismi aradığı gibi o isim de bu hali arar. Bu nedenle ilahi isimler kalp evini ‘hacceder’ (sürekli ziyaret eder)... Kâbe’ye yönelmek, Allah’a değil, Allah’tan dolayı olduğuna göre, O’na kendiliğinden değil Rabbinle yönelmeye çalışmalısın ki Hak kaynaklı bir niyet sahibi olabilesin. Çünkü Allah, başka bir evi değil, bu evi amaçlamış, kullarından özel bir nitelikle ona yönelmelerini istemiştir. Bu özel nitelik, ihram giymek ve haccın bütün fiilleridir. Malum, haccın başlangıcı da sonucu da tavaftır. Allah sana kendisine değil, evine yönelmeyi emretmiştir. Zira Allah onu maddi bir yönelme yaptı. Bu yönelişte en yakını Mekke’de bulunan ev ile Kâbe arasındaki yer olan bir mesafenin aşılması gerekmektedir. Halbuki Allah “her nerede olursan ol” seninle beraberdir. Dolayısıyla maddi bir yürüyüşle seninle birlikte olana ulaşman mümkün değildir. Böylece Allah her daim seninle beraber olduğunu sana bildirmiştir. Yine bu büyük âlimin (İbn Arabi) aynı eserinde Cenab-ı Hakk’ın kalbine ilham ettiği bir sırrını bayram müjdesi olarak vermek isteriz. Şöyle ki: “Kullarıma kendileri için belirlediğim cömertliğimi göster. İyilik on ile yedi yüz katıyla ödüllendirilecektir, günah ise benzeriyle. Günahın fiili, günah olduğuna inanmanın karşısında direnemez. Benim kullarım rahmetimden nasıl ümit keser! Rahmeti her şeyi kuşatmıştır. Ben ise kullarımın zannına göreyim. Öyleyse benim hakkımda iyi zanda bulunsunlar.” (Muhyiddin ibn Arabi, Fütuhat-ı Mekkiyye, 5. Cilt, Litera Yayıncılık, İstanbul) Allah cümlemizi her daim kendisiyle beraber olduğumuz şuuruna erdirsin.",https://www.hurriyet.com.tr/yazarlar/fuat-bol/hac-ve-kurban-1-41300118
Fuat Bol,ABD’ye güvenmek mi? Asla!,"Ağustos 17, 2019 07:29","Başkanın sözde istediğini Kongre istemez ya da bunun tam tersi. Bir de Pentagon (askeriye) vardır ki, o da mahut şeytan üçgeninin üçüncü ayağıdır. Muhataplar, bu üçlünün arasında pinpon topu gibi, sürekli vurulup karşı tarafa atılan ve asla bir elde tutulmayan şaşkın ördek konumundadır. Dövülenler, kim ya da kimler tarafından dövüldüğünü bile bilemez. ABD, özellikle haksız olduğu konularda hep böyle yaparak zaman kazanıyor. Öyle ki zamanla muhatabına matemini bile unutturuyor! Bunun tipik misali ‘Çekiç Güç’tür. ABD, Irak’a operasyon düzenliyor, çıkan karmaşada Kürtler Türkiye sınırını zorladı. Türkiye de BM’ye ve ABD’ye başvurarak çözüm bulunmasını ister. Çekiç Güç (Huzur operasyonu!) adı altında PKK palazlandırılıp üzerimize salındı. Biz de kuzu kuzu ‘Peki’ dedik ve gelip geçen tüm hükümetlerce Çekiç Güç’ün süresi altı aylık periyotlarla uzatıldı. (On iki yıl boyunca, ta ki ABD, Irak’ı işgal etti, Çekiç Güç’e gerek kalmadı.) Aynı oyunu ABD, Menbiç’te oynadı, 90 günlük süre, yıllar geçti hâlâ dolmadı! Ama bu arada PYD-YPG (PKK) ağır silahlarla donatıldı, teröristler eğitildi, mevziler kazıldı ve tahkim edildi. Türkiye, kendi güvenliğini tehdit eden bu oluşuma seyirci kalamazdı, kalmadı da. Hem Suriye’nin ve hem de Irak’ın kuzeyinde harekât üzerine harekât düzenledi. ABD’nin oyalamaları yüzünden Fırat’ın doğusu, tehdit unsuru olmaya devam ediyor. Türkiye gerekli yığınakları yaptı, her an müdahale edebileceğini en yüksek perdeden duyurdu. ABD her zamanki pis oyununu oynadı, her kafadan ayrı sesler çıkararak Türkiye’nin nabzını tutmaya çalıştılar. Türkiye kararlı tutumunu sürdürünce (operasyonda ısrar), bu kez ‘Güvenlik koridorunu birlikte oluşturalım’ deyip müzakerelere başladılar. Türkiye kendi güvenliği için, Kürt devletini Fırat’ın batısında engellediği gibi doğusunda da engellemek zorundadır. Aksi halde Türkiye’de bulunan 4 milyona yakın Suriyeli mültecinin ülkelerine dönme imkânı olmaz. Zira Kürtler ellerine geçirdikleri Arap yoğunluklu beldelerden Arapları sürüp oralara Kürtleri yerleştiriyorlar. Demografik yapıyı Kürtlerin lehine bozuyorlar. Tel Abyad’da bunu yaptılar, başka yerlerde de yapıyorlar. ABD ile varılan mutabakata göre PYD-YPG’den (PKK) ağır silahlar alınıp, güneye doğru (Türkiye’nin 35 km uzağına) kaydırılacaklar. ABD ile ortak harekât merkezi oluşturulacak. ABD daha şimdiden ipe un sermeye başladı, başkanlarının 30 km verdiği sözü, müzakere heyeti önce 5, daha sonra 15 km olarak teklif etti. Bu ise PKK’nin talebiydi. Belli ki ABD’nin hedefi Suriye’yi tıpkı Irak gibi parçalayıp bölmek. Bu durum İsrail’in işine yarar, Türkiye’ye ise zarar verir. Test edelim ama ABD’ye asla güvenilmeyeceğini de bilelim! Diğer bir ifadeyle ayı ile yatağa girdiğimizi bilelim! Zira er ya da geç Türkiye göbeğini yalnız başına kesecek, kesmek zorunda kalacak!",https://www.hurriyet.com.tr/yazarlar/fuat-bol/abdye-guvenmek-mi-asla-41303937
Fuat Bol,Devlet planlar ve denetler ama...,"Ağustos 03, 2019 07:29","İktisat (ekonomi), ‘Bireylerin ihtiyaçlarını karşılamak için kıt olan kaynakları kullanarak fayda sağlamaktır’ şeklinde tanımlanır. Bireyin ihtiyaçları beslenme, barınma, ulaşım, adalet, güvenlik, sağlık, iletişim ve eğitimdir. Aşırılıkta üzerimize yok, eskilerin tabiriyle ifratla tefrit arasında gelip gidiyoruz. Ya aşırı devletçiyiz ya da aşırı derecede serbest ve kontrolsüzüz. Bizim devletimiz, aynı anda (üzerine vazife olsun olmasın) tüm tavşanların peşinde koştuğundan, hiçbirisini tam anlamıyla yakalayabilmiş değil. Bunların başında da eğitim gelmektedir. Önceleri eğitimin her kademesinde devlet vardı. Daha sonraları, özel girişimcilerin önü açıldı ve anaokulundan üniversiteye kadar her kademedeki eğitim için, özel girişimcilere müsaade edildi. Devlet deyince asık suratlı, ceberut ve katılığı, özel girişim deyince de hoyratlığı, başıboşluğu anladık ve uyguladık maalesef. Dikkat edecek olursanız eğitimin daha başında, içeriğine (mazruf) gelmeden zarfında kaybetmişiz. Bu yüzden dershaneciliği başımıza bela ettik. Çocuklarımızı da, sınavdan sınava koşan yarış atları yaptık. Devletin asli görevi olan planlama ve kontrol ise tek kelime ile hak getire! Sağlıklı, bilimsel planlama yapılsaydı, bu denli bir diplomalı işsiz ordusu oluşur muydu? Devletin bu aymazlığı FETÖ gibi art niyetli yapıların işine yaradı. Devletin kontrol etmekten kaçındığı eğitimi (ve tabii diğer tüm kurumları) A’dan Z’ye kontrol eder hale geldiler. Sınav sorularını kendileri hazırlayıp kendi yandaşlarına verdi ve böylece devletin en ücra köşelerine kadar nüfuz ettiler. Şimdi de ayıklayın bakalım pirincin taşını! Hemen her gün onlarcası hakkında yakalama emri çıkarılıyor, dipsiz bir kuyuya dalan hâkim ve savcılarımız akla karayı seçiyor! Devlet en büyük yanlışı başına ‘milli’ ifadesini koyduğu kurumlara sahip çıkamamakla yaptı. Oysa millilik her devletin olmazsa olmazıdır. Millilik, milleti millet yapan değerler bütünüdür. Bundan dolayıdır ki milli eğitim ve milli savunma o veya bu partinin keyfine terk edilemez. Dikkat ederseniz milli eğitim diyor, öğretim bu eğitimin içinde yalnızca bir şubeden ibarettir. Çünkü bu bakanlığın eski ismi Maarif Nezareti idi. Maarifin kökü irfandır, yani bilginin yanında kültür de vardır. Milli eğitim sürecini tamamlayan kişi, bilgili oluşunun yanı sıra, aynı zamanda arif (bilge) olur. Hani nerede? Osmanlının son döneminde Maarif Nazırı (Milli Eğitim Bakanı), haklı olarak “Şu okullar olmasa maarifi ne güzel idare ederdim” diye yakınıyordu. Zira ‘okullar’ dediği, kendine bağlı olmayan, sefaretlerin etrafında oluşan ve kontrol edilemeyen eğitim kurumlarıdır. Biz, bu sözü bile amacından saptırıp aklımız sıra alay konusu yaptık. İbret alınmadığı için tarih tekerrür etti ve biz yine okullarımızı (sivil ve askeri) FETÖ denilen ihanet şebekesinin emrine verdik ve üstelik maarifi çok iyi idare ettiğimizi zannettik. Sonuç ortada!",https://www.hurriyet.com.tr/yazarlar/fuat-bol/devlet-planlar-ve-denetler-ama-41292122
Fuat Bol,Milli politika,"Temmuz 29, 2019 07:29","Sebebi gayet açıktır: Her iki konu da partiler üstü öneme haizdir ve bundan dolayıdır ki bu iki konu iktidarların keyfine göre eğilip bükülmez, bükülemez, bükülmemeli. Her iki konuda da devlet politikası asıldır ve bu konuların iktidar ve muhalefeti olmaz, olmamalıdır. Her iki konunun da ileriye dönük, elli yıllık-yüz yıllık perspektifleri uzmanlarca çizilir, gelen iktidarlar işin uygulatıcıları olarak icra ederler ve denetim yaparlar. Bizde ise bırakın iktidarla muhalefetin ayrı telden çalmasını, aynı iktidar partisinin farklı bakanları bile değişik politikalar uygulayabiliyor, birinin ak dediğine diğeri pekâlâ kara diyebiliyor. Üzülerek ifade edelim ki ileriye, daha iyiye gitmesi gereken eğitim yaz-boz yüzünden geriye ve daha kötüye gidiyor. Elli sene öncesinin liselerinin eğitim seviyesinde çok az üniversitemiz var desem inanır mısınız? İletişim fakültesinin son sınıflarına derse giriyorum, liseden sonra da dört yıllık bir eğitim almalarına rağmen öğrencilerin hali içler acısı. Liseyi hiç okumadan -atlayarak- gelmiş gibiler. Ders anlatımı esnasında ‘bileşik kaplar’ ifadesini kullandım. Dönüp sınıfa sordum, 60 kişilik sınıfta bilen bir kişi çıkmadı. Anayasa hazırlarken gösterdiğimiz özeni milli eğitim politikalarını belirlemede göstermiyoruz. Halbuki milli eğitim ülkemizin geleceğini şekillendirecek. Diplomalı cahillerle nereye gidebiliriz? Milli eğitim konusu şu veya bu bakanın keyfine terk edilemez. Vaktiyle milli seferberlik başlatılmalıydı, başlatılmadı. O halde bugünden tezi yok derhal başlatılmalıdır. Çocuklarımızı mutlaka milli şuurla yetiştirmeliyiz. Bunun için de milli tarihi-kültürü ve milli dili pergelin dik ucu yapıp yere sabitlemeli ve diğer her türlü eğitim faaliyetini bunun etrafında şekillendirmeliyiz. Milli dilini bilmeyen insana yabancı dil öğretemezsiniz. Güzel Türkçemizi aslına inkılap ettirerek yeniden şaha kaldırmalıyız. Ve dilimizi yabancı kelime istilasından mutlaka kurtarmalıyız. Sokak ve caddelerimizi kirleten yabancı dille yazılan tabela kirliliğine dur demeliyiz. Bu tür tabelalarla doldurulmuş öyle sokaklarımız var ki, buralara Türkiye demek için bin şahit lazım! Şehirlerimizin sokaklarında dolaşan İngilizler, emin olun kendilerini ülkelerinde, Londra’nın herhangi bir sokağında sanıyorlar. Sonuç olarak, biz kendimiz olmak zorundayız. Şahsiyetimizi müdrik olduğumuzda özgüvenimiz ve saygınlığımız artacak. Zira insanlar şahsiyete meftundur, ne idüğü belirsize değil!",https://www.hurriyet.com.tr/yazarlar/fuat-bol/milli-politika-41287018
Fuat Bol,"Eğitim, eğitim, eğitim!","Ağustos 01, 2019 08:18","Tanzimat’tan beri eğitimle resmen oyun oynuyoruz, birimizin yaptığını diğerimiz bozuyor; işi kavgaya kadar götürüyor lakin bir türlü arzu edilen sonuca ulaşamıyoruz. Eğitimin en önemli öğesi öğretmendir (eğitici). Oysa biz, öğretmen yetiştiren kurumları bile siyasete kurban verdik. Hızlandırılmış eğitimle (ne demekse ve nasıl oluyorsa) üç ayda öğretmen yetiştirip okullara gönderdik ve bunlara çocuklarımızı emanet ettik. Kabağın bile yetişemediği sürede biz öğretmen yetiştirdik! Sonuç ortada: Ört ki ölem! Tanzimat’la birlikte medreselerdeki (üniversite) fen bölümlerinden din derslerini, ilahiyat bölümlerinden de fen derslerini kaldırdık. Bunun sonucu ne oldu biliyor musunuz? Köydeki öğretmenle imam birbirini anlayamaz oldu. İmamın cemaati ile öğretmenin etrafındakiler de birbirine diş biler oldu. Nedeni çok basit: İnsan bilmediğinin düşmanıdır. Öğretmen dini bilmiyor ona karşı, imam da fen bilimlerini bilmiyor ona karşı. Buyurun eğitimde bugün geldiğimiz nokta, kelimenin tam anlamıyla felaket. İşte 2019 YKS analizi: Yürekler acısı bu tablo (S.0.S) ne diyor biliyor musunuz? Bir an önce bu savaşı başlatın ve kazanmak için ne gerekiyorsa yapın! Zorunlu eğitim süresi olan 12 yıl boyunca mevcut müfredata göre çocuklara eğitim veriliyor. Üniversite giriş sınavlarında bu temel derslerden yapılan ortalama net sayısı 4-6 arasıdır. Sürekli sınava hazırladığımız, etüt merkezlerinde testlerle boğuşan çocuklarımız neden başarılı olamıyor? Bu denli başarısızlığın temelinde bizim yanlış yönlendirmemiz olmasın! Ayrıca, niçin herkes üniversite okumak zorunda olsun? Ara eleman işgücünün teminini nasıl sağlayacağız? Batı Batı deyip yırtınıp duruyoruz, Batı’nın eğitim sisteminde çocukların yüzde 70’i kendi becerilerine göre meslek eğitimine yönlendiriliyor. Hangi kafaya hizmet ediyorsak, eğitimde de piramidi ters oturtmuşuz. Tabanda mesleki eğitimi yaygınlaştıracağımıza, herkese üniversite gibi bir garabetin peşindeyiz. Onların da hali ortada! (Üniversiteyi bitirmiş, diploması var ama dilekçe yazmaktan aciz!) İşveren istiyor, devlet planlamasını yapıp sanayi bölgeleri kuruyor. Ama gelin görün ki oralarda çalışacak kalifiye eleman yok. Okulu yok ki, nasıl olsun? Bütün bu yanlışlardan sonra, işsizlikten ve büyük kentlere göçten şikâyet etmeye hakkımız var mı? Bu kısırdöngü daha nereye kadar?",https://www.hurriyet.com.tr/yazarlar/fuat-bol/egitim-egitim-egitim-41289040
Fuat Bol,Hâlâ mı ibret almayacağız?,"Ağustos 05, 2019 07:29","Aslen Kahramanmaraşlı olan Bozbeyli ilk ve orta öğrenimini Hatay ve Gaziantep’te yaptı. Anadolu’muzun bu yağız delikanlısı İstanbul Üniversitesi Hukuk Fakültesi’nden mezun olup avukatlık stajını bitirdi (1957) ve genç yaşında Yassıada’da yargılanmakta olan Adnan Menderes ve arkadaşlarını savunan avukat ekibinde yer aldı. O savunmalarda yıldızı parladı. 1961 yılında AP’ye kaydoldu ve aynı yıl yapılan seçimlerin sonucunda milletvekili olarak parlamentoya girdi. O genç yaşında AP Meclis Grubu Başkanvekilliği ve bilahare TBMM Başkan Yardımcılığı ve TBMM Başkanlığı (1965-1970 arası 5 yıl) görevlerini üstlendi. 1965-1970 yılları arasında AP, yüzde 50 dolayı ve hatta 50’nin üzerinde oy alarak tek başına iktidara geldi. Ülkemiz 1960 darbesinden sonra beş yıllık bir ‘fetret’ devri yaşadı. Başbakan Süleyman Demirel, DP’nin devamı olarak gelmişti. 1950-60 arasını baz alarak “Nerde kalmıştık?” deyip kalkınma hamlelerine girişti. Bu beş yıllık dönem esnasında yüzde 5 enflasyona karşılık, yüzde yedilik bir büyümeyi gerçekleştirdi. Hemen her başarı gibi bu da cezasız bırakılmadı ve hem içeriden ve hem de dışarıdan hançerlendi. Ferruh Bozbeyli ve arkadaşları, genel başkanları Süleyman Demirel’e muhalefet edip ‘41’ler’ olarak kendi iktidarlarının bütçesine güvenoyu vermeyerek hükümeti düşürdüler. Demirel’in tabiriyle “Yürüyen tekere çomak soktular!” 1970 yılında da AP’den ayrılıp kendi partilerini kurdular: Demokratik Parti. 1973 seçimlerinde yüzde 11.89 oy alarak 45 milletvekili çıkardılar, iktidar olamadılar lakin ayrıldıkları AP’nin iktidarını önlediler. CHP-MSP koalisyonu kuruldu. 1975’de 1. Milliyetçi Cephe Hükümeti görüşmeleri sırasında parti parçalandı ve ağır topları dahil, birlikte hareket ettiği arkadaşları eski partilerine döndüler. Takip eden 1977 seçimlerinde ise kendisi bile milletvekili seçilemeyince siyaseti bıraktı. Süleyman Demirel altı kere gidip yedi kere geldi ve hatta ülkenin 9. Cumhurbaşkanı oldu lakin ona ihanet edenlerin siyasette bir daha esamisi okunmadı. Aynı yıllarda MSP de içinden bölündü, Hüsamettin Akmumcu ve arkadaşları partiyi ortadan ikiye ayırdılar. MSP Lideri Necmettin Erbakan’ın kurduğu tüm partiler kapatıldı ve başka isimler altında yeniden açıldılar. Buna karşılık Necmettin Erbakan, Tansu Çiller’le koalisyon hükümeti kurarak başbakan oldu. Erbakan Hoca’yı yalnız bırakan arkadaşları ise siyasetten silinip gittiler ve artık kimse onları hatırlamıyor. Ana partilerden ayrılan yeni oluşumların tutması için geniş çaplı bir toplumsal beklentinin olması gerekir. Bunun da tarihimizdeki tipik örneği CHP’den, ‘4’lü takrir’le kopan Adnan Menderes ve arkadaşlarının başlattığı DP hareketidir. Aksi halde tüm bu oluşumlar ‘tabela partisi’ olarak kalır. Bu tür hareketlerin en hareketli ve güçlü oldukları zamanda yapabilecekleri tek şey var, onu da Süleyman Demirel söylüyor: “Tekere çomak sokmak!”",https://www.hurriyet.com.tr/yazarlar/fuat-bol/hala-mi-ibret-almayacagiz-41293452
Fuat Bol,Dünyanın suyu ısındı!,"Temmuz 27, 2019 07:29","Yaradılışın (tabiat) kuralı, büyük balık küçük balığı yutar şeklindedir. Yani güçlü olan, kendinden güçsüz olanı ezer ya da yok eder veya kendine bağlı kılar. İnsanın doğası da kan dökmeye ve bozgunculuğa uygundur. Halbuki insan akıl sahibidir ve bu yüzden hem kendinden ve hem de yaşadığı toplumdan sorumlu kılınmıştır. Zaten peygamberler de bu yüzden gönderildi. Bilgeler, filozoflar bunun için ter döktü. Hepsi de ideal nesli ve örnek sistemi aradı. Özetle, insan başıboş bırakılmamıştır. Yani insan, dünyaya nizam vermek, adaleti temin etmek için gönderilmiştir. Bu yönüyle öne çıktığı oranda insanileşir, tersi ise onun hayvandan da aşağı hal almasına neden olur. İnsanoğlu süregelen yaşamıyla medeniyete doğru mu gidiyor, yoksa vahşete mi yelken açıyor? Elbette vahşete doğru hızla gidiyor. Dünün en vahşi insanları bile ancak üçer-beşer kişiler halinde birbirini öldürüyordu, öldürebiliyordu. Bugün ise tek bir dokunuşla bütün bir insanlık yok edilme ile karşı karşıyadır. Haddi zatında dünyanın çivisi geçen asrın başında, Birinci Dünya Savaşı ve bunun sonucu olarak Osmanlı’nın yıkılışı ile çıkmıştı. Çünkü mazlumların yegâne sığınağı Osmanlı Devleti’ydi. Elbirliğiyle Osmanlı’nın ‘Adalet Kulesi’ni yıktılar, ondan sonra da dünya tamamen zalimlere, sömürgecilere kaldı. Günümüzde dünyanın jandarması olan ABD’ye bakın, İsrail’le bir olup sürekli kan döküyor, bozgunculuk yapıyor. Eziyor, tokuşturuyor, kardeşi kardeşe kırdırıyor, yok ediyor, kendine bağlı kılarak sömürüyor. Aynı ABD, başını çektiği NATO ittifakını manivela olarak kullanıyor ve Deli Dumrul gibi davranıyor. Bununla da yetinmeyip bir de alay ediyor: Aynı anda, bir heyetini Ankara’ya ‘güvenli bölge’ görüşmeleri için gönderirken, diğer yandan da aynı bölgeyi tehdit eden terör örgütlerine temsilci gönderiyor. Dürüstlük, dostluk, mertlik, hak ve adalet sırra kadem bastı, ara ki bulasın! Geldiğimiz nokta, altta kalanın canı çıksın! ABD, alametine bindirdiği dünyayı hızla kıyamete doğru koşturuyor. Bize de durdurun dünyayı inecek var demek kalıyor! Dünya, Türkiye’nin işaret ettiği gibi, ya beşten büyük olacak ve yeniden kurulup Türkiye de yeni yerinde olacak veya yürürlükte olan zulüm düzeni daha fazla dayanamayıp infilak edecek. Tutuşan Dünya tümüyle alev topuna dönecek. İşte o zaman, ne üstte, ne de altta kalan olacak. Çünkü Dünya yörüngesinde olmayacak.",https://www.hurriyet.com.tr/yazarlar/fuat-bol/dunyanin-suyu-isindi-41285704
Fuat Bol,İçimizdeki cin!,"Temmuz 22, 2019 07:29","Cinler arası diyalog, ‘iyi polis-kötü polis’ oyunuyla onlarca yıl boyunca devam etti. Tek kutuplu kalan dünyada ise oyunların çoğunu ABD, İsrail’le birlikte oynuyor. Cumhuriyetçi ve Demokrat başkanlar ile veya aynı partiden eski ve yenisi arasında ve tabiatıyla ABD’li kurumlarla ve ABD merkezli uluslararası kuruluşlar marifetiyle bu oyun, biteviye sürdürülüyor. Birinin ak deyip kurduğunu, diğeri pekâlâ kara deyip yıkabiliyor. Zira geçer akçe “Ben dedim oldu” mantığıdır. Trump alışılagelmiş başkanlara benzemiyor, bundan dolayı da başkanlık süresini tamamlayıp tamamlayamayacağı tartışılıyor. Zira fincancı katırlarını ürkütmekten korkmadan son söyleyeceğini en başta söyleyiveriyor. Bu cinler, birinci ve ikinci büyük savaşlardan sonra ülkelerin kılcal damarlarına kadar yerleştirildi; çarpmadıkları ülke yok! Şu anda dünya üzerinde verilmekte olan savaş cinlerin padişahı olan İblis’in ve avanelerinin ülkelerin damarlarından çıkarılması için yapılan milli hamlelerdir. Cinin iddiası, dünyayı koruyup gözettiği ve ülkelerin varlıklarını, kendinin sayesinde sürdürebildikleri keyfiyetidir. Bunu da gizlemeden açıkça ve hatta küstahça söylüyor. Fransa’ya “Biz olmasaydık bugün Almanca konuşuyor olacaktınız”, Suudi kralına “Ben olmasam iki hafta yaşayamazsın” diyen ABD, tüm dünyaya gözdağı verirken “Aman ha, haracımı kesmeyin, sürekli itaat halinde olun” ihtarında bulunuyor. Birinci Dünya Savaşı’nın en açıkgöz ve semiz cini İngiltere, bu günkü kocamış haliyle maskara olmamak için AB’den ayrılma kararı aldı: Brexit. Cini içinden çıkarmaya çalışan tüm ülkelere, ABD yeni cinler musallat edip karışıklıklar çıkarıyor. Canını canavarın elinden kurtarmaya çalışan ülkelerin başında Türkiye geliyor. Bundan dolayıdır ki içerisinde envaiçeşit darbeler düzenlenip, dışarıda da savaşa zorlanıyor. Eğer Türkiye eski güçsüz halinde kalsaydı, şimdiye kadar çoktan paramparça edilmiş olacaktı. Güçsüz bir Türkiye, ABD’ye rağmen S-400 füze savunma sistemini Rusya’dan alamazdı. Güçsüz bir Türkiye, dünya üzerindeki hiçbir ülkeyle kendi milli parasıyla ticaret kararı alamazdı. Güçsüz Türkiye, kendisine yönelik tehditlere karşı sınır ötesinde operasyonlar düzenleyemez; aksine, terör örgütlerinin içimizde gerçekleştireceği eylemlere seyirci kalırdı. Aslında başta İngiltere olmak üzere, AB ülkeleri de cinin baskı ve dayatmalarından rahatsız. Trump’ın pervasız çıkış ve dayatmalarının onların akıllarını başlarına devşirmeye yetip yetmeyeceğini bekleyip göreceğiz. AB ordusunu dillendiren Fransa’ya sarı yeleklilerin musallat edilmesi tesadüf değil! AB ülkeleri, Türkiye’nin kendileri için ne denli gerekli olduğunu bir an önce görüp, bu İblis’ten korunmanın yol ve yordamını bulmaya çalışmak yerine, İblis’ten aldıkları işaretle Türkiye’ye karşı yeni yaptırımlar peşindeler. Menfaatlerine dokunulduğunda kendi aralarında ayrışsalar bile Türkiye söz konusu olduğunda, hepsinin tek millet halinde karşımıza dikildiklerini görüyoruz. Türkiye şişenin kapağını açtı, artık tüm büyücüler görev başına!",https://www.hurriyet.com.tr/yazarlar/fuat-bol/icimizdeki-cin-41280561
Fuat Bol,Parti arayışları,"Temmuz 24, 2019 07:29","Çok partili hayata geçtiğimiz 1946’dan beri doğup büyüyen ve süre gelen partilere baktığımızda, hemen hepsinin toplumsal karşılığının olduğunu görürüz. Başlangıçta iki, daha sonra ise dört eğilim üzerine kurulan ve gelişen siyasi partilerimiz uzun soluklu olmuşlardır. Zira bunların her birisi, az ya da çok halktan karşılık bulmuştur. Bu arada bir sürü parti kuruldu ve kapandı. Büyükçe bir kısmı ise hâlâ varlıklarını sürdürüyorlar. Tabela partisi hüviyetindeki bu oluşumların siyasette en ufak bir kıymet ifade etmedikleri bilinmektedir. Türkiye siyasetinin ana eksenini oluşturan siyasi oluşumlar kitle partileridir. Kitle partileri lidere endekslidir. (Menderes-DP, İnönü-CHP, Demirel-AP, Türkeş-MHP, Özal-Anavatan, Erbakan-RP, Erdoğan-AK Parti vb) İktidarda ya da muhalefette olsun, kitle partilerinin varlıklarını parçalanmadan sürdürmeleri çok zordur. Nitekim dört siyasi eğilimi oluşturan siyasi partilerimizin bölünmeyeni olmamıştır. Her on yılda bir yapılan darbeler neticesinde de köklü bir siyasi geleneğimiz maalesef olamamıştır. Bugün parti arayışı içinde olanların, AK Parti iktidarlarında üst düzeyde görev almış kişiler olduğunu görüyoruz. Bunlardan biri Abdullah Gül’le birlikte hareket eden Ali Babacan, bir diğeri de Ahmet Davutoğlu. Görünen o ki, mahut zevat AK Parti’yi bölerek partileşemiyor ancak ‘bölen’ olarak partileşebilecekler. Yani artık AK Parti’de ikbal bulamayan eski bakan ve milletvekilleriyle şekillendirilecek oluşumlar peşindeler. Bu da şu manaya geliyor: Bizi niye yeniden cumhurbaşkanı, başbakan, bakan, milletvekili yapmadın deyip Sayın Erdoğan’a kin besleyenlerin intikam hareketi. Zira bu kişiler, ne cumhurbaşkanlığı seçiminde, ne de genel ve yerel seçimlerde mensubu(!) oldukları partilerinin lehine bir çalışma içinde olmadılar. Halbuki bunların hiçbirisi kendi oylarıyla milletvekili seçilmedi. Kitle partilerinde halk, lidere-liderin partisine oy veriyor. Hele büyükşehirlerde halk milletvekillerini tanımaz bile. Halk, dün Menderes’e, İnönü’ye, Demirel’e, Ecevit’e, Özal’a, Erbakan’a, Türkeş’e oy veriyordu. Bugün de Erdoğan’a oy veriyor. Kitle partileri lidere endeksli dedik. Lider, liderlik karizmasına sahip olacak ki halk yanında yer alıp hizalansın. Mahut zevatın hiçbirisinde kalabalıkları sürükleyecek liderlik karizması yok, genel başkan olabilirler ama asla lider olamazlar. Peki halkta bir beklenti, toplumsal bir ihtiyaç yok, siyasi kulvarda bir boşluk da yok, buna rağmen yapılmak istenen ne? Yapılmak istenen çok açık: Tayyip Erdoğan’ı alaşağı etmek. Kendileri kazanmak değil (o zaten muhal üstü muhal), yalnızca kin duydukları insana kaybettirmek. O kaybetsin de kim gelirse gelsin. Tüm Erdoğan düşmanları aynı şeyi istemiyor mu?",https://www.hurriyet.com.tr/yazarlar/fuat-bol/parti-arayislari-41282637
Fuat Bol,Skandal karar! -1-,"Ağustos 07, 2019 07:29","Niyet bozuk olup ilk düğme yanlış iliklenince, takip edilen bütün düğmeler de yanlış ilikleniyor. Anayasa Mahkemesi Kurumu gerekli mi, bizce olsa da olur olmasa da. İlla olacaksa vesayet kurumu şeklinde değil, asli fonksiyonunu icra edecek şekilde konumlanmalı. Biz, Anayasa Mahkemesi’ni ve Senato’yu TBMM’nin üst bir kuruluşu olarak gördük ve bu her iki kurum da TBMM’nin üzerinde Demokles’in kılıcı gibi görev icra etti. Düşünebiliyor musunuz, 61 Anayasası ile ‘temelli senatörlük’ diye bir görev uydurduk. Türk Dil Kurumu güncel Türkçe sözlüğü, ‘temelli senatör’ü şu şekilde tanımlıyor: (isim) Belli bir süreye bağlı olmayan atanmış senatör. Demokrasi ancak bu kadar katledilebilir. Şu hale bakın, halk tarafından seçilmiş olmayacak (atanmış çünkü), görev süresi sınırlı olmayacak, yani ömür boyu o görevde kalacak ve bunun adına da senatör, üstelik temelli senatör denilecek. Ve buna utanmadan demokrasi dedik, yani halkın idaresi. İyi de, insana, hani halk nerede diye sormazlar mı? Yalnızca bugün değil, kurulduğu günden beri Anayasa Mahkemesi’nin vermiş olduğu kararların pek çoğu hep tartışma konusu olmuştur. Siyasi partiler hakkında öylesine çok kapatma kararı verdi ki ülke siyasi parti mezarlığına döndü. 367 garabeti, hukuk tarihimizde kara bir leke olarak durmaktadır. 2017 yılında yapılan son Anayasa değişikliğiyle Anayasa Mahkemesi’ndeki iki askeri üyenin görevine son verildi ve üye sayısı 17’den 15’e düşürüldü. Malum, 35 senedir terörle boğuşuyoruz. Kıt olan imkânlarımızı da terör belasından kurtulmak için seferber etmekteyiz. Devletin içinde çöreklenen FETÖ iblisi yüzünden daha düne kadar, terörle mücadele adı altında dağları taşları bombalayıp durduk. Milyarlarca dolarımız gitti ama bu mücadelede sonuç alamadık. Çünkü devletimizin istihbarat örgütleri, birbirlerine kontra gidiyor, birinin yapmak istediğini diğeri bozuyordu. Nedeni gayet açıktı: Zira bizim MİT Müsteşarımız kendini, CIA’nın Ortadoğu istasyon şefi olarak görüyordu! Şahsen benim de içinde bulunduğum Parlamento, istihbaratımızın millileştirilmesi için gerekli kanunları çıkardı. Son günlerdeki operasyonlara dikkat edin, ‘MİT ve Emniyet’ten ortak operasyon’, ‘MİT ve TSK’dan ortak operasyon’ şeklindeki haberlere tanık oluyoruz. Üstelik hepsi de son derece başarılı olup, nokta hedefleri bulup imha ediyor. Ayrıca daha düne kadar, yurtdışında iz sürüp belirlenen hedefleri imha edemiyorduk. Bu da bize çok pahalıya mal oluyordu. İçeride sinek kovalıyorduk, oysa bataklık dışarıda, asıl onun kurutulması gerekiyordu. Bunun için de hem yurtiçinde ve hem de yurtdışında, dört koldan operasyonlar düzenliyoruz. Artık dağlar ve taşlar bombalanmıyor, nokta hedefler bir bir imha edilip büyük başarılara imza atılıyor. Bu cümleyi bilerek yazıyoruz, 35 yıllık mücadelemizde ilk kez inlerine girdik ve terörün belini kırdık. İşte tam bu aşamada, Anayasa Mahkemesi beklenmedik bir karara imza attı ve devleti, güvenlik güçlerini suçladı. *** NOT: Bu uğursuz kararı irdelemeye cumartesi günkü makale ile devam edeceğiz. F.B.",https://www.hurriyet.com.tr/yazarlar/fuat-bol/skandal-karar-1-41295529
Fuat Bol,Ah şu ABD!,"Temmuz 20, 2019 07:29","ABD artık dünyanın alikıran başkeseni. Üstelik karşınızda yalnızca bir ABD yok; başkan ayrı telden, Pentagon ayrı telden, CIA ayrı telden çalıyor. Bazen iyi polis-kötü polisi oynuyorlar ama çoğu kez birbirlerine kontra gidiyorlar. Öyle ya da böyle, kimin dediği olursa olsun sonuçta ABD’nin zulmü galip geliyor! Günümüzün süper gücü olmak da meğer böyle bir şeymiş: Ne attığı uluslararası imzalara sahip çıkıyor, ne verdiği sözleri yerine getiriyor ve ne de beynelmilel kuralları tanıyor. Sözde biz, ABD’nin dost ve müttefikiyiz. NATO’da birlikteyiz ve NATO’nun güney-doğu kanadının en önemli ülkesiyiz. Birimize vaki bir saldırı olursa, el ele verip ortak düşmana karşı aynı safta çarpışacağız. Türkiye olarak biz her daim yükümlülüklerimizi yerine getirdik, NATO’nun külfetine katlandık. Ama gelin görün ki Türkiye dara düştüğünde dost ve müttefik bildiğimiz bu ülkeler, bizim yanımızda yer almak yerine düşmanlarımızın safında yer alıyorlar. Türkiye’nin hak ve menfaatlerini savunması karşısında da utanmadan yaptırım uyguluyorlar. Ülkemizin savunma sistemini kendilerinden istedik, vermediler. Rusya’dan temin edince de para yatırıp ortaklaşa yürüttüğümüz F-35 savaş uçağı projesinden çıkarıldık. İbret alınmayan tarih nasıl da tekerrür ediyor. Aynı kepazeliği, Birinci Cihan Savaşı’ndan önce İngiltere yapmıştı. Paralarını ödeyip satın aldığımız iki savaş gemimizi teslim etmeyip el koydu. Bize paramızla vermediği silahları, aynı ABD, bizimle savaş halindeki terör örgütlerine bedava veriyor. Bununla da yetinmiyor, kendi askerlerini gönderip onları eğitiyor ve üzerimize salıyor. İçimize, devletimizin tüm kurum ve kuruluşlarının kılcallarına değin Truva atı misali nüfuz ettirdiği FETÖ ise apayrı bir facia. Böyle bir ABD ile bir yere kadar gitmeyi bırakın, kapının dışına bile çıkamazsınız. Zira elinizi verdiğinizde kolunuzu kaptırıyorsunuz. Ne diyelim, yine de vaki olanda hayır vardır. Kötü komşu insanı mal sahibi yapar. Dost ve müttefiklerimizin(!) bu denli düşmanca tavırları bizim aklımızı başımıza devşirdi. Dün piyade tüfeğimi kullanamazsın dediler, bugün daha süperini yaptık. Dün İHA vermediler, elimizdekileri bile onarmadılar, bugün hem İHA’yı ve hem de SİHA’yı kendimiz yaptık. Bundan sonra da böyle olacak, bize vermedikleri ve ortağı olup dışlandığımız savaş uçağı projesini biz kendimiz yapacağız. O zamana kadar da elimiz kolumuz bağlı oturmayıp daha gelişmişini başka yerlerden temin edeceğiz. Bu coğrafyada güvenlikten taviz veremeyiz. Türkiye elbette bir muz cumhuriyeti değildir; ABD de Türkiye’yi bütünüyle gözden çıkaramaz. Yalnız bundan böyle ABD bilecek ki Türkiye artık bizim uydumuz değil, ona buyuramayız, her ne görüşeceksek karşımızda bizimle eşit haklara sahip saygın bir ülke var. Ayrıca başta ABD olmak üzere hiç kimse Türkiye’yi başka bir dünyada konumlanmaya zorlamasın!",https://www.hurriyet.com.tr/yazarlar/fuat-bol/ah-su-abd-41279165
Fuat Bol,Merhaba!,"Temmuz 08, 2019 08:05","Bundan böyle haftanın üç günü (pazartesi, çarşamba ve cumartesi), bana ayrılan bu köşede huzurlarınızda olacağım. Namık Kemal’in dediği gibi, “Bais-i şekva bize hüzn-i umumidir Kemal. Kendi derdi gönlümün billah gelmez yadına.” Yani, bizim şikâyet etmemizin sebebi içinde bulunduğumuz hüzün atmosferidir, gönlümün kendi derdinden bahsetmek asla aklıma gelmez. Malum, Türkiye’mizde gazeteler Babıâli’nin bilinen yokuşlarında doğdu, büyüdü, serpilip gelişti. İrili ufaklı onca gazetelerimizin arasında Hürriyet’in müstesna bir yeri vardır. Bu müstesna yer, onun büyüklüğünün yanı sıra, gazete gibi gazete olmasındandır. Merhum Kemal Ilıcak’ın klişeleşmiş bir sözü var: “Haber kutsal, yorum hürdür”. Biz gazeteciler haberin kutsallığı üzerine titrer, onları eğip bükmeden yalın haliyle halka aktarırız. Yazarlar olarak da esinlendiğimiz olay ve haberlerin nedenini, nasılını ve yansımalarını enine boyuna yorumlarız. Gazetecilik kamu görevidir, gazeteciler kamu adına iş görürler. Bundan dolayı da eleştirel göze sahiptirler. Eleştirdikleri kişiler -ki bunlar genellikle iktidar sahipleridir- ve onların yanlıları tarafından pek sevilmezler. Gazetecilerin de sevilmek diye bir dertleri yoktur, olmamalıdır. Yorumların değişik olması, bir yazarın ak dediğine diğerinin kara demesi bile yadırganmamalıdır. Fikri zenginliğin faydası var, zararı yoktur. İnsafı elden bırakmadan doğruya doğru, eğriye eğri demek şiarımızdır. Demokrasinin fazileti, içinde muhalefeti barındırmasındandır. Muhalefetin makul ve yapıcı tenkitleri, iktidarlar için karanlığı delen meşalelerdir. Gazeteci ve yazarların her biri, bir meşale olup zifiri karanlığı aydınlatan şimşek konumundadır. Yeter ki art niyet olmasın. Zira niyet hayır, akıbet hayır demişlerdir. Mademki ‘amiral gemisi’ndeyiz, onun diliyle başlangıç yapalım: Vira bismillah!",https://www.hurriyet.com.tr/yazarlar/fuat-bol/merhaba-41266904
Fuat Bol,Ya o direniş olmasaydı?,"Temmuz 15, 2019 07:29","Yani Türk Silahlı Kuvvetleri’nde astsubay veya subay, Emniyet Genel Müdürlüğü’nde polis, komiser, emniyet amiri veya emniyet müdürü... İlgililerle konuştuğumuzda, işin daha yarısına bile gelinmemiş olduğunu itiraf ediyorlar. Toplum olarak, iki yönden büyük bir aymazlık içindeyiz. Birincisi, biz hâlâ FETÖ olayını, sıradan vaiz görünümlü bir kişinin dinsel örgütlenmesi zannediyoruz. İkincisi de tehlikenin geçtiğini zannedip, gaflet içinde yüzüyoruz. Bakınız: F. Gülen ABD’de korunup kollanarak yaşatılıyor. Gücünü ABD’nin derin devletinden alıyor ve dünyanın dört bir yanında melanetini kusmaya devam ediyor. Öyle anlaşılıyor ki F. Gülen’in yetkisi CIA başkanından aşağı değildir! Allah (cc) bunları şaşırttı da Türkiye’de darbeye kalkıştılar. En iyi bildikleri ve uyguladıkları şey olan ‘takiyye’ye devam etselerdi bir, bilemediniz iki yıl zarfında ülkemiz, tüm kurum ve kuruluşlarıyla zaten bunların eline geçmiş olacaktı! O ele geçirmenin nasıl olacağı ise tartışılır. Mutlaka içsavaş çıkar ve Allah saklasın ülkemiz bölünürdü. Zaten kalkışmalarının amacı da bu değil miydi? O uğursuz 15 Temmuz gecesi asla unutulamaz. TSK’nin içinde yuvalanmış, mankurtlaşan bir kısım çete mensubu ayaklanmış; Cumhurbaşkanlığı’nı, TBMM’yi, Emniyet’in Özel Harekât Müdürlüğü’nü ve sivil halkı bombalayarak kurşun yağmuruna tutmuştur. Halkın ve liderin (hem Sayın Erdoğan hem Sayın Yıldırım) darbeye karşı gösterdikleri şanlı direniş her türlü övgüye layıktır. Liderin tek başına kahramanlığı da bir şey ifade etmeyebilir. Yalnızca kendini kahraman yapar, çarpışarak ölümü bile halkını kurtarmaya yetmeyebilir. Darbelerden gına getiren halkımız, ayaklanmanın ilk belirtileriyle birlikte çağrılı ve çağrısız olarak meydanlara koştu. Lider de (Sayın Erdoğan) gözünü karartarak, halka darbeye direnme ve meydanlara inme çağrısı yaptı. Kendisi de çoluk çocuğuyla birlikte burnunun dibindeki Yunan adalarına sığınmak yerine, halkının kendisini beklediği Atatürk Havalimanı’na indi. (1967’de Yunanistan’da darbeyle tutuklanan Mitsotakis, Türkiye’ye sığınmıştı.) Halkımız, uçaksavar mermilerine bedenini siper etmiş, çıplak elleriyle tanklara direnmiştir. Böyle destansı bir direnişin dünyada başka bir örneği yoktur. İşin en vahim yönü, bu aşağılık darbe her ne kadar dışarısının emir ve telkinleriyle yapılmış olsa da emre uyan ve o soysuz darbeye teşebbüs eden düşman içimizde. Üstelik hâlâ içimizdeler ve bizler, bunların kimler olduğunu ve ne kadar kaldıklarını bilmiyoruz! Sayın Erdoğan bu yapıya yardım etmekle suçlanıyor –ki bu durum doğrudur- zaten kendi de bunu itiraf etmektedir. Ama söyler misiniz, asker-sivil gelmiş ve geçmiş hangi iktidar bunlara yardım etmedi? Kendilerini öyle gizlemiş ve devletin istihbarat kanallarını öylesine ele geçirmişlerdi ki bilinmeleri adeta imkânsızdı. Yine de bütün bunların arasından sadece Sayın Erdoğan, işin farkına vardı ve evet, yanlış okumuyorsunuz, yalnız başına bu devasa yapıyla mücadeleye girişti. Kendi hükümeti bile onu yalnız bıraktı! Sayın Erdoğan’ı seversiniz sevmezsiniz ve hatta nefret edebilirsiniz ama hakkını teslim etmek zorundayız. Tek başına da olsa kararlı bir şekilde bu yapının karşına geçti ve mücadele bayrağını açtı. Sayın Erdoğan bugün var, yarın yok. Ama üzerine titrediğimiz Türkiye’miz sonsuza dek yaşayacak, yaşamak zorunda. Açmasaydı ne olacaktı? Bunu düşünmek bile istemeyiz. Çünkü ortada ülkemiz olmayacaktı, olmayan ülkede neyin kavgasını verebilecektik? Hâlâ daha tehlike geçmiş değil, biraz izan lütfen!",https://www.hurriyet.com.tr/yazarlar/fuat-bol/ya-o-direnis-olmasaydi-41274023
Fuat Bol,Kandırmayı ne çok seviyoruz!,"Temmuz 10, 2019 07:29","Yalan, dün de propagandada önemli bir yer tutardı. Hatta en büyük yalanı söyleyen, muhatabını en ziyade etkileyebilendi. Eskinin eksiği, ‘yalanın er ya da geç, gerçekle yüzleşme gibi kötü bir alışkanlığının olmasıydı’. Zira yalancının mumu yatsıya kadar yanardı. İletişim araçlarının hızla gelişmesiyle birlikte, haberleşme tekelleri kırıldı ve hemen herkes haberci oldu. Buna bir de anlık (saniyelik) hızı da eklerseniz, her an herkesin yalanla yüz yüze olduğunu görürsünüz. Eskiden kişiler, yukarıdaki mahallede söyledikleri yalana, aşağıdaki mahallede kendileri de inanırlardı. O vakitler mahalle düzeyinde olan işler, bugün itibariyle küresel (dünya çapında) olabiliyor. Heyhat! Aynı şekilde, karşılarındakileri kandırmayı maharet bilir ve bununla övünürlerdi. Bu maharet çok daha ileri boyutlara taşındı ve artık kişiler bizzat kendilerini de kandırmaya başladılar. Günümüzde ise bu durum kitlesel boyutlara ulaştı, artık insanlar kitleleri kandırmanın zevkini topluca sürdürüyor. Mesela cumhurbaşkanlarını tarafsızlık üzerine yemin ettiriyoruz. Kurbağaların bile taraflı olduğu bir ülkede cumhurbaşkanı tarafsız olabilir mi? Cumhurbaşkanından tarafsız olması değil, adaletli olması beklenir. Atatürk, İnönü, Bayar hep partili cumhurbaşkanıydılar. Onlardan sonra gelenler, sözde tarafsız olan cumhurbaşkanlarının tuttukları bir siyasi partileri yok muydu? Elbette vardı ve zaten bu hallerini icraatlarında da gösteriyorlardı. Mesela iktidara karşıt görüşlü olan bir cumhurbaşkanının olması gayet doğaldır. Ama tarafgir davranıp adil olmaması hem anormal ve hem de demokrasinin ruhuna aykırıdır. Nitekim A. Necdet Sezer Cumhurbaşkanı olarak iktidardaki AK Parti hükümetine karşı asla adil olmadı ve adeta veto makinesi gibi çalıştı. Şimdi kalkıp da Sezer ve onun gibi cumhurbaşkanlarına tarafsız diyebilir miyiz? Tarafsız demekle kendimizi kandırmadık mı? Doğru şekilde adını koysak ama partili olup kendisinden partici davranmamasını talep etsek daha iyi olmaz mı? Bu halin tipik misali adliyelerde görülür, oralarda da hâkimler partilidir ama bunu kararlarında göstermezler. Farzımuhal yarın CHP ve ittifak kurduğu siyasi partiler Kemal Kılıçdaroğlu’nu cumhurbaşkanlığına aday gösterseler, halk da onu o makama layık görüp seçse, Kılıçdaroğlu’na tarafsız mı diyeceğiz? Lütfen daha fazla kendimizi kandırmayalım! Başımız kumda lakin k...z görünüyor!",https://www.hurriyet.com.tr/yazarlar/fuat-bol/kandirmayi-ne-cok-seviyoruz-41269096
Fuat Bol,Bağımsızlık yolunda,"Temmuz 17, 2019 07:29","Savunma sistemi olmayan ülke, her türlü tehlikeye açık demektir. Türkiye’miz ise coğrafi konumu itibariyle her daim güvenlik tehdidiyle karşı karşıyadır. Düz mantık, Türkiye’nin bu sistemi NATO ülkelerinden temin etmesi gerektiğini söylüyor. Ama gelin görün ki Türkiye’yi tehdit eden ülkelerin başında NATO ülkeleri geliyor. Bu nasıl ittifak diyeceksiniz ama demek ki günümüz ittifakları(!) böyle bir şey. Türkiye ‘Patriot’ (uçaksavar sistemi) alımı için önce ABD’ye başvurdu. Önceki başkan Obama döneminde Türkiye sürekli oyalandı ve sonuçta ret cevabı aldı. ABD’nin bu tavrını, şimdiki başkan Trump da dillendirdi ve Türkiye’ye hak verdi. Hiçbir bağımsız devlet kendi güvenliğini başka bir devletin insafına(!) terk edemez. Daha açık ifadesiyle, devletler güvenliklerini kendileri sağladıkları oranda bağımsızdırlar. Türkiye’miz 35 yıldır terörle boğuşuyor. Müttefiklerimizin durumu ise malum. Başta ABD olmak üzere birçoğu terör örgütlerinin safında yer alıyor. Silah ve mühimmat dahil, her türlü lojistik desteği sağlıyorlar. Daha dün, 15 Temmuz 2016’daki aşağılık darbe girişiminde gördük. Dostu da düşmanı da dost görünümlü düşmanları da, hepsinin hal-i pür melali ortada. Bunlardan bir kısmı FETÖ’yle birlikte hareket etti, diğer bir kısmı da avuç ovuşturarak darbenin başarılı olmasını dört gözle bekledi. Umduklarını bulamayınca da başta FETÖ elebaşı olmak üzere, örgüt militanlarını bağırlarına bastılar. Düşünebiliyor musunuz, müttefiki olduğumuz NATO’nun içinde görev yapan subaylarımız darbenin başarısız olduğunu görünce bu ülkelere iltica ettiler. Türklüklerinden, Türkiye aidiyetlerinden bir anda soyutlandılar, Türkiye’nin karşısında yer aldılar. Yukarıdaki cümle, günümüz ittifaklarının ne menem şey olduğunu çok güzel anlatıyor. Bu subaylar mı Türkiye’nin güvenliğini sağlayacak? Bunlar mı Türkiye uğruna canlarını feda edebilecek? Aynı satılmış zihniyetin temsilcileri her yerde varlar: Siyasette, bürokraside, sivil toplum örgütlerinde, medyada vb... Neymiş efendim, Türkiye S-400 savunma sistemini Rusya’dan alamazmış, alsa bile işletemezmiş, bir kenara atıp çürümeye terk edermiş, Bu sistem sarayı korumak için alınıyormuş, Türkiye bu sistemi almakla başına bela arıyormuş... Unutmayalım ki sahibinin sesi, dün olduğu gibi bugün de aynı yaveleri geveleyecektir. İt ürür, kervan yürür! Adı üstünde, savunma sistemi... Yahu, bu ülke vaki olabilecek saldırılara karşı kendisini savunmasın mı? Dikkat edin, bu sitemde taarruz yok, savunma var. Diklenme yok, dik durmak, dik durabilmek var. Eğiklere, eziklere yazıklar olsun! Herkese, hepimize ise geçmiş olsun!",https://www.hurriyet.com.tr/yazarlar/fuat-bol/bagimsizlik-yolunda-41275968
Fuat Bol,Sistemi tartışmak!,"Temmuz 13, 2019 07:29","Bu dönem zarfında iki kez anayasa yapıp yürürlüğe koyduk. Birinci yaptığımız (1961 Anayasası) bol geldi deyip 82’de daha darını (antidemokratik) tasarlayıp yaptık. Onu da değiştire değiştire yamalı bohçaya çevirdik, baktık ki işin içinden çıkamıyoruz, büsbütün sistemi değiştirdik. Çünkü her iki anayasa da ‘vesayet’le illetliydi. Şeklen var olan demokraside, davullar iktidarların boyunlarında, tokmak ise her daim vesayet odaklarının ellerindeydi. Zavallı iktidarlar, kendilerinin yapmadığı veya yapmak zorunda bırakıldıkları yığınla yanlışın hesabını, kendileri bilerek ve isteyerek yapmış gibi veriyorlardı. Evet, seçimden seçime sandık milletin önüne konuluyordu ancak sandıktan çıkan iktidarlar bir türlü muktedir olamıyordu. Senato (82 Anayasası ile kaldırıldı), Cumhurbaşkanlığı, yargı ve bürokrasi (askeri ve sivil), iktidarların başları üzerinde Demokles’in kılıcı gibi duruyordu. Hangi iktidar olursa olsun, yerlilik ve millilik adına bir adım attığında, iç ve dış vesayet odakları el ele vererek mahut iktidara, geriye doğru iki adım attırıyordu. Laflarını dinletemedikleri iktidarları ise büsbütün ortadan kaldırıyor ve sözde partiler üstü (ne demekse) hükümetler kurup, dışarının isteklerini yerine getiriyorlardı. (Haşhaş ekiminin yasaklanması, Yunanistan’ın yeniden NATO’nun askeri kanadına dönüşüne Türkiye’nin müsaade etmesi vb.) Özetle söyleyecek olursak, parlamenter sistemi beceremedik. Milletin hakemliğine rıza gösteremedik, milletin hakemliğiyle yetinemedik. Hep başka dayanaklar, tutamaklar, sığınaklar aradık. Bunun da sebebi gayet açıktı: Biz hiçbir zaman millete, milletin seçtiklerine güvenmedik, güvenemedik! Halbuki demokrasilerde iktidarlar sandıkla gelir sandıkla gider. Sandıkla gelen, dört başı mamur iktidarını (hizmetlerini) gerçekleştirsin ki, millet de bunları değerlendirip kanaatini o şekilde sandığa yansıtabilsin. Demokrasimizin önündeki bu engelleri kaldırmak ve milletin hakemliğini her şeyin üstünde tutmak için başkanlık sistemine geçtik. Bir senedir, bu sistemi hem yerleştiriyor ve hem de aksayan yönlerini not ediyoruz. Bu sistemi tam manasıyla görebilmemiz için en az iki dönem geçmesi lazım. Yerel seçimlerin sonucuna bakıp sistem tartışması başlatmak ve eski sisteme dönüşün çığırtkanlığını yapmak kimseye bir yarar sağlamaz. Eski sisteme geri dönmek ne demek biliyor musunuz? Önümüzdeki seçimsiz dört yılı heba edip seçimlerle ve referandumlarla geçirmek demektir. Bu milletin bunca kıymetli vaktini zayi etmeye kimsenin hakkı olmasa gerektir. Bu sistemin aksayan yönleri yok mu, elbette var. Bunları dile getirip gidermeye çalışmak yerine, eskiye dönüşü dillendirmek, milletimiz adına tek kelimeyle ‘fetret’ devri oluşturmaktır. Oluşacak böylesi bir devirde de ancak iç ve dış vesayet odakları bayram eder. Millet ise ödediği ve ödeyeceği bedelle kalır!",https://www.hurriyet.com.tr/yazarlar/fuat-bol/sistemi-tartismak-41272517
