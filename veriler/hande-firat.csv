Yazar,Başlık,Tarih,Metin,URL
Hande Fırat,Baş döndüren diplomasi trafiğinin perde arkası,"Mayıs 15, 2025 06:29","Biri Rusya- Ukrayna arasında ateşkes sağlanması, diğeri ise Suriye’ye yönelik yaptırımların kaldırılarak ABD-Suriye hükümeti arasında temas kurulmasıydı. Önce Suriye ile ilgili gelişmelerle başlayacağız. ABD Başkanı Trump, Suriye konusundaki tavrını Beyaz Saray’da yanında Netenyahu otururken “Makul ol” diyerek ve Türkiye ile Cumhurbaşkanı Erdoğan ile ilgili görüşlerini ise şu cümlelerle net bir şekilde ortaya koymuştu: -“Erdoğan’ı seviyorum, o da beni seviyor. - Türkiye’yi tebrik ederim. Erdoğan’a dedim ki, ‘2 bin yıldır kimsenin yapamadığını yaptın, Suriye’nin kontrolünü ele aldın’. - Erdoğan gerçekten sağlam ve çok zeki biri. Başkasının başaramadığı şeyi başardı. - Netanyahu’ya da İsraillilerin, Türkiye ile yaşanabilecek sorunları çözmek için aklıselimle hareket etmeleri gerektiğini söyledim.” Bu sözleri hatırlattıktan sonra süreçte neler olduğunu anlatalım; - ABD Başkanı Trump ile Cumhurbaşkanı Erdoğan’ın telefon görüşmesinde; Trump önyargılara karşı yeni Suriye hükümetini tanımak ve anlamak istediği mesajını verdi. - Suriye hükümetinin uluslararası sisteme entegre olması gerektiğini belirtti. - Cumhurbaşkanı Erdoğan, Suriye’nin birlik ve bütünlüğünün bölgenin güvenliği için önemine dikkati çekerken, DEAŞ ile mücadele konusunda mücadele mekanizmalarını anlattı. - Süreç Ankara’nın her seviyede harekete geçmesiyle devam etti. Türk-Amerikalı yetkililer arasında yapılan tüm görüşmelerde; yaptırımların kaldırılması, DEAŞ ile mücadelenin nasıl yürütüleceği ve Suriye hükümetinin birleştirici tavrı gündeme getirildi. - Aslında ilk görüşmenin ABD Dışişleri Bakanı ile Suriye Dışişleri Bakanı arasında yapılması planlanıyordu. ERDOĞAN DA DAVET EDİLDİ - Ancak Körfez Turu’nun gündeme gelmesiyle Suudi Arabistan harekete geçti. Ekonomik ve ticari açıdan Trump yönetimi için farklı önem taşıyan Suudi Arabistan hızla Riyad’da zirve organize etti. - Cumhurbaşkanı Erdoğan’ın da davet edildiği zirveye Erdoğan programını gerekçe göstererek video konferansla katıldı. Riyad’da ABD Başkanı Trump, Suudi Veliaht Prensi Muhammed bin Selman, Suriye Cumhurbaşkanı Şara ve Cumhurbaşkanı Erdoğan  saat 10.07’de bir araya geldiler, toplantı 10.40’a kadar sürdü. ZİRVE BOYUNCA TRUMP’TAN: DEĞERLİ DOSTUM ERDOĞAN - Trump zirve boyunca Cumhurbaşkanı’na “Değerli dostum Erdoğan” ifadesiyle hitap etti, Suriye’de yaptırımları kaldırma kararını da Erdoğan ile konuşmasının ardından verdiğini toplantıda söyledi. Hem Trump hem de Erdoğan yaptırımların kaldırılmasının önemine değindi. Nedenleri şöyle sıralayabiliriz; - Yaptırımların kaldırılmasının etkisinin Suriye’nin yeniden SWIFT sistemine entegre edilmesiyle başlaması bekleniyor. - Böylece fonların ülkeye girişinin önü açılacak. Böylece ekonominin çarkları dönmeye başlarken, ticaret ve yatırım vaatleri şekillenerek, hayata geçecek. - Bir anlamda hem ülkenin yeniden inşasının önü açılacak hem de başta AB olmak üzere diğer ülkelerin tüm yaptırımları kaldırmasına da yol açabilecek. - DEAŞ meselesi konusunda birçok defa Türkiye ile endişelerini paylaşan ABD yönetimine hapishanelerin kontrolünün yeni yönetimde olacağı ve Türkiye’nin her türlü desteği vereceği anlatıldı. - Öte yandan Suriye’nin komşu ülkelerinden oluşan birlik, Suriye’de oluşturulacak müşterek harekât merkezinin yönetiminde orta bölgelerde varlığı bilinen DEAŞ’a operasyon düzenleyecek. - Kapsamlı görüşmeler ise ABD Dışişleri Bakanı ile Suriye Dışişleri Bakanı arasında Türkiye’de yapılacak. BÜYÜK RESMİN KAYBEDENİ... - Trump her ne kadar İbrahim Anlaşmaları’nı yaymayı hedeflediklerini söylese de, büyük resimde doğal olarak bulunmayan İsrail idi. İsrail, ABD’nin Türkiye konusundaki uyarısını net şekilde kabul etti. - Türkiye ile İsrail arasında bir süredir Suriye sahasında çatışmasızlık için istihbari görüşmeler yürütülüyor. - Bu köşede daha önce de kaleme almıştık, İsrail’in Suriye sahasında çatışma yaratması istenilmiyor. İsrail ise kendi güvenliği açısından yeni hükümetin 1974 anlaşmasına bağlı olduğunu duymak istedi. Şara anlaşmaya bağlılık konusunda açıklama yaptı. İlerleyen süreçte İsrail’in olumlu tavır alması durumunda anlaşma yeniden şekillenebilir. DÜNYANIN GÖZÜ TÜRKİYE’DE Dışişleri Bakanı Hakan Fidan ile NATO Genel Sekreteri Rutte’nin bakanlık hesabından paylaşılan bu fotoğrafı her ne kadar deniz manzarası eşliğinde olsa da, masadaki konular ağırdı. Bir yanda Riyad’daki gelişmeler takip edilirken, diğer yandan Rusya-Ukrayna arasında ateşkesin yolları arandı. Hem de NATO Dışişleri Bakanları Antalya’da toplantı halindeyken. Bu satırlar yazılırken Trump “Türkiye’ye gidebilirim” dedi. Bunu zaten Cumhurbaşkanı Erdoğan’a da iletti. Meselenin tıkandığı noktalara gelirsek; - Putin İstanbul’da görüşmeler başlasın derken teknik düzeyde görüşmeden bahsediyordu. - Ancak Zelenski’nin talebi liderler seviyesinde görüşme. - Trump gelmese bile, Dışişleri Bakanı ve iki özel temsilcisi Türkiye’de olacak. - Kısacası gözler Rusya- Ukrayna meselesinde Türkiye’ye çevrilmiş durumda. Putin yazının kaleme alındığı şu saatlerde bile ikna edilmeye çalışılıyordu. NATO Dışişleri Bakanları Antalya’da. Bugün sabah Kuzey Atlantik Konseyi gayri resmi oturumu düzenlenecek. Gelecek yıl ise Türkiye NATO zirvesine ev sahipliği yapacak. Toplantının ana gündem maddeleri açısından Hakan Fidan’ın vereceği mesajları şöyle özetleyebiliriz: - İttifakın gündemindeki öncelikli konularda Haziran ayındaki Lahey Zirvesi’nde alınabilecek kararlar konuşulacak. - Avrupa güvenliğinin geleceği ile Transatlantik güvenliğinde külfet paylaşımının gözden geçirilmesi masada olacak. - Ankara müttefikler arasındaki savunma sanayii işbirliği ve ticaretinin önündeki engellerin tamamen kaldırılması gerektiğini savunuyor. - Bu engellerin kalkması, savunma harcamalarının asıl amacı olan kritik yeteneklerin geliştirilebilmesi için büyük önem taşıyor. - “360 derece güvenlik” anlayışıyla, Rusya-Ukrayna savaşının sonlandırılmasının gerekliliğine dikkat çekilecek. - Mücavir bölgelerde ve Orta Doğu’da barış ve istikrarın hâkim kılınmasının elzem olduğu söylenecek.",https://www.hurriyet.com.tr/yazarlar/hande-firat/bas-donduren-diplomasi-trafiginin-perde-arkasi-42801734
Hande Fırat,Suriye’den çekilme: 2018’de söylenen söz hayata geçiyor,"Nisan 24, 2025 06:29","Ancak bu karar, dönemin Savunma Bakanı Jim Mattis’in istifasına neden olmuş ve Pentagon’un sert muhalefetiyle karşılanmıştı. Trump’ın ilk döneminde hayata geçirilemeyen karar, ikinci döneminde bambaşka bir konjonktürde kısmen de olsa hayata geçiyor. Yakın geçmişte yaşananları hatırlatacak olursak;  * ABD Savunma Bakanlığı, ABD’nin Suriye’deki güçlerini birleştireceğini ve azaltacağını ve kombine ortak görev gücü altında askeri birliğini koruyacağını doğruladı. * ABD’nin önümüzdeki aylarda Suriye’den 1.000 askerini çekmesi bekleniyor. Çekilme aşamalı olacak. * Pentagon, DEAŞ’ın bölgesel ve küresel olarak etkisinin azaltıldığını belirtti. ABD Merkez Komutanlığı, DEAŞ kalıntılarına karşı saldırılara devam edecek. ANKARA AÇISINDAN... ABD’nin Suriye’den asker çekme süreci ile ilgili olarak Ankara-Washington hattında görüşmeler hem güvenlik hem diplomasi boyutlarıyla yürütüldü, yürütülüyor. Genel çerçeveyi şöyle özetleyebiliriz; * ABD’nin çekilme konusunda iki endişesi vardı; DEAŞ kamp ve hapishaneleri ile olası DEAŞ hareketliliği, ABD’nin müttefiki olarak SDG çatısı altındaki Kürtlerin çekilme sonrası durumunun ne olacağı? * İkinci sorunun yanıtından başlayacak olursak, “Terörsüz Türkiye” süreci Suriye sahasında Şam hükümeti ile Mazlum Abdi arasında yapılan anlaşma ile kendiliğinden yanıt bulmuş durumda. Artık, SDG birleşenlerinin yeni hükümetle entegre olması bekleniyor. * ABD’li yetkililerin çekilme niyetlerini SDG birleşenlerine de net bir şekilde söylemesi, Suriye’deki süreci de hızlandırdı. * ABD’nin uzun bir süredir silah ve mühimmat sevkiyatı yapmadığını da paylaşmakta fayda var. * Gelelim DEAŞ’ın kamp ve hapishanelerine... Kadın ve çocukların kaldığı kamplarla, mahkûmların kaldığı hapishanelerin yönetiminin Şam yönetimi tarafından devralınması önerisi götürüldü. Bu kapsamda yönetim Suriye hükümetinde olacak. Türkiye de gerekli desteği verecek. * Hapishane ve kamplarda yaklaşık 10-12 bin Iraklı bulunuyor. Irak hükümetinin bu kişileri almaya başladığı bilgisi var. * 2-3 bin civarında Batılı ülkelerden gelenler bulunuyor. Uluslararası hukuk çerçevesinde bu ülkeler vatandaşlarını almalı. Ancak almazlarsa Suriye hükümeti gözetimi ve yönetiminde olacaklar. * Kalanlar ise zaten Suriyeli. Kendi hükümetleri gözetiminde kalacaklar. * Ankara’nın Suriye’nin komşu ülkeleri ile DEAŞ’a karşı kurduğu mekanizma da sahada olacak ve mücadeleyi sürdürecek. SONUÇ...  Bu çekilme sadece askeri değil diplomatik bir yeniden konumlanma anlamına da geliyor. ABD’nin Ortadoğu’daki askeri angajmanları şimdilik sadece yer değiştiriyor gibi görünüyor. Asya-Pasifik’e ağırlık vereceği tahmin ediliyor. Ancak, İran ile ilgili gelişmelerin bölgedeki dengeleri değiştirebileceği de göz önünde bulundurulmalı. NÜKLEER GÖLGE: İRAN-ABD PAZARLIKLARINDAN NE ÇIKAR  2015 yılında imzalanan İran Nükleer Anlaşması (JCPOA), Barack Obama’nın diplomatik zaferi olarak görülmüştü. Ancak 2018’de Başkan Donald Trump, anlaşmadan tek taraflı olarak çekilerek İran’a yaptırımları yeniden başlattı. Bu kararın ardından İran, nükleer faaliyetlerini kademeli olarak artırdı. Şimdi 2025 itibarıyla taraflar yeniden masada; * İran, ABD’den iki temel güvence istiyor: Yeni bir anlaşma olursa bu, sonraki başkanlar tarafından bozulmamalı ve yaptırımlar gerçekten kalkmalı. * ABD ise İran’ın nükleer faaliyetlerini sıkı denetime alacak yeni maddeler ve bölgesel davranışlarında değişim talep ediyor. Görüşmeler teknik düzeyde ilerliyor ancak siyasal irade açısından büyük bir belirsizlik hâkim. * Bu süreç, sadece İran ve ABD’yi değil; İsrail, Suudi Arabistan, Türkiye ve Rusya gibi aktörleri de yakından ilgilendiriyor. Nükleer gölge, Ortadoğu’daki güç dengeleriyle birlikte yeniden şekilleniyor. ANKARA SÜRECİ NASIL DEĞERLENDİRİYOR * 7 Ekim sonrası yaşanan süreçte İsrail’in İran’daki nükleer tesislerini vurmasına ABD karşı çıkmıştı. ABD verilecek karşılığın askeri üslerle sınırlı tutulmasını istemişti. * Ancak İsrail’in İran’a bakış açışı net; Netanyahu’nun ana hedefinde Hamas, Hizbullah ve İran bulunuyor. * Bu nedenle mutabakat çıkmazsa, İsrail’in amacının İran’ı vurmak olduğu biliniyor. Üstelik İran, İsrail’in bu hedefinin farkında. * Her ne kadar bugünkü mutabakat arayışının kapsamı ve bazı başlıkları Obama döneminden farklı olsa da temel unsur İran’ın mutabakat arayışlarında esnek olabilmesi. * Uzlaşmaya varılmaması durumunda ABD ne yapar sorusunun yanıtı da merak ediliyor. ABD’nin İsrail operasyonuna katılmayacağı ancak engel de olmayacağı öngörülüyor. * Bir başka risk ise mutabakat arayış sürecini İsrail’in provoke etmeye kalkışması... Bu bölümü bir uyarı ile bitirelim... Bölge açısından mutabakatın sağlanması önemli. İsrail, İran’ı vurursa; İran vekil güçlerini harekete geçirecektir. Bu durum bölgede yeni bir karışıklığa yol açacaktır.",https://www.hurriyet.com.tr/yazarlar/hande-firat/suriyeden-cekilme-2018de-soylenen-soz-hayata-geciyor-42775895
Hande Fırat,Bu tansiyon düşmeli,"Mayıs 06, 2025 06:29","Türkiye’nin bulunduğu coğrafya, o coğrafyadan kaynaklı tehditler bir yanda, diğer yanda ise iç siyasetteki yüksek tansiyon ülkemizi iki olasılıkla karşı karşıya bırakabilir: 1- Provokasyonlara açık hale gelir. Bu durum Türkiye’yi karıştırmak isteyenler tarafından kullanılabilir. 2- Siyasetteki yüksek tansiyon, toplumu kutuplaştırır, bir küçük kıvılcım istenmeyen sonuçlara neden olabilir. Bu iki konuya dikkati çektikten sonra, Cumhurbaşkanı Erdoğan’ın CHP Genel Başkanı Özel’i aramasını, Özel’in “Birlikte çalışmalıyız” açıklamasını önemsediğimi de eklemek isterim. Siyasette rekabet olsa da, Türkiye’nin özel koşulları nedeniyle siyaset kurumu kendi arasındaki gerilimin dozajını ayarlamak, topluma yansıtmamak zorundadır. Şimdi gelelim Terörsüz Türkiye süreci devam ederken, o sürecin önemli aktörlerinden birinin cenaze törenindeki saldırıya... BİR SUÇ MAKİNESİNİN SOKAKTA NE İŞİ VAR? Bu soruyu gören yetkililerin bana 2004 yılı kanunlarını hatırlatacağını biliyorum. Ama lütfen acele etmeyin. Nedenlerini aşağıda sıralayacağım: - CHP Genel Başkanı Özgür Özel’e, yumruklu saldırıda bulunan 66 yaşındaki Selçuk Tengioğlu’nun suç dosyasının kabarık olduğu biliniyor. - Tengioğlu, 9 Mayıs 2004’te, iki çocuğunu kasten öldürdü ve iki çocuğunu da kasten yaraladı. Hakkında, “İki çocuğunu öldürmek, bir çocuğunu öldürmeye tam teşebbüs, diğerini de eksik teşebbüs, ruhsatsız tabanca ve mermi taşımaktan” dava açıldı. Tengioğlu tutuklandı. - Ancak suçları sadece bunlarla sınırlı değildi. Hükümlünün suç dosyasında tehdit, sövme, ruhsatsız silah, konut dokunulmazlığını bozma, hakaret, elektrik hırsızlığı da bulunuyordu. Hatta İstanbul, İskenderun, Osmaniye Cumhuriyet Başsavcılıklarınca soruşturma ve davalar açıldığı belirlendi. - Bu suçlardan 7’si hakkında takipsizlik, 5’i hakkında mahkumiyet, 3’ü hakkında beraat verildi. 2040’TA ÇIKACAKTI İYİ HALDEN 2020’DE ÇIKTI - Sonuç itibariyle 2004 yılına yani çocuklarını öldürdüğü tarihe kadar olan suçların cezalarının infazı da bir anlamda birleştirildi. Aldığı ceza o dönem yürürlükte olan mevzuata göre sadece 16 yıla indi. - 16 Yıl yattıktan sonra 7 Mayıs 2020 yılında şartla tahliye edildi. - Şartlı tahliye kararını veren Alanya 1. Ağır Ceza Mahkemesi kararında “Hükümlü 30 Nisan 2040 tarihinde tahliye olması gerekirken, cezasını bugüne kadar iyi halli geçirdiğinden...7 Mayıs 2020 tarihinden itibaren şartlı tahliyeye hak kazandığı” ifadesini kullandı. İşte asıl sorun tam da bir önceki cümlede yer alıyor. Bu saldırgan 2040 yılına kadar cezasını çekmeliydi ancak iki çocuk öldüren, ikisini ise öldürmeye kasteden ve yaralayan kişi iyi halden yararlandı. Şimdi bazı soruları sormanın zamanı geldi: - Tengioğlu gibi çocuk, kadın öldüren, tehlikeli mahkumlar iyi halden yararlanmalı mı ve bunun koşulları neler olmalı? - Cezalarını çektikten sonra özel bir rehabilitasyon programına alınmaları gerekmez mi? - Bu tip suçlular için ilgili tüm tarafların katılacağı özel bir çalışma yapılması düşünülmüyor mu? - Öte yandan bu kişinin cezaevinden çıktıktan sonra Özgür Özel’e saldırı öncesi başka bir suç kaydı bulunuyor mu? GÜVENLİK VE KORUMA MESELESİ Emniyet Genel Müdürlüğü Koruma Daire Başkanlığı’na bağlı korumalar sabotaj, terör ile mücadele, hassas bölgelerde koruma gibi alanlarda özel eğitim, sabotaj, terör, hassas bölgeler konularında eğitim alıyorlar. Liderleri, konuk başbakan ve cumhurbaşkanlarını da korumakla görevliler. CHP Lideri Özgür Özel’in 23’ü Ankara’da, 3’ü İstanbul’da toplam 26 koruması bulunuyor. - Genelde açık alanlarda liderler “Kapsül ya da çember” denilen önde ve arkada iki ayrı ayın oluşturulmasıyla korunuyorlar. Yani çembere girecek tüm kişiler bu korumaların göz gerekirse elle kontrolünden geçmek zorunda. - Ancak siyasiler bazen korumaların kendilerini çembere almasını, vatandaşla rahat temas edebilmek için istemiyor. - Edinilen bilgilere göre Özel de sivil bir program olması nedeniyle hem çember oluşturulmasını istemedi, hem de ekstra güvenlik talebinde bulunmadı. - Özel’in ailesi için de kaynaklar koruma önlemlerinin alındığını belirtiyor. Ayrıca talep olursa bunun da karşılanacağının altını çiziyor. Bilgiler böyle ancak yüksek tansiyon inmedikçe liderlerin korunmasına hassasiyet gösterilmesi gerektiği açık. Diğer yandan mesele sadece liderlerle de sınırlı değil. Tansiyonun yüksekliği toplumun gerilmesine de neden oluyor. Kısacası siyaset yüksek tansiyona artık dur demeli. SIRRI SÜREYYA ÖNDER’İN ARDINDAN... Hastaneye kaldırılmadan hemen önce kiminle konuştuysa kendisini iyi hissetmediğini söylemiş... Tetkikler için ise hep “Hele şu süreç bir belli olsun, iki hafta bir geçsin” demiş Sırrı Süreyya Önder. Kendisini uzun yıllardır tanıyan bir gazeteci olarak çok üzüldüm. CNN Türk ekranlarında birçok kez yayın konuğumuz oldu. Entelektüel alt yapısı, mizah anlayışı, güler yüzüyle ve barışa olan inancıyla unutulmayacak. Ölümden korkmadığını hele barış yolunda hiç korkmadığını 2014 yılında CNN Türk’te Ankara Günlüğü Programı’nda anlatmıştı. Programı daha sonra milletvekili olan Hüseyin Yayman ve Utku Çakırözer ile birlikte yapıyorduk. KKTC’de vefat haberini alınca, sevgili Hüseyin Yayman o programdaki sözlerini hatırlattı bana... O programda Önder’e aldığı ölüm tehditlerini sorduğumuzda şu yanıtı vermişti: - “Benim ölmemle ya da bir başka arkadaşımızın ölmesiyle olacaksa söylesinler kendimizi biz öldürürüz, bu memleket düzelecekse. Aklını herkes başına toplasın. - Hep beraber bu ülkeyi bir cennet bahçesi yapacağız, kardeşçe yaşayacağız.” Bir başka yayında ise biz konuşurken, binanın kapısına silahlı bir saldırgan geldi. Polis geldi, kapının önünde önlem alındı ama Sırrı Süreyya Önder programı kesmedi. Bir kez daha Allah rahmet eylesin, tüm ailesine sabırlar dilerim.",https://www.hurriyet.com.tr/yazarlar/hande-firat/bu-tansiyon-dusmeli-42790057
Hande Fırat,Terörsüz Türkiye sürecinde 5 evre,"Mayıs 16, 2025 06:29","“Elbette asıl olan uygulamadır. Sözlerin tutulup tutulmadığının takibini Milli İstihbarat Teşkilatımız titizlikle yapacaktır.” Bu sözleri PKK’nın fesih kongresi ve silah bırakma kararının ardından, Cumhurbaşkanı Tayyip Erdoğan çarşamba günü AK Parti grup toplantısında söyledi. Sürecin takibinin bizzat Milli İstihbarat Teşkilatı Başkanı İbrahim Kalın ve ekibi tarafından yapılacağını duyurdu. Yaklaşık 8 aydır çalışan teşkilat bir yandan sürecin alt yapısını hazırlarken, bir yandan da bundan sonraki adımları dikkatle takip ve kontrol edecek. SÜRECİN 3. EVRESİ BAŞLADI Terörsüz Türkiye süreci 5 evre olarak planlandı, uygulamaya konuldu. Şu an 3’üncü evreye geçildi. Sizlerle önce bu evreleri paylaşacağım. 1- AHLAT’TAN BAHÇELİ’NİN ÇAĞRISINA... Birinci evre Cumhurbaşkanı Erdoğan’ın Ahlat’taki iç cepheyi güçlendirme çağrısıyla başladı. MHP Genel Başkanı Devlet Bahçeli’nin hem buradan hem de Türkiye’nin içinde bulunduğu bölgedeki gelişmelerden yola çıkarak TBMM’de 1 Ekim günü DEM Partililerle tokalaşmasıyla devam etti. Bahçeli’nin ardından o gün hem MHP’li vekiller hem de AK Partili vekiller el sıktı. Cumhurbaşkanı Erdoğan Meclis Genel Kurulu’ndaki konuşmasında, “Şunun artık idrak edilmesi ihtiyaçtan öte bir zarurettir; bugün, İsrail saldırganlığı karşısında, içeride ve dışarıda çatışma alanlarının değil, uzlaşma alanlarının öne çıkması gerekiyor” diyerek, yine birliktelik vurgusu yaptı. Birinci evre tarihler 22 Ekim 2024’ü gösterdiğinde MHP Genel Başkanı Devlet Bahçeli’nin tarihi çağrısı ile son buldu. Bahçeli, PKK lideri Abdullah Öcalan’ın tecridinin kaldırılması önerisinde bulunarak, “Şayet terörist başının tecridi kaldırılırsa, gelsin TBMM’de DEM Parti grup toplantısında konuşsun, terörün tamamen bittiği, örgütün lağvedildiğini haykırsın” dedi. Sırrı Süreyya Önder, Pervin Buldan ve Ahmet Türk’ten oluşan DEM Parti heyeti, “PKK kendini lağvetsin” çağrısı yapan MHP Lideri Bahçeli’yi ziyaret etmişti. 2- ÖCALAN’IN ÇAĞRISININ HAZIRLANMASI Süreçte ikinci evre ağırlıklı olarak Abdullah Öcalan’ın çağrısının hazırlanması üzerinde yoğunlaştı. 27 Şubat-12 Mayıs tarihleri arasındaki bu evrede DEM Partililerin siyasi partiler, liderler, aktörlerle yaptıkları temaslar ön plandaydı. Ancak tüm alt yapı çalışmalarını MİT Başkanı İbrahim Kalın başta olmak üzere İstihbarat Teşkilatı yürüttü. İstihbarat Teşkilatı ve İmralı görüşmelerini de kapsayan süreç Öcalan’ın açıklaması, açıklama sonrası kongrenin toplanması ve nihayetinde 12 Mayıs tarihindeki fesih kararı ile tamamlandı. Burada altının çizilmesi gereken husus, devlet bu evrenin sonuna kadar terörle mücadele ile silah bırakma arasındaki dengeyi korumayı sürdürdü. Nedeni ise hem sürecin hem örgütün içeriden ya da dış aktörlerden provokasyona açık olmasıydı. 3- FESİH VE SİLAH BIRAKMA SÜRECİ Terörsüz Türkiye süreci şu an fesih ve silah bırakmayı içeren üçüncü evreye girdi. Dört ülkede yaklaşık 8-10 bin civarında silahlı örgüt mensubu bulunduğu belirtiliyor. Herkesin aklındaki soru tüm gruplar silah bırakacak mı, süreç nasıl işleyecek? Bu sorunun yanıtını genel bir çerçeve çizerek verebiliriz: HER COĞRAFYADA AYRI MEKANİZMA - Silah bırakma süreci her coğrafyaya göre ayrı ayrı oluşturuluyor. - Türkiye, Irak, Suriye ve İran’daki dörtlü yapı düşünülünce; her coğrafyanın yapısı, lojistiği ve unsurları farklı. Kısacası her birinin mekanizması, temposu farklı çalışacak. IRAK’TA HÜKÜMETLE BİRLİKTE YÜRÜTÜLECEK - Irak hükümetiyle de yapılan güvenlik anlaşması çerçevesinde, Irak’taki mekanizma Iraklı yetkililerle yürütülecek. Örgütün konuşlandığı merkezler boşaltılacak. Silahlar teslim alınacak. SURİYE’DE YENİ HÜKÜMETE ENTEGRASYON - Suriye’deki beklenti örgüt dahil tüm Kürtlerin yasal bir şekilde Şam hükümetine entegre olması. Bunun için de örgüt üyelerinin bireysel bir şekilde silahlarını bırakarak, Suriye ordusuna katılımları gerekiyor. - Suriye’de SDG ve Şam hükümeti arasında imzalanan 8 maddelik anlaşmanın bir an önce hayata geçmesi bekleniyor. - Suriye sahasında bunun dışındaki formüller kabul görmeyecek. Özerklik ya da farklı talepler Türkiye tarafından da Suriye hükümeti tarafından da kabul edilmiyor. - Suriye açısından coğrafi ve demografik yapı, özerklik gibi farklı formüllere uygun değil. Hem Kürtlerin yerleştikleri bölge bir bütünlük taşımıyor hem de Suriye’deki farklı etnik yapıların benzer taleplerde bulunması Suriye’nin istikrarını ortadan kaldırır. Bu nedenle bu konudan taviz verilmesi söz konusu değil. - Suriye sahasında ABD’nin askerlerini çekme kararını da unutmamak gerekiyor. Az sayıda asker bulunduracak olsa da, Başkan Trump yaptırımların kaldırılması ve Suriye Devlet Başkanı ile bir araya gelmesiyle net bir mesaj vermiş oldu. - Ayrıca ABD bu süreçte terör örgütüne net bir biçimde; “Çekiliyoruz, Türkiye ve Suriye hükümeti ile anlaşın” mesajını verdi. - Beklenti bir anlamda güven artırıcı adımların bir an önce başlaması. Bunun için de 8 maddelik anlaşmanın “Sınır güvenliği ve gümrük kapılarının Şam hükümetine devredilmesi” maddesiyle başlanabileceği belirtiliyor. Bu bir normalleşme adımı olarak kabul edilecek. İkinci olarak da örgüt Arap bölgelerinden çekilebilir. TÜRKİYE’DEKİ SAYI AZ - Türkiye sınırları içindeki sayı yaklaşık 50-100 civarında değişiyor. - Her baharda hareketlilik yaşanırken, bu sefer bir hareketlilik gözlenmedi. Türkiye ayağında TSK ile koordinasyon halinde sorunun hızla çözülmesi bekleniyor. PJAK İÇİN GÖZLER İRAN HÜKÜMETİNDE - İran’daki PJAK yapılanması Türkiye’ye doğrudan bir tehdit yaratmasa da, süreçte bölgenin istikrarı açısından tasfiyesi önem taşıyor. - Bu noktada İran hükümetinin de samimi ve yapıcı adımlar atması gerekiyor. - Üçüncü evrenin ne kadar süreceğine tam bir süre vermek doğru değil. Ancak hedef dört ay içinde tamamlamak. SİLAH BIRAKILACAK MİT RAPORLAYACAK - Silah bırakma noktaları ve sürecinde hiçbir şekilde üçüncü bir ülke ya da uluslararası bir kuruluş bulunmayacak. - Süreçte örgüt silah bırakacak, envanter çıkarılacak, MİT sahada doğrulayacak. Cumhurbaşkanı’na rapor verecek. - Atılan her olumlu adım yeni bir adımın önünü açacak. YASAL DÜZENLEMELER GÜNDEMDE Üçüncü evre olumlu bir şekilde devam ederse, eş zamanlı olarak bazı yasal düzenlemeler de gündeme gelecek. - Hasta ve yaşlı mahkûmların cezaevinden çıkarılması, - Kayyum meselesinin istisnai bir duruma kavuşturulması, - Abdullah Öcalan’ın infaz koşullarında değişiklik. Yani ada ziyaretlerinin izinle normalleştirilmesi. ÖRGÜTÜN TEPE KADROSU NE OLACAK - 30 ila 50 kişi arasında değişiklik gösterebilecek olan örgüt yöneticilerine bazı alternatifler tanınacak. - Irak’ta kalmak isteyen kalacak, üçüncü bir ülkeye gitmek isteyene de karışılmayacak. 4- YASAL DÜZENLEME VE DEMOKRATİKLEŞME EVRESİ Örgüt tarafından atılan her olumlu adımın hem Türkiye’de hem de bölge ülkelerinde yeni olumlu bir adıma yol açacağını ifade etmiştik. Yasal düzenleme ve demokratikleşme evresi Türkiye Büyük Millet Meclisi tarafından yürütülecek. Siyasi partilerin bir araya gelerek demokratikleşme yönünde adım atılması için üzerinde uzlaştıkları yasaların hayata geçirilmesi planlanıyor. Bu bölümde geçmişi de tarih tarih hatırlatarak, bugün Kürt sorununun değil terör örgütü sorununun çözülmekte olduğunu da aktarmak gerekiyor: - 12 Ağustos 2005’te Erdoğan Diyarbakır ziyaretinde “Kürt sorunu, benim de sorunum. Çözüm adresi de benim. Etnik milliyetçiliğe, ayrımcılığa, bölgesel milliyetçiliğe, dinsel ve mezhepsel milliyetçiliğe izin vermeyiz” demişti. - 27 Mayıs 2008’de Diyarbakır’da GAP Eylem Planı’nı açıklayan Erdoğan “Ortak paydamız Türkiye Cumhuriyeti vatandaşlığıdır. Bu anayasal vatandaşlık bizi birleştiren bir anlayıştır. Bunu hep birlikte yakalamak ve bunu hep birlikte güçlü kılmak durumundayız” ifadesini kullanmıştı. - Süreçte Kürtçenin seçmeli ders olarak okutulmasından Kürtçe isimlerin kullanılmasına, yer isimlerin iadesine kadar birçok adım atıldığını da hatırlatalım. 5- SOSYOLOJİ VE PSİKOLOJİ İLE BÜTÜNLEŞME EVRESİ - Bir yanda 40 yıllık bir terör sorunu çözülürken, geri dönenlerin topluma entegrasyonu, diğer yanda şehitlerin önemi ve şehit ailelerinin rencide edilmemesi önem taşıyor. Kanlarının yerde kalmadığının ve bu topraklarla, bu ülke için verdikleri mücadelenin hiçbir zaman unutulmayacağının, her zaman minnetle, şükranla anılacaklarının bilinmesi hayati önem taşıyor. - Sorunun çözümüyle hem ölümlerin son bulacağını hem Türkiye’nin güvenliğinin sağlanacağını hem de terörle mücadeleye ayrılan dev kaynağın artık sadece Türkiye Cumhuriyeti ve vatandaşları için harcanabileceğini de unutmamak gerekiyor. - Bu nedenle beşinci evre sorumluluğu yüksek, hassasiyetle takibi yapılması gereken bir süreç.",https://www.hurriyet.com.tr/yazarlar/hande-firat/terorsuz-turkiye-surecinde-5-evre-42803200
Hande Fırat,"Sır görüşmenin perde arkası: Çözüm Davud’un yolunda değil, makul olmakta","Nisan 17, 2025 06:29","ABD Başkanı Trump’ın Zelenski’ye karşı tavrının ardından, en dikkat çeken diyaloglardan biri de Netanyahu’ya Suriye’yle ilgili olarak Türkiye hakkındaki söyledikleriydi. Kısaca hatırlayacak olursak: - Netanyahu: “Türkiye ile iyi ilişkilerimiz vardı ama aramız kötüleşti. Suriye’nin Türkiye de dahil kimse tarafından İsrail’e saldırı için bir üs olarak kullanılmasını istemiyoruz. - Trump: “Erdoğan iki bin yıldır kimsenin yapamayacağı bir şeyi yaptı. (Netanyahu’ya dönerek) Onunla yaşayacağınız herhangi bir sorunu ben çözebilirim, ancak makul olmanız şartıyla.” ABD Başkanı bu sözleri söyledi, ardından da kısa bir süre içinde Erdoğan-Trump görüşmesinin gerçekleşeceği ortaya çıktı. Ancak daha o görüşme gerçekleşmeden Türkiye- İsrail hattı hareketlendi. Ankara’da yaptığım görüşmelerden yola çıkarak bu hattın hareketlenme nedenlerini şöyle özetleyebiliriz: NETANYAHU BEYAZ SARAY’DAN İSTEDİĞİNİ ALAMADI - Netanyahu Beyaz Saray’dan Suriye sahasında Türkiye ile ilgili istediğini alamadı. - Trump kameraların önünde Netanyahu’ya “Makul ol” diyerek açıkça uyarıda bulundu. - ABD Başkanı bir anlamda “Beni Türkiye ile karşı karşıya getirme” mesajını vermiş oldu. - Etkili olan bu mesajdı. Ardından iki ülke heyetlerini oluşturdu. Azerbaycan’da üst düzey güvenlik yetkilileri masaya oturdu. TÜRKİYE’DEN İSRAİL’E ‘MİLİS GÜÇ’ UYARISI Görüşmelerin ana gündemi çatışmasızlık mekanizmaları ve ihlallerin durdurulması. İlk görüşmede gerginliğin yaşanmadığını, İsrail’in diplomatik ve saygılı bir dil kullandığını belirtelim. Ayrıca bugüne kadar sahada Türkiye ve İsrail’in tehlikeli bir noktaya yani deyim yerindeyse kafa kafaya gelmediğini de ekleyelim. Ancak Ankara görüşmelerde net bir biçimde kırmızı çizgilerini anlattı, uyarıda bulundu: - “Türkiye bazı İsrail’li yöneticilerin gündeminde bulunan (ilerleyen satırlarda ayrıntılı bir şekilde değineceğiz) Suriye’nin bölünme senaryosuna kapıyı kapattığını bir kez daha ortaya koydu. Toprak bütünlüğü ve tek bir Suriye Devleti’nden geri adım söz konusu değil. - Gelelim İsrail’in Suriye’de düzenlediği saldırılara... Ankara bu tür saldırıların Şam’daki yeni hükümet üzerinde baskı oluşturacağına dikkati çekerek, olası bir karışıklık ya da çatışma durumunda milis güçlerin devreye girebileceğini hatırlattı. - Kısaca söylemek gerekirse mesaj netti; “İsrail’in bu tür saldırıları İsrail’in güvenliğini sağlamaz. Aksine milis güçlerin karışmasıyla güvenlik daha da zora girer.” Bu mesajlar görüşmede net bir biçimde verilirken, Antalya Diplomasi Forumu’nda da Cumhurbaşkanı Erdoğan uyarısını “Soğukkanlılığımızı, sabrımızı, meseleleri diyalog yoluyla çözme tavrımızı kimse yanlış anlamamalı” sözleriyle dile getirmişti. İSRAİL’İN BÖLGEDEKİ YALNIZLIĞI VE GÜVEN KORKUSU 7 Ekim’den sonra güvenlik konseptinin değiştiğini, bölgede kimseye güvenmediği mesajını veren İsrail’in geldiği bu noktada sorumlu şüphesiz kendisi. Filistin’de özellikle Gazze’de yaptığı katliamlara ek olarak bölgede adeta yayılmacı bir politika ile toprak genişletmek için arayışına girdi. Güvenlik gerekçesiyle; - Suriye hava sahasını kontrol etmek istemesi kabul edilebilir bir durum değil. - Suriye’de kurulan yeni hükümete güvenmemeleri de aynı şekilde geçersiz. Türkiye bu bakış açısını da kabul etmedi, etmeyecek. - Hedefleri Golan tepelerinin de ötesine geçmekti ancak son gelişmeler ışığında karadaki operasyon girişimlerini durdular. MAKUL YOL... İsrail hükümeti, sivilleri katlettiği yetmiyormuş gibi şimdi de kendi güvenliği için yayılmacı politika izliyor ve artık bunu bir kenara bırakarak, komşularını tehdit etmekten hatta komşu topraklarında yayılmacı bir politika izlemekten vazgeçmesi gerekiyor. Makul olmanın yolu da buradan geçiyor. ‘Davud Koridoru’ oluşturma hayali ile makul olmak arasında adeta bir uçurum bulunuyor. Bunu Cumhurbaşkanı Erdoğan Bakanlar Kurulu Toplantısı sonrasında “Suriye’nin kalıcı huzura ve istikrara kavuşmasına kim engel olursa, açık söylüyorum, karşısında Suriye hükümetiyle birlikte bizi de bulacaktır. Terör koridoruyla Suriye’nin parçalanmasına nasıl müsaade etmediysek başka koridorlarla bu ülkenin bölünmesine de aynı şekilde izin vermeyiz” diyerek ortaya koymuştu. İSRAİL’İN İÇİNDEKİ FARKLI GÖRÜŞLER Kameraların karşısında Trump’ın yanında oturan Netanyahu görülse de, İsrail yönetiminde de farklı farklı sesler var. - Bir grup 21. Yüzyıl’da yaşadığını adeta unutarak; Tevrat’tan aldıklarını iddia ettikleri referansla jeopolitik uygulama derdinde. Amaçları ‘Davud Koridoru’nu oluşturmak. - Bir grup Suriye’nin bölünmesini istiyor. Ankara’nın kırmızı çizgisi olduğunu unutmamaları gerekiyor. - Bir grup ise tek ve bütün bir Suriye Devleti’nden yana. Bir süre geçtikten sonra ise akıllarında, baba Hafız Esad döneminde imzalanan güvenlik yani “Suriye-İsrail Kuvvetlerin Ayrıştırılması Anlaşması”na benzer bir anlaşmanın imzalanması var. ANKARA’NIN DURUŞU NET İsrail içinde farklı görüşler olsa da Ankara’nın duruşu net. Tüm dünyaya duyurduğu gibi tek ve birleşik bir Suriye. Suriye’nin güvenliği ve istikrarı doğrudan Türkiye’yi ve Suriye’nin diğer komşu ülkelerini etkiliyor. Bu nedenle Suriye’nin komşu ülkelerinden oluşturulan mekanizmadan da taviz verilmeyecek. - Suriye’nin orta ve aşağı bölgelerinde hareketlenen DEAŞ ile mücadele için komşu ülkelerle oluşturulan mekanizma hayata geçirilecek. - Suriye’nin istikrarı ve güvenliği komşu ülkeleri de doğrudan ilgilendirecek. - Öte yandan ülkeler arasında ikili işbirlikleri çerçevesinde Türkiye-Suriye özelinde askeri ikili anlaşmaların da gündeme gelmesi jeopolitiğin ve bölgenin zaten realitesi. BARIŞA GİDEN YOLDA MUTLAKA OLMALI Sohbeti, esprileri, anılarıyla, barışa giden yollarda gösterdiği büyük çabasıyla siyasetin en dikkat çeken aktörlerinden biri... Çok eskiden tanışırız, çok sayıda yayın yaptık kendisiyle. İçtenliğini ve insanlığını, hele hele sohbetini bilenler bilir Sırrı Süreyya Önder’in. Kendisine çok geçmiş olsun dileklerimi iletiyorum ve bir an önce de sağlığına kavuşmasını... Şifa bulsun ve barışa giden yolda güler yüzüyle yürüsün yeniden...",https://www.hurriyet.com.tr/yazarlar/hande-firat/sir-gorusmenin-perde-arkasi-cozum-davudun-yolunda-degil-makul-olmakta-42766915
Hande Fırat,Takas da Türkiye’den,"Mayıs 17, 2025 06:29","Ukrayna ve Rusya heyetleri, üç yıl aradan sonra ilk kez İstanbul’da masaya oturdular. Ancak o ana kadar Amerikalıların da dahil olduğu farklı formatlarda bir dizi görüşme yapıldı. Kiev, Moskava, İstanbul üçgeninde yaşananların perde arkasında bilgileri sizlerle paylaşacağım. BELİRSİZLİĞİN HÂKİM OLDUĞU 16 SAAT - ABD Başkanı Trump Ortadoğu’dayken, NATO Dışişleri Bakanları Antalya yolundayken Rusya ve Ukrayna heyetleri konusunda kesinleşmiş, planlanmış bir toplantı sözkonusu değildi. - Rusya Devlet Başkanı Putin’in “İstanbul’da görüşülebilir” açıklaması, Ukrayna Devlet Başkanı Zelenski’nin Ankara’ya gelişi Amerikalılar tarafından bir fırsat penceresi olarak görüldü. Trump’ın kamuoyuna gezi boyunca yaptığı açıklamalardaki amaç, iki ülkenin liderlerini biraraya getirmekti. Ancak liderler düzeyinde toplantının olmayacağı anlaşılınca, teknik heyetlerin toplantısı için harekete geçildi. - Antalya’daki toplantıya ev sahipliği yapan Dışişleri Bakanı Hakan Fidan, ABD Dışişleri Bakanı’na Rubio’ya; “Siz İstanbul’dayken Ukrayna heyetiyle üçlü toplantı yapalım, belki dörtlü formata çevirme imkanı da olur” dedi. Rus heyetinin gündeminde ABD ile farklı konu başlıkları da bulunduğu için 4’lü format gerçekleşmedi. MASADA NELER YAŞANDI? - Rusya- Ukrayna masasında önce iki taraf ayrı yarı tarihsel açıdan soruna bakışlarını anlattı. - Rusya müzakerelerin teknik heyetlerce ele alınmasını isterken, Ukrayna liderler tarafından konuşulması isteklerini gündeme getirdi. - Ukrayna “Önce 30 ya da 60 günlük ateşkes ilan edilsin, liderler arasında görüşme başlasın.” dedi. Ruslar ise “Bunun kalıcı bir çözüm olmayacağını, Ukrayna’nın Rusların çoğunlukta bulunduğu topraklardan çekilmesini” istedi. Taraflar bilinen pozisyonlarını tekrarladılar. - Müzakereler boyunca anlaşamadıkları noktalarda Dışişleri Bakanı Fidan başkanlığındaki Türk heyeti kolaylaştırıcı rol oynadı. BÜYÜK TAKAS ÜÇ KATEGORİDE YAPILACAK - İlerleme sağlanması için Dışişleri Bakanı Hakan Fidan harekete geçerek; “Taraflar arasında güven artırıcı adımla başlansın” diyerek takas önerisini getirdi. - Heyet başkanları toplantı boyunca salondan çıkarak başkentlerinden onay aldılar. - İki taraftan biner toplamda iki bin kişinin takas edilmesi konusunda anlaşıldı. - Takas üç kategoride yani siviller, çocuklar ve askerler olarak gerçekleştirilecek. İki taraf önce isimleri belirleyecek. İKİ TARAF DA TAKAS İÇİN TÜRKİYE’Yİ İSTEDİ - Taraflar takas için Türkiye’nin ev sahipliğini istedi. - İki bin kişi gibi büyük rakamlarda takaslar normalde sınır hatlarında gerçekleştiriliyor. Türkiye kritik isimler için devreye girebileceğini söyledi. SIRADA MEKTUPLAR VAR - Teknik heyet toplantılarının sürebilmesi ve ateşkes bir yol bulunabilmesi için masaya iki tarafın da talep ve koşullarını yazma fikri getirildi. - Buna göre hem Rusya hem de Ukrayna ateşkes için koşullarını ayrı ayrı yazılı hale getirecekler. Mektuplar ya Türkiye üzerinden diğer tarafa iletilecek ya da karşılıklı, doğrudan verilecek. - Taraflar ilkesel olarak yeniden biraraya gelmeye ise “Tamam” dediler. - Her iki tarafın da toplantıya kendi tercümanlarını getirmiş olması dikkati çekti. - Bu arada ABD Dışişleri Bakanı İstanbul’dan ayrılırken Fidan’ın; “Sürecin emin ellerde olduğundan eminiz, hem Cumhurbaşkanı Erdoğan hem de sizin somut bir sonuca ulaşacağınızı, başaracağınızı biliyorum” mesajını verdiğini de paylaşalım. ABD: “TRUMP’IN SADECE TÜRKİYE’YE YAPACAĞI BİR ZİYARET İSTİYORUZ” - Üçlü toplantı kadar Trump’ın Türkiye’ye gelip gelmeyeceği de en merak edilen konu oldu. Putin’den ses çıkmayınca Trump gelmedi. - Ancak Türk ve ABD Dışişleri Bakanları ABD Başkanı Trump ve Cumhurbaşkanı Erdoğan görüşmesi için hazırlıklara başladı. - Amerikalıların Türkiye’ye verdiği mesaj, “Başkan Trump’ın sadece Türkiye’ye yapacağı bir ziyaret planlamak istiyoruz” oldu. ABD İLE SURİYE BAŞLIĞI - Trump’ın Ortadoğu ziyareti öncesinde Suriye Devlet Başkanı Şara ile ABD Dışişleri Bakanı Rubio’nun görüşmesi Antalya için planlanmıştı. - ABD Başkanı Trump Cumhurbaşkanı Erdoğan ile telefonda görüştükten sonra, Şara ile kendisi görüşmeye karar verdi. - Suudi Arabistan’daki görüşme bu talebe göre organize edildi. Cumhurbaşkanı Erdoğan’ın video konferansla katıldığı toplantıda Trump’ın; “Herkes ikinci bir şansı hakeder. Hiç kimse geçmiş hatalarıyla yargılanmamalı” mesajı dikkat çekti. - ABD Dışişleri Bakanı ile Suriye Dışişleri Bakanının Türkiye’deki görüşmeleri de sıcak bir atmosferde geçti. Rubio, “DEAŞ ile mücadele dahil ülkenizdeki tüm güvenlik sorunlarından sorumlu olmanızı istiyoruz. Yaptırımları kaldırarak, ülkenizin istikrara kavuşmasını istiyoruz. Ülkenizin istikrarı bizim de çıkarımıza” dedi. Trump’ın Şara’dan etkilendiği mesajını da görüşmelerde verdi. - Kendisinin de Kübalı bir göçmen olduğunu hatırlatan Rubio; Suriyeli Bakan’a “Etkileyici, çalışkan bir diasporanız var. Biz istiyoruz ki tüm Suriyeliler bu başarılarını kendi ülkelerinde sergileyebilsinler” ifadesini de kullandı.",https://www.hurriyet.com.tr/yazarlar/hande-firat/takas-da-turkiyeden-42804495
Hande Fırat,Süreç hızlanırken el yükseltmeye çalışanlar ve zemini kayganlaştıranlar kim,"Nisan 29, 2025 06:29","ABD Başkanı Trump’ın İsrail Başbakanı’na karşı kameraların önündeki net tutumu ve ABD’nin Suriye sahasında asker sayısını da azaltmaya başlaması kritik gelişmelerdi. Ancak son günlerde yaşanan bazı gelişmeler, özellikle de Barzani’ye yakın ENKS ile PYD/YPG’nin düzenlediği konferansta ‘federatif Suriye’ ifadesinin kullanılması sahadaki dengeleri bir kez daha hareketlendirdi. Suriye Hükümeti de Türkiye de tepkisini ve beklentisini net bir şekilde ortaya koydu. Rahatsızlık yaratan ifadeleri şöyle özetlemek mümkün: - Kürt bölgelerinin federal bir Suriye çatısı altında bütünleşik bir siyasi ve idari birim olarak birleştirilmesi. - Suriye yönetim sistemi, iki meclisli bir parlamenter sistem olmalıdır. Ayrıca Adem-i Merkeziyetçi bir sistem çerçevesinde bölgesel konseylere dayanmalıdır. SURİYE’NİN DURUŞU: AÇIKLAMA VE EYLEMLER YAPILAN ANLAŞMAYA TERS Şam yönetimi de Kürtlerin federasyon taleplerine soğuk. Ahmed Şara yönetimi, ülkenin bölünmesini istemiyor. Yapılan açıklamada; “- Federal yapı ya da özerk yönetimleri reddettikleri, - SDG kontrolündeki bölgelerde devlet kurumlarının çalışmalarının aksatılmaması gerektiği, - SDG’nin Suriye’nin kuzeydoğusunda tek başına karar alamayacağı, - SDG liderlerinin federalizme yönelik açıklama ve eylemlerinin Suriye Hükümeti ile yapılan anlaşmaya ters olduğu, - Tek bir Suriye Devleti çatısı altında Kürtlerin haklarının tam vatandaşlığa dayalı olarak güvence altına alınacağı, - Suriye’nin birliği, topraklarının ve halkının bütünlüğünün kırmızı çizgi olduğu” belirtildi. TÜRKİYE’NİN UYARISI: PKK SİSTEMDEN ÇIKACAKTIR Türkiye, Kürtlerin “federatif yapı” talebini son derece riskli görüyor. PKK’nın Suriye kolu olan PYD/YPG’nin fiili meşruiyet kazanması Türkiye’nin sınır güvenliğini doğrudan tehdit edeceği gibi, terör koridoru ve devletçiğinin önünü açar. Suriye’de federal bir Kürt yapısı kurulursa, bu model Irak’ın kuzeyindeki Kürdistan Bölgesel Yönetimi’ne benzer bir yapı oluşturur. Uzun vadede Türkiye’nin güney sınırı boyunca kesintisiz bir Kürt kuşağı oluşabilir. Bu yapı, başta ABD olmak üzere Batılı aktörlerin desteğiyle zamanla “bağımsızlık” söylemine evrilebilir. Türkiye için bu kabul edilemez bir senaryo. Bu nedenle terörü kaynağında kurutma politikasını yıllarca uygulayan Türkiye, tam da yeni bir süreç başlamış ve hız kazanmışken son gelişmelerin ardından çok net uyarıda bulundu. Dışişleri Bakanı Hakan Fidan şu mesajları verdi: “- Suriye’nin toprak bütünlüğünü hedef alan hiçbir girişimi kabul etmiyoruz, egemenliğini zedeleyecek olan hiçbir girişimi kabul etmiyoruz. - Suriye’deki terör örgütlerini devam ettirecek hiçbir girişimi kabul etmiyoruz. - Suriye Anayasası’nın tüm inanç gruplarına eşit ortam sağladığı zemini görmek istiyoruz. - YPG ve Suriye’deki yönetim arasında geçtiğimiz aylarda imzalanan anlaşmanın hayata geçmesini bekliyoruz. - PKK’nın örgüt olarak yapılan çağrıya bir an önce olumlu cevap vermesini, silahları bırakmasını ve bölgemizde normale dönüşün önünde engel olmaktan çıkmasını bekliyoruz. - DEAŞ nasıl sistemden çıktıysa PKK da sistemden çıkacaktır. Ya kendi isteğiyle barış ve sulh içerisinde çıkacak. Ya da başka türlü çıkacak.” RİSKLER Dışişleri Bakanı Hakan Fidan’ın son cümlesi özellikle dikkat çekici. Eğer federasyon ısrarı sürerse ya da örgüt aldığı karardan vazgeçerse Türkiye sınır güvenliğini sağlamak için Suriye’nin kuzeyine yeni bir operasyon düzenleyebilir. - ABD askerini çekmeye başladı, son dönemde örgüte herhangi bir sevkiyat da yapmıyor. Hatta bölgedeki yeni politikasının mesajını örgüte net bir biçimde vererek Suriye Hükümeti ile anlaşmayı desteklediğini söyleyebiliriz. Süreçte bu açık tavrın devam etmesi kritik önemde. - Suriye’de barış sürecinin tıkanmaması da gerekiyor. Kürt meselesi çözülmezse Suriye’nin genel anlamda siyasi birliğe ulaşması da zorlaşır. Bu durum ülkeyi kalıcı bir bölünme tehdidiyle karşı karşıya bırakır. SONUÇ Önümüzdeki günler kritik ve tarihi anlara gebe... Eğer, Şam ve ENKS arasında bir uzlaşı sağlanırsa Suriye’nin kuzeyinde Türkiye’nin de desteklediği bir siyasi çözüm zemini oluşabilir. Ancak PYD ve müttefiklerinin federasyon ısrarı devam ederse yeni bir kriz dalgası kaçınılmaz olabilir. - Türkiye açısından mesele açık: Suriye’nin toprak bütünlüğü ve PKK bağlantılı yapının tasfiyesi kırmızı çizgidir. Bu hedefe ulaşmak için diplomasi, askeri caydırıcılık ve uluslararası baskı kanalları birlikte kullanılacaktır. Ankara’ya göre Suriye’nin kuzeyinde oluşacak her yapı, sadece Suriye’yi değil doğrudan Türkiye’nin ulusal güvenliğini de şekillendirecek. - Ankara, örgütün kendini tasfiye etmesini ve YPG ile Şam Hükümeti arasındaki anlaşmanın bir an önce hayata geçirilmesini istiyor. - Süreci uzatacak, el yükseltecek ya da bölgedeki bazı aktörlerin zemini kayganlaştırmasına neden olacak oldubittilere karşı gelişmeler hassasiyetle takip ediliyor.",https://www.hurriyet.com.tr/yazarlar/hande-firat/surec-hizlanirken-el-yukseltmeye-calisanlar-ve-zemini-kayganlastiranlar-kim-42781749
Hande Fırat,12 Mayıs PKK’nın tarihi feshi,"Mayıs 13, 2025 08:34","Tarih 12 Kasım 1993... Hürriyet Gazetesi’nin manşetindeki haberde yer alan bu sözler dönemin Cumhurbaşkanı Turgut Özal’a ait. PKK’nın fesih açıklamasında Turgut Özal’a atıfta bulunması ve ani ölümüne değinmesi nedeniyle rahmetli Özal’ın bu sözleriyle başlamak istedim. 12 MAYIS SON YÜZYILA BIRAKILAN ‘SON DAKİKA’ Abdullah Öcalan’ın 27 Kasım 1978’de PKK’yı kurmasının ardından binlerce askerimiz şehit düştü, analar ağladı, ayaklanmalar yaşandı, bu topraklarda büyük acılar yaşandı. 50 yıllık süreçte ne zaman bir ateşkes ve çözüm arayışı olsa sonucu hep hüsran oldu; bugüne kadar... Ateşkes, çekilme demeden örgüt kendini feshetti. PKK artık yok. Süreçte; - Devlette FETÖ paralel yapılanmasının ortadan kaldırılmış olması. - Dünyadaki gelişmeler ama özellikle bölgedeki konjonktürel değişiklik. - Türkiye’nin terörü kaynağında kurutma başarısı, kuzeyde koridorun engellenmiş olması. - 22 Ekim 2024 MHP Genel Başkanı Devlet Bahçeli’nin çağrısı. - 27 Şubat 2025 Abdullah Öcalan’ın açıklaması. - 10 Nisan 2025 Cumhurbaşkanı Erdoğan’ın DEM Parti yetkilileriyle görüşmesi. - ABD’nin Suriye sahasından kısmi çekilme kararı. - 12 Mayıs PKK’nın fesih kararının açıklanması. SIRADA SİLAH BIRAKMA VAR Yukarıdaki maddeler Terörsüz Türkiye sürecinin başlangıcı için önemli köşe taşları. Terörsüz Türkiye ile ilgili görüşmeler 7-8 aydır sürüyor, buna istihbarat ve İmralı görüşmeleri de dahil. Aslında örgüt, kongre sürecini nisan ayının ortalarında başlattı. Açıklamanın bizzat PKK tarafından yapılmasına karar verildi: - Abdullah Öcalan süreçte görüşmelerde söylediklerini uyguladı, hem de örgüt üyelerine mesajı net oldu: “Gereğini yapın, yapmayan uluslararası güçler adına çalışıyor demektir.” - Şimdi sırada silahları bırakma süreci var. IRA örneğinde bunun 4 yıl sürdüğünü hatırlatıp her ne kadar bu sürecin hızlı yürütülmesi istenilse de zaman alabileceği yorumları da yapılıyor. - Silah bırakma süreci doğal olarak gizli yürütülecek. - Birden fazla noktada oluşturulacak silah bırakma alanlarında, hem ilgili ülke yetkilisi hem de Türk istihbarat görevlileri olacak. Seri numaraları kaydedilecek, nereden geldiklerine bakılacak, biyometrik veriler kayıt altına alınacak. Örgütün elindeki silahlarla ilgili bir veri tabanı oluşturuldu. - Örgüt üyelerinin silah bıraktıkları tespit edilip, devletin diğer ilgili birimlerine de rapor edilecek. - Bu süreçlerde ilgili ülkeler dışında herhangi bir ülke ya da uluslararası yapı bulunmayacak. YARGI SÜRECİ NASIL İŞLEYECEK Örgüt üyeleri ya da kamplarda kalan aileleriyle ilgili yasal süreçlerin nasıl işleyeceği konusunda çalışmalar sürüyor. Henüz kesinleşmemekle birlikte; - Mevcut mevzuatlarla sürecin ilerleyebileceği belirtiliyor. - Türkiye Cumhuriyeti’ne karşı suç işlemeyenlerin örgüt üyeliğinden ceza almayabileceği değerlendiriliyor. Bu durumda silahını teslim edenlerin, kendisinin ve ailesinin suç kaydı olup olmadığı araştırıldıktan sonra eğer yoksa ifadelerinin alınmasının ardından topluma kazandırılmaları gündemde. - Kuzey Irak’ta bulunanların yüzde 60’tan fazlasının Türkiye’de bir suç işlemediği yönünde bilgiler var. - Suç işleyenler için ise özel bir düzenleme gündemde değil. Ancak düşük orandan cezalandırma olabilir. - Gelelim örgütün kırmızı bültenle aranan 30 kişilik üst kademesine. Onların Türkiye’ye gelişleri sözkonusu değil. Bulundukları ülkede kalmaları ya da üçüncü bir ülkeye gitmeleri üzerinde duruluyor. - Diğer yandan kendini fesheden PKK, Türkiye dahil birçok ülkenin terör örgütü listesi bulunuyor. Şimdi terör örgütü listesinden mi çıkacak yoksa yargı kararları yeterli mi olacak sorusunun da yanıtı aranıyor. Terör örgütü tespitinin Yargıtay tarafından yapıldığına dikkati çeken yetkililer, ilk etapta yerel mahkemelerde verilecek “sona ermiş örgüt” ifadesinin Yargıtay’a taşınmasıyla emsal karar oluşabileceğini belirtiyor. - Öcalan’ın siyaset yapmak istediği biliniyor. Ancak İmralı’da yaşamaya devam edeceği ifade ediliyor. - Silahlar bırakıldıktan sonra sürecin yasal düzenlemeler bölümü konuşulacak. YPG, SURİYE SAHASINDA MI ÇÖZÜLECEK Örgütün tarihini bilenler, KCK’nin yasama organı kabul edilen Kongra-Gel’in 17 Mayıs 2005 tarihinde Ortadoğu ve Avrupa’dan 213 PKK üst düzey yöneticisinin katılımıyla kabul edilen “KCK Sözleşmesi” ile yasadışı olarak kurulduğunu hatırlayacaktır. Bu kapsamda KCK çatısı altında bulunan YPG/PYD ile ilgili son duruma da bakmak gerekiyor: - Ankara’nın beklentisi Suriye sahasındaki sürecin SDG ile Şam hükümeti tarafından imzalanan 8 maddelik anlaşmanın hayata geçmesi. - Bu kapsamda YPG’nin Suriye ordusuna entegre olması. - Türkiye ve Şam hükümeti, Suriye’nin toprak bütünlüğünün korunması, federatif ya da özerk bir yapıya müsaade edilmemesi konusunda kararlılığını sürdürüyor. KARARIN ÖNEMİ - Fesih her ne kadar PKK tarafından açıklanmış olsa da diğer örgütlerin de silah bırakması beklentisi Ankara tarafından dile getirildi. - KCK ana yapılanması içindeki PKK’nın tasfiyesi tek başına önemli ve tarihi bir karardır. Ancak yine de Ankara’nın konuya ihtiyatla yaklaştığını ve uygulamayı görmek istediğini de belirtmek gerekiyor. AÇIKLAMANIN DİKKAT ÇEKEN NOKTALARI KCK ana yapılanması altında birçok farklı örgüt bulunuyor. Türkiye ile bölgenin huzur ve güvenliği için ana yapılanma altındaki tüm örgütlerin silah bırakması önemli. Bu konunun altını çizmemin nedeni ise yapılan açıklamada sadece, “PKK adıyla yürütülen çalışmaları sonlandırdı. PKK’nin tarihi misyonunu tamamladığını değerlendirildi. PKK adıyla yürütülen çalışmalar sonlandırıldı” ifadelerinin geçmiş olması. Gelelim; “PKK, kaynağını Lozan Antlaşması ve 1924 Anayasası’ndan alan Kürt inkâr ve imha siyasetine karşı halkımızın özgürlük hareketi olarak tarih sahnesine çıktı” ifadesine... İfadenin sorunlu olduğuna şüphe yok. Tarihi ve hassas bir süreçten geçerken; kendini fesheden örgütün de kullandığı dile özen göstermesi gerekiyor. Nedenine gelince; - İlk Meclis’te yaklaşık 70 Kürt vekil bulunmaktaydı. - Mustafa Kemal Atatürk konuşmalarında Türkleri ve Kürtleri İslam kardeşleri olarak saymıştır. - İsmet İnönü, Lozan’da Kürtlerin azınlık olmadığı tezini Batılı ülkelere kabul ettirmiştir. - 1921 Anayasası’nın üçüncü maddesi “Türk Devleti’nden değil Türkiye Devleti’nden” bahsetmektedir. Ancak Atatürk her konuşmasında Türkiye Devleti’ni oluşturan unsurlar olarak Türkleri ve Kürtleri saymıştır. - 1921 düzenlemesine göre; il idareleri manevi kişilik sahibi, özerk yapılar olarak tanzim edilmişlerdir. Kısaca 1921 Anayasası’nda Adem-i merkeziyete varan geniş bir idari özerklik söz konusu iken 1924 Anayasası ile bu düzenlemeler kaldırılmıştır. Türkiye Cumhuriyeti bugün de resmi açıklamalarında hem kendi topraklarında hem de Suriye’de özerklik oluşumlarına karşı olduğunu açık açık ifade etmektedir. - 1980’li yıllara kadar daha çok mahalli bir sorun olarak varlığını sürdüren mesele, 12 Eylül 1980 darbesiyle yeni bir aşamaya girmiştir. Örgüt sonraki yıllarda Türkiye Cumhuriyeti Devleti’ne karşı hesapları olan dış güçlerin de maşası haline gelmiştir.",https://www.hurriyet.com.tr/yazarlar/hande-firat/12-mayis-pkknin-tarihi-feshi-42798930
Hande Fırat,"Şara’dan büyük kucaklama adımı: Kabineye Alevi, Dürzi, Kürt ve Hıristiyanlar da giriyor","Mart 14, 2025 06:29","Aslında Suriye’de Alevi ve Dürzilerin sorunu yeni değil. Farklı yönetimler altında tarihsel bir geçmişe ve bir dizi nedene dayanıyor. İki grubun karşı karşıya geldiği zamanlar da oldu. Esad rejiminin devrilmesi ile 29 Ocak 2025’te Ahmed Şara’nın geçiş dönemi başkanı olarak atanması, ülkenin siyasi sahnesinde yeni bir dönemin başlangıcını işaret etti. Ancak yeni hükümetin işinin kolay olmayacağı biliniyordu. Ülkenin etnik ve mezhepsel yapısının nasıl şekilleneceği hem merak hem de endişe konusuydu. Son dönemde bölgedeki bazı aktörlerin bu yapıyı kendi çıkarları doğrultusunda kullanmaya çalışmasıyla da tansiyon arttı. Ancak; * Şara, kapsayıcı bir hükümet kurma ve ulusal diyalog konferansı düzenleme sözü verdi. Anayasa komitesi oluşturuldu. * Amaç Suriye’nin farklı etnik ve mezhepsel gruplarını bir araya getirerek, ulusal birliğin sağlanması ve ülkenin yeniden inşasında ortak bir zemin oluşturmaktı. * Son dönemde yaşanan olayların ardından Suriye hükümeti yeniden yapılanmaya gidiyor. ŞARA’DAN KABİNE HAMLESİ Suriye’deki üst düzey kaynaklardan edindiğim bilgileri sizlerle paylaşacağım. Ulusal birliğin sağlanması için Suriye Devlet Başkanı’nın gelecek hafta dikkat çeken adımlar atması bekleniyor: * Suriye’nin etnik ve mezhepsel çeşitliliğini kucaklayan bir yönetim modelinin hayata geçirilmesi planlanıyor. * Bu kapsamda Suriye Devlet Başkanı kabineyi yenileyecek. * Başbakanlık makamı kaldırılıyor. * Şara’nın kendi ekibinin yanında kabineye yeni isimler girecek. Bu isimler Suriye’deki etnik ve mezhepsel yapılardan belirlenecek. * Gelecek hafta açıklanması beklenen kabinede Dürzi, Arap, Alevi, Hıristiyan ve Suriyeli Kürt isimler de yer alacak. * Ayrıca kabinede bir kadının da yer alabileceği konuşuluyor. PETROL-SU-ELEKTRİK BAKANLIĞI KURULUYOR Suriye’nin yeni yönetiminin en kritik sorunlarının başında, ekonomi ile ülkede altyapı ve üstyapının yeniden inşası geliyor. Bu kapsamda içerideki kaynakların gelire dönüşerek, önce devlet kasasına girmesi gerekiyor. Bu nedenle de Suriye Devlet Başkanı Petrol, Su ve Elektrik Bakanlığı kurmaya karar verdi. Bu bakanlığın önümüzdeki süreçte en kritik işlerinin başlarında ise PYD ile Şam yönetimi arasında imzalanan sekiz maddelik anlaşma uyarınca Suriye’nin kuzeyindeki doğalgaz ve petrol yataklarının merkezi otoritenin hâkimiyetine geçmesi adımı yer alıyor. Suriyeli üst düzey kaynaklar, sınır kapılarının da merkezi otoriteye geçişinin bir an önce hayata geçirilmesi gerektiğini belirtiyor. ESAD VE AİLESİNE İLİŞKİN KARARNAMELER HAZIR Suriye Devlet Başkanı, Esad ve ailesine ait mallar için de kararname hazırlanması talimatı verdi. Yine üst düzey kaynaklardan edindiğim bilgilere göre, Şara’nın imzasıyla kısa süre içinde yayımlanacak kararnamelerle Esad ve ailesine ait tüm mal varlığı Suriye Devleti’ne geçecek. ŞAM YÖNETİMİ KARARLI: ÖNCE SİLAH BIRAKILACAK Suriye yönetimi hem bölge ülkeleriyle hem de bölgedeki diğer aktörlerle diplomatik ilişkilerini hassasiyetle sürdürüyor. Yönetimdeki izlenim de bir karar açıklanmamış olsa da Trump yönetiminin Suriye’den Amerikan askerlerini çekeceği yönünde. Bu kapsamda YPG ve Şam arasında imzalanan anlaşma gereği, ulusal birliğinin önemine dikkati çeken yetkililer “Beklentimiz net. Önce silah bırakılması, ardından orduya entegre edilmeleri gündeme gelecek” mesajı veriyorlar. ANAYASA BİLDİRGESİNİ İMZALADI: SURİYE BÖLÜNEMEZ Şara, Suriye Hükümeti’nin oluşturduğu komisyonun hazırladığı 5 yıllık geçiş döneminde uygulanacak Anayasa Bildirgesi’ni dün imzaladı. “Suriye Arap Cumhuriyeti, tam bağımsız ve egemen bir devlettir. Coğrafi ve siyasi birliği bölünemez ve herhangi bir parçasından vazgeçilemez” denilen ilk maddenin ardından, Cumhurbaşkanı’nın dininin İslam ve İslam hukukunun yasaların temel kaynağı olduğuna atıf yapılıyor: * Bununla birlikte inanç özgürlüğü, tüm dinlere saygı ve ibadet özgürlüğü anayasa ile güvence altına alınıyor. * Haklar ve Özgürlükler başlığında ifade, düşünce, medya özgürlüğü güvence altına alınıyor. * Siyasi katılım hakkı ve ulusal temellere dayalı parti kurma özgürlüğünün yer aldığı taslakta, siyasi parti yasası hazırlanması için bir komisyon oluşturulacağı açıklanıyor. * Geçiş dönemine de yer veriliyor. Yasama yetkisi Cumhurbaşkanı tarafından atanacak olan ve kalıcı bir anayasa kabul edilene kadar görevini sürdürecek olan Halk Meclisi’nde...  * Hiçbir suç ve cezanın yasal bir düzenleme olmadan uygulanamayacağı belirtilen bildirgede, “Olağanüstü mahkemeler kurulamaz” ifadesi de dikkati çekiyor. Terörle mücadele mahkemelerinin feshedilmesi de gündemde. AVRUPA BİRLİĞİ VE ORTAKLARININ CUMARTESİ TOPLANMASI GÜNDEMDE  Suriye’deki gelişmelerin ardından tüm dünyanın yakından takip ettiği Rusya-Ukrayna-ABD-AB dörtlü eksenindeki gelişmelere bakacağız. ABD ile Rusya’nın masaya oturması, ABD ile Ukrayna arasındaki gerginlik ve sonrasında uzlaşmaya varılması süreçlerinde Avrupa Birliği transatlantik ilişkileri, kendi ordusunu kurmayı, silahlanmayı ve Ukrayna için bir yol haritası oluşturmayı tartışıyor. Bu kapsamda toplanan ve Türkiye’nin de davet edildiği ilk zirvenin ardından oluşturulan yol haritası yazılı bir metne dönüştürüldü. ABD’nin de sürece dahil edilmesi için o metin şimdi ABD ve Ukrayna uzlaşmasının ardından yeniden revize ediliyor. İngiltere’nin öncülüğünde gerçekleşen bu revizyon sürecinin ardından yarın AB liderleri ile Türkiye’nin de aralarında bulunduğu dört ülkenin liderlerinin videokonferans toplantısında bir araya gelebilecekleri belirtiliyor.",https://www.hurriyet.com.tr/yazarlar/hande-firat/saradan-buyuk-kucaklama-adimi-kabineye-alevi-durzi-kurt-ve-hiristiyanlar-da-giriyor-42727908
Hande Fırat,Eğitim raporu neler anlatıyor,"Nisan 15, 2025 06:29","Eğitimle ilgili meseleleri siyaset üstü bir yaklaşımla ele alan TEDMEM, 2024 Eğitim Değerlendirme Raporu’nu yayımladı. “2024 yılında ülkemizde eğitimle ilgili neler yaşandı?” sorusuna kapsamlı bir yanıt veren rapor eğitim sistemini küresel bir perspektiften ele alıyor. Eğitimin yalnızca bireylerin yaşamlarını değil, bir ülkenin ekonomik ve sosyal istikbalini şekillendiren en önemli unsurlardan biri olması nedeniyle sizlerle bugün raporun dikkati çeken bölümlerini paylaşacağım: FİNLANDİYA, NORVEÇ VE İSVEÇ’TE EĞİTİM KAMU TARAFINDAN FİNANSE EDİLİYOR - Türkiye, OECD ülkeleri arasında öğrenci başına en düşük harcama yapan ikinci ülke. - OECD ortalamasında öğrenci başına yıllık harcama 14 bin 209 dolar iken, Türkiye’de bu rakam sadece 5 bin 425 dolar. - OECD ülkelerinde temel eğitimin yüzde 93.3’ü kamu kaynaklarıyla finanse edilirken, Türkiye’de bu oran yalnızca yüzde 76.6. Finlandiya, Norveç ve İsveç gibi ülkelerde ise eğitim tamamen kamu tarafından finanse edilmekte. - MEB bütçesinin yüzde 81.1’i personel ve SGK giderlerine ayrılmış. Zorunlu harcamalar dışındaki eğitim-öğretim faaliyetleri için ayrılabilecek kaynaklar çok sınırlı ve MEB bütçesinin yalnızca yüzde 19’unu oluşturuyor. OECD’YE GÖRE EĞİTİM MALİYETİNİ EN ÇOK HANE HALKI ÜSTLENİYOR - Türkiye’de temel eğitim ve ortaöğretimde hane halkının üstlendiği eğitim maliyeti OECD ortalamasından yüksek. - Türkiye’de temel eğitim harcamalarının yüzde 18.8’i hane halkı tarafından karşılanırken, OECD ortalaması yüzde 5.3. - Türkiye’de ortaöğretim harcamalarının yüzde 18.3’ü hane halkı tarafından karşılanırken, OECD ortalaması yüzde 7.1. - Türkiye’de eğitim finansmanında hane halklarına düşen yük, Avrupa İstatistik Ofisi’nin Ocak 2025 verilerine göre yüzde 99.9’a ulaşan yıllık eğitim enflasyonu (eğitim harcamalarındaki yıllık fiyat artışı) ile daha da derinleşti. OKUL DIŞI KALAN ÇOCUKLAR - Türkiye’de 612 bin 814 çocuk zorunlu eğitimde olmasına rağmen okulda değil. - Bu sayı, bir önceki yıla göre yüzde 38.4 artış göstererek, son üç yılın en yüksek seviyesine ulaştı. Rapordaki bu verilerden yola çıkarak, eğitim harcamalarının öğrenciyi öncelikleyen şekilde yeniden ele alınması gerekiyor. Diğer yandan hem dünya hem de Türkiye’deki ekonomik gelişmeleri gözönünde bulundurursak, bu yükün hane halkından çok devlet tarafından üstlenilmesi gerektiğine şüphe yok. Bunu yaparken de temel hedefin mutlaka çağa uygun ve kaliteli bir eğitim sürecinin belirlenmesine dikkat edilmesi gerekiyor. Bu nedenle raporun öneriler bölümüne de yer vermek isterim: EĞİTİM SİSTEMİ İÇİN ÖNERİLER - Eğitim finansmanında sürdürülebilir modeller oluşturmak, - Fırsat eşitliğini güçlendirmek, - Politikaların odağına “nicelik” yerine “nitelik” kavramını koymak, - Bilim eğitimini stratejik öncelik haline getirmek, - Eğitim ile işgücü piyasası arasındaki uyumu artırmak, - Bütüncül, uzun vadeli ve veri temelli eğitim politikaları geliştirmek bu yolda atılacak kritik adımlar. - Küresel dinamiklerin hızla değiştiği günümüzde Türkiye’nin sahip olduğu büyüme potansiyelini heba etme gibi bir lüksü bulunmuyor. Raporda Harvard Üniversitesi uluslararası kalkınma merkezinin ekonomik kompleksite görünüm endeksine 2022 yılına göre, Türkiye’nin yüksek katma değerli üretime geçiş potansiyeli açısından dünya sıralamasında 1. sırada yer aldığı belirtiliyor. Ardından da “Gerekli dönüşümleri gerçekleştirdiği takdirde, küresel rekabet gücünü artırarak ekonomik sıçrama yapabilecek kapasiteye sahip olduğumuz ortadadır” tespiti yapılıyor. Tabii bunun gerçekleşmesi için en kritik faktör eğitim. Japonya, Güney Kore, Singapur ve İsviçre gibi yüksek ekonomik kompleksiteye sahip ülkelerin, eğitim sistemlerine yaptıkları uzun vadeli yatırımlarla başarıya ulaştıkları unutulmamalıdır. YENİ DÜNYA DÜZENİNDE AKTÖR OLMAK Genç nüfusu, son yıllarda teknoloji alanına yaptığı yatırımlarla Türkiye büyük bir potansiyele sahip. Gençlerin eğitimde doğru yönlendirilmesi, sonrasında da desteklenmeleri önemli. Türkiye’nin elindeki potansiyeli tam kapasite ve doğru bir şekilde kullanmasıyla nasıl büyük bir güce dönüşebileceğini öngörmemek mümkün değil. En dikkat çeken örnek geçen hafta Amerika Birleşik Devletleri’nde yaşandı. YENİ NESİL YÜZ TANIMA VE MOBİL SÜRÜMÜNE ABD’DEN İKİ ÖDÜL Üç Türk geliştirdikleri iki yeni nesil yüz tanıma cihazı ve mobil sürümü ile güvenlik teknolojileri alanında dünyada hayata geçirilen standart uygulamaların birçoğunu yönlendiren SIA (Security Industry Association) tarafından düzenlenen ISC West fuarında iki ödül birden aldı. Ones Teknoloji 38 kişilik jürinin 33 farklı ürün ve hizmet kategorisini değerlendirdiği alanda öne çıkmayı başardı. Sektörde bir ilke imza atan mühendisleri kutluyorum. Diğer yandan ABD’nin yeni vergi uygulamaları ile dünyaya ihraç edilecek ürünlerin artık daha rekabetçi ve yenilikçi olması gerekiyor. Bu nedenle söz konusu ürünlerin ve ödülün tüm girişimcilere kapı açmasını dilerim.",https://www.hurriyet.com.tr/yazarlar/hande-firat/egitim-raporu-neler-anlatiyor-42764187
Hande Fırat,Anlaşma önemli uygulama daha da önemli... O imzanın perde arkası,"Mart 13, 2025 06:29","PYD lideri Mazlum Kobani ile Şam yönetimi arasında imzalanan sekiz maddelik anlaşma, Suriye’nin geleceği ve bölge için önemli bir adım. Anlaşmanın temel maddeleri, bölgedeki tüm tarafların çıkarlarını gözetmeye yönelik ama aynı zamanda derin riskler taşıyan bir denge oluşturuyor. Bugüne kadar Türkiye’nin güvenliğini tehdit eden bu yapı, PYD ile Şam yönetiminin anlaşmasından sonra yeni bir döneme giriyor. SDG elebaşı Mazlum Abdi (solda) ile Suriye Lideri Ahmed Şara, hafta başında 8 maddelik bir anlaşma imzalamıştı. Anlaşmanın içeriği, her ne kadar iki tarafın da Suriye’nin toprak bütünlüğüne dair karşılıklı taahhütlerini içeriyor olsa da temel mesele uygulamada bunun nasıl şekilleneceği. Bu nedenle Ankara’nın temel bakışı “Anlaşma önemli ancak uygulama daha da önemli. Kısaca temkinli bir iyimserlik hâkim” cümleleriyle özetlenebilir. Üst düzey kaynaklarla yaptığım görüşmelerin ardından sizlerle önce anlaşma anına kadar neler yaşandığını paylaşacağım: ABD İLK GÖRÜŞMEYE KATILMAK İSTEDİ - Süreçte Suriye Devlet Başkanı ile Mazlum Kobani ilk kez iki ay önce baş başa görüştüler. - İlk toplantıya ABD de bir temsilcinin katılmasını istedi. Şara bu isteği kabul etmedi. ABD’lilere gerek olmadığı mesajı verildi. - İlk görüşmede Kobani dinledi, karar açıklamadı, adım atmadı. ANKARA’NIN DİPLOMATİK TRAFİĞİ İşte bu ilk görüşmenin ardından, Ankara hem bölgede hem de başta ABD olmak üzere bölgenin önemli aktörlerine büyük bir diplomatik atak başlattı. Dışişleri Bakanı, MİT Başkanı ve Milli Savunma Bakanı eşzamanlı önemli görüşmeler yaptılar. MİT Başkanı İbrahim Kalın’ın ocak ayında Şam’a yaptığı ikinci ziyarette yol haritası belirlendi. Şimdi PYD’nin anlaşma noktasına gelmesindeki köşe taşlarına bakacağız: - Türkiye devlet aklı ile bölgede rol alan devletlerle görüşmeler yaptı. Aynı zamanda dolaylı mesaj gönderdi: “Suriye’de yeni bir dönem başladı, yeni yönetim var. Şartlar kabul edilsin, PKK’dan ayrılınsın. Masada yer alınsın.” MİT Başkanı İbrahim Kalın, ocak ayında Şara ile bir araya gelmişti. - Süreçte, Suriye’de hem anayasa için masa kuruldu hem de Ulusal Diyalog Kongresi için hazırlıklar başladı. SDG masada yoktu. - Farklı kanallardan onlara ulaşan mesaj ise “Siz olmasanız da işler yürüyor. Tarihi fırsatı kaçırıyorsunuz” oldu. ABD İLK KEZ BASKI YAPTI! - Trump yönetimi henüz resmi bir karar açıklamasa da sahadaki bilgi ABD yönetiminin Suriye’den çekilme ihtimalinin ağır bastığı yönünde. Bu olasılığın ağırlığının artması saha gerçeklerini değiştirdi. - Kobani’nin anlaşma öncesi CENTCOM Komutanı ile görüşmesi çok tartışıldı ama işte o son virajda ABD ilk kez PYD’ye baskı yaptı. ABD’nin mesajı “Tişrin Barajı’ndan çıkın, Şam ile anlaşın” oldu. - Sonuçta 8 maddelik anlaşma imzalandı. Şimdi dönüyoruz yazının ilk paragrafındaki Ankara’da çok önemli bir ismin söylediği o cümleye; “Anlaşma önemli ama uygulama daha da önemli” cümlesine... Bundan sonra Ankara’nın beklentilerinin ne olduğunu sıralayacağız... ÖZERK YAPI YOK - Cumhurbaşkanı Tayyip Erdoğan, uzlaşma sonrasında “Suriye’nin terörden arındırılmasına yönelik her türlü çabayı doğru yönde atılmış bir adım olarak görüyoruz. Dün varılan mutabakatın eksiksiz uygulanması, Suriye’nin güvenliğine ve huzuruna hizmet edecektir. Bunun da kazananı, Suriyeli kardeşlerimizin tamamı olacaktır” değerlendirmesinde bulundu. - Öncelikle bu anlaşmanın “özerk bir yapı” içeren gizli bir kısmı bulunmuyor. Suriye’de özerk bir yapı olmayacağı konusunda Ankara da Şam da kararlı. - Ankara anlaşma maddelerinin uygulamasının zamana yayılmasını istemiyor. Adımların bir an önce atılmasından yana. - İlk adım sınır güvenliği ve gümrük kapılarının merkezi idareye bırakılması olarak bekleniyor. Bunun için uzun bir zamana da ihtiyaç yok. Bir iki hafta içinde hayata geçirilebilir. - Hemen ardından Arap bölgelerinden çıkabilirler, en geç iki ay içinde doğalgaz ve petrol yataklarında merkezi otoritenin hâkimiyeti sağlanabilir. - Bu adımları ise silah bırakmak ve Suriye ordusuna entegre olmak izleyebilir. ÖNCE SİLAH BIRAKACAKLAR SONRA ENTEGRE OLACAKLAR - SDG içinde Arap olmayan YPG yapısının sayısı yaklaşık 4 bin. Bunların arasında Suriyeli olmayanların sayısı ise çok az. - Süreç önce silah bırakılması, silahların envanterinin çıkarılması sonra orduya entegre şeklinde yürüyecek. - ABD’nin verdiği sofistike silahları geri alması da konuşulan konu başlıkları arasında. Suriye’de hızla atılması istenilen adımlar Kandil’deki süreç açısından da önemli. “Kongreyi toplayacağız” diyen PKK’nın bir iki hafta içinde kongre tarihi ile ilgili açıklama yapması bekleniyor. Bu durumda Nisan ayının ortalarında kongrenin toplanması gündeme gelecek. - Ankara’nın beklentisi de bu yeni tarihin bir an önce açıklanması ve kongrenin toplanması. OYUN OYNAYAN OLURSA... - Ankara her duruma karşı hazırlıklı. Eğer yukarıda paylaştığımız yol haritası gerçekleşmezse, yani örgüt “Suriye’de hükümet değişebilir, anlaşmaya zaman kazanmak için imza attık” gibi bir bakış açısına sahip ise o zaman Türkiye farklı seçenekleri devreye sokacak. - Örgüt bir anlamda hem Ankara hem Şam’ın operasyonları ile karşı karşıya kalıp, o maliyete katlanmak zorunda kalacak. BATI’YA EŞZAMANLI DEAŞ İLE MÜCADELE ADIMI ABD başta olmak üzere Batı, PYD’ye desteğini DEAŞ ile mücadeleye dayandırdı. Her ne kadar bölgede başka amaçları olsa da, kılıf DEAŞ ile mücadeleydi. İşte bu kılıfı ortadan kaldırmak için harekete geçen Ankara, DEAŞ ile mücadelenin bölge ülkelerince yapılması gereğinden hareketle Türkiye-Irak-Lübnan-Ürdün ve Suriye’yi buluşturdu. Ortak mücadele için bir müşterek harekât merkezi kurma kararı aldı. Gelelim bu önemli hamlenin yol haritasına: MÜŞTEREK HAREKÂT MERKEZİ’NİN ŞAM’DA KURULMASI PLANLANIYOR - 2500 civarı DEAŞ’lının sahada olduğu belirtiliyor. - Hapishanelerde 10 bin civarı DEAŞ’lı, kamplarda ise 40 bin kişi bulunuyor. - SDG’den istenilen tüm kamp ve hapishanelerin merkezi yönetime devri. Bunun da kısa sürede gerçekleşmesi isteniyor. - Hapishanelerden ülkelerine iade edilmesi gereken DEAŞ’lılar bulunuyor. Bununla birlikte kalanlar için özel önlemler alınacak. Ankara Şam yönetimine gerekli desteği verecek. - Kampların da aynı şekilde ülkelerine iade ya da Suriye içinde deradikalazyon programlarının uygulanması ile boşaltılması gündemde. DEAŞ’A BÜYÜK DARBE - Türkiye- Irak- Lübnan-Ürdün ve Suriye’nin katılımları ile oluşturulacak Müşterek Harekât Merkezi’nde hem istihbarat paylaşılacak hem de ortak operasyonlar düzenlenecek. Beş ülke bölgede DEAŞ’a nefes aldırmayacak. - Bu arada şubat ayında Suriye sahasında DEAŞ’a önemli bir darbe indirildi. Türkiye ve Suriye’nin ortak operasyonuyla DEAŞ’ın 22 kişilik önemli bir hücresi etkisiz hale getirildi.",https://www.hurriyet.com.tr/yazarlar/hande-firat/anlasma-onemli-uygulama-daha-da-onemli-o-imzanin-perde-arkasi-42726599
Hande Fırat,Herkes için sağduyu zamanı,"Mart 27, 2025 06:29","Normal koşullarda seçimlere giderken yükselmesi gereken tansiyon; bu kez yolsuzluk ve terör iddiaları, soruşturmalar, tutuklamalar, karşılıklı suçlamalar ve sokak hareketleriyle tırmandı. Sokak protestoları her zaman provokasyon riskini beraberinde getirir, özellikle de uzadıkça. Diğer yandan o protestolarda ya da sosyal medyada annelere, eşlere, çocuklara kısaca aileye edilen küfürler ahlaksızlıktır, asla kabul edilemez. Buna hakaret denir ve suçtur. Bu genel tabloyu sizlerle paylaştıktan sonra... ◊ Dünyada ve bölgedeki gelişmeler ile ekonomideki gidişat göz önünde bulundurulursa, Türkiye’nin kendi içinde birliği ve huzurunun hayati öneme sahip olduğu unutulmaması gerekiyor. Tam da bu nedenle kutuplaşmanın önüne geçmek siyasetteki her aktörün önceliği olmalı. ◊ Seçime aylar kala siyasette tansiyonun yükselmesi anlaşılır olabilir; ancak henüz seçimlere en az iki yıl varken; gerginliğin hukukun sınırlarını zorlamaması, demokratik olgunluk açısından hayati önemdedir. ◊ Siyasi aktörler açıklamaları, kararları, eylemleri ve çağrıları ile gerginliği arttırdıkça, kutuplaşmış bir topluma yansımaları hiç kimsenin istemeyeceği sonuçlar doğurabilir. ADALET VE ERDEM Kimsenin suç işleme hakkı yoktur, her kim yasalara aykırı hareket ederse gereği tabii ki yapılmalıdır. Ancak hepimizin unutmaması gereken temel bir ilke var: Hukukun üstünlüğü ve kamu vicdanının huzuru. Son yaşanan gelişmeler çerçevesinde şu hususların altının çizilmesi gerekiyor; ◊ İddialar hukuki zemine mi dayanıyor, yoksa siyasi bir tartışmanın parçası mı? Tam da bu sorunun gündemde olması nedeniyle yargı süreçlerinin hassas ve şeffaf yürütülmesi gerekiyor. ◊ Türkiye’nin son yıllarda yaşadığı tecrübeler, kamuoyunun artık her gelişmeyi dikkatle süzgeçten geçirdiğini, meseleleri yalnızca yargı kararlarıyla değil, vicdani ölçülerle de değerlendirdiğini gösteriyor. ◊ Hukuka olan güven, sadece mahkemelerde değil, sokakta, evde, iş yerinde; hayatın her alanında hissedilmeli. ◊ Aksi takdirde adalet duygusunun zedelendiği bir toplumda, kutuplaşma derinleşir, huzur zedelenir, aidiyet duygusu zayıflar. ◊ Siyaset geçicidir, ancak adaletin bıraktığı iz kalıcıdır. ◊ Geçmiş tecrübeler, mağduriyet algısının siyasi sonuçlar doğurduğunu Türk siyasetine defalarca gösterdi. ◊ Bu süreçte hukuki zeminde sağlam adımlar atılması, kamu vicdanında soru işareti bırakılmaması gerekir. ◊ Sadece hukuka yaslanarak yürüyen hiçbir süreç, ülkeye zarar vermez. YÜKSEK SAĞDUYU ZAMANI ◊ Bölgedeki ve dünyadaki gelişmeler, ekonomideki olumsuz tablo, emeklinin bile ikramiyesi için gereken düzenlemenin Meclis’ten geçemediği göz önünde bulundurulursa; yüksek tansiyon yerine, yüksek sağduyu ortamına acil olarak geçilmelidir. ◊ Bugün yaşanan her gelişme, sadece bugünü değil, yarının siyasi dengelerini de şekillendirebilir. Bu yüzden atılan her adım, yapılan her açıklama hem hukuka uygun hem de toplumun huzurunu gözeten bir dille yapılmalı. ◊ Gün, kutuplaşmayı körükleme değil, ortak aklı savunma günüdür. ◊ Bu sorumluluk, tüm siyasilerin, devletin tüm kurumlarının ve yargı mensuplarının üzerindedir. ◊ Hukuk zedelenirse, sadece bireyler değil, kurumlar da yıpranır; adalet duygusu sarsılırsa, toplumsal bağlar çözülür. ◊ Türkiye’ye yakışan; sorunları hukuk içinde, demokratik olgunlukla çözmektir. ◊ Toplumun adalet duygusunu korumak, siyaset üstü bir sorumluluktur. Bu sorumluluğun bilinciyle ilerlemek, Türkiye’nin geleceğini de sağlıklı kılar.",https://www.hurriyet.com.tr/yazarlar/hande-firat/herkes-icin-sagduyu-zamani-42742883
Hande Fırat,Merdiven altına neşter geliyor... HealthTürkiye için harekete geçildi,"Nisan 01, 2025 06:29","HEDEF KALİTELİ HİZMET VE DAHA FAZLA SAĞLIK TURİSTİ * Uluslararası Sağlık Turizmi Yetki Belgesi kriterleri ve başvuru evrakları, yetki belgesinin devredilmesi yeniden düzenleniyor. Yani sağlık turizmi kapsamında çalışacak tüm sağlık kuruluşları ve doktorlara akreditasyon zorunluluğu getiriliyor. * Akreditasyonu yapan, kriterleri karşılayan sağlık kuruluşları ya da doktorların HealthTürkiye logosu ile entegrasyonu da zorunlu olacak. HealthTürkiye portalına üyelik, sağlık tesisleri ve aracı kuruluşlar için zorunlu hale getiriliyor. * Türkiye’de tedavi olmak isteyen hastalar HealthTürkiye ya da çağrı merkezinden onaylı merkezlere ve doktorlara ulaşabilecekler. ZORUNLU SEYAHAT SAĞLIĞI SİGORTASI * Komplikasyon ve seyahat sağlığı sigortası zorunlu hale getiriliyor. * Sağlık turistlerinin takibini yapmak ve sorumluluklarını üstlenmek üzere sağlık tesisleri ve aracı kuruluşların sorumlu personel bildirmeleri gerekecek. * Sağlık turizminde tüm kriterleri karşılayanlar ve sisteme girenler düzenli denetime tabi olacaklar. * Denetimler neticesinde kurallara uymayanlara durdurma, yetki iptali gibi cezalar gelecek. * Ayrıca yetki belgeleri her iki yılda bir yeniden değerlendirilecek. Yani HealthTürkiye Performans Kriterleri ile değerlendirme yapılarak yetki belgesinin devam edip etmeyeceğine karar verilmesi planlanıyor. * Kısacası yetki belgesinin sürdürülebilmesi, sağlık hizmetinin kalitesine ve performans kriterlerine bağlanıyor. KAMU VE ÜNİVERSİTE HASTANELERİ DE SAĞLIK TURİZMİNE GİREBİLECEK * Aracı kuruluş yetkinlik kriterleri arasında sayılan A grubu seyahat acentesi olma şartı kaldırılıyor. Aracı kuruluşlar için şubeleşme süreci düzenleniyor. * Sadece özel sektör değil kamu hastaneleri ve üniversite hastaneleri de kriterleri yerine getirmeleri durumunda sağlık turizminde hizmet verebilecekler. * Uzaktan sağlık hizmeti de verilebilecek. HEDEF ÜRÜN ÇEŞİTLENDİRMEK Türkiye’ye yurtdışından saç ekimi, estetik, diş, göz, obezite ameliyatları ve tüp bebek alanlarında ilgi büyük. Bir yandan yeni düzenleme ile bu alanlara kesin kurallar konulurken diğer yandan başka alanlar için de Türkiye’ye turist çekilmesi hedefleniyor: * Gediatri, sporcu sağlığı, medikal, sağlıklı yaşam, engelli sağlığı, termal turizm ve geleneksel tıp başta olmak üzere birçok alanda sağlık turizmine hız verilmesi amaçlanıyor. * Tüm dünya pazarı hedef olarak belirlendi. MERDİVEN ALTI ESTETİĞE SON * Düzenleme ile kayıtdışı kayıt altına alınacak. * Sağlık turizmi için Türkiye’yi tercih edenler internet portalı ya da çağrı merkezinden kamu ya da özel sağlık merkezlerini seçebilecekler. * Sisteme girilecek bilgilerle bakanlık denetimi de yapılacak. * Konumları, şartları ve yurtdışından gelenlerin oranlarına göre Edirne, Rize, Van ve Nevşehir sağlık turizminin kilit illeri olarak planlanıyor. RANT OLDUKÇA SORUN DEVAM EDER ÇÖZÜM YENİ BİR DÜZENLEME OLABİLİR Mİ? Siyasi aktörlerin çoğu genelde milletvekilliği yerine belediye başkanı olmak ister. Belediye Başkanlığı’nı hizmet için yapanlar kadar, bunu ne yazık ki rant meselesi olarak görenler var. Son dönemdeki tartışmaların ardından aslında bu tartışmaların ya da benzer iddiaların yıllardır parti ayrımı gözetmeksizin birçok isim için geçerli olduğunu hatırlatmıştım. Son örnek Mersin Akdeniz Belediyesi’nden geldi. DEM Partili Belediye Başkanı 650 milyon TL borçla devraldığı belediyenin borçlarını 9 aylık dönemde 1 milyar 350 bin TL’ye çıkardığı iddiasıyla soruşturma geçirdi ve yerine kayyum atandı. Mülkiye müfettişlerinin ön raporu hem borçlanmayı hem de belediye kaynaklarının terörle iltisaklı isimlere aktardığını içeriyor. İçişleri Bakanlığı tarafından Akdeniz Belediyesi’ne Başkanvekili olarak görevlendirilen Kaymakam Zeyit Şener koltuğa oturunca haciz işlemleri ile karşı karşıya kaldı. Belediyeden alacaklı olan 13 firma haciz işlemi başlattı. Şimdilik Şener’in ikili görüşmeleri ile icralar durduruldu. Ancak sorun olduğu yerde duruyor. Benzer sorunları birçok belediyede duydunuz. Kısacası mevcut kanun sorunların önüne geçemiyorsa, hem problemleri ortadan kaldıracak hem de tartışmaları bitirecek yeni bir düzenlemeye ihtiyaç var demektir. TURİSTLERE QR KOD UYGULAMASI Türkiye’ye tatil amaçlı gelen turistler için de yeni düzenleme yolda. Turistler için otel odalarında QR kod uygulamasına geçilecek. Tatilde sağlık sorunu yaşayan bir turist, QR kod ile doğrudan çağrı merkezine ulaşabilecek.",https://www.hurriyet.com.tr/yazarlar/hande-firat/merdiven-altina-nester-geliyor-healthturkiye-icin-harekete-gecildi-42748566
Hande Fırat,ABD Türkiye-İsrail arasında arabulucu olacak mı… Ankara konuya nasıl bakıyor,"Nisan 10, 2025 06:29","Peki Ankara bu açıklamalara nasıl bakıyor? Üst düzey kaynaklardan edindiğim bilgileri sizlerle paylaşarak başlayacağım. Hatırlatmak gerekirse; Türkiye komşuluk ilişkilerinin son dönemde “kötüleştiğini” söyleyen Netanyahu, “Suriye’nin Türkiye dahil hiç kimse tarafından İsrail’e saldırı üssü olarak kullanılmasını istemiyoruz” diye ekledi. Netanyahu, “Bu çatışmayı çeşitli şekillerde nasıl önleyebileceğimizi tartıştık ve bu amaç için Amerika Birleşik Devletleri Başkanı’ndan daha iyi bir muhatap bulamayacağımızı düşünüyorum” dedi. ABD Başkanı Trump da Cumhurbaşkanı Erdoğan ile çok iyi ilişkileri olduğunu anlattıktan sonra; “Az önce Başbakan’a, Bibi’ye (Binyamin Netanyahu) ‘Türkiye ile bir sorununuz olursa, gerçekten çözebileceğimi düşünüyorum’ dedim. Biliyorsunuz, Türkiye ve lideriyle çok çok iyi ilişkilerim var, bence çözebiliriz” ifadelerini kullandı. ANKARA SURİYE SAHASINA NASIL BAKIYOR? Gelelim Ankara’nın Suriye sahasındaki duruma nasıl baktığına: ◊ Ankara’ya göre Suriye sahasında bir güvenlik açığı var. Bu güvenlik açığının giderilmesi Türkiye başta olmak üzere tüm bölge ülkeleri için büyük önem taşıyor. ◊ Suriye’deki bir karışıklık bölge ülkelerine olumsuz yansıyabilir. Ankara bunu istemiyor. ◊ Suriye’nin içinde bulunduğu durum askeri kabiliyetlerin de kullanılmasını gerektiriyor. ◊ DEAŞ ile mücadele konusunda bölge ülkeleri ile oluşturulan koalisyonun harekât merkezi de Suriye’de olacak. ◊ Kısacası Suriye’nin tüm güvenlik açıklarının giderilmesi, askeri kabiliyete kavuşması için Ankara destek vermekte kararlı. ANKARA İLE İSRAİL ARASINDA NORMALLEŞME MÜMKÜN MÜ? Türkiye ile İsrail arasında bir normalleşme İsrail’in bu tutumu ile mümkün görünmüyor. Nedenlerine gelince; ◊ Normalleşme adımı için Gazze’den çekilmesi gerekiyor. Bununla birlikte iki devletli çözümün hayata geçirilmesi şart. ◊ Bu yüzden Ankara ABD’nin arabuluculuğunda bir normalleşmeyi gündemine almıyor. ◊ Ancak Ankara Suriye sahasında İsrail ile karşı karşıya gelmek istemiyor. Yani bir çatışma da istemiyor. Bu nedenle operasyonlar öncesi bilgi paylaşımı için bir çaba var. ◊ Diğer yandan çatışmasızlık mekanizmasının tesisi için dolaylı yollardan yani üçüncü ülkeler üzerinden çalışma sürdürülebilir. CEO DEPREMİ Peş peşe aldığı kararlar, dünyaya ülkesinin soyulduğu iddiasıyla uygulamaya geçtiği vergi tarifesi, küresel ekonomiyi allak bullak etmesi, jeostratejik alanda yapmaya çalıştığı değişiklik ve tüm bunları yaparken kullandığı üslup... Sanki başkan değil, dünyanın en büyük şirketlerinden birinin acımasız CEO’su gibi. ABD Başkanı Donald Trump’tan bahsediyorum değişik hatta oldukça değişik bir isim. Bir yandan tarifeleri hayata geçirdi, bir yandan tam CEO tavrıyla pazarlık masasının açık olduğunu söyledi. Politikaları başarılı olur mu yoksa birçok ayağa yere basan ekonomistin yorumlarından yola çıkarak; belirsizlik, öngörülemezlik, iş akışının durmasını ve resesyonu getirir mi? Bu durumda Trump politika değişikliğine gider mi? Bu soruların yanıtlarını yaşayarak göreceğiz. Trump bu... “Her şeyi yapabilir, her kararı değiştirebilir” algısı çoktan benimsenmiş durumda. “ABD soyuluyor, yıllardır soyuluyor” cümlesi hadi kendisi ve ekibinin yaptığı hesaplamalardan yola çıkarak kendilerince doğru olsun. Yıllardır ABD’nin soyduğu ülkeler ne yapsın? Gelelim üslubuna... İstediğini alabilmek için her türlü tehdidi masaya getiren, her lidere basın önünde “Patron benim” hatırlatmasında bulunan, görüşme içeriklerini karşı tarafa nezaketen bile bildirmeye ihtiyaç duymadan basına açıklayan bir politikacı. Son olarak “Bazı ülkeler beni arıyor, ... öpüyorlar. Bir anlaşma yapmak için can atıyorlar” sözüyle politik üslubuna tüy dikmiş bir başkan. Bu nedenle başkandan daha çok Amerikan yapımı bir dizide acımasız bir CEO izler gibiyim.",https://www.hurriyet.com.tr/yazarlar/hande-firat/abd-turkiye-israil-arasinda-arabulucu-olacak-mi-ankara-konuya-nasil-bakiyor-42757931
Hande Fırat,Dışişleri Bakanı Fidan’dan önemli açıklamalar: SDG-Şam anlaşması yakın takipte,"Mart 21, 2025 06:29","Şam yönetimiyle görüşmelerinde örgütün askeri kapasitesinin yok edilmesinin önemini vurguladıklarını belirten Fidan, “Merkezi hükümet, emir komutayı alabilecek yeterlilik sahibi olmalı. Silah, füze üretimi, hava savunma sistemi gibi kritik yeteneklere sahip olmaları asla kabul edilemez. YPG’ye dışarıdan gelip katılanlara asla yer yok. Var olan unsurlar çözülsünler, silah bırakıp kendilerini lağvetsinler ve merkezi hükümetin tam kontrolü altına girsinler”  dedi. Fidan, medya kuruluşlarının Ankara temsilcileriyle bir araya geldiği iftar programında özetle şu açıklamalarda bulundu: KRİTİK ŞAM ZİYARETİ� - “Suriye ziyaretimizde öne çıkardığımız en önemli başlık, YPG meselesiydi. Biz önceliğimiz olan tüm konuları ve endişelerimizi gündeme getirdik. Yeni yönetimin SDG’yle yaptığı anlaşma bağlamında örgütün niyetleri, kabiliyetleri, enerji kaynaklarının kontrolü gibi konularda bizim bakış açımızı net şekilde aktardık. Terörle mücadelede senelere dayanan tecrübemiz ve PKK’ya dair bilgilerimiz çerçevesinde endişe konusu olabilecek hususların altını çizdik. Suriye yönetiminin de, bizimle aynı niyet ve perspektifi paylaştığını gördük. Mevcut yapısı itibariyle YPG, PKK’nın bir mütemmim cüzü. Onu tartışmak bile gereksiz. Örgütün anlaşma çerçevesinde nasıl adım atacağı ve takviminin nasıl olacağı gibi konuları Şam’da ele aldık. Örgütün askeri kabiliyetlerinin yok edilmesinin bizim için önemli bir husus olduğunun altını çizdik. Bunun sağlanması için tabi ki bazı hususlar ön plana çıkıyor. Bunlardan birincisi emir komuta meselesi. Mevcut unsurların kendini feshetmesi, merkezi hükümetin kontrolüne girmesi çok önemli bir şart. Ayrıca silah, füze üretimi, hava savunma sistemi gibi kritik yeteneklere sahip olmaları asla kabul edilemez. Bir diğer konu da YPG’ye dışarıdan gelip katılanlar. Bunlara asla yer yok. Var olan unsurlar çözülsünler, silah bırakıp kendilerini lağvetsinler ve merkezi hükümetin tam kontrolü altına girsinler. Bu bir zorunluluk. Merkezi hükümet, emir komutayı alabilecek yeterlilik sahibi olmalı. Önümüzdeki süreçte tüm bu gelişmeleri yakından takip edeceğiz. Süreç içerisinde ihtiyatlı olmak ve kontrolü elden bırakmamak gerekiyor. Önümüzdeki kısa dönemi çok yakından takip edeceğiz. ABD’NİN SURİYE’DEN ÇEKİLMESİ - Amerikan askerlerinin Suriye’deki varlığının devam etmesinin, ABD Başkanı’nın öncelikleri arasında olmadığını görüyoruz. Bir yandan da Amerikan kamuoyunda ABD ordusunun Suriye’deki varlığının devam ettirilmesinin yararı sorgulanır hale geldi. Önceden Suriye’de İran, Rusya ve Esad rejimi faktörleri vardı. Ancak şu anda konjonktür değişti. ABD askerlerinin varlığının devamı konusunda Başkan Trump’ın ikna olması gerekiyor. Amerika ordusunu çekerse, bu onlar için daha az maliyetli olacaktır. DEAŞ’A KARŞI ORTAK OPERASYON - Kendi meselelerimizi kendimiz çözmeliyiz. Ürdün’de beş ülke bir araya geldik. Ortak operasyon ve istihbarat amaçlı bir merkez kurulacak. Her ülke elindeki istihbarat bilgilerini paylaşarak, DEAŞ’tan kaynaklanan tehditleri bertaraf etme konusunda ortak hareket edecek. Benim Türkiye olarak belli bir askeri kabiliyetim var. Ürdün’ün var, Irak’ın var... Gerektiğinde DEAŞ’a karşı bu kabiliyetler devreye girecek. Operasyon yapılacak. EL-HOL KAMPI -  El-Hol kampı meselesi çözüme en yakın konulardan. Orada 40 bin civarında bir nüfustan bahsediyoruz. Gerek Iraklılar gerekse Suriyeliler kendi vatandaşlarını almak için güçlü bir irade ortaya koyuyorlar. Bu kampın kontrolü PKK/YPG’deyken kamptan çıkışlar oldukça yavaştı. Ancak artık Iraklılar da Suriyeliler de vatandaşlarını alabilirler. Ancak cezaevinde kalanların başka bir formülle çözülmesi gerek. Onların cezaevinde kalması gerekiyor. ERDOĞAN-TRUMP GÖRÜŞMESİ - İki lider arasında oldukça olumlu bir telefon görüşmesi gerçekleşti. Cumhurbaşkanımız, Başkan Trump’ın saygı duyduğu liderlerden birisi. Bunu da telefon görüşmesinde açıkça ortaya koydu zaten. Görüşmede Cumhurbaşkanımız, Türkiye’nin terörle mücadele konusundaki beklentileri ile savunma sanayii iş birliğindeki kısıtlamaların kaldırılmasının önemini vurguladı. Ukrayna’daki barışın önemini bir kez daha tekrar etti. Trump’ın yaklaşımı da oldukça pozitif oldu.  Cumhurbaşkanımız ile beraber, iki ülke arasındaki sorunları çözmek istiyor. Biz de muhataplarımız ile bunun için çalışıyoruz. Cumhurbaşkanımızın olası ziyaretinden önce biz Dışişleri Bakanları düzeyinde bir çalışma yaparız. Cumhurbaşkanımız ABD ziyaretine olumlu yaklaşıyor. Ancak, şu anda net bir tarih telaffuzunda bulunmadık. İSRAİL’İN GAZZE’YE SALDIRILARI -  Netanyahu’nun zihninde ateşkesi bozma düşüncesi olduğunu biliyoruz diye uzun zamandır söylüyoruz. 500 insanı şehit ederek ateşkesi resmen bozdu ve bombalamaya devam edecek gözüküyor. Gazze’de son yaşananlarla ilgili Mısır’ın başkenti Kahire’de pazar günü bir toplantımız olacak. Gazze Temas Grubu olarak bir araya geliyoruz. Bu toplantıda İslam İşbirliği Teşkilatı toplantısında kabul edilen Gazze planının hayata geçirilmesi için atılabilecek adımları ele alacağız. Soykırımı durdurmak için elimizden geleni yapacağız. Ben Filistin meselesinin daha büyük kırılmaları beraberinde getireceğini düşünüyorum. Orada mevzi bir başarı elde ediyor gözükebilirler, yüzbinlerce insanı katlederek, ama başka türden risklerin kapısı çok ciddi açılıyor. AVRUPA GÜVENLİĞİ - Geçenlerde bir mülakatta söylediğim gibi, ‘Cin şişeden çıktı.’ Avrupalılar artık Amerika’nın yüzde yüz güvenlik şemsiyesine bağımlı olmak istemiyorlar. Kendi güvenliklerini de bu derece riske atmamaları gerektiğini düşünüyorlar. Bu düşünce matematik olarak öteden beri vardı, ihtimal olarak, ama bir gerçeklik olarak kendini hissettirmediği için politika yapıcılarını bu noktada adım atmaya itmiyordu. Ama şu anda ilk defa kendini bu kadar yakın ve yakıcı hissettiriyor. Türkiye’yle ne kadar yakın çalışılır, ne kadar çalışmak isterler, biz neler önerebiliriz, bu çok dinamik bir süreç.  İdeal olan, Avrupa Birliği üyesi olup bu konuları daha bütüncül bir şekilde, ekonomisiyle, siyasetiyle, güvenliğiyle hep beraber iç içe yönetmek. Cumhurbaşkanımız bunu ideal bir çözüm olarak görüyor.” ÇÖZÜM VİZE SERBESTİSİ - BAKAN Fidan vize sorununa ilişkin şöyle konuştu: “Oransal olarak baktığımızda yıllardır başvurular arasında alınan ve reddedilen vize oranları değişmiyor.  Diğer yandan Türkiye’den özellikle turist vizesi başvurusunda ciddi bir artış da söz konusu. Buna mukabil, vize haklarının suistimal edildiği ile alakalı da Avrupalılarca gündemimize getirilen bazı iddialar var.  Bizim Avrupa’yla vize serbestisine geçmemiz gerekiyor. Vize rejimi devam ettiği sürece, Türkiye’nin artan talebine vize mekanizmasıyla cevap verilmesi mümkün değil. Yani çözüm vize serbestisi. O konuyu da bu dönemde artık çözmeyi düşünüyoruz. Ekonomideki iyileşmeye paralel olarak bunu da hayata geçirmek gerekiyor.”",https://www.hurriyet.com.tr/yazarlar/hande-firat/disisleri-bakani-fidandan-onemli-aciklamalar-sdg-sam-anlasmasi-yakin-takipte-42736293
Hande Fırat,Büyükelçiler tamam sırada ne var?,"Mart 07, 2025 06:29","Oysa Rusya başından beri muhatabının ABD olduğu mesajını veriyordu. Her ne kadar Trump öngörülemez bir lider olarak tanımlansa da genel beklenti ABD Başkanlık koltuğuna oturduğunda Rusya- Ukrayna savaşını bitirmek için harekete geçeceği yönündeydi. Öyle de oldu. Üstelik bunun da ötesine geçerek, Biden yönetiminin yere göğe sığdıramadığı Ukrayna Devlet Başkanı’nı tüm dünyanın gözü önünde adeta dağıttı. Avrupa ayağa kalktı, transatlantik ittifakı dağılıyor mu sorusu gündeme geldi. Riyad’da kurulan masada alınan kararlar ve yol haritası açıklanmasa da hayata geçtikçe belli ki dünya gündemini sarsmaya devam edecek: * Riyad’daki iki ülkenin Dışişleri Bakanları toplantısında bir anlamda bundan sonra teknik heyetlerin üzerinde çalışacağı bir yol haritası belirlendi. * Sonrasında bir değil, iki teknik heyet toplantısı yapıldı. * İstanbul’da yapılan son toplantıda iki ülke karşılıkla büyükelçi atamalarına karar verdi. * Her iki ülke de ev sahipliği yaptığı büyükelçi ve ekibine çeşitli sınırlamalar getirmişti. Örneğin büyükelçiliğin bulunduğu bölgede belli bir alan içinde hareket edilmesi gibi. Bu tür sınırlamaların da kaldırılması konuşuldu. * Teknik heyetler çalışmalarını sürdürecekler. * Şimdilik kendi çıkarlarını gözeterek kazan-kazan formülüyle adım atma kararında olan her iki  ülke de şimdilik sürecin ilerlemesinde kararlı. * ABD’nin Çin ile ticari savaşa ve Ortadoğu’da İsrail lehine gelişmelere odaklanmak istediği, Rusya’nın ise kendi tezleri doğrultusunda toprak kaybı olmadan  yaptırımlardan kurtulmak istediği biliniyor. Yaptırımlardaki adım için Rusya’nın dolar karşısında başka bir ortak para birimine kapıyı kapatması istendiği de konuşuluyor.  * İki ülkenin ilişkilerine, soğuk savaş yıllarına bakınca Washington-Moskova hattında güllük gülistanlık bir tablo beklemek gerçekçi değil. Ancak yine de dünyayı şaşırtacak adımlar atılabilir. MİROĞLU’NDAN YENİ KİTAP  Eski AK Parti MKYK üyesi ve 26. Dönem Milletvekili Orhan Miroğlu geçtiğimiz günlerde Sezen Aksu’ya yaptığı çağrı ile gündeme gelmişti. Miroğlu, Aksu’yu Kürt bir müzisyenle düet yapmaya çağırıp; “Aklıma ilk siz geldiniz. Ne dersiniz tam zamanı değil mi?” notunu paylaşmıştı. Miroğlu 2012’de yazıp yayımladığı “Silahları Gömmek” kitabını yeni baskısı ile “Silahları Gömmek- Yeni Bir Miladın Şafağında: Siyasi Hafıza, İmralı ve Hatıralar” ismiyle okurlarla buluşturuyor. Dün matbaaya gönderilen kitabın yeni önsözü dikkat çekici. Miroğlu Terörsüz Türkiye sürecine ilişkin görüşlerini bu önsözde paylaştı. Çözüm sürecini hatırlatan Miroğlu; “Türk ve Kürt siyasi ittifakını kaçınılmaz kılan Ortadoğu’daki şartlar o günden bugüne daha da güçlendi, adeta bir kadere dönüştü” dedi. Orhan Miroğlu kaleme aldığı önsözde DEM’i eleştirdi: MİROĞLU’NDAN DEM’E SERT ELEŞTİRİ * “DEM’de siyaset yapanların silahların belirlediği statükonun değişmesi ve tasfiyesi halinde, ne yapılacağına dair bir siyasi tahayyülünün hemen hemen hiç olmaması, varsa bile bilinmemesi, silahların gömülmesi önündeki en büyük engellerden biridir. * Silah ve silah bırakmaya dair söz söyleme hakkı, Öcalan’dan bile önde DEM ve DEM’de siyasi mücadele veren siyasi aktörlerin görevi ve hakkıdır. * DEM bu hakkı hiçbir zaman kullanmadı. Kullandırmadılar demiyorum, kullanmadı. Çünkü vesayete dayalı siyaset yapmak, neredeyse otuz yıldır DEM’in siyasi vitrinini terk etmeyen siyasi aktörlerin de siyaset yapma tarzının modeli haline geldi. * Büyük kongrelerde halkın desteğiyle seçilmek yerine, KCK komisyonlarının takdiriyle ve bir işaretiyle istenilen makamlara gelmek ne de olsa zahmetsiz hem de kolay bir yoldu.” SURİYE SDG ve YPG’nin uzlaşma ile Suriye ordusuna entegre edilmesinin en uygun çözüm olduğunu belirten Miroğlu, Suriye ile ilgili şu uyarıları dile getirdi: * “Eğer demokratik bir inşa sürecinin alametleri ufukta görülmezse; kısa süre içinde Dürziler, Nusayriler, Süryaniler, Ezidiler ve Kürtler üzerinden yeni kuruluşa karşı hareketler örgütlemek ve tuzaklar kurmak mümkündür. * Anayasa süreci çok hızlı yürümesi gereken bir süreç olmak zorundadır. * Türkiye’den kaçırılan çocukların Amerikan silahlarıyla donatıldığı Suriye’de, Trump görünürde Amerikan askerlerinin çekilmesini istiyor. * Gazze’nin ise Filistinlilerden tamamen arındırılmasını istedi. Bunun anlamı Filistin davasını ebediyen tarihe gömmektir. Böyle bir gelişme, kimsenin kimseye güvenemeyeceği bir siyasi iklime, savaşın, savaşların yeniden ve daha şiddetli başlamasına yol açar. Suriye’deki Geçiş Dönemi’ni sona erdirmese bile yavaşlatabilir ve zamana yayabilir.”",https://www.hurriyet.com.tr/yazarlar/hande-firat/buyukelciler-tamam-sirada-ne-var-42719450
Hande Fırat,Zelenski Ankara yolundayken Avrupa masaya katılmaya çalışıyor,"Şubat 18, 2025 06:30","ABD’nin yeni Başkan Yardımcısı JD Vance’in Münih Güvenlik Konferansı’ndaki konuşmasından bahsediyorum. Bununla kalmadı ABD Başkan Yardımcısı JD Vance, ev sahibi ülkenin Başbakanı Scholz yerine 23 Şubat’taki seçimlerde kilit rol oynaması beklenen aşırı sağcı AfD’nin lideri Alice Weidel ve anketlerin favorisi CDU/CSU’nun adayı Merz ile görüştü. Avrupalı liderlerden peş peşe tepkiler geldi. Peki, Münih Güvenlik Konferansı’nda yaşananlar Ankara’da nasıl yorumlandı? ABD ‘PARAYI BEN VERİYORUM, SİYASETE BEN ŞEKİL VERİRİM’ Mİ DEDİ - ABD Başkan Yardımcısı’nın sözleri bir anlamda Avrupalı liderler arasında paniğe neden oldu. - Konuşma Avrupalılar tarafından kendi siyasetlerine müdahale olarak görüldü. - Avrupa’daki algının ‘ABD güvenliğiniz için parayı ben veriyorum, bu nedenle de benim istediğim gibi yönetileceksiniz’ mesajını verdiği yönünde olduğu belirtiliyor. AVRUPA MASAYA OTURMAYA ÇALIŞIYOR - İkili görüşmeler başta olmak üzere öne çıkan başlık Rusya-Ukrayna meselesiydi. Trump-Putin arasındaki telefon görüşmesinden hemen sonraya denk gelen temaslarda, Avrupalı liderlerin aldığı mesaj masada yer almadıkları ve almayacakları yönündeydi. Yeni yönetim sorunu ABD-Rusya arasında görse de Ukrayna’yı da son anda dahil etti. - Zirve sonrası akıllardaki soru artık ABD-Rusya-Ukrayna masasında Avrupa Birliği’nin de yer alıp almayacağı. Fransa bu nedenle Avrupalı liderleri acil zirveye çağırdı. - Münih Konferansı’nın ikinci önemli başlığı ise Suriye meselesiydi. Son dönemde Avrupalı şirketler Suriye’ye akın etse de hükümetler yaptırımları kaldırmış değil. Bu nedenle yaptırımların bir an önce kaldırılması istendi.  SÜREÇ İLERLİYOR  Abdullah Öcalan’ın bu ay içinde terör örgütünün tüm birleşenlerine, yani KCK yapılanması altındaki tüm unsurlarına silah bırakma ve kendini lağvetme çağrısı yapması bekleniyor. Son durum şöyle: - Öcalan’ın mesajları Kandil, Avrupa, Suriye kanadında görüşülüyor. - Ankara’daki genel hava da sürecin şimdilik yürüdüğü yönünde. - Temkinli bir iyimserlik hâkim, bu ay içinde bir açıklama olabileceği konuşuluyor. Öcalan’ın mesajının muhatabı KCK yapılanması altındaki tüm unsurlar olacak. - Öcalan’ın çağrısına terör örgütünün tüm unsurlarının uyup uymayacağı ise en kritik soru. Hepsi uymasa bile çağrıya sıcak bakanların olduğu biliniyor, bu nedenle terör örgütünün güç kaybedeceğine kesin gözüyle bakılıyor. - Son dönemde Suriye ve Irak ile yapılan her seviyedeki görüşmelerin ana gündem maddelerinden biri olan silah bırakma meselesinde, iki ülkede de bir mekanizma kurulması gündemde. - Bu kez süreçte çatışmasızlık, eylemsizlik gibi başlıklar gündemde değil. Kısacası silah bırakan bırakacak, bırakmayan gruplarla terörle mücadele kararlılıkla sürdürülecek.  DRACULA İLE 14 ŞUBAT  Dracula ile kahvaltıdan sonra 14 Şubat’ta buluştuk. “Herkes çalışacak” sözleri gündem olmuştu. Devlet Tiyatroları Genel Müdürü Tamer Karadağlı daha önce Hürriyet Gazetesi’nin geleneksel kahvaltısına katılarak; verdiği özel demeçte kendisinin, genel müdür yardımcılarının da zaman zaman sahnede olacağını söylemişti. İlk kez bu köşeden “Dracula ile kahvaltı” başlığı ile Tamer Karadağlı’nın sahne alacağını duyurmuştuk. Dracula, Tamer Karadağlı’nın başrolüyle artık sahnede. Prömiyeri Ankara’da 14 Şubat’ta yapıldı. - Bir dehşet komedisi. - Aşk ve gizem iç içe. - Hem gülüyor, hem düşünüyorsunuz. - Sahne dizaynı gotik. - Kostümler Uğurkan Erez ve Erol Albayrak imzalı. Ankara’daki prömiyere üst düzey bürokratların katılımını da önemsedim. Kısacası ben çok beğendim, tiyatroseverlere izlemelerini tavsiye ederim. Unutmayın “Bazen en küçük korkularımız, kahkahalarımızın gölgesinde saklanır”.",https://www.hurriyet.com.tr/yazarlar/hande-firat/zelenski-ankara-yolundayken-avrupa-masaya-katilmaya-calisiyor-42698123
Hande Fırat,Türkiye’de deprem gerçeği ve yanıtı beklenen sorular,"Şubat 07, 2025 06:29","Tam da yıl dönümünde bir uyarı niteliğinde ve George Santayana’nın “Geçmişini unutanlar, onu yeniden yaşamak zorundadırlar” sözlerini önümüze koyan deprem fırtınası bu kez Ege’de yaşanıyor. Türkiye’nin fay hatlarının üzerindeki konumu, deprem gerçeğini yaşamamızdaki en büyük etken. Peki biz gerçekten yeteri kadar ders çıkarttık mı? Bu sorunun yanıtını aşağıda sıralayacağım sorulara yetkililerin vereceği yanıtlar ortaya koyacaktır. BU SORULARIN YANITLARI KAMUOYUYLA PAYLAŞILSIN - Ege sallanıyor, Yunanistan tahliye de dahil bir dizi önlem aldı. Türkiye Ege ile ilgili acil eylem planı oluşturdu mu? - İstanbul ya da Marmara depremine bugün itibariyle Türkiye ne kadar hazırlıklı? - Başta İstanbul olmak üzere Türkiye genelinde fay hattında bulunan illerde kaç yapı depreme dayanıklı hale getirildi? Kaç fabrikada sorun kalmadı? - Olası depremlere karşı acil durum planları tamamlandı mı? - Vatandaşların deprem eğitimi ile ilgili eksiklikler var mı? - Deprem öncesi ve sonrası iletişim sistemleri, acil durum çantaları, güvenli bölgelerin belirlenmesi gibi konularda tüm hazırlıklar tamamlandı mı? Bu soruların yanıtlarının Türkiye genelinde il il verilmesi ve kamuoyuna açıklanması gerekiyor. Hepimiz biliyoruz ki yarın gündem yine değişecek, herkes o değişen gündemlerin peşinde birini tüketmeden diğerine geçerek, koşmaya devam edecek. Merkezi otorite, yerel otorite ve vatandaşların birlikte hareket ederek, Türkiye’yi olası depremlere karşı bir an önce hazırlıklı hale getirmesi gerekiyor. Başta Japonya olmak üzere dünyada örnekleri olan bir konuda adım atmak, o adımların atılıp atılmadığını denetlemekten daha önemli bir iş ya da gündem olduğunu düşünmüyorum. YENİ YILIN İLK AYINDA ANKETLER Yeni yılın ilk ayında kamuoyu yoklamaları da yayımlanmaya başlandı. Optimar’ın yeni yılın ilk ayında yaptığı araştırmayı Yönetim Kurulu Hilmi Daşdemir ile görüştüm. Araştırma 21-25 Ocak 2025 tarihleri arasında 26 ilde toplamda 2 bin kişi ile yapıldı. Dikkat çeken bölümleri sizlerle de paylaşmak isterim. Araştırmaya göre; SİYASİ PARTİLERİN OY ORANLARI - AK Parti’nin yeniden 2023 genel seçimlerindeki oranlara yaklaştığı gözlemleniyor. Olası bir seçimde AK Parti yüzde 33.5, CHP yüzde 27 oranında oy alıyor. - MHP, İYİ Parti ve DEM’in oy oranları ise 2023 genel seçimlerine yakın oranlarda. İLK SIRADA YİNE EKONOMİ - Seçmen uzun bir süredir Türkiye’nin en önemli sorunu olarak ekonomiyi görüyor. Yeni yılın ilk ayında ekonomi yüzde 52.9 ile birinci sırada yer alıyor. Ekonomiyi yüzde 9.2 ile terör, yüzde 6.9 ile işsizlik, yüzde 6.8 ile eğitim takip ediyor. - Bu sorunları kimin çözebileceği sorusuna ise katılımcıların yüzde 26.3’ü hiçbiri yanıtı verirken, yüzde 26.1’i AK Parti, yüzde 18.6’sı CHP yanıtını veriyor. - Katılımcıların 2025 yılından pek de umutlu olmadıklarını anket sonuçlarından yola çıkarak söylemek mümkün. 2025 yılı için Türkiye’nin genel durumuyla ilgili beklentileriniz nedir sorusuna; “Daha kötü olacak” yanıtını verenlerin oranı yüzde 31.3; çok kötü olacak diyenler yüzde 8; aynı kalacağını düşünenler ise yüzde 26.9. Çok iyi ve daha iyi olacak yanıtlarının toplamı ise yüzde 33.8. TERÖRSÜZ TÜRKİYE SÜRECİ - MHP Lideri Devlet Bahçeli’nin çağrısıyla başlayan, Terörsüz Türkiye sürecini destekleyenlerin oranı yüzde 57.3 iken sürece karşı olanlar ise yüzde 12.4. - Araştırma ciddi bir kamuoyu desteği olan süreçle ilgili kamuoyuna yeterli oranda bilgi verilmediğini de tespit etti. DEM Partililerin İmralı görüşmeleri konusunda iletişimini olumsuz bulanların oranı da, olumlu bulanlardan fazla. - PKK terör örgütü elebaşısı Öcalan’ın PKK terör örgütünü lağvetme çağrısında bulunacağını düşünenlerin oranı yüzde 37.6, emin olmayanlar ise yüzde 35.3. Bulunmaz diyenlerin oranı ise yüzde 27. - Araştırmaya göre hem iletişim, hem kamuoyunun bilgilendirilmesi hem de süreç konusunda yetersizlik ve belirsizlik olduğu ortaya çıkıyor. - Ana dilde eğitim, af, Öcalan’a ev hapsi gibi başlıklar katılımcılar tarafından çoğunlukla taviz olarak görülüyor. Bu konularda siyasi bir hassasiyet beklendiği söylenebilir. ÜMİT ÖZDAĞ’IN GÖZALTINA ALINMASI Ocak ayında yaşanan önemli gelişmelerden biri de Zafer Partisi Genel Başkanı Ümit Özdağ’ın gözaltına alınmasıydı. Gözaltına alınma olayını katılımcıların yüzde 50.1’i siyasi nedenle açıklarken, gözaltına alınmasını gerektiren bir durum olmadığını ifade edenlerin oranı yüzde 3.2. Kin ve nefret suçu işlediğini söyleyenlerin oranı ise yüzde 18.7. ÖZEL OKULLAR ANKETE GİRDİ - Araştırmaya katılan katılımcıların özel okullar konusundaki astronomik artışlara olumlu bakmadığını söyleyebiliriz.",https://www.hurriyet.com.tr/yazarlar/hande-firat/turkiyede-deprem-gercegi-ve-yaniti-beklenen-sorular-42685096
Hande Fırat,Elektrik faturalarındaki yeni düzenlemeden kimler etkilenecek?,"Şubat 25, 2025 06:29","Altını çizmekte fayda var, bu karar yılın ilk çeyreği için geçerli. Enerji ve Tabii Kaynaklar Bakanı Alparslan Bayraktar Hürriyet’in geleneksel kahvaltısına konuk oldu, dikkat çeken açıklamalar yaptı. O açıklamaların ayrıntılarını Neşe Karanfil’in haberinden okuyabilirsiniz. Ben sizlere hem zam meselesini hem de tartışma yaratan elektrik faturalarını anlatacağım. Bakan Bayraktar ilk çeyrek zam yok dedi ama sonrası için enerji piyasasının değişkenlerine dikkat çekti: İLK ÇEYREKTEN SONRA ENERJİ PİYASASININ DEĞİŞKENLERİNE BAKILACAK - “Sonrasına bakacağız. Dünyadaki gelişmeleri, maliyetlerimizi takip edeceğiz. - Bir de tabii biz enflasyondaki hedefi tutturmak konusunda da hassasiyet içerisindeyiz. - Tüm bunları düşünerek hareket edeceğiz. Öyle ucu bucağı açık bir iş yapmıyoruz.” ELEKTRİK FATURALARINDAKİ YENİ DÜZENLEME� Gelelim elektrik faturalarında yapılan ve tartışma yaratan yeni düzenlemeye... 2023 yılında, elektrik faturalarının aşırı artışını engellemek ve vatandaşlara destek olmak için bazı düzenlemeler yapılmıştı. Pandemi ve etkileri ile dünya genelindeki fiyat artışları nedeniyle bu destek herkese uygulandı. Yeni düzenleme ile destek miktarında sınırlı bir değişiklik yapılacak çünkü ekonomi gerçekleri zengin, orta gelirli, düşük gelirli tüm grupların desteklenmesini doğal olarak kaldırmıyor. Bakan Bayraktar’ın anlatımıyla yeni düzenlemenin ayrıntıları şöyle: YÜZDE 97’LİK KESİM ETKİLENMEYECEK - “Türkiye’de 42 milyon abone bulunuyor. - 200 kilovatsaat tüketilen bir yerde eğer sizin tüketiminiz bunun iki katından daha fazlaysa biz yüksek tüketim grubu olarak bunu belirliyoruz. - Yani 200 kilovatsaatin iki katından fazla tüketenler, yüksek tüketim grubunda yer alıyor. Yüksek tüketim grubundakiler artık destekten yararlanmıyor. - Yıllık bazda 2024 yılı içinde elektrik tüketimi toplam beş bin kilovat saatin üzerinde olanlar, destek grubundan çıkarıldı. Yani bu kişiler elektriğin bedeli neyse onu ödeyecek. - Tüketim bedeliniz yıllık olarak beş bin kilovat saatin altına inerse yeniden destek grubuna alınıyorsunuz. - Değerlendirme yıllık olarak yapılacak.” Bakanlığın beklentisi bu yeni düzenlemeden abonelerin yüzde 97’sinin etkilenmeyeceği yönünde. Deniz kenarında yaşayanlar ve doğalgaz yerine elektrikle ısınan abonelere gelince. Bu kesimin genelde elektrikle ısındığını ve doğalgaz faturası ödemediğini hatırlatalım. Diğer yandan bakanlık bu konuda yaptığı araştırmada Antalya ve İzmir gibi şehirlerde de tüketim ortalamasının iki yüz elli kilovat civarında olduğunu tespit etti. Yani destek grubundan çıkarılma nedeni olan dört yüz on yedi kilovatsaatlere ulaşmıyor. Kısaca gelir düzeyi yüksek olanlar yani zenginler elektrik faturalarını desteksiz ödeyecek. OĞLUNU KAYBEDEN BABA “ÇOCUĞUMUN İSMİ YAŞASIN” DEDİ, GABAR’A ADI VERİLDİ “Türkiye için 5 Gabar oyun değiştirici olur” diyen Enerji Bakanı, şu anda üretim yapılan Şehit Esma Çevik ve Aybüke Yalçın sahalarının kuzey batısındaki iki sahaya da kendi çalışanlarının isimlerinin verildiğini anlattı. Bu yeni sahalardan birinin adı Bülent Sadioğlu... Petrol Arama Daire Başkanı olan Bülent Sadioğlu, kalp krizi sonucu hayatını kaybetti. Geçen yıl kule kazasında hayatını kaybeden 27 yaşındaki mühendis Mehmet İrfan Güler’in de adı yeni sahalardan birine verildi. Bakan Bayraktar taziye için ailesine gittiklerinde Mehmet İrfan Güler’in babasına “Sizin için ne yapabilirim” diye sorduğunda, “Sizden oğlumun ismini yaşatmanızı istiyorum” yanıtını aldı. Alparslan Bayraktar “Biz de böyle çok ümitvar olduğumuz sahalardan birine onun adını verdik. Artık sahalardan birisinin ismi Bülent Sadioğlu sahası, diğeri de Mehmet İrfan Güler sahası” dedi.",https://www.hurriyet.com.tr/yazarlar/hande-firat/elektrik-faturalarindaki-yeni-duzenlemeden-kimler-etkilenecek-42707053
Hande Fırat,Terörsüz Türkiye ve onurlu çıkış şansı,"Şubat 28, 2025 06:29","Hem açıklamanın satır aralarına bakacağız. Hem de bundan sonraki sürecin ayrıntılarına ve olasılıklarına... ◊ Açıklama bizzat Öcalan tarafından kaleme alındı. ◊ Devlet tüm süreci hassasiyetle ve yakından, adım adım takip etti. ◊ Açıklamanın hedefi 1978’de kurduğu PKK ve 2005 yılındaki KCK yapılanması. Kısacası PKK, PYD, YPG, Avrupa yapılanması başta olmak üzere tüm örgüt yani 40 yıldır elinde silah taşıyan herkes. ◊ Bu çağrının önemi örgütün silahla artık hedefine ulaşamayacağının bizzat kurucu başkanı tarafından görülmüş olması. Örgütün 1978’lerde kurduğu yapıdan uzaklaşması, bir anlamda hedefin değişmiş olması. ◊ Açıklamanın ciddi bir paradigma değişikliğini ortaya çıkardığının altını çizmek gerekiyor. ◊ Top artık örgütün sahasında. Bu çağrıya nasıl yanıt verecekleri görülecek. Bu arada şu anektodu sizlerle paylaşmak isterim. Öcalan son dönemdeki görüşmelerinde Özal döneminde çözüm sürecine yaptığı çağrıları anlatırken; “Devletin ve PKK’nın içinde istemeyen güçler o zamanlarda buna izin vermediler. Ben de hazırlıksız ve acemiydim” mesajı verdi. Geçmişten farkı ortaya koyarken, Türkiye’nin son yıllarda terörü kaynağında yok etme stratejisindeki başarıyı, FETÖ’nün devletten temizlenmiş olmasını, bölgedeki gücünü, bu son süreci bizzat MHP’nin başlatmış olmasını da eklemek gerekiyor. DEVLET AÇISINDAN... ◊ Devlet MHP Genel Başkanı Devlet Bahçeli’nin çağrısıyla başlayan süreçte, Terörsüz Türkiye hedefini ortaya açık biçimde koydu. ◊ Bu hedefi ortaya koyarken, silah bırakma ve lağvetme dışında bir seçenek olmadığını da net biçimde söyledi. ◊ “Silahı bırakanla barışır, silahı bırakmayanla savaşırız” mesajı masaya konuldu. ◊ Bir yandan da örgüte onurlu bir çıkış imkanı sağlanıyor. Yani “silahı bırak, onurla yaşa” deniliyor. DEM AÇISINDAN... ◊ Çağrının karşılık bulması durumda DEM’in tarihinde de büyük bir kırılma noktası olacak. ◊ Terör örgütünün vesayetinden kurtulacak olan DEM bir anlamda özgürleşecek. Demokratik alanda siyaseti güçlenecek. SÜREÇ NASIL İLERLEYECEK? Şimdi bu çağrının ardından sürecin nasıl işlemesi gerektiğine de bakalım: ◊ Bu süreçte beklenti net. Öcalan’ın çağrısının ardından KCK’nın kongreyi toplaması, silahları bırakma ve kendini lağvetme kararını alması isteniyor. Bunun 2 en fazla 3 aylık bir süreç alacağı tahmin ediliyor. ◊ Kilit nokta bu. Yani bu adım atıldıktan sonra örgüt silah bırakıp, kendini lağvettikten sonra demokratik adımların atılması gündeme alınacak. Bir anlamda süreç ilerleyecek. ◊ Bu bölümde ilgili ülkelerde kurulacak silah bırakma mekanizmaları önem taşıyacak. Silahların kayıt altına alınması, menşei gibi teknik süreçler işleyecek. ◊ Yabancıların ülkelerden çıkması, siyaset yapacakların ilgili ülkelerdeki sürece dahil olmaları, üst düzey KCK üyelerinin üçüncü ülkelere gidişi gibi süreçlerin de yaşanması bekleniyor. HER OLASILIK MASADA Buraya kadar anlattıklarımız, Öcalan’ın çağrısının tüm örgüt tarafından kabul edilmesi durumunda yaşanacaklara ilişkindi. Devletin başta terörle mücadele olmak üzere sahada en güçlü olduğu bir dönemde atılan bu adım, onurlu bir çıkış ve yaşam imkanı sağlarken, diğer yandan devletin her olasılığa karşı hazırlık yaptığının da altını çizmek gerekiyor. Bu kapsamda bazı olasılıklara karşı hazırlık yapıldı diyebiliriz: ◊ Öcalan örgütü kuran isim. Eğer örgüt bu çağrıya olumsuz yanıt verirse ya da zamana yaymaya kalkarak başka güçlerden medet umarsa, örgütün artık Öcalan’ın kurduğu örgüt olmadığı net bir biçimde ortaya çıkacak. Diğer yandan bu durum, Öcalan’ın da artık gücü kalmadığını göstermiş olacak. ◊ Sadece Kandil ve Avrupa bu çağrıya olumlu yanıt verirse, Türkiye-Avrupa-Irak denkleminin kapanmış olacağını söyleyebiliriz. Bu durumda Irak sahası terörsüz bir alana dönecek. Avrupa’da illegal yollardan toplanan paralarla silah alınmayacak, yasa dışı yollarla insan kaynağı da kurumuş olacak. Irak ve Avrupa’dakiler demokratik alanda siyaset yapacaklar. ◊ Bu çağrıya YPG/PYD olumlu yanıt verirse Suriye’nin yeni yönetiminin de planları hazır. Bir hafta içinde Suriye içinde bütünleşmenin sağlanması öngörülüyor. İSRAİL SORUNU ◊ Trump Suriye’den çekilme niyetinde olsa da, İsrail’in farklı planları dikkat çekiyor. İsrail bir anlamda terör örgütüne angaje oldu. Amerikalı ya da Amerikasız terör örgütünü bu kez İsrail kullanmaya çalışıyor. ◊ Bu durumda hem yeni Suriye hükümeti hem de Ankara terörle mücadeleye tavizsiz devam edecek. ◊ Kısacası Ankara her olasılığa hazır. Eğer silah bırakılmazsa terörü kaynağında kurutma mücadelesi komşu ülkelerle işbirliği halinde kararlılıkla sürecek. Türk Silahlı Kuvvetleri’nin, MİT Özel Operasyonlar biriminin bölgedeki hakimiyeti ve başarısı gözardı edilmemeli. ABD VE RUS HEYETLERİNİN İSTANBUL BULUŞMASI Suudi Arabistan’ın başkenti Riyad’ın ardından adres bu kez İstanbul’du. ABD ve Rusya heyetleri İstanbul’da buluştu. Tam altı buçuk saat süren görüşmelerin sonunda bir açıklama yapılmadı. Peki bu görüşmenin perde arkasında neler var? ◊ Dışişleri bakanlarının masada olduğu Riyad’daki görüşmelerde ABD ve Rusya yeni bir süreç başlattı. ◊ Riyad toplantısında sürecin nasıl ilerleyeceğine ilişkin yöntem belirlendi. ◊ Bu yöntem çerçevesinde ortaya çıkan yolda ilk toplantı İstanbul’da yapıldı. ◊ Masada bu kez dışişleri bakanları yoktu. Daha alt düzeyde yetkililer katıldı. ◊ İstanbul toplantısında iki ülke büyükelçilikler ve konsolosluklar konusundaki sorunları masaya yatırıldı. ◊ Rusya ve ABD’nin olaya taraf olmayan ülke olması nedeniyle Türkiye’nin nitelikli görüşmelere ev sahipliği yapmasını istediğini de belirtelim.",https://www.hurriyet.com.tr/yazarlar/hande-firat/terorsuz-turkiye-ve-onurlu-cikis-sansi-42711218
Hande Fırat,ABD’nin derin devleti harekete mi geçti,"Şubat 04, 2025 06:29","Bu nedenle de “ABD’nin derin devleti harekete mi geçti?” sorusunu gündeme getirdi. Önce habere ve haberde yer alan iddialara kısaca bir göz atacağız. Wall Street Journal gazetesinin 2 Şubat 2025 tarihli haberindeki bilgi ve iddialar şöyle: - 2022 yılında Rusya, Ukrayna savaşının başlamasından kısa süre sonra Türkiye’ye 5 milyar dolar gönderdi. Bu para Rosatom tarafından inşa edilen Akkuyu Nükleer Santralı için kullanılacaktı. - Büyük Amerikan bankaları üzerinden yapılan bu işlemler, Amerikalı yetkililerin dikkatini çekti. Nükleer santralın ABD yaptırımlarının etrafından dolaşmak için kullanıldığı iddiasıyla Rusya’nın bir Amerikan bankasında bulunan 2 milyar doları donduruldu. - İddiaya göre 2024 yılında bu paraya el koymaya çalışan Amerikalı yetkililer, Beyaz Saray’dan veto yedi. Bu vetonun sebebi ise ABD’nin özellikle Suriye’de büyük bir başarı elde ederek bölgesel gücünü tahkim eden Türkiye’yi karşısına almaktan çekinmesiydi. - Haberin son bölümünde ise henüz iki hafta önce göreve gelen Trump yönetiminin şimdi yaptırımlarla stratejik ittifaklar arasında karar verme durumunda olduğunun altı çiziliyordu. ABD TÜRKİYE’NİN NÜKLEER GÜÇ OLMASINI İSTEMİYOR Haberin son bölümüne bakınca, yani Trump’ın vermesi gereken karara dikkat çekilerek asıl amaç da net bir şekilde ortaya çıkıyor. Haber, adeta Trump’ı etkilemek için kaleme alınmış. Diğer yandan ABD’nin Türkiye’nin nükleer güç olmasını istemediği bir sır değil. Hatta bu projeden başından beri rahatsız olduğu biliniyor. Bu nedenle de Trump için yazılan bu haber aynı zamanda da Türkiye’ye yönelik bir baskı. Peki Ankara bu durumu nasıl değerlendiriyor? Çeşitli kaynaklarla yaptığım konuşmalardan özetle sizlerle şu bilgileri paylaşabilirim: 2022 YILININ BUGÜN HABER YAPILMASI TESADÜF DEĞİL - 2022 yılında bloke edilen 2 milyar doların bugün haberleştirilmesi tesadüf değil. - Wall Street Journal muhabirleri Joe Wallace, Costas Paris ve Jared Malsin’e konuşan Amerikalı kaynaklar aslında Başkan Donald Trump’ın Türkiye’yle arasını bozmanın peşinde. BİRİLERİNİN AMACI TRUMP İLE TÜRKİYE’NİN ARASINI BOZMAK - Bir başka deyişle Wall Street Journal, Trump’ın işini zorlaştırmak ve yeni yönetimin Türkiye’yle arasını bozmak isteyen bürokratik oligarşinin maşası olmuş. Bu noktada Donald Trump’ın seçim zaferinden sonra selefi Joe Biden’ı “geçiş sürecini mümkün olduğu kadar zor hale getirmek için her şeyi yapmakla” itham ettiğini hatırlayalım. TÜRKİYE- ABD TOPLANTILARINDA KONU BİR KERE BİLE MASAYA GELMEDİ - ABD’de Beyaz Saray resmen el değiştirse de kavga henüz başlıyor. - 2020 seçiminde hileyle yenildiğine inanan Başkan Trump, ikinci dönemine çok hızlı başladı. Yemin töreninden birkaç saat sonra bir dizi kararname imzalayarak işe başladı. İlk döneminden çok daha sert adımlar atacağını açıklamalarıyla da ortaya koydu. - Washington’da bunlar yaşanırken, birtakım Amerikalı yetkililerin suyu bulandırmak için operasyonel bir haber yaptırması şaşırtıcı değil. - Türk yetkililerin Amerikalı muhataplarıyla yaptığı yüzlerce toplantıda bir defa bile masaya gelmeyen, belli ki aslı astarı olmayan bu iddiaları Wall Street Journal’ı kullanarak gündeme getirmeye çalışmışlar. HABERDE MİT BAŞKANI’NIN HEDEF ALINMASI DA TESADÜF DEĞİL - Dikkat çekici bir başka husus da MİT Başkanı İbrahim Kalın’ın açıkça hedef alınmasıdır. Haberde (o dönemde cumhurbaşkanlığı sözcüsü ve ulusal güvenlik danışmanı olan) Kalın’ın 2022 yılında Rusya’dan Türkiye’ye para gönderilmesinde rol oynadığı iddia edilmiş. - MİT Başkanı’nın bu şekilde hedef alınmasını Suriye’de yaşanan son gelişmelerden ayrı okumak elbette mümkün değil. - Belli ki Milli İstihbarat Teşkilatı’nın son aylarda elde ettiği başarılar birilerini rahatsız etmiş. TÜRKİYE-RUSYA NÜKLEER SANTRAL ANLAŞMASI SAVAŞTAN ÇOK ÖNCE İMZALANDI - Türkiye-Rusya Nükleer Santral Anlaşması Ukrayna savaşından 12 yıl önce, yani 2010 yılında imzalandı. - 2 milyar dolarlık Rus fonu hiçbir yasal dayanak olmaksızın 3 yıl boyunca donduruldu. Proje tamamen yasal. Üstelik savaştan öncesine dayanmakta. BIDEN YÖNETİMİNİN BLOKAJI YASADAN KAYNAKLANMIYOR - Biden yönetimi bu fonları yasal bir zorunluluk olarak değil siyasi bir araç olarak bloke etti. TÜRKİYE MASADAKİ DENGELERİ DEĞİŞTİRDİ Peki Amerikan bürokrasisinin attığı bu son kurşunun etkisi ne olur? - Açıkçası Türkiye sahada kazandığı başarılarla masadaki dengeleri çoktan değiştirdi. - Üstelik Donald Trump’ın hem Rusya-Ukrayna savaşıyla hem de Suriye’yle ilgili tutumu çok iyi biliniyor. - Bu koşullarda yeni Amerikan yönetimine, Ankara’yı da malzeme ederek çekmeye çalıştıkları operasyon hiçbir sonuç vermez. - Ancak ateşin dönüp dolaşıp sadece maşaları yaktığını da unutmamak gerek.",https://www.hurriyet.com.tr/yazarlar/hande-firat/abdnin-derin-devleti-harekete-mi-gecti-42680819
Hande Fırat,Bırakılan silahlar kayıt altına alınacak,"Mart 01, 2025 08:50","Dün itibarıyla “terörsüz Türkiye” için önemli bir adım atıldı. Abdullah Öcalan’ın bir süredir çalışılan açıklamasının kamuoyuyla paylaşılmasıyla birlikte gözler terör örgütünün bileşenlerine döndü. Bu köşenin okurları devletin sürece yaklaşımını ve bundan sonraki olası gelişmeleri dünkü yazımızda detaylı bir şekilde okuma imkânı bulmuştu. Bu satırlar yazıldığı sırada ise Öcalan’ın açıklamasının üzerinden yaklaşık 24 saat geçmiş oldu. Belli açılardan tablo netleşirken, belli açılardan ise hâlâ ihtimaller üzerinden giden bir hikâye söz konusu. Son 24 saatte yaşananlar üzerinden Ankara’nın bakış açısını şöyle aktarabiliriz: - Abdullah Öcalan’ın fotoğrafıyla birlikte paylaşılan açıklamasında hedef PKK ve KCK, PYD, YPG ve Avrupa yapılanması idi. - Bu terör örgütü oluşumlarının açıklamaya vereceği yanıtlar bekleniyor. - Her türlü ihtimal değerlendirilirken, silah bırakmayanla mücadelenin süreceğinin altı çiziliyor. - Yeni dönem terör örgütü için “Silahı bırak, onurlu yaşa” çıkışı olarak ifade ediliyor. KONGRE VE FESİH - Daha önce de terörün bitirilmesi için iyi niyetli girişimler olmuştu. Ancak FETÖ, Suriye’deki gelişmeler gibi nedenlerle bu girişimlerden sonuç alınamamıştı. - Bu kez daha önceki süreçlerin tekrarlanmaması için bazı yeni mekanizmalar devreye alınacak. - Bunların başında da silahların bırakılması süreci olacak. - Öcalan’ın çağrısına terör örgütü olumlu yanıt verirse, kongreyi toplayıp kendini lağvetmesi gerekecek. - Ancak bu lağvetmenin sözde kalmaması için silahlara yönelik bir mekanizma devreye alınacak. Bu silahlar kayıt altına alınacak, menşei, seri numarası gibi özellikleri işlenecek. Böylece gerçek anlamda bir lağvetme süreci uygulanabilecek. - Hem Irak hem de Suriye’de silahların bırakılması ve kayıt altına alınmasını kontrol edecek ayrı ayrı yapılar kurulacak. Bu yapılarda Türk ve yerel yetkililer birlikte görev alacak. - Devlet gerekli gördüğü demokratikleşme adımlarını da ancak bu lağvetme süreci başarıyla tamamlanırsa gündemine alacak. GÜNDEMDE AF YOK Gelelim bu süreçle ilgili ortaya atılan iddialara ve bu iddialara yönelik Ankara’nın bakış açısına: - Çağrının ardından terör örgütünün bu süreci suiistimal edebileceğine ilişkin uyarılar yapılıyor. Burada şunu rahatlıkla söyleyebiliriz: Devlet tüm riskleri bilerek, son kez, bölgenin istikrarı için önemli bir girişimde bulundu. Bu girişimin tüm ihtimalleri de değerlendirmeye alındı. - Sürecin kolay olmayacağı biliniyor. Ancak bölgedeki gelişmeler, konjonktür değerlendirilerek böyle bir adım atılması gerekiyordu ve atıldı. - Hem Kandil’in hem Irak kanadının hem de Suriye kanadının çağrıya dürüstçe evet demeyebileceğini belirten kaynaklar “itaat ettik” mesajı verip ardından zamana yayarak provokasyonlarla sürecin baltanabileceği ihtimalini de dikkate alıyor. - Böyle bir durumda hem Irak hem de Suriye’de terörle mücadele tavizsiz devam ettirilecek. - Devletin gündeminde hiçbir koşulda af yok. - “Af yok” cümlesini biraz açmak gerekirse, KCK yapılanmasındaki yönetici kadro hiçbir koşulda Türkiye’ye gelemeyecek. - Yönetici kadro için birinci seçenek üçüncü ülkelerde yaşamaları. Burada daha önce örgütle ilişkisi olmayan ülkeler öne çıkıyor. - İkinci seçenek ise Irak ve Suriye’nin kabul etmesi durumunda o ülkelerde kalmaları. - Türk vatandaşları olan örgüt üyelerinin ise silahlı eyleme girmemeleri koşulu ve ispatıyla topluma kazandırılması planlanıyor. YPG İÇİN EN İYİ SEÇENEK SURİYE’YE ENTEGRE OLMAK - Suriye’deki YPG yapılanmasının önünde iki seçenek bulunuyor. - Birinci seçenek Suriye devletiyle uzlaşarak, Suriye’deki yeni devlet yapılanmasına dahil olmak. - İkincisi ise terör eylemlerine devam etmek. Ancak YPG böyle bir seçeneği tercih ederse, kendisi için hayli zorlu bir süreç başlayacak. - Çünkü YPG’nin kontrol ettiği alanlarda Arap nüfus yoğunluğu fazla. - Yeni Suriye Ordusu, Suriye Milli Ordusu ve bu iki güce Türkiye Cumhuriyeti’nin terörü kaynağında kurutma politikası çerçevesinde vereceği destek de hesaplanırsa ABD’ye rağmen YPG’nin başarılı olması beklenmiyor. - Ankara YPG için en iyi seçeneğin müzakereler sonucunda Suriye Devleti’nin bir parçası haline gelmek olduğunu düşünüyor. - Sözün özü Ankara’da tüm seçenekler hesaplanıyor ve her seçeneğe göre ayrı bir yol hikâyesi oluşturuluyor.",https://www.hurriyet.com.tr/yazarlar/hande-firat/birakilan-silahlar-kayit-altina-alinacak-42712580
Hande Fırat,AB’den Türkiye ile ilişkilerde saygı ve empati,"Şubat 21, 2025 06:30","Amerika ve Beyaz Saray’ın deyimiyle “Kral Trump” Avrupa Birliği’ni yolda bıraktı, arkasına bakmadan kaçtı. Ukrayna Devlet Başkanı Zelenski aynı saatlerde soluğu Ankara’da aldı. Avrupa Birliği, Rusya- ABD masasına hem Ukrayna’nın hem de kendisinin oturmasının yollarını ararken, güvenliği için Avrupa Birliği ordusu oluşturmanın peşinde. Sonuçta göçmenler nedeniyle zaten hassasiyet ve özel ilgi gösterdiği Türkiye ile şimdi daha yakınlaşmak istiyor gibi bir hava hakim. Bu konudaki ayrıntıları Hürriyet Gazetesi’nin geleneksel kahvaltısına konuk olan Avrupa Birliği Türkiye Delegasyonu Başkanı Büyükelçi Thomas Hans Ossowski’nin Ankara Temsilci Yardımcısı Gonca Şenay’ın kaleme aldığı açıklamalarında bulabilirsiniz. Gelelim Türkiye’nin tam üyelik süreci meselesine... Büyükelçi Thomas Hans Ossowski, ilişkileri geliştirmek için her iki tarafın da yapması gerekenler olduğunu ve bunun da ilişkiler açısından hassas ve önemli bulunduğunu söyledi. Ardından da aday ülkelerin Kopenhag kriterlerini karşılaması gerektiğine dikkati çekti. Büyükelçi şöyle devam etti: ‘TÜRKİYE İLE STRATEJİK ORTAĞIZ’ - “Biz Türkiye ile ilişki kurarken saygı ve empatiyle yaklaşıyoruz, bu bizim için önemli. - Biz kimseye bir şey öğretmek için burada değiliz. - Biz stratejik ortağız ve Türkiye aday bir ülke ve biz yüz yüze birbirimizin gözünün içine bakarak konuşmak zorundayız. - Başlatılan soruşturmaların farkındayız. Ve yılın başından bu yana, seçilmiş yetkililere, siyasi aktivistlere, sivil topluma, iş temsilcilerine ve gazetecilere getirilen suçlamaların arttığını görüyoruz. ‘TÜRKİYE’NİN EN YÜKSEK DEMOKRATİK STANDARTLARI VE UYGULAMALARI KARŞILAMASINI BEKLİYORUZ’ - Sadece şunu söylüyoruz ki, AB’ye aday bir ülkenin ve uzun süredir Avrupa Konseyi’nin bir üyesi olarak da yerine getirilmesi gereken kararlar var. - Avrupa düzeninde Türkiye çok değerli bir üye olduğu için, en yüksek demokratik standartları ve uygulamaları da karşılamasını bekliyoruz. - AİHM kararlarının Türkiye’de uygulanmamasının sürdürülebilir olmadığını düşünüyoruz.” ‘AB TÜRKİYE’YE TUZAK KURMUYOR’ Büyükelçi Ossowski Türkiye’deki “Batı ve dış güçler Türkiye’ye tuzak kuruyor” algısını da değerlendirdi: - “Avrupa Birliği Türkiye’ye tuzak kurmuyor. - Biz ilişkileri güçlendirmenin iki tarafın da çıkarına olduğunu söylüyoruz ve yüz yüze temas ederek, daha yakın ilişkiler kurarak görüşmelerin daha yoğun hale gelmesini sağlayabiliriz.” SANAT İYİLEŞTİRİR MUTLU EDER Türkiye’de ve dünyada baş döndüren bir gündem var. Sanat işte o baş döndüren gündemi unutturabiliyor, ruhumuzu iyileştirebiliyor. Sanat ve kültürün de başkenti olması gerektiğini savunduğum Ankara bu kez Limak Filarmoni Orkestrası’nın “Operanın Yıldızlarıyla Buluşması”na ev sahipliği yaptı. - Siyasetçiler, bürokratlar, gazeteciler, Ankaralılar salonu doldurdu. - Tenor Murat Karahan’a sopranolar Eleonora Buratto ve Carolina L. Moreno eşlik etti. - Şef Alvise Casellati yönetimindeki orkestra büyüleyiciydi. - Karahan’ın sesi yine salonu inletti. - Yıllarca Zerrin Özer’den dinlediğimiz “Kıyamam” ve Zeki Müren’den “Yaralı Gönül”de ise deyim yerimdeyse konser salonu sallandı. Siyasetçisi, bürokratı herkes ayakta eşlik ediyordu. - Eh bazen gri şehirde de mutlu olmak, olabilmek ve sanatla iyileşmek gerekiyor. Tebrikler Limak Filarmoni Orkestrası, tebrikler Murat Karahan!",https://www.hurriyet.com.tr/yazarlar/hande-firat/abden-turkiye-ile-iliskilerde-saygi-ve-empati-42702326
Hande Fırat,Londra’daki zirvede ne oldu süreç nasıl işleyecek,"Mart 04, 2025 06:29","Yazılmakla kalmadı, Avrupa Birliği’nin duruşu ve ABD’den gelen NATO ve BM’den çıkalım sesleriyle “Transatlantik bir yarılma mı yaşanıyor?” sorusu da gündeme geldi. Bu tartışmaya değinmeden önce Londra’daki Avrupa zirvesinde neler konuşulduğuna bakacağız: ASKER GÖNDERME KONUSUNDA FİKİR AYRILIKLARI - Toplantıya katılan ülkeler milli pozisyonlarını önde tuttular. “Asker göndermeye hazırız” diyen de oldu, gönderemeyeceğini söyleyen de. - Tam ateşkes ilanı ve bunun gözetilmesi için gereken askeri gücün yüksek bir rakam olacağından hareketle toplantıda, aşama aşama ateşkes alternatifi de gündeme geldi. Ancak karar alınmadı. - Türkiye “Barışı destekliyoruz, üzerimize düşeni yapmaya hazırız” dedi. SÜREÇ NASIL İLERLEYECEK İngiltere Başbakanı Starmer Fransa ve 1-2 ülkeyle birlikte savaşı bitirecek bir plan üzerinde çalışmak için Ukrayna’yla anlaştıklarını, bunun daha sonra ABD ile de görüşüleceğini ifade etmişti. Yol haritasının ayrıntıları şöyle: - İngiltere, Fransa ve Ukrayna heyetleri bir çalışma takvimi ve hemen ardından da yol haritası hazırlayacak. - Bu yol haritası önce Avrupalı ülkelere sunulacak, fikirler alınacak. - Ardından da ABD ile koordinasyona geçilecek. Avrupalı liderler mevcut konjonktürde sürecin ABD ile yürümesi gerektiğine inanıyor. Üstelik Avrupa’nın yapacağı katkıları net bir biçimde belirledikten sonra, ABD’den de beklenen talepler sıralanacak. AB-TÜRKİYE İLİŞKİLERİNE ETKİSİ Ukrayna meselesi ve Transatlantik yarılma ile karşı karşıya kalan Avrupa Birliği’nin zirveye Türkiye’yi daveti şüphesiz dikkat çekici. Türkiye’nin silahlı gücünün, savunma sanayisinin ve jeostratejik öneminin farkında olan Avrupa’nın şüphesiz gözardı edemeyeceği unsurlar ve hızla alması gereken kararlar da var. - Avrupa güvenliği Türkiye’siz düşünülemez. Avrupa’nın Türkiye olmadan gireceği bir yapılanma yetersiz kalacaktır. - Diğer yandan her ne kadar ABD’de NATO’dan çıkma sesleri yükselse de reel politik devreye girdiğinde ABD’nin çıkarları açısından da bu hayata geçirilmeyebilir. ABD’nin NATO’dan çıkması durumunda, tüm ülkelere silah satan ABD NATO üyelerini gözden mi çıkaracak sorusu gündeme gelecek. ABD olmadan kalacak bir yapıda ya başka ülkelerden silah satın alınması gündeme gelecek ya da ülkeler kendi üretimlerini artırma yoluna gidebilecektir. AVRUPA FON HAVUZUNA TÜRKİYE’Yİ DAHİL ETMELİ - Türkiye’yi Londra’daki zirveye davet etmiş olan Avrupalı liderlerin aslında Türkiye’nin AB üyeliği başta olmak üzere birçok atabileceği adım var. - Ancak süreçte atacağı ilk adım aslında neredeyse belli. Birlik silah ve askeri yardımlar için oluşturduğu fon havuzuna Türkiye’yi dahil etmemişti. Yani toplanan paralarla Ukrayna için silah alınan ülkeler listesinde Türkiye bulunmuyordu. Önümüzdeki süreçte bu listede değişiklik gündeme gelecek mi göreceğiz. TERÖRSÜZ TÜRKİYE TEMEL BEKLENTİ KONGRENİN BİR AY İÇİNDE TOPLANMASI Öcalan’ın açıklaması, terör örgütünün yanıtı ile Terörsüz Türkiye yolunda dikkat çeken adımlar atıldı. Süreçte iki açıklama önemli de olsa, asıl olan hayata geçirilmesi. Bu kapsamda; - Bir an önce kongrenin toplanarak, örgütün kendisini lağvetme kararı alması isteniyor. Artık 2-3 ay gibi bir süre yerine, bir ay sonra bunun hayata geçmesinin faydalı olacağı belirtiliyor. Gerekçesi ise süreç ne kadar uzarsa provokasyonlara açık olacağı endişesi. - Örgütün Öcalan kongreyi yönetsin talebi gerçekçi bulunmadığı gibi hukuki açıdan da mümkün değil. Ancak Öcalan’ın fikirlerinin kongreye yansıması için farklı yolların mevcut olduğuna işaret ediliyor. - Ankara YPG/PYD’nin kendini süreçten bağımsız konumlandırmaya çalışacağını hesap etmişti. Bu kapsamda Öcalan’ın tek lider olmadığını gösteren YPG/PYD için ABD ve İsrail’den talimat aldığının da net bir biçimde ortaya çıktığı tespiti yapılıyor. - Ankara YPG/PYD’yi Suriye hükümeti ve ABD ile konuşacak. Örgütün Suriye kanadı silah bırakmazsa, terörle mücadele sürecek. BAHÇELİ’NİN TEMASLARI VE MHP’NİN BAKIŞI Süreci başlatan MHP Genel Başkanı Devlet Bahçeli, Tuncer Bakırhan’ın ardından Selahattin Demirtaş ile de telefonda görüştü. Demirtaş’ın Bahçeli ve Erdoğan’a süreç için teşekkür ettiğini hatırlatan kaynaklar, geçtiğimiz cumartesi günü gerçekleşen telefon görüşmesinde o ifadesinin rol oynadığına dikkati çekiyor. MHP Lideri’nin telefon temaslarıyla süreci sağlam tutmayı amacında olduğunu da söyleyelim. Gelelim MHP açısından gelinen aşamanın nasıl görüldüğüne: - MHP örgütten istenilen yanıtın alındığına dikkati çekiyor. - Ancak sürecin bozulmadan, pazarlık teşebbüssünde bulunmadan ve provokasyona uğramadan sürmesi için fesih kararı kongresinin bir an önce toplanmasını istiyor. - YPG/PYD’nin de karar uyması gerektiği belirtilirken, “Suriye ordusu içinde yer almalarının önü açık” deniliyor. Aksi takdirde Türkiye’nin o bölgede terörle mücadelesini sürdüreceği de ifade ediliyor.",https://www.hurriyet.com.tr/yazarlar/hande-firat/londradaki-zirvede-ne-oldu-surec-nasil-isleyecek-42715563
Hande Fırat,DEAŞ ile mücadeleyi 4 ülke yürütsün,"Ocak 28, 2025 06:29","“Dışişleri Bakanı Hakan Fidan, IŞİD terör örgütleriyle mücadele etmek, varlık gösterdikleri odakları ortadan kaldırmak ve finansman kaynaklarını kurutmak için Irak, Suriye, Ürdün ve Türkiye’yi kapsayan bir ittifak kurulması çağrısında bulundu.” GÜVENLİK MEKANİZMALARI ORTAKLAŞSIN Bu açıklamanın şifreleri neler? Ankara bu teklifi neden yaptı? Türkiye haricindeki üç ülke teklifi kabul ederse mücadele nasıl yürütülecek? Gelelim bu soruların yanıtlarına: * Türkiye Irak, Suriye ve Ürdün ile ayrı ayrı güvenlik mekanizmları oluşturdu. Bu mekanizma dışişleri bakanları, savunma bakanları ve istihbarat başkanlarını kapsıyor. * Türkiye’nin DEAŞ ile mücadelesi dört ülke arasında oluşturulan güvenlik mekanizmalarını DEAŞ’a karşı bir araya getirmek. * DEAŞ ile mücadeleyi bu örgütün en çok tehdit oluşturduğu bölge ülkeleri verecek. * Böylece bölge dışı aktörler ve güçlerin bu sebepten varlığına gerek olmayacağı gibi, söz konusu aktörlerin devlet dışı yapılanmalara yani başka terör örgütlerine de ihtiyacı kalmayacak. * Bu dört ülkenin ortak sınırları olduğu için birleştirilmiş mekanizma sınır güvenliğini de sağlayacak. Hedef güvenlik konusundaki işbirliğinin zamanla daha geniş bir alana yayılması. PKK, IRAK VE SURİYE’YE DEAŞ’LILARI NEDEN VERMİYOR? * El-Hol Kampı ve hapishanelerde 50 bin kadın ve çocuk ile 7-8 bin civarında tutuklu erkek mahkûm bulunuyor. * 20 bini Iraklı, içlerinde ciddi oranda Suriyeli var, 200-300 civarında ise Türkiye vatandaşı. 4-5 bin arasında ise başta Almanya, Fransa gibi Avrupa’nın başı çektiği ülkelerden DEAŞ’lılar var. * Şimdi gelelim asıl konuya... Hem Irak hem de Suriye’nin yeni hükümeti kamplarda ve hapishanelerde bulunan vatandaşlarını istedi. Türkiye de bu talebini yani DEAŞ’lı vatandaşlarını kendi hapishanelerine aktarma talebini ABD aracılığı ile iletti. Ancak terör örgütü bu üç ülkeye DEAŞ’lıları iade etmedi. Neden mi? Elinde koz olarak tutmayı tercih ettiği için. * Türkiye bu teklifle dört ülkenin bu mücadeleyi ortak yürütmesini teklif ederken, aynı zamanda uluslararası hukuka rağmen vatandaşlarını almamakta ısrar eden Avrupalı DEAŞ’lıların hapishanelerde tutulmasının ise yeni Suriye hükümeti tarafından yürütülmesini istiyor. Ankara bu konuda gerekli lojistik destekleri vereceğini de bölgedeki aktörlere söyledi.  İMRALI-DEM ARASI YENİ BİR GÖRÜŞME BEKLENİYOR MU?  İmralı ile DEM arasında yapılan son görüşme sonrasında ortaya birçok iddia atıldı. Kimi açıklamanın kısa olduğunu, kimi üçüncü bir görüşme olacağını ileri sürdü. Ankara’nın karar alıcı koridorlarında ne konuşuluyor derseniz, paylaşayım: * Ankara başından beri görüşme sürecinin uzatılmasını istemiyordu. Bu nedenle şu an için İmralı ve DEM arasında üçüncü bir görüşme planlanmıyor. * Beklenti artık Öcalan’ın açık, net, kısa bir çağrı yapması. Bunu yaparken de silah bırakmaya uymayanların kendisi için ne anlam taşıdığını da belirtmesi. * O açıklama gelmeden, sonuçları görülmeden herhangi bir adım atılması planlanmıyor. * Cumhurbaşkanı Başdanışmanı Mehmet Uçum sosyal medyada yaptığı son paylaşımda süreçte yapılacaklar arasında, “Kürtçenin özgürlüğünün güçlendirilmesi ve kalıcılaştırılması. Kürtçeyle ilgili devletin yapıcı yaklaşımına rağmen, sapma denilebilecek bazı kötü pratikler varsa bertaraf edilmesi ve Kürtçenin gerçek benliğine kavuşturulması” ifadesini kullandı. Ankara’da masada resmi dilin hiçbir şekilde değişmemesi ancak Kürtçe anadilinde eğitim hakkının konuşulduğu bilgisi de gelen haberler arasında.  TRUMP’IN İSRAİL YÜZÜ  ABD’nin yeni başkanı Trump ile ilgili daha koltuğa oturmadan şen şakrak yorum yapanlar vardı. Sanırım geçmişi hatırlamıyorlardı. * Kudüs’ü İsrail’in başkenti olarak tanıyan... * Büyükelçiliğini Kudüs’e taşıma kararı veren... * Küre etrafında buluşturduğu Körfez ülkeleri ile İsrail arasında anlaşmalar yaptıran hep aynı isimdi. Ortadoğu sorununda yıllardır kullanılan bir cümle vardı: “Toprak karşılığı barış.” Aslında Filistinlilerin çıkarı için ortaya atılmıştı. Trump’ın son açıklamaları ile artık bu cümlenin İsrail için de kullanılmaya başlandığını görüyoruz. Kısaca diyor ki: * Filistinliler Gazze’den çıksın. * Gazze’yi İsrail’e teslim edin. Toprak verin, barış alın. Yani İsrail sizin peşinizi bıraksın. * Bununla kalır mı, kalmaz. Gelişmeler Batı Şeria ve Doğu Kudüs’ün ilhakının da planlandığını net bir biçimde gözler önüne seriyor.  YETKİ KİMDE?  Bolu’daki Grand Kartal yangını sonrası yetki tartışması bitmiyor. Bolu İl Özel İdaresi Genel Sekreteri Sırrı Köstereli, Kültür ve Turizm Bakanı Ersoy’un “Yetki İl Özel İdaresi’nde” açıklamasına “Denetim yetkisi Kültür ve Turizm Bakanlığı’ndadır” diyerek yanıt verdi. Bu yanıtın üzerine Kültür ve Turizm Bakanlığı’nı aradım. Yanıtı sizlerle paylaşayım: TURİZM BAKANLIĞI’NDAN İL ÖZEL İDARESİNE YANIT * “Yangının yaşandığı günden itibaren Kültür ve Turizm Bakanlığı’nın otel denetleme konusunda tek yetkili olduğu iddialarına dayandırılan bu madde yalnızca ‘Turizm İşletme Belgesi’nin düzenlenmesine ilişkin hususları içermektedir. * Kültür ve Turizm Bakanlığı tarafından otellerde denetleme belgelendirme üzerine yapılan bir denetleme, yalnızca kalite için bakılıyor. * Onun dışında her kurum kendisine ilişkin konularda denetleme yapmakla yükümlü. Örneğin yangına ilişkin konuları itfaiye, havuzun suyuna Sağlık Bakanlığı, mutfağın hijyenine Gıda Tarım ve Hayvancılık Bakanlığı’nın bakması gibi Kültür ve Turizm Bakanlığı da yalnızca otelin turizm sınıflandırmasına yani 3 yıldız ya da 4 yıldız olup olmadığına, o şartların devam edip etmediğine yönelik denetleme yapıyor.” Bakanlık otel denetimlerinde şu maddelere baktığının altını çiziyor: 1) Tesisin kullanım amacına uygun büyüklükte mahallere sahip olması. 2) Turizm tesisinin 3, 4, 5 yıldız gibi belirlenen sınıfının devam edip etmeyeceği. 3) Verilen hizmetin nitelikli olması, tesisin temiz ve bakımlı olması. 4) Lokanta, SPA, lobi gibi genel mahaller ile yatak odalarının asgari şartlarının sağlanması. 5) Tür ve sınıfına göre oda sayılarının yeterli olması. 6) Otel içerisinde kapasite fazlası yatak bulunup bulunmadığı. 7) Tesisin türünün tespiti.",https://www.hurriyet.com.tr/yazarlar/hande-firat/deas-ile-mucadeleyi-4-ulke-yurutsun-42673037
Hande Fırat,"Şart yok, terör örgütleri lağvedilecek","Ocak 10, 2025 06:29","“Terörsüz Türkiye” başlığı ile açılan bu yeni yolda geçen yazımda çözüm süreci ile farklarını anlatmıştım. En dikkat çeken maddeyi Dışişleri Bakanı Hakan Fidan, Tarafsız Bölge’de Ahmet Hakan’a açık açık söyledi. Ahmet Hakan’ın “Peki ya sonuç çıkmazsa? PKK/YPG ya silah bırakmazsa, ayrı devletçik olarak orada kalma israrını sürdürürse” sorusuna şu yanıtı verdi: “O zaman askeri operasyon dışında bir seçenek kalmıyor. Askeri operasyon yaparız.” ASKERİ OPERASYONUN ŞARTLARI DEM Parti’nin temasları sürüyor. Temasların sonunda beklenti ikinci belki de üçüncü İmralı ziyaretinin yapılması. Ankara açısından önemli olan Öcalan’ın 28 Aralık’taki ilk görüşme sonrası dolaylı olarak yaptığı açıklamadaki aşağıda yer alan cümlenin hayata geçip geçmeyeceği. - 28 Aralık’taki görüşme sonrası Öcalan, “Yeni paradigmaya ben de pozitif adımı atmaya ve çağrıyı yapmaya hazırım” dedi. - Bu ifade Ankara’da genel olarak “Benim gücüm bu istenileni yapmaya yeter. Avrupa’ya, Kandil’e, Edirne’ye gücüm yeter” olarak algılandı. ANKARA’NIN İSTEĞİ - Ankara şu an tek bir madde üzerinde yoğunlaştı. Sonrasına dair alternatifler üzerinde çalışılsa da, o alternatifler bugünün konusu değil. - Şu an tek beklenti, PKK/YPG/PYD’nin açık ve resmi olarak lağvedilmesi. - Terör örgütü içindeki yabancıların ülkelerine dönmeleri. - Silahların teslim edilmesi. - Terör örgütü içindeki Türkiye vatandaşlığı bulunanların ise adalete teslim olmaları. - Ankara’nın gündeminde, örgütün lağvedilmesinden sonra, örgütten ayrılan tepe yöneticilerinin Türkiye’ye karşı daha dostane ilişkiler sergileyen ülkelere gönderilmesi de bulunuyor. - Terör örgütünün lağvedilmesiyle, silahların teslimi ve Suriye içindeki örgüt üyelerinin durumu, Suriye’nin toprak bütünlüğünün korunması, herhangi bir devletçiğe ya da özerk yapıya müsaade edilmemesi öncelikle yeni Suriye hükümetinin görevi. - Ankara süreçte hem Suriye’ye hem de Irak’a gereken desteği vermeye hazır. - Geçmişteki süreçten birçok ders çıkaran, bölgedeki gelişmelerin tam ortasında yer alan, bu tür konularda adeta ustalaşan Ankara bu kez pazarlığa açık değil. Özellikle de üçüncü ülkelerin bu meseleye müdahil olması kesinlikle istenilmiyor. PEKİ ABD İLE NASIL BİR İLİŞKİ GÖTÜRÜLECEK? Amerika ve bazı Avrupalı ülkelerin yeni önerisi “Türkiye güvenlik endişelerinde haklı, Türkiye’ye saldıranlar lağvedilsin. Ancak DEAŞ’a karşı savaşanlar ve Türkiye’ye saldırmayanlar korunsun” şeklinde. Ankara’nın buna yanıtına gelince: - İyi terör örgütü mensubu, kötü terör örgütü mensubu olmaz. - DEAŞ’lıların bulunduğu hapishane ve kampların güvenliği konusunda başka bir terör örgütünün tehdidine boyun eğilmemeli. - DEAŞ’lılarla ilgili her türlü önlem gerek Türkiye gerekse yeni Suriye hükümeti tarafından alınır. - PKK ve türevleri ayrım olmadan lağvedilmeli. - ABD’nin mevcut yönetiminden SDG’yi koruyan, kollayan;,seçilmiş Başkan Trump’tan olumlu ve olumsuz bölümler içeren açıklamalar gelse de Ankara’nın ABD’ye rağmen terör örgütüne karşı operasyonları unutulmamalı. - Ankara yeni yönetimin koltuğa oturmasının ardından asıl görüşmelerin başlayacağını, Türkiye’nin tavrının ve terörle mücadeleden taviz verilmeyeceğinin anlatılacağını belirtiyor.",https://www.hurriyet.com.tr/yazarlar/hande-firat/sart-yok-teror-orgutleri-lagvedilecek-42653834
Hande Fırat,Yıl biterken Türkiye’nin en büyük sorunu ne,"Aralık 27, 2024 06:30","Ekonomi yönetimi rakamların olumlu seyrettiğini belirterek, zaman istiyor. Ancak vatandaşın gündemi ekonomik zorluklar. Optimar Araştırma ve Danışmanlık A.Ş.’nin yılın son ayında yani 12-23 Aralık tarihleri arasında 26 ilde 2000 kişiyle yaptığı anket de bunu gösteriyor. Katılımcılara göre Türkiye’nin en önemli sorunu ekonomi. Ekonomi: Yüzde 53.7 Terör: Yüzde 5.2 Adalet: Yüzde 5.2 Eğitim: Yüzde 5.1 İşsizlik: Yüzde 5 BEKLENTİ DAHA YÜKSEK ORANDA ZAMDI Ekonominin birinci sırada yer alması gelir dağılımındaki eşitsizliklerin ve artan yaşam maliyetlerinin halkın geniş kesimlerince hissedildiğini gösterdiğini söyleyebiliriz. Anket sonuçları katılımcıların asgari ücretle ilgili taleplerinin de açıklanan orandan daha yüksek olduğunu ortaya koyuyor. Ankette ortaya çıkan asgari ücret için ortalama talep 29 bin 953 TL. En düşük emekli maaşı beklentisi ise ortalama 24 bin 742 TL. Ekonomi ile ilgili dikkat çeken bir soru da “Gelirinizle geçinebiliyor musunuz?” sorusu; verilen yanıtlar ise şöyle: Evet rahatlıkla geçinebiliyorum: Yüzde 28.1 Evet ancak zorlanıyorum: Yüzde 41.4 Hayır geçinemiyorum: Yüzde 30.5 BUGÜN SEÇİM OLSA.... Katılımcılara bugün seçim olsa hangi partiye oy verecekleri de soruldu. Sonuçlar, geçen hafta AK Parti Genel Başkan Yardımcısı Mustafa Şen’in de söylediği gibi AK Parti’nin yeniden birinci parti konumuna yükseldiğini gösteriyor: AK Parti: Yüzde 33.5 CHP: Yüzde 27 MHP: Yüzde 9 DEM Parti: Yüzde 8.5 İYİ Parti: Yüzde 8.3 EN BEĞENİLEN LİDER KİM Ankette yanıtlar açısından dikkat çeken bir başka soru ise “En beğendiğiniz siyasi parti lideri kimdir?” sorusuna verilen yanıtlar... Cumhurbaşkanı Erdoğan birinci sırada ancak onu ikinci sırada en yakın rakamla takip eden yanıt “Hiçbiri”. Recep Tayyip Erdoğan: Yüzde 29.3 Özgür Özel: Yüzde 15.1 Devlet Bahçeli: Yüzde 9 Müsavat Dervişoğlu: Yüzde 6.1 Hiçbiri: Yüzde 26.1 LİDERLERDEN BEKLENTİ TOPLUMLA İLETİŞİM KURMALARI Ankete katılanlara göre politikacıların en büyük eksikliği yüzde 22.4 ile toplumla yeterince iletişim kuramamak, yüzde 16.5’lik bir kesime göre kişisel çıkarları kamu çıkarlarının önüne geçirmek, yüzde 16.3’lük kesime göre ise yetersiz liderlik ve vizyon. Bu arada söylem konusunda Cumhurbaşkanı Erdoğan’ın “Terörsüz Türkiye” söyleminin yüzde 60.8 ile çok önemli bulunduğunu da belirtelim. ANKARA VE İSTANBUL BÜYÜKŞEHİR BELEDİYELERİ Sorular arasında Ankara ve İstanbul Büyükşehir Belediye Başkanları’ndan memnuniyet de vardı. Her iki kentte de memnun olanların oranı memnun olmayanlardan daha fazla. AĞIRLIKLI GÖRÜŞ TÜRKİYE’NİN SURİYE’DE ETKİN POLİTİKA İZLEMESİ Araştırmanın Baas rejiminin değişmesinden sonra yapılması önemli. Suriye politikası konusunda ayrıntılı sorular yer alıyor. ◊ Katılımcıların yüzde 43.5’i Türkiye’nin Suriye’de etkin ve müdahil bir politika izlemesi gerektiğini düşünüyor. Yüzde 27.8’lik kesim tarafsız kalınmasını isterken, yüzde 28.6 oranında kişi fikri olmadığını beyan etti. ◊ Türkiye’nin Suriye politikasının bölgesel barışa katkı sunacağını düşünenlerin oranı yüzde 42.6. Sunmayacağını düşünenler yüzde 23.9. Fikri olmayanlar ise yüzde 33.5. ◊ Esad yönetiminin devrilmesini katılımcıların yüzde 56 olumlu, yüzde 25.1’i kararsız, yüzde 18.8 olumsuz değerlendiriyor. ◊ Suriye Milli Ordusu’nun hangi ülkeye daha yakın olduğu sorulunca, katılımcıların yüzde 51.3’ü Türkiye, yüzde 15.2’si ABD yanıtını veriyor. ◊ “Suriye’de Esad rejiminin devrilmesinde önemli bir rol oynayan HTŞ terör örgütü mü?” sorusunun yanıtları da dikkat çekici. Yüzde 28.6’lık oran evet derken, yüzde 45.6’lık bir kesim fikrim yok, yüzde 25.9 hayır yanıtını verdi. SURİYELİ GÖÇMENLER DÖNER Mİ Tartışılan başlıklardan biri de Suriye’deki yeni yönetimin ardından mültecilerin durumu. Esad rejiminin yıkılmasının ardından Türkiye’de bulunan Suriyeli göçmenler ülkelerine geri dönüp dönmeyecekleri konusundaki düşünceleri de soruldu: ◊ Çoğunluk Türkiye’de kalır diyenler: Yüzde 41.6 ◊ Çoğunluk Suriye’ye döner diyenler: Yüzde 38.9 ◊ Kararsızlar: Yüzde 19.5 TÜRKİYE’DE 3. DÜNYA SAVAŞI ENDİŞESİ Son dönemde bazı uzmanlar ve liderlerin 3. Dünya Savaşı olasılığına ilişkin değerlendirmelerinin, oranlara bakınca Türkiye’de endişe yarattığını ortaya koyuyor. Anket sonuçlarına göre katılımcıların Yüzde 43.2’si böyle bir savaş ihtimalini ciddi alıyor, yüzde 35’i bu görüşe katılmıyor. Sonuçlar, küresel gerilimlerin, askeri çatışmaların ve uluslararası alandaki belirsizliklerin halkın bir savaşa dair endişelerini arttırdığına işaret ediyor. TRUMP-ERDOĞAN İLİŞKİSİ NASIL OLACAK? Ankette yeni yılda göreve başlayacak olan ABD Başkanı Trump ile Cumhurbaşkanı Erdoğan’ın ilişkileri de soruldu. Katılımcıların yüzde 42.7’si iki lider yönetimindeki ilişkilerin çok olumlu ve olumlu gelişeceğini, yüzde 30.9’luk bölümü ise olumsuz ve çok olumsuz gelişeceğini düşünüyor.",https://www.hurriyet.com.tr/yazarlar/hande-firat/yil-biterken-turkiyenin-en-buyuk-sorunu-ne-42639539
Hande Fırat,"Kendi önlemini kendi aldı, hastanelere yangın talimatı","Ocak 31, 2025 06:29","Sağlık Bakanlığı bu tartışmanın neticesini beklemeden acil harekete geçti. Sağlık Bakanı Kemal Memişoğlu, Hürriyet Ankara Bürosu’nun geleneksel sohbet toplantılarının konuğuydu. Bakan’ın açıklamalarının ayrıntılarını Meltem Özgenç’in haberinden okuyabilirsiniz. Gelelim benim sizlerle paylaşacağım bölümlere... Yangının hemen ardından il sağlık müdürlerine hastanelerde ve tüm kamu sağlık tesislerinde denetimin yapılması ve gerekli önlemlerin alınması için önce WhatsApp’tan, ardından da yazılı olarak talimat verdiğini açıkladı. Bakan’ın özellikle altını çizdiği hususlar şöyle: - Söz konusu tüm binalarda yangın algılama sistemlerinin kontrolü, eksikliklerin giderilmesi. - Yangın güvenliği iş ekipmanlarının gerekli periyodik kontrol ve bakımının sağlanarak kayıt altına alınması. - Acil durum planlarının hazırlanması, yangın söndürme alet ve malzemelerinin nasıl kullanılacağı ve en kısa zamanda itfaiyeye nasıl ulaşılacağı konularındaki eğitimlerin tamamlanması. - Yangın güvenliğinin ve tesis güvenliğinin en üst düzeye çıkarılması. OBEZİTEDE TÜRKİYE İÇİN KIRMIZI ALARM Dünya Sağlık Örgütü’ne göre 21. yüzyılın en büyük sağlık sorunlarından biri... Son verilere göre, dünyada 890 milyondan fazla kişi obez, 2.5 milyar yetişkin ise fazla kilolu. Türkiye de bu tablonun dışında değil. Türkiye Beslenme ve Sağlık Araştırması’na göre, her 3 yetişkinden 2’si fazla kilolu veya obez. Çocukluk çağı obezitesi ise endişe verici boyutlara ulaşmış durumda; öyle ki her 5 çocuktan biri fazla kilolu veya obez. Obezite; kalp-damar hastalıkları, diyabet, bazı kanser türleri, solunum sistemi ve kas-iskelet hastalıklarına neden oluyor. Sağlık Bakanlığı, 2028 yılı da dahil olmak üzere kapsamlı bir mücadele planı üzerinde çalışıyor. Sağlık Bakanı Kemal Memişoğlu’nun açıklamalarından yola çıkarak, planın ayrıntılarını şöyle sıralayabiliriz: OBEZİTE VE AŞIRI KİLO İLE MÜCADELEDE YENİ DÖNEM ERİŞKİNLERDE OBEZİTEYİ ÖNLEME: - Sağlıklı beslenme alışkanlıklarının yaygınlaştırılması. - Gıda mevzuatının uluslararası standartlara uygun güncellenmesi. - Tüm politikalarda sağlık yaklaşımın tüm bakanlıklarda yaygınlaştırılması. ÇOCUKLARDA OBEZİTEYİ AZALTMA VE ÖNLEME - Okullarda sağlıklı beslenme ve fiziksel aktivitenin artırılması. - Çocuklara yönelik sağlıksız besinlerin pazarlanmasının sınırlandırılması. - Aile ve öğretmenlere bilinçlendirme eğitimleri. FİZİKSEL AKTİVİTENİN TEŞVİKİ - Şehirlerde bisiklet yolları ve yürüyüş parkurlarının artırılması. - Fiziksel aktivite dostu uygulamaların teşviki. - Yaşlılara yönelik eğitimler ve çalışmalar. OBEZİTE TAKİP VE DEĞERLENDİRME SİSTEMİ - Toplumda obezite taraması yapılması. - Sağlıklı hayat merkezlerinde ücretsiz diyetisyen desteği verilmesi. Eylem planını Sağlık Bakanlığı hazırlasa da içeriğinden anlaşılacağı gibi Tarım ve Orman, Milli Eğitim, Gençlik ve Spor Bakanlıklarını da özellikle uygulama yakından ilgilendiriyor. Bakan Memişoğlu, planını belediyeler, özel sektör ve sivil toplum kuruluşları gibi tüm paydaşların işbirliğiyle hayata geçirilmesinin planlandığını söyledi. SUAT TOKTAŞ GAZETECİDİR! “Sorabilmek için evvela öğrenmek lazım” der Goethe... Tabii eğer sorular sorulmasını, akıl yürütülmesini, doğruların ortaya çıkmasını isterseniz. Bizler, ellisini devirmiş ve paraşütle inmemiş gazeteciler merdivenlerde, kaldırımlarda beklerken; araya girip mutlaka sorulması gereken soruyu sormak için uğraşırken, meslek büyüklerimizden bugünün dünyasına artık pek de uymayan değerlerle yetiştirildik. Bu bahsettiğim kişilerin sayısı öyle çok da değil artık. En azından aktif olarak görev yapanlarımızın. - Ahlak, dürüstlük, haberi en az iki kaynaktan doğrulatmak... - Haberin ekip işi ve kurumların temel direğinin muhabirler, kameramanlar, fotomuhabirleri olduğu... - İfade özgürlüğünün en geniş kullanıldığı alanın dünyada hep basın sektörü olduğu... - Başarının çalışanlara ait olduğu, başarısızlık ve hatanın çalışanını korumakla görevli olan yöneticinin üstlendiği... - Tüm bunlarla birlikte gazeteciliğin arkasına saklanarak suç işleyemeyeceğimiz gerçeğini... Bizlere meslek büyüklerimiz öğretti. Gazetecilerin sadece mesleklerini yapmaları nedeniyle gözaltına alınmalarına, tutuklanmalarına hep karşı çıktım, çıkmaya da devam edeceğim. Konu Suat Toktaş olunca bir iki kelam etmeden de geçmeyeceğim. BRT’den CNN Türk’e beraber çalıştığımız 15 yılımız vardır Suat ile... Suat, ATV’den BRT’ye, CNN Türk’e, Halk TV’ye birçok medya kuruluşunda çalışmış, yanında çalışanın hakkını yemeyen, yedirtmeyen; ahlaklı ve dürüst bir gazetecidir. En kısa sürede aramıza dönmesi umuduyla...",https://www.hurriyet.com.tr/yazarlar/hande-firat/kendi-onlemini-kendi-aldi-hastanelere-yangin-talimati-42676483
Hande Fırat,Üzülmekten yorulanların ülkesi,"Ocak 24, 2025 09:30","Kimimiz yaşananları izledikçe, kaybedilen hayatları gördükçe ya da düzelmeyen yanlışları, acı çekiyor, üzülüyor. Depremler, dere yataklarındaki yerleşim yerleri, göz göre göre gelen kazalar, yangınlar ve son yangın... Kendinizi hiç bitmeyen bir döngünün içinde hissetiniz mi? Ya da aynı senaryonun farklı versiyonlarını yaşadığınızı düşündünüz mü yıllardır? - Son dakika ekranlarında kocaman alt yazılar. - Olay yerinden görüntüler. - Aralıklarla yapılan açıklamalarda sürekli artan can kayıpları. - Kurtarma ya da söndürme çalışmalarının görüntülerini yorumlayan uzman görüşleri, soruşturma görevlendirmeleri. - Sorumlu kim, kim görevini yapmadı, eksik yaptı, kanunda mı eksiklik var sorularına yanıt aramalar. - Sorumlu kim çerçevesinde suçlamalar. - Bir daha yaşanmaması için ne gibi önlemler alınması gerektiği başlığının da tamamlanması ile unutmak. Bir sonrakine kadar yukarıdaki sıralamaları, yaşananları, sorumlu arayışlarını unutmak. - Sonrasını sormayın, film başa sarıyor yıllardır ve yine üzülüyoruz. - Kaç deprem, kaç sel, kaç yangın, kaç kaza yaşadık? Ne kadar ders aldık? Hepsi için önlemimiz artık var mı? Japonya seviyesine geldik mi? ABD’deki hayatını kaybedenlerin sayısının 30’u bulmadığı büyük yangınla “nasıl söndürülemiyor” diye dalga geçenler, bir otelde bu kadar can gittikten sonra tüm önlemlerin alınacağından emin mi? Artık konuşmaktan da, üzülmekten de yorulmadınız mı? VİCDAN KAYASININ ALTINDA RAPORLAR VE SORUMLULAR SAVAŞI Kartalkaya’daki yangın haberi ile uyandığımızda ilk tepkim “Eyvah çocuklar” oldu. Şubat tatillerinde velili ya da velisiz okulların Kartalkaya’ya tur düzenledikleri bilinir. Bu kez gazetelerin ölüm ilanı sayfalarını es geçmeyenler o çocuklara ağladı. Yanarak ya da boğularak öldüler. Sorumlular tabii ki bulunsun, cezalarını çeksinler. Makamların sahiplerine gelince... Kalbe oturan en büyük ağırlıktır vicdan, en korkulu kâbusları getirir, herkesi kandırsanız bile kendinizi kandıramazsınız. Çocuklar yanarak ölmüşken, herkesin birbirini suçladığı bir ülkede yapılması gerekeni her kim yapmıyorsa, vicdanındaki o kaya her gün ağırlaşacaktır. DENETİM KELİMESİNİN HİSSETTİRDİKLERİ Her olayda denetim kelimesi duymaktan bıkmadınız mı? Denetimdeki sorun, denetimden kim sorumlu? Nedense bu ülkenin bu kelime ile ciddi bir sorunu var. Kelime var, kendisi o ya da bu nedenden dolayı yok. Dünyada onlarca ülkede ise bu kelimenin içi dolu. Dolduramıyorsanız kaldıralım gitsin. - Çeşit çeşit mevzuat var, farklı farklı raporlar var, bir de isteğe bağlı denetim var. İSTEĞE BAĞLI DENETİM Mİ OLUR? - En çok bu isteğe bağlı denetim olayına takıldım. Otellerde isteğe bağlı yangın denetimi mi olur? İnsan hayatı, çocuk oyuncağı değil. Her kelimeye, her paylaşıma, her harekete dikkat edilen bir dünyada isteğe bağlı denetim mi olur? Ben bugün yasalara aykırı işler yapacağım ama kayıt altına alınmasın lütfen. Bu mudur? - Bir otelin eksiği varsa hele hele bu yangınla ilgili ise bunu tamamlayana kadar aç-ma-ya-cak! - Hiçbir suçlu bulamayıp suçu “ahşap”a yükleyenler, “ahşap”ın da bir suçu yok. Avrupa’daki tüm kayak merkezlerinde oteller, butik oteller dağ evi havasında dizayn edildi. Mesele ahşap da değil, mesele çalışmayan yangın sisteminde, yanlış yerdeki merdivende, olmayan söndürme sisteminde, isteğe bağlı denetimde! BİTİRİRKEN -Mevzuat ve kanunlarda eksik varsa, çeşitlilikten kaynaklanan yetki karmaşası varsa bir an önce giderilmeli. - Uygulamadaki ve denetimdeki sorun tanımlarını mesleğe başladığım 1996 yılından beri duyuyorum. Sizi bilmem ama ben duymaktan artık bıktım. Bu sorunları gidermek için gerekirse bir bilim heyeti oluşturulsun. En azından gelecek kuşaklar duymaz. - İsteğe bağlı denetim olmaz, olamaz. Şaka sandım ama değil. Üstelik adı isteğe bağlı denetim bile değil, istek üzerine denetim hizmetini satın alıyorlar. Bu saçmalık bir an önce sona erdirilsin. - Yazın orman yangınlarını da düşünürsek, dağ ya da deniz kenarlarındaki oteller bölgelerine mutlaka otel sahiplerinin ve turizm sektörünün de bir zahmet maliyetine katlanacağı itfaiye merkezleri kurulsun.",https://www.hurriyet.com.tr/yazarlar/hande-firat/uzulmekten-yorulanlarin-ulkesi-42669100
Hande Fırat,‘Hiçbir siyasi parti seni dışarı çıkaramaz’… Çözüm süreci ile terörsüz Türkiye sürecinin farkları,"Ocak 07, 2025 06:29","Ayrıntılara girmeyeceğim ancak o tarihlere ait notlarıma baktığımda bugünle aradaki farkları çok net ortaya koyan unsurları, bir de bazı önemli hususları paylaşacağım. Amacım 11 yıl öncesiyle bugün arasında değişen dengeler anlaşılsın, hem de tabiri caizse ağzı yananın neden yoğurdu üfleyerek yediği... - FETÖ’nün devletin tüm kurumlarında hâkim olduğu yıllardı. - Gezi, 17-25 Aralık o dönemde yaşandı. - DEAŞ bölgede katliam yapıyordu. - Sürece Kandil dahil edilmişti. - Güvenlik kaynaklarına göre 2015 itibarıyla 1500’e yakın terör örgütü üyesi Türkiye içinde, 2 bin 500’ü Suriye’de, 1500’ü Kandil’de bulunuyordu. - Görüşmeler neticesinde örgütün silahlı unsurlarının Türkiye dışına çıkmasında uzlaşılmıştı. Ancak örgüt, Suriye’deki gelişmeler nedeniyle orada silah bırakmayacağını söylemişti. O DÖNEM ÖCALAN’A REFERANDUM ŞARTI - Öcalan’ın en büyük isteği ise serbest kalmaktı. Devlet-İmralı görüşmeleri de yapıldığı için Öcalan’a verilen mesaj ise netti: - Dışarı seni hiçbir siyasi parti çıkaramaz. Bunun için önce silahsızlanarak dağdan inme gerçekleşecek, Türkiye’den çıkacaklar. Bu bir süreç. Şehit ailelerinin iknası, toplumun hazırlanması ve son olarak da referandumda halkın evet demesi gerekiyor.” ABD’NİN DESTEĞİ, CIA’İN GÖRÜŞME TALEBİ - Yine o dönem üst düzey bir kaynağım şöyle demişti: “Bölgede büyük bir oyun oynanıyor. Petrol ve Suriye üzerine. ABD’nin en büyük hedefi kuzeydeki petrol. Bu yüzden kendine milis güç yaratıyor. İsrail ve İran’ın emelleri de unutulmamalı.” - Ne tesadüf ki çözüm sürecinin bir yere varmayacağının anlaşılmaya başlandığı yıl, 2015’te CIA Ankara’dan Öcalan ile görüşme talebinde bulundu. Ankara ret yanıtını verdi. - Sonuçta Kobani olaylarının ardından, 8 Ağustos 2015-9 Mart 2016 tarihleri arasında tarihe “Hendek Olayları” ismiyle geçen, Güneydoğu’yu silah deposuna çeviren teröristlere yönelik TSK’nın ve güvenlik güçlerinin operasyonları sonucunda “Çözüm Süreci” defteri tamamen kapanmıştı. BUGÜNÜN FARKI... Bugün adına, “Terörsüz Türkiye” deniliyor. Yeni konsept yani terörü kaynağında kurutma ile on yıl öncesindeki gibi Türkiye sınırları içinde binleri bulan terörist yok. Terörist grupları artık Türkiye sınırları içindeki dağlarda saklanamıyorlar. Burada şu hususların altını çizmek lazım: - Türkiye Devleti kendini içerde kuşatan FETÖ’ye vurduğu büyük darbenin ardından, TSK içerde ve dışarıda önemli operasyonlara imza attı. - Suriye’de terör koridoru önlendi, Irak’ta önemli bir derinliğe inilerek güvenli hale getirildi, Bağdat Hükümeti ile uzlaşıldı. - On yıl önceki şartlar yok. Türkiye’nin eli güçlü. Daha önemlisi Türkiye sahada mücadelesini net bir şekilde ortaya koydu, koymaya devam ediyor. DEVLET USTALAŞTI - Cumhurbaşkanı Erdoğan’ın, “Silahları gömecekler ya da silahla beraber gömülecekler. Üçüncü bir yol yok” açıklaması on yıl önceki gibi pazarlık arayanlara, suyu bulandırmaya çalışanlara net bir mesaj. - Kısacası bir kaynağımın ifadesi ile devlet ustalaştı. Oyun bozucu aktörler, özellikle başka ülkeler bu işe karıştırılmayacak. - Devletin bu konuda bir acelesi olmadığının da altını çizelim. BUNDAN SONRASI... Öcalan çağrısı belki de tarihe bile ters köşe yaparak çoğu insanın beklemediği bir isimden, MHP Genel Başkanı Devlet Bahçeli’den geldi. Aslına bakarsanız Bahçeli’nin bakış açısı ile 11 yıl önce bir kaynağımın ifade ettiği, “Bölgede oyun büyük. ABD, İsrail ve İran’ın emelleri ortada duruyor. İç cephe bir araya gelmeli” bakış açısı örtüşüyor. İmralı heyeti ilk görüşmeyi MHP Genel Başkanı ile yaptı. Öncelikle MHP kulislerinde, Öcalan’ın “Yeni paradigmaya ben de pozitif adımı atmaya ve çağrıyı yapmaya hazırım” ifadesinin nasıl karşılandığını merak ettim. MHP’ye göre Öcalan bu ifadeyle şunları demek istedi: - “Benim gücüm bu istenileni yapmaya yeter. - Bunu hallederim, Avrupa’ya da, Kandil’e de, Edirne’ye de gücüm yeter.” AÇIKLAMA ÖNCE İMRALI’DAN GELMELİ MHP Genel Başkanı Bahçeli’nin silahların bırakılması, adalete teslim olunması başta olmak üzere sıraladığı talepler için önce Öcalan’ın net bir açıklama yapması bekleniyor. Bu açıklamayı yaparsa sürecin devam etmesi için ise gözler hükümete çevrilecek. Umut hakkı başta olmak üzere hukuki çözümler üzerinde şu anda bir çalışma yok, “henüz zamanı değil” bakış açısı hakim. Önce açıklama, sonra sürecin nasıl yürüyeceğine bakılacak. Benim anladığım MHP düğmeye bastı, gerekçelerini ve taleplerini net şekilde sıraladı. Bundan sonrası önce İmralı’ya sonra da süreci yürütecek olan hükümete kalmış durumda. Ancak tarih tekerrür ederse, üçüncü ülkeler, pazarlıklar gündeme getirilmeye çalışılırsa, bu kez Türkiye’nin tavrı değişmeyecek. Terörle mücadele kaynağında tavizsiz bir şekilde bir sürdürülecek.",https://www.hurriyet.com.tr/yazarlar/hande-firat/hicbir-siyasi-parti-seni-disari-cikaramaz-cozum-sureci-ile-terorsuz-turkiye-surecinin-farklari-42650332
Hande Fırat,"Süreçte ilk aşama geride kaldı, ikinci aşamadan sonuç çıkar mı","Ocak 14, 2025 06:29","Açıklama yapsalar da yapmasalar da ikinci aşamaya geçilmek üzere. İkinci aşama, DEM’in İmralı’da Öcalan’la görüşmesiyle başlayacak. İkinci aşama ve yol haritasına geçmeden önce, ilk turda yapılan görüşmelerden bazı çarpıcı anları sizlerle paylaşmak isterim. ‘YEPYENİ BİR DEVLET BAHÇELİ GELMİŞ’ * DEM Heyeti’nin siyasi parti ziyaretlerinde, MHP Genel Başkanı Devlet Bahçeli’nin süreci başlatan ilk çıkışı hep gündemde oldu. İşte o ziyaretlerden birinde Ahmet Türk, MHP Genel Başkanı ile ilgili düşüncelerinin sorulması üzerine şu sözleri söyledi: * “Eski Devlet Bey gitmiş, yepyeni bir Devlet Bey gelmiş.” * Ev sahipliği yapan siyasi parti temsilcilerinin gözlemi, DEM’in en çok MHP Genel Başkanı Bahçeli’ye güvendikleri oldu. Cumhurbaşkanı Erdoğan’ın tavrının ise bizzat heyet tarafından merak edildiği belirtildi. * Görüşmelerde siyasi partiler Öcalan’ın KCK yapılanması çatısı altındaki terör örgütlerine silah bıraktırmaya gücünün yetip yetmeyeceğini de sordu. DEM Heyeti’nin yanıtı, “Bu gücü görmeseydik biz bu sürece dahil olmazdık. Sözünün dinleneceği konusunda bir tereddütümüz yok” şeklinde oldu. İKİNCİ AŞAMANIN ŞİFRELERİ DEM’in ikinci İmralı ziyareti ile ikinci aşamaya geçilecek. Burada Ankara’daki beklentilerden yola çıkarak bazı hususların altını çizmek gerekiyor: * Sürecin uzaması istenilmiyor. Geçmişteki örnekler de uzayan süreçlerin başarı şansını azalttığını gösteriyor. * DEM’in İmralı ziyaretinin ardından beklenen, vakit kaybetmeden Abdullah Öcalan’ın açık, net, kısa ve herhangi bir şüpheye yer bırakmayacak bir açıklama yapması. * Öcalan’ın çağrısının KCK yapılanması ve altındaki tüm terör örgütü unsurlarını kapsaması isteniliyor. Yani başta KCK yapılanması olmak üzere, PKK/YPG/PYD dahil tüm unsurları silah bırakacak ve kendini lağvedecek. * Ankara bu konuda hiçbir pazarlığa açık değil. Üstelik silah bırakma ve kendini lağvetme konuları hayata geçmeden bir başka konu ya da atılacağı iddia edilen adımlar konuşulmuyor, konuşulmayacak. * Bu süreçte terör örgütleriyle kararlılıkla mücadelenin devam edeceği de zaten bizzat Cumhurbaşkanı Erdoğan tarafından birçok kez açıklandı. Erdoğan son olarak Diyarbakır’da, “Sırtını kime yaslarsa yaslasın artık hiçbir terör örgütü Türkiye Cumhuriyeti karşısında herhangi bir şansının olmadığını biliyor. Gerçekleşen çalışmaların tek bir amacı var, terör örgütünün kendini feshetmesi, silahların teslim edilmesi, örgütün siyaset üzerindeki vesayetinin tamamen kaldırılması, bir Türkiye partisi olma vasfını kazanamayan siyasi yapıya bu yönde kendini geliştirme fırsatı verilmesi, bölgemizde artan çatışmalar karşısında iç cephemizin güçlendirilmesi, yarım asırlık bölücü terör parantezinin kapatılması, tüm boyutlarıyla tarihe gömülmesidir” dedi.  DEM, ‘ÖCALAN’IN SÖZÜNÜ DİNLERLER’ DEDİ AMA YA OLMAZSA  DEM Heyeti’nin siyasi partilere verdiği mesaj; “Örgüt Öcalan’ın sözünü dinler” olsa da; yapılan açıklamalar farklı senaryolar yaşanabileceğini de gündeme getiriyor. * Ankara’nın talebi, KCK yapılanması ve altındaki tüm örgütlerin lağvedilmesi. Örneğin Kandil bu karara uymazsa ne olacak? Aslında hem hükümet hem de MHP bu sorunun yanıtını net bir şekilde verdi: “Silah bırakanla barış yaparız, silah bırakmayanla savaşırız.” * Tabii şunu da unutmamak lazım, Öcalan’ı dinlemeyenler artık Öcalan’ın kurduğu örgüt olmadıklarını da net bir şekilde ortaya koymuş olacaklar. Bu durumda eğitilip donatıldığı ABD ya da özellikle son dönemde değişik bağlantılar kurduğu İsrail’in terör örgütü konumuna düşecekler. * Türkiye ise çağrıya uyanlarla siyasi süreci konuşacak, uymayanlara karşı ise terörle mücadele konusunda tavizsiz savaşını sürdürecek.  ARTIK GÖZLER YENİ ABD YÖNETİMİNDE  Bölgedeki gelişmeler ve Türkiye’nin hamleleri üzerine ABD’nin mevcut yönetiminden her ne kadar ziyaret, telefon da gelse; bundan süreçteki Trump Başkanlığı’ndaki yeni yönetim belirleyici olacak. ABD’nin SDG çatısı altındaki terör örgütünü NATO müttefiki Türkiye’ye rağmen silahlandırmasının kendince gerekçeleri; DEAŞ ile mücadele, İsrail’in güvenliği ve Suriye’deki Rusya ve İran varlığı idi. Kısacası artık bu gerekçelerin de ortadan kalktığı söylenebilir. Dışişleri Bakanı Hakan Fidan, “Yeni yönetimin DEAŞ’la etkin bir şekilde mücadele etme kapasitesini güçlendirmek için birlikte çalışabiliriz. Türkiye olarak Suriye halkının önündeki zorlu yolu kolaylaştırmak için üzerimize düşeni yapmaya hazırız. Türkiye, Suriye’nin kuzeydoğusundaki kampların kontrolü konusunda daha fazla sorumluluk üstlenmeye hazırdır” ifadelerini kullandı. Kısaca DEAŞ konusunda şu hususların altını çizmek gerekiyor: * Yeni Suriye hükümeti, DEAŞ’ın kamp ve hapishanelerinin yönetimini devralmaya hazır. * Ankara da, yeni hükümete bu konuda her türlü desteği vereceğini zaten bizzat Dışişleri Bakanı tarafından söyledi. * El-Hol kampında yaklaşık 50 bin kadın ve çocuğun, hapishanelerde ise farklı ülkelerden 7 bine yakın erkek mahkûmun bulunduğu biliniyor. * Iraklıların Irak, Suriyelilerin Suriye, az sayıdaki Türklerin Türkiye hapishanelerine geçişinin ardından bu köşede daha önce yazdığım gibi geriye Avrupalılar kalıyor. * Avrupalı DEAŞ mensuplarının da uluslararası hukuk çerçevesinde kendi ülkelerindeki hapishanelere alınmaları gerekiyor. Avrupalıların bakış açısı almamaktan yana. Bu durumda yeni Suriye hükümeti, Türkiye’nin lojistik desteği ile hapishanelerden sorumlu olmayı da masaya taşıdı.",https://www.hurriyet.com.tr/yazarlar/hande-firat/surecte-ilk-asama-geride-kaldi-ikinci-asamadan-sonuc-cikar-mi-42657886
Hande Fırat,Kimle konuşsam hep aynı soru: ‘Ne olacak bu özel okul fiyatları?’,"Ocak 17, 2025 06:29","Zenginler çocuklarını özel okulda okutur diye bir bakış açısı olsa da orta gelirli vatandaşlar da çocukları için her türlü fedakârlığı yapar, hiç değilse iyi bir dil konuşsun ya da daha güvenli diyerek çocuklarını özel okulda okutmaya çalışırlar. Gündem okul fiyatları olunca, Milli Eğitim Bakanı Yusuf Tekin de açıklama yaptı. Bakanlığın özel okul ücretlerine ilişkin yeni bir yönetmelik yayımladığını, yönetmeliğe göre bu okulların mevcut öğrencilerine enflasyon artı yüzde 5’in üzerinde zam yapamayacağını söyledi. Bakan Tekin, bunun üzerinde zam yapan okulların il ve ilçe milli eğitim müdürlüklerine bildirilmesini istedi. Milli Eğitim Bakanlığı, özel okullarda okutulan ders kitaplarıyla ilgili yeni bir karar da aldı. Gelecek eğitim öğretim döneminden itibaren özel okullarda çocuğu bulunan velilerden, “ders kitabı” adı altında hiçbir ücret istenmeyecek. Özel okullarda da devlet okullarında olduğu gibi bakanlıkça ücretsiz dağıtılan ders kitapları okutulacak. Bakan bu kararları duyurdu duyurmasına da, bir anne olarak ve etrafımdaki birçok veliyi dinleyerek, bazı soruları gündeme getirmek isterim: - Ankara’da yıllığı 450 bin, 750 bin lira gibi rakamları duymuştum. Bir milyon lirayı duyunca gözlerim yerinden oynadı. Bu rakamlar sadece okul parası. Servis ve yemek yok. Servis, yemek, özel üniforma ve bazı talepleri ekleyince bu rakamların nereye varacağını bir düşünün. Üç çocuğunuz varsa hatta iki özel okulda okutmak ne kadar mümkün? - Hadi diyelim buldunuz bir yolunu ve okuttunuz. Genelde okullarda satılan yabancı dil kitaplarının fiyatları ne olacak? - İstisnalar kaideyi bozmaz. Bu paraları veren veliler, çocukların o okullardan sular seller gibi yabancı dil konuşarak mezun olmasını bekler. Dürüst olmak gerekir, etrafınızda özel ders almadan, sular seller gibi yabancı dil konuşan kaç çocuk gördünüz? İELTS gibi sınavlarda özel ders almadan geçer not alan kaç çocuk var? - Yine ististnalar kaideyi bozmaz ama diyelim ki çocuklarınız yurtiçinde okuyacak. Özel ders almadan ya da kısaca destek almadan üniversiteye hazırlanan kaç çocuk gördünüz? - Özel okul öğretmenleriyle de konuşursanız onların da durumu velilerden farklı değil. Aldıkları maaşların düşük olmasından şikâyetçiler. - Bana verilecek yanıtları biliyorum, su, elektrik, güvenlik, spor alanları tüm bunların maliyeti arttı. Arttı da siz fiyatları bunların çok üstünde artırıyorsunuz. - Mesele şu, 12 yıl boyunca ödenen bu yüksek paraların karşılığında sular seller gibi yabancı dil konuşan çocuklar mezun edilemiyorsa ya da okulun yanında bir de özel derslerden ya da kuruluşlardan destek alınmak zorunda kalınıyorsa, sorun nereden kaynaklanıyor? - Mesela bir ölçüm yapıldı mı? Kaç çocuk bu kadar para harcanan okullarda özel ders almadan üniversite kazanabiliyor ya da yabancı dil sınavlarında başarılı olup yurtdışına gidebiliyor? - Kendimizi kandırmayalım kiminle konuşsanız çocuğu özel okulda okuduğu halde öyle ya da böyle dışarıdan da destek alıyor. - Şimdi tekrar aynı soruyu yöneltiyorum; sorun nereden kaynaklanıyor? Asıl mesele eğitim camiasının bu sorununun yanıtını bilimsel bir biçimde ortaya koymasında. ALTINCI YOK OLUŞ ABD’deki korkunç yangın ve arkasındaki komplo teorileri, bitmeyen savaşların öldürdüğü insanlar ve kullanılan bombaların insanoğluna ve dünyaya verdiği zarar... Tüm bunların konuşulacak çok boyutu var ama aklım izlediğim bir belgesele gitti. Tüm dünyayı gezen ve kendini bir anlamda dünyayı kurtarmak için yapılacaklara adayan 93 yaşındaki David Attenborough’un son belgeseline... Karbon salınımı, yeşil alanların azalması, Amazon ormanlarının karşı karşıya olduğu tehlike, nesli tükenmekte olan hayvanlar, hayvanların ihtiyacı olan geniş alanların insanlar tarafından istilası, dünya nüfusunun sürekli artması, okyanusların ısınması... Dünya nüfusu arttıkça, atmosferdeki karbon oranı arttıkça, doğal yaşam alanları azaldı. Kısacası sistem çökmek üzere, yani altıncı yok oluş yolda. Sizlere Attenborough’un bizi bekleyen felaket senaryosunu aktaracağım: - 2030’larda daraldıkça ve bitki çeşitliliği kayboldukça Amazon ormanları işlevini yerine getiremeyecek. Atlantik Okyanusu yaz aylarında buzsuz olacak. Global sıcaklık artacak. - 2040’larda atmosferdeki metan gazı seviyesi kontrol edilemeyecek seviyeye ulaşacak. İklim değişikliği hızlanacak. - 2050’lerde okyanuslar ısınmaya devam edecek, balıklar yok olacak. - 2080’lerde global besin krizi yaşanacak. - 2100’lerde ise dört derece ısınacak olan dünyanın çoğu yeri yaşanamaz hale gelecek. Önerilerine gelince; insan nüfus artışının stabil bir rakamda tutulması, dünyanın tamamen yenilenebilir enerji kaynaklarını kullanması, bazı alanlarda balık avlamanın yasaklanması, şehirlerde akıllı tarıma geçilmesi, ağaç kesiminin durdurulması, et tüketiminin azaltılması. İzlemeyenlere tavsiye ederim.",https://www.hurriyet.com.tr/yazarlar/hande-firat/kimle-konussam-hep-ayni-soru-ne-olacak-bu-ozel-okul-fiyatlari-42661652
Hande Fırat,Afrika kıtasındaki krizi çözen 7 saatlik Ankara görüşmeleri,"Aralık 13, 2024 06:29","Cumhurbaşkanı Tayyip Erdoğan Afrika kıtasına çok sayıda ziyaret gerçekleştirdi, her ülkede verdiği mesaj “Bizim Afrika’ya bakışımız asla daha sonra bu topraklara gelen sömürgeciler gibi olmadı, olmayacak. Afrika kıtasındaki tüm ilişkilerimizde karşılıklı saygıyı, sevgiyi, kazan-kazan ilkesini temel alıyoruz. Birlikte gelişmeyi, birlikte yönetmeyi, birlikte zenginleşmeyi arzu eden bir anlayışla ilişkilerimizi geliştirmenin çabası içindeyiz” oldu. Bu mesajın yerine ulaştığı, Afrika’da savaşın eşiğine gelen iki ülkenin Ankara’da tam 7 saatin sonunda uzlaşmasıyla görüldü. Somali ve Etiyopya Cumhurbaşkanları yanlarında heyetleriyle sessiz sedasız Ankara’ya geldiler. Peki bu iki ülke savaşın eşiğine nasıl geldi? Denize ulaşmak isteyen Etiyopya ile toprak bütünlüğü kaygısı yaşayan Somali arasında yaşananları şöyle özetleyebiliriz: * 1991’de Somali’den tek taraflı bağımsızlığını ilan eden Somaliland ile Etiyopya arasında 1 Ocak’ta mutabakat imzalandı. Böylece Etiyopya denize ulaşım ve liman kullanımını içeren 50 yıllık bir hak elde etti. * Bunun karşılığında Etiyopya Somaliland’ı bağımsız bir ülke olarak tanıdı. * Somali yönetimi büyük tepki gösterdi. Kriz büyüdü. İki ülke birbirini askeri güç kullanmakla tehdit etti. * Arap Birliği ve Afrika Birliği’nin yanı sıra birçok ülke araya girdi ama olmadı. VE DEVREYE TÜRKİYE GİRDİ... Cumhurbaşkanı’nın talimatı ile Dışişleri Bakanı Hakan Fidan, 2024 yılı temmuz ayında iki ülke arasındaki sorunların çözümü için Ankara Süreci’ni başlattı, süreçte sayısız görüşme yapıldı. Önceki gün iki ülkenin lideri sessiz sedasız Ankara’da buluştu. * Cumhurbaşkanlığı’nda her iki heyete de ayrı çalışma odaları verildi. * Cumhurbaşkanı önce iki liderle ayrı ayrı sonra da üçlü görüşmede bir araya geldi. * İki ülkeden gelen heyetlerle de ayrı ayrı görüşmeler yaptı. * Müzakereler tam 7 saat sürdü. * Hatta yemeği üç lider birlikte yedi. * Türkiye’nin katkıları ile hazırlanan mutabakat metni için iki heyet arasında kimi zaman diplomatlar, kimi zaman Dışişleri Bakanı Fidan’ın ikna ziyaretleri ile uzlaşma noktasına varıldı. * Ankara’ya gergin gelen heyetler arasında zaman zaman şakalaşma bile yapıldı. Her iki heyette de “Bu kadar saat sonra buradan çıkış yok” havası hakimdi. * Mutabakatın en önemli noktası, Türkiye’nin iki ülke ile kolaylaştırıcı bir heyet oluşturup, sorunları kazan-kazan temeli üzerinde çözmek. Anadolu Yayıncılar Federasyonu’nda Ankara Temsilcileri ile buluşan Cumhurbaşkanlığı İletişim Başkanı Fahrettin Altun, “Cumhurbaşkanımız dışında iki ülkeyi bu masa etrafında buluşturacak ve bu yaşanan ihtilafı çözecek başka bir dünya lideri yok” dedi ve 7 saatte yaşananlarla uzlaşmanın önemini anlattı: * “Bölge jeopolitiğinden doğan, mutlak surette de küresel alana farklı yansımaları olacak bir çatışmaydı. * Her iki ülkenin cumhurbaşkanı da attıkları ve atacakları imza dolayısıyla siyasi maliyet üstlenmek istemiyorlardı. * Her ikisinin de kaygılarının giderilerek, bir masa etrafında uzlaştırılmasıyla bu süreç ortaya çıktı. * Sürecin devamında teknik çalışmalar yapılacak ve bu süreçte de Türkiye yine diplomatik kolaylaştırıcılık rolünü oynamaya devam edecek.  * Bütün bunlar, büyük ve güçlü Türkiye’nin dünya siyasetine nasıl etki ettiğinin, sadece Ortadoğu, Balkanlar, Kafkasya ve Karadeniz jeopolitiğini değil, Afrika jeopolitiğini de etkileyen önemli bir küresel oyuncu olduğunu gözler önüne sermektedir.” İLETİŞİM BAŞKANI: SURİYE’DE YENİ DÖNEM BAŞLADI  Cumhurbaşkanlığı İletişim Başkanı Altun ile yaptığımız sohbetin en dikkat çeken başlığı Suriye’deki gelişmelerdi. “Suriye’de açılan bu yeni sayfa yeni umutları da beraberinde getirdi” diyen Altun’un mesajları şöyleydi: * “Bu yeni umudun doğru siyasetle, doğru stratejiyle, doğru yol yöntemlerle, kapsayıcı bir yaklaşımla daha ileriye taşınması ve somut sonuçlar üretmesi tabii ki bizim en önemli temennimiz. * Yoğun diplomatik çaba sonucunda, daha önce bölgede çok sert vekalet savaşları yürüten aktörler sürece dahil olmadı ve bunun sonucunda kriz derinleşmedi. * Suriye’nin yaralarını sarmasına, Suriye’nin kalkınmasına elimizden gelen bütün katkıyı sağlayacağız. ALTUN: ÜNİTER BİRLİK VE TOPRAK BÜTÜNLÜĞÜNÜN KORUNMASI TEMEL YAKLAŞIM * Temel yaklaşımımız Suriye’nin birliğinin, üniter yapısının, toprak bütünlüğünün korunması. Bu konuda Cumhurbaşkanımızın çok açık ve net beyanları var. * Cumhurbaşkanımız çok açık, net şekilde şunu vurguladı: “Suriye’de kapsayıcı bir yaklaşımla üniter yapısının korunduğu, etnik, dini, mezhebi bütün unsurların barış içerisinde bir arada yaşayacağı bir toplumsal yapının tesis edildiği ortam olmalı. Bunun için elimizden gelen bütün gayreti sarf edeceğiz.” * “Oluşan, oluşma ihtimali olan boşluklardan terör örgütlerinin yararlanmaması için elbette elimizdeki bütün imkânları kullanmaya devam edeceğiz.”  Suriyeli mülteciler konusuna da değinen Fahrettin Altun, “Milletimiz tarihe altın harflerle yazılması gereken bir alicenaplık gösterdi” dedi. Yabancı ve ırkçılık dalgasının Türkiye içinde yayılmasına karşı uyarıda da bulunan Altun, “Gün sonunda ülkelerinde huzur bulduklarında, barış tesis edildiğinde, elbette bu insanlar geri dönmeyi arzu edecekler” diye konuştu. HERKESİN MERAK ETTİĞİ O HARİTALAR  CHP Genel Başkanı Özgür Özel’in Hürriyet’e Suriye konusunda yaptığı açıklamalar büyük yankı yarattı. Okuyucularımızdan çok soru aldık. Soruların tamamına yakını Özgür Özel ile baktığımız kâğıtların ne olduğu ile ilgiliydi. Hemen açıklayayım: * Özgür Özel’in sürekli masasında duran iki kâğıt aslında haritalar. * Birinde Libya, diğerinde ise Suriye haritası var. * Ortak özellikleri iki ülkede de petrol bölgesinin büyük harflerle yazılmış olması ve tabii o bölgeleri elinde tutanlar. * Suriye’de petrol rezervlerinin bulunduğu alan ABD kontrolündeki terör örgütünün konuşlandığı bölge. * Libya’da ise petrol bölgesi Hafter yönetiminin kontrolünde ama altında yazan notta Rusya, BAE ve Mısır’ın yer aldığı görülüyor. * Özel Suriye konusunu kurduğu özel bir ekiple yakından takip ediyor.",https://www.hurriyet.com.tr/yazarlar/hande-firat/afrika-kitasindaki-krizi-cozen-7-saatlik-ankara-gorusmeleri-42624496
Hande Fırat,Özel: Suriye’nin toprak bütünlüğü ve istikrarı sağlanmadan kimse TSK’ya gidin diyemez,"Aralık 12, 2024 06:29","TERÖR DEVLETİ/DEVLETÇİKLERİ OLUŞMAMALI CHP Lideri Özgür Özel, Suriye’de yaşananlara ilişkin “Esad reformları yapamadı, ülkesini demokrasiye kavuşturmadı ve çöktü” dedi. Esad’ın halkına zulmettiğini, muhalefeti bastırarak yıldırmaya çalıştığını söyleyen Özel “Rejimin eninde sonunda çökeceği belliydi” dedikten sonra “Türkiye, sınırlarında terör devletine, devletçiklerine izin veremez” ifadesini kullandı. Özel gelinen noktada Cumhurbaşkanı Erdoğan’a üç öneri sıraladı: 1. “Türkiye, Suriye’nin kalıcı istikrarı için soğukkanlı ve yapıcı katkıda bulunmalıdır. 2. Türkiye oradaki askerlerinin güvenliği ve yanı başımızda terör devleti, devletçikleri oluşmaması için doğru bir tutum belirlemelidir. 3. Türkiye’deki sığınmacıların en kısa sürede ülkelerine dönecek ortamı sağlanıp, dönüş için teşvik edici hazırlıklar yapılması gerek. * Türkiye’ye sınır ötesinden bir tehdit varsa buna yanıt vermek için zaten Birleşmiş Milletler şartının 51. Maddesi sıcak takip, meşru müdafaa ile bunların hepsini zaten olanaklı kılıyor. * Türk Silahlı Kuvvetleri, Türkiye’nin güvenliği için nerede olması gerekiyorsa orada olur. Ben buna hayatımın hiçbir döneminde itiraz etmedim. Türkiye’ye kim namlu çeviriyorsa karşısında da Türk Silahlı Kuvvetleri’ni bulur zaten. * Suriye’deki Kürtler, Arap Alevileri, Sünniler yani tüm etnik, mezhepsel gruplar birlikte eşit şekilde siyasi ve sosyal hayata dahil olmalı. Bu da Suriye devletinin hepsini temsiliyle mümkün. * Bu sağlanmadan Fırat’ın doğusunda istikrar mümkün değil. Büyük resme bakıp, Suriye’yi bir bütün olarak istikrara kavuşturmak lazım. * Suriye’nin toprak bütünlüğü, istikrarı sağlanmadan kimse ‘Türkiye de buradan çeksin gitsin’ diyemez. Yani o sınırdan Türkiye’ye tehdit gelmiyor olması, Türkiye’ye namlu çevrilmeyeceğinin garanti altına alınmış olması lazımdır. * Erdoğan bana laf yetiştireceğine Amerika’ya ve İsrail’e bu konuda en net ve sert tutumu takınıp, Türkiye’nin bir ve bütün bir Suriye’ye komşu olmasıyla ilgili iradesini ortaya koysun.” SURİYE’DE YOLA NASIL DEVAM EDİLMELİ Özgür Özel, BMGK’nın Suriye kararının kıymetli uluslararası bir belge olduğunu ve temel çerçeve olarak kabul edilmesi gerektiğini söyledi. Özel, “Suriye’deki tüm kesimlerin, birlikte Suriye’nin geleceğine karar verip Suriye’yi birlikte yönetmelerine bir çağrı var. Bu doğru bir çerçeve” dedi: * “Bugün bile terör örgütleri listesinde olan HTŞ’nin İdlib’deki başkanının, Suriye başbakanı noktasına gelmesinden sevinç duyacak halim yok. * Esad’ın gitmesi demokratik bir Suriye’ye, çoğulcu bir yönetime ve serbest seçimler sonucunda Suriye’deki tüm kesimlerin temsil edildiği, barışçıl ve toprak bütünlüğü sağlanmış bir Suriye’ye sebebiyet verirse benim esas sevincim o gün olur. * Hızlı bir biçimde geçici hükümetten, kalıcı bir istikrar hükümetine geçilmeli. Süreç devam ettikçe seçimle gelen ve başarıyla değişen her hükümet siyasi istikrarı perçinleyecektir. * Adil ve eşitlikçi bir anayasal düzenin kurulması lazım. Herkesin buna nasıl katkı yapabileceğine kafa yorması lazım. * Petrol gelirlerinin adil bir şekilde merkezi hükümet eliyle ve eşit vatandaşlık üzerinden bütün Suriyeliler tarafından paylaşıldığı bir düzlem, istikrar düzlemi olacaktır.” MÜLTECİLERE EVE DÖNÜŞ PAKETİ ÖNERİSİ Her aileden önce erkeklerin Suriye’ye geçerek evleri ve geride ne kaldığını görmek istediğini hatırlatan Özel “Kimin elinde ne silah var belli değilken, İsrail bomba atmaya devam ederken, insanların hemen eşlerini, çocuklarını alıp gitmesini kimse beklemesin” dedi. Ardından da Almanya’nın uyguladığı maddi teşvik paketinden yola çıkarak önerisini açıkladı: * “Türkiye’nin bu konuda Birleşmiş Milletler, Avrupa Birliği, sığınmacılardan endişe eden kim varsa herkesin elini taşın altına sokacağı bir süreci yönetmesi gerekiyor. Suriyeliler için bir eve dönüş paketi hazırlaması gerekiyor. * Belli bir tarih konularak, şu tarihe kadar dönecek olanlar paketten yararlanabilir denilebilir. * Türkiye’de doğmuş çocukların ileride Türkiye’de üniversite okuyabilmeleri için bazı öncelikler tanınabilir. * Türkiye’ye tatile, alışverişe gelmek istediklerinde vize kolaylığı sağlanabilir. * Belli hastalıklarda Türkiye’deki hastanelere sevk için kolaylık verilebilir. * Dönecekleri yerlerde altyapının kurulmuş ve konutlarının inşa edilmiş olması da önemli olacaktır. * Son dönemde Türkiye’den birçok fabrika ekonomik gerekçelerle özellikle Mısır’a taşınıyor. Türkiye, Suriye’de sınıra yakın yerlerde fabrika kurması için işinsanlarını teşvik edici önlemleri hayata geçirebilir.” ESAD İLE GÖRÜŞME ÇAĞRISINA AÇIKLIK GETİRDİ CHP Genel Başkanı, zamanında Esad ile görüşme olsaydı, hem BMGK kararına uymasını hem de demokrasiye geçiş ile uluslararası kurumların denetimine girme çağrısında bulunacaklarını söyledi. CHP olarak Suriye krizi ile ilgili tüm gelişmeleri konusunda gerçekten uzman isimlerle sürekli takip ettiklerini belirten Özel, Esad’ın devrilmesinden hemen önce görüşme çağrısı yapmasına da açıklık getirdi. * “Esad’a en ağır lafları söyledikten sonra ‘Esad’la görüşeceğim’ diyen Erdoğan’ın o günkü çelişkisini sorgulamıyor birtakım kalemler. * O önce ‘Ben eli kanlı diktatörle görüşmem’ diyordu. Biz de ‘görüşmezsek, bu felaket devam edecek’ diyorduk. Erdoğan görüşme noktasına geldi, bu sefer Esad kendisiyle görüşmedi. Bence, Esad’ın görüşmeme kararı büyük bir hata oldu. * İktidar son ana kadar Esad’la görüşmeye çalıştığını açıkladı. * İş olmuş bitmiş diyorlar ki ‘Bak Esad’la görüşün diyordunuz.’ Ben Esad’la tatil de yapmadım. Erdoğan kadar ağır sözler de söylemedim. Büyük bir tutarlılık halinde tüm süreç içinde Suriye’yi demokrasiye davet ettik.” BEN ESAD’IN NE YASINI TUTACAĞIM... Özgür Özel ,Cumhurbaşkanı Erdoğan’ın “Ana muhalefetin eski ve yeni yönetimine devrik Şam rejiminin yasını tutmaktan süratle vazgeçip Suriye halkının sevincine ortak olmalarını tavsiye ediyorum. Bir kez olsun hadiseleri Ankara merkezinde okumayı denesinler” açıklamasına da şu yanıtı verdi: * “Talihsiz açıklamalar ve işin ciddiyetine uygun değil. * Ben Esad’ın ne yasını tutacağım? Esad rejimini bir diktatörlük olarak tanımlamadığımız bir gün yok. Benim ağzımdan bir Esad övgüsü geçmişte bulamaz. Ben onun ağzından bulurum. * Bu eleştiriyi kendisine iade ediyorum.” İSRAİL VE ABD HTŞ İLE ANLAŞMA MI YAPTI * “Hepimiz gördük ki İsrail’le Amerika özellikle ordunun önemli kademelerini ve Esad’ın çok yakınındaki kamu yöneticilerini de direnmemeye ikna etmişler. * Bunun karşılığında da belli ki HTŞ’ye de rejim düştüğünde kan dökmeme, saldırmama, yıkıp yakmama intikamcı bir görüntü içine girmeme noktasını telkin etmişler. * Rusya ise sahadaki güç dengelerini de gözeterek kendi çıkarlarını kolladı.” İKTİDAR ANA MUHALEFETİ BİLGİLENDİRMELİYDİ Cumhurbaşkanı Erdoğan ile yaptıkları görüşmeleri ve gerekli durumlarda CHP’nin bilgilendirilmesi kararını hatırlatan Özel şöyle devam etti: * “Yapılacak seçimlerinde iktidar alternatifi olan bir tane parti var şu anda. Ülkenin ana muhalefet partisi. * Kritik gelişmelerde mutlaka Dışişleri Bakanı olsun, diğer bakanlar olsun, bilgilendirsinler. Biz de ihtiyaç duyduğumuz bilgileri talep ederiz dedik. Bu konuda hiçbir adım atmadılar. * Böyle bir meselede yapmayacaklarsa ne zaman yapacaklar bunu? * Hiç olmazsa ana muhalefet partisini bir bilgilendirme yapmaları yerinde olurdu. Bugünden sonra da yaparlarsa kapımız açık. Ama bugünlerde yapmayanın bundan sonra bizim talebimizle yapacağı bir bilgilendirmenin de samimi ve yeterli olacağı konusunda çok şüphem var.” CEZAEVİ GÖRÜNTÜLERİ * “Yani mide bulandırıcı, son derece utanç verici ama şaşırtıcı değil. * Muhaliflere öyle bir cezaevini, öyle bir işkencehaneyi layık gören bir yönetimin ayakta kalması mümkün değil zaten.”",https://www.hurriyet.com.tr/yazarlar/hande-firat/ozel-suriyenin-toprak-butunlugu-ve-istikrari-saglanmadan-kimse-tskya-gidin-diyemez-42623219
Hande Fırat,11 yaşındaki Servet Marcus’tan Erdoğan’a Pele forması,"Kasım 21, 2024 08:55","Cumhurbaşkanı Tayyip Erdoğan başkanlığında Türk heyetiyle beraber biz de Brezilya’daki bu önemli zirveyi yerinden izliyoruz. Ağırlıklı olarak Filistin’deki son gelişmelerin değerlendirileceği ve ana teması “Adil bir dünya ve sürdürülebilir bir gezegen” olan zirveden renkli notları da aktaralım: - Cumhurbaşkanı Tayyip Erdoğan burada hoş bir sürprizle karşılaştı. 15 yıldır Brezilya’da yaşayan ve Brezilyalı Vanessa Eker’le evli olan MÜSİAD Brezilya Başkanı Umut Eker çocuklarıyla beraber Tayyip Erdoğan’ı karşılamak için Rio de Janeiro’daydı. - Eker’in 11 yaşındaki oğlu Servet Marcus Eker, Cumhurbaşkanı Erdoğan’a Brezilya’nın efsane futbolcusu Pele’nin 1950’li yıllarda kullandığı formasını hediye etti. Baba Eker’le daha sonra yaptığımız sohbette ailenin Pele’nin formasını uzun uğraşlar sonucunda satın aldığını ve Erdoğan’a hediye etmeye karar verdiklerini öğrendim. - Eker çiftinin 13 yaşındaki kızı Morganna Yağmur Eker de Erdoğan çiftinin Brezilya Devlet Başkanı Lula da Silva ve eşi Rosangela Silva tarafından karşılanmasını resmetti ve bu resim de dün Erdoğan’a Yağmur tarafından hediye edildi. - Cumhurbaşkanı Erdoğan’la G20 temasları öncesinde yaptığımız kısa sohbette bu hoş sürpriz de gündeme geldi, Erdoğan Yağmur ve Servet kardeşlerin hediyelerini gülümseyerek aktardı. Brezilya’da yaşayan Servet Marcus ve Morganna Yağmur kardeşler Erdoğan’a forma ile bir resmini hediye etti. MÜSİAD Brezilya Başkanı Umut Eker, çocuklarıyla birlikte Erdoğan’ı karşılayanlar arasındaydı. Eker, daha sonra yaptığımız sohbette Pele’nin formasını uzun uğraşlarla aldıklarını anlattı. BREZİLYA’DA MÜZİĞİ DUYAN DANS EDİYOR - Brezilya’yla özdeşleşen bir kavram daha var: Samba. Neşeli ve hızlı bir Latin Amerikan dansı olan samba Brezilya’daki festivallerin de olmazsa olmazı. Samba müziği başladığı an Brezilyalılar da dans etmeye başlıyorlar. - Rio de Janeiro şehrinde düzenlenen ve dünyanın en ünlü festivali kabul edilen Rio Karnavalı’nda da samba okulları gösterileriyle izleyenleri mest ediyor. EL-TURCO SEFERBERLİĞİ - Bir de siyasi bir kulisle Brezilya notlarımızı tamamlayalım. - Türkiye son yıllarda Osmanlı topraklarından Latin Amerika’ya göç eden ve ‘El Turco’ adını alan grupları akraba topluluklar içinde kabul ediyor ve bu gruplarla ortak tarihin, kültürel değerlerin korunması, işbirliğinin artırılması için çalışıyor. - Ancak bu süreç Körfez ülkelerinin radarına girmiş durumda. Bu ülkeler de söz konusu gruplarla iyi ilişkiler kurmak için çalışmalar yürütüyor, bir başka deyişle El-Turco gruplarına Körfez ülkeleri de ulaşmaya çalışıyor. SİLAHLARIN GÖLGESİNDE BİR ZİRVE - Gelelim zirveye ev sahipliği yapan Rio de Janeiro kentine. Kentte inanılmaz güvenlik önlemleri hemen dikkati çekiyor. - Yetkililerden edindiğim bilgilere göre 8 bini asker toplam 26 bin güvenlik görevlisi zirve için kente gelen liderleri koruyor. - Neredeyse her köşe başında, her otel girişinde zırhlı araçlar, güvenlik görevlileri var. - Bu yoğun güvenlik önlemlerinin nedeni ise ülkeyi merkez haline getirmiş olan suç örgütleri. - Brezilya suç örgütleri ve uyuşturucu çetelerinin yoğun olduğu bir ülke. - Toplam 27 federal bölgeden oluşan Brezilya’daki çetelerin her birinin yaklaşık 15-20 bin elemanı olduğu tahmin ediliyor. - Güvenlik öyle bir sorun ki geçen hafta Devlet Başkanı Lula’nın konvoyundan bir aracın çalındığı belirtiliyor.  Bu tabloda bütün dikkatler zirvenin herhangi bir güvenlik sıkıntısı olmadan tamamlanması üzerine kurulmuş durumda. - Rio de Janeiro okyanus kıyısında ve plajlarıyla ünlü. Ancak sabah koşusu için okyanus kenarında ilerlerken bile güvenlik uyarıları var. - Nitekim sabah koşusu sırasında yolumu kesen güvenlik görevlileri, “Sağ bölüm güvenli değil, sol taraftan koşun” diyerek yönlendirme yaptılar.",https://www.hurriyet.com.tr/yazarlar/hande-firat/11-yasindaki-servet-marcustan-erdogana-pele-formasi-42596505
Hande Fırat,Perde arkasında olanlar ve bundan sonrasıyla bir dönemin sonu,"Aralık 09, 2024 06:29","Geliyorum diyen kriz Dera’da duvara yazı yazan çocukların tutuklanması ile adeta ateşlendi. Göz doktoru olan Beşar Esad’ın kendi gözleri adeta kör oldu. Çocuklar ve kadınlar dahil sayısız insan katledildi. Yıllarca süren bir iç savaş yaşandı. Suriye, terör örgütlerinin doluştuğu bir bataklığa, küresel ve bölgesel aktörlerin alan kapattığı bir toprak yığınına dönüştü. Uzunca yıllar hep “Esad Şam ve Halep’i elinde tuttuğu müddetçe hayatta kalmayı becerecektir” denilmişti. Sonuçta arkasında Rusya ve İran da vardı; bu yılın kasım ayının sonuna kadar..... DENGELERİ DEĞİŞTİREN TÜRKİYE 27 Kasım’da başladı, 11 günlük ilerleyiş, son olarak Şam’a girilmesi ve Beşar Esad’ın kaçmasıyla son buldu. Bir devir 11 günde kapandı. Esad devrinin kapanmasında şüphesiz en etkili ülke Türkiye oldu. Sahayı sürekli gözleyen, terör örgütüne koridor oluşturtmayan Türkiye yaptığı hazırlıklar sonucunda, Milli İstihbarat Teşkilatı’nın sahaya tam anlamıyla inmesi ve organizasyonuyla Suriye muhalefeti 11 günün sonunda Şam’a girdi. Şimdi yeni bir süreç başlıyor. Bu süreç de kolay değil, üstelik soru işaretleri de taşıyor. ESAD’IN SON DAKİKA MANEVRALARI İŞE YARAMADI Doha’da Türkiye, Rusya, İran Dışişleri Bakanları Astana zirvesi kapsamında bir araya geldiler, sonra bölge ülkelerinin de katılımı ile daha geniş bir toplantı daha yapıldı. Esad’ın son dakika manevralarına rağmen, Rusya’dan ABD’ye kadar birçok ülkeye mesaj göndermesine rağmen Doha’daki toplantıya tüm aktörler Esad’sız Suriye gerçeğini kabul ederek gelmişlerdi. “HALKINA KONUŞAMAYAN BİR İSİM LİDER DEĞİLDİR” Bir yanda da Ukrayna’da savaşan Rusya’nın Lideri Putin’in Esad’ın bir liderlik yapamadığı mesajını iletmesi sürecin en dikkat çekici anlarından olsa gerek. Rusya’ya göre bir lider halkının karşısına çıkamıyor, o halk da onu dinlemiyorsa artık lider değildir. Esad’ın kalmasını en çok isteyen İran bile Doha’da artık bunun imkânsız olduğunu görmüştü. Rusya için bir diğer önemli husus ise 300’ün üzerinde kadın ve çocuktan oluşan Rus vatandaşının Halep’ten çıkarılması. Bu talep bizzat Rusya Dışişleri Bakanlığı tarafından Dışişleri Bakanı Hakan Fidan’a da iletildi. HTŞ NASIL MEŞRU MUHALEFET OLACAK? BMGK Kararı ile aslında önce El-Nusra terör örgütü listesine girmişti. İsim değişikliğinin ardından yani HTŞ olmasıyla yeni kararla El-Nusra’ın devamı olduğu vurgulanmış, bu yüzden de terör listesinde yer almıştı. * HTŞ bu son 11 günde adeta baş aktör konumuna geldi. * Meşru muhalefetin içinde yer alabilmesi için terör örgütü listesinden çıkması gerekiyor. * Bunun için ise yeni bir isim alması ve alacağı bu isme yönelik ise yeni bir BMGK kararı çıkarılmaması öngörülüyor. Yani yeni isimli yapı HTŞ’nin devamı olarak kabul edilmeyecek. Böylece terör örgütü listesinden de doğal olarak çıkmış sayılacak. GEÇİŞ HÜKÜMETİ VE SURİYE’NİN YENİDEN İMARI Ankara bir anlamda son yılların en büyük hamlesine imzasını attı. ABD’de yeni hükümet kurulmadan, mevcut hükümetin eli kolu bağlı iken; Ukrayna’da savaş sürerken, Rusya ve İran’ın başka sorunları varken atılan bu adımın devamının nasıl geleceği büyük önem taşıyor. * Ankara Suriye sınırlarını temizlemekte kararlı. * Dışişleri Bakanı Hakan Fidan’ın açıkça ifade ettiği gibi “Suriye’de birlik zamanı”. Bunun için de HTŞ’nin isim değişikliği ile birlikte meşru muhalefet bir araya gelmek zorunda. * Suriye’de oluşacak bir geçici hükümet de topraklarını terör örgütünden temizlerken, içeride birliği sağlamak zorunda. * Eş zamanlı olarak Suriye’nin yeniden inşası, insani yardım gibi sorunların hızla çözüme kavuşturulması gerekecek. * Mültecilerin güvenli dönüşleri de hızla hayata geçirilecek. ANA EKSEN HEM TOPRAK BÜTÜNLÜĞÜ HEM DE SİYASİ BİRLİK Astana üçlüsü toplantı sonrasında kısa bir açıklama yaptı. Uzlaştıkları ve uzlaşamadıkları konular bu kısa açıklamaya neden oldu. Türkiye, Rusya ve İran’ın üzerinde uzlaştığı ana eksen şu; * Toprak bütünlüğü ve siyasi birliği olan Suriye’den vazgeçilmemeli. * Şu an için Rusya ve İran için önemli olan husus, Suriye içinde alan ve güç kaybetmemek. ABD’NİN HESABI ANKARA’DAN DÖNER Gelelim diğer aktörlerin durumuna; * Öncelikle Arap ülkeleri Esad’ı Arap Ligi’ne alarak; bölgeyi, alanı okuyamadıklarını gösterdiler. Bir anlamda Esad rejiminin can çekiştiğini göremediler. * Arap ülkeleri de toprak bütünlüğünü destekliyor. Siyasi birlik konusunda ise akıllarındaki soru yönetim yapısının cihatçı olup olmayacağı... * Ankaralı yetkililere peş peşe telefon açan Amerikalılar HTŞ’nin dönüşümündeki samimiyeti sorgularken, bir yandan da toprak bütünlüğüne tamam, siyasi birliğe ise mesafeli bir konumda. * ABD’nin bu mesafesinde terör örgütünün Suriye’deki varlığı, terör örgütünün Amerika’nın adeta kara gücüne dönüşmüş olması ve İsrail’in güvenliğinde yeri geldiğinde bu gücü İsrail lehine kullanma isteği bir sır değil. Bu nedenle de Irak’ın kuzeyindekine benzer bir yapı ile konfederasyon talebi son dönemde dillendirilmeye başlandı. İsrail ve ABD’deki bazı güçler orada benzer bir yapının kurulmasını tercih ediyor. * Burada İsrail’in ABD’den daha hevesli olduğunu da not edelim. İsrail kendisine müttefik olarak terör örgütüyle daha da yakından çalışmayı deneyecektir. TÜRKİYE, SURİYE SINIRLARINI TERÖRDEN TEMİZLEYECEK * Ancak güney sınırlarında terör örgütünü bitirmeye kararlı olan, teröre kaynağında müdahale eden Türkiye, PKK’nın terör devleti, özerk yapı ya da herhangi bir koridor oluşturulmasına müsaade etmeyecek. Bunu da muhataplarına iletmeye devam ediyor. * Bu arada ocak ayına kadar ABD’de yeni hükümetin görev yapmayacağını, mevcut yönetimin ise yeni hükümetin atacağı adımları her alanda öngöremeyeceğinden hareketle sadece sınırlı adımlar atabileceğini buraya not edelim. * Menbiç’in temizlenmesinin ardından Ankara terör örgütüne yönelik operasyonlarını tüm sınır boyunca sürdürmeyi hedefliyor.",https://www.hurriyet.com.tr/yazarlar/hande-firat/perde-arkasinda-olanlar-ve-bundan-sonrasiyla-bir-donemin-sonu-42619788
Hande Fırat,MİT terör örgütüne karşı tam saha alanda,"Aralık 03, 2024 06:29","Uluslararası ilişkilerde de kullanılan terim, içinden çıkılmaz, yüksek gerilimli durumları anlatır. “Meksika açmazı bozuldu” ifadesi ise bu tür bir gerilimin sona erdiğine veya durumun çözüldüğüne işaret edebilir. Suriye’de Meksika açmazı yeni aşamaya geçti, silahlar çekildi, saha toz duman. Bu aşamaya gelinmesinde, Rusya-Ukrayna savaşında Rusya’nın askeri ağırlığını Ukrayna’ya yönlendirmesi, İran-İsrail çatışmasında İran’ın milislerini Suriye sahasında azaltması, İsrail’in doğrudan Suriye’yi hedef tahtasına koyması, Beşar Esad’ın Türkiye’nin çağrılarına yanıt vermemesi ve dolayısıyla muhalefetle inatla uzlaşmaması, topraklarının büyük kısmına terör örgütlerinin hakim olması etkili oldu. Türkiye Suriye’de İdlib ile fitili yanan yeni sürecin başlaması ile ilgili olmadığını bizzat açıkladı. SURİYE’DE FİTİL NASIL ATEŞLENDİ? Peki Suriye’de fitil nasıl ateşlendi? Aslında göz göre göre gelen bir süreçti. Bu yüzden de Ankara bir süredir sahayı derinlemesine gözlem altında tutuyordu. * İdlib’de rejimin ve destekçilerinin sivilleri vurması son damla oldu. * Meksika açmazında tüm silahlar ateş alınca, saha karıştı. * Bu süreci öngören, sahayı takip edenler, sürece önden dahil oldu. Sonrasında ise ilgili aktörler de bir şekilde sahaya indi, inmeye çalışıyor. TÜRKİYE’NİN ÖNCELİĞİ Cumhurbaşkanı Tayyip Erdoğan bir süre önce şu iki önemli cümleyi söylemişti: * “Güney sınırlarımızı Akdeniz’den İran’a kadar bir güvenlik kuşağıyla terör örgütlerininin tehditlerinden arındırma projemizi adım adım sonuçlandıracağız. * 2025’te hem diplomatik hem askeri yöntemlerle bu konuda yeni kazanımlar olacak.” İşte bu iki cümle zaten Ankara’nın sahayı yakından takip ettiğini ve ona göre de her türlü hazırlığını yaptığını gösteriyordu. Oysa hem Suriye’deki son gelişmelerden önce, hem de bu son karışıklıkla birlikte cepheleşme, sözde anlaşma iddiaları, gizli ittifak dedikoduları aldı başını gitti. Peki gerçekte durum ne? Ankara’da üst düzey kaynaklarıma bu soruyu yönelttiğimde aldığım cevapları sizlerle paylaşmak isterim: ÜÇ AYLIK HAZIRLIK SÜRECİ * Esad’a yapılan çağrının yanıtsız kalması, muhaliflerle uzlaşmaması, İdlib’de son olarak sivil ölümleri, Ukrayna ve İsrail merkezli savaş noktaları Suriye sahasının karışacağını gösteriyordu. * Milli İstihbarat Teşkilatı İbrahim Kalın başkanlığında üç aydır daha da yakından izlediği sahaya göre hem diplomatik hem de istihbarat çalışmaları ile her türlü hazırlığını yaptı. * HTŞ’nin harekete geçmesinin ardından ve Suriye sahasındaki tüm aktörlerin de pozisyon alacağı öngörüsünden hareketle istihbarat teşkilatı da tam saha alana indi. MİT ÖZEL OPERASYON EKİBİ SAHADA * Rusya ile yaklaşık beş yıl önce yapılan Soçi mutabakatına göre Fırat’ın doğusundan terör örgütü unsurları temizlenecekti. Ancak Rusya bu sözü tutmadı. * HTŞ ve muhaliflerin İdlib’te fitili ateşlenen ilerleyişi ile birlikte Ankara Tel Rıfat için harekete geçti. * MİT operasyon ekipleri ile tam kadro sahaya indi. Temel hedef Tel Rıfat’ın terör örgütünden tamamen temizlenmesi. Bunun için SMO’yu sahada yönlendirip, destek veriyor.  RUSYA ÖNCEDEN UYARILDI  * Soçi mutabakatı çerçevesinde Tel Rıfat’ta devriye görevi yapmak üzere az sayıda Rus askeri bulunuyordu. Ankara-Moskava arasındaki hatla, Rusya uyarıldı, Rus askerleri Tel Rıfat’tan çıktı. * Terör örgütü 10-15 bin gücü olduğunu iddia etse de, sahada üç bin olarak tespit edilen örgüt elemanları Tel Rıfat’dan kaçıyor. Kimi aşağıya, kimi Fırat’ın doğusuna gitmeye çalışıyor. TEL RIFAT-MÜNBİÇ LOJİSTİK YOLU KESİLDİ * Tel Rıfat hem terör örgütünün koridor oluşturma çabasını önlemek için hem de İdlib, Azez, Afrin, El-Bab arasındaki bağı koparmak için de önemli bir nokta. Şimdi MİT öncülüğünde Tel Rıfat’a hat çekiliyor. Böylece Münbiç’ten Tel-Rıfat’a lojistik destek gelmesinin de önü kesildi. * Bu arada son süreçte Suriye’den bir istihbarat heyeti geldiği iddiası doğru değil. Henüz nitelikli bir temas yok. * Türkiye’nin ABD ya da bir başka ülke ile de anlaştığı iddiaları da gerçeği yansıtmıyor. Ankara milli güvenliği çerçevesinde hareket ediyor. SIRADA MÜNBİÇ Mİ VAR? * Temel hedef terör koridorundaki tüm boşlukları doldurmak. Ancak Münbiç için verilmiş henüz bir talimat olmadığı belirtiliyor. Ancak sahadaki anlık gelişmeler yeni kararları gündeme getirebilir. * Gelelim Fırat’ın doğusuna yani ABD’nin hamiliğindeki PKK-PYD-YPG terör örgütü yapılanması alanına... İşte burada yeni Amerikan yönetiminin nasıl bir tavır alacağı önem taşıyor.  ANKARA’NIN DİPLOMATİK TEMASLARININ PERDE ARKASI ASTANA SÜRECİ HIZLANIYOR CUMA TOPLANTI DOHA’DA  Suriye’deki yeni süreç Ankara’da diplomasi trafiğini baş döndürücü bir seviyeye getirdi. Rus Dışişleri Bakanı Sergey Lavrov Astana Süreci’nin acil olarak canlandırılmasını istedi. Aynı talep İran Dışişleri Bakanı Abbas Arakçi’den de gelince bu cuma günü Doha Forumu kapsamında Astana Toplantısı’nın yapılması için hazırlıklara başlandı. ERAKÇİ’DEN ESAD MESAJI YOK Süreçte Beşar Esad’ın Türkiye ile görüşme talebi iletip iletmeyeceği de merak konusuydu. Ancak ne Rus Dışişleri Bakanı ne de İran Dışişleri Bakanı görüşme konusunda bir yorumda bulunmadılar. İranlı Bakan Esad’dan bir mesaj getirmedi.",https://www.hurriyet.com.tr/yazarlar/hande-firat/mit-teror-orgutune-karsi-tam-saha-alanda-42613148
Hande Fırat,Saadet Partisi Lideri’nden cemaat çıkışı: ‘İşe girmek için cemaat referansına ihtiyaç olmamalı’,"Aralık 24, 2024 06:30","Dikkat çeken mesajlar verdi. Türk siyasetinde en büyük kitlenin yaklaşık yüzde 33’le kararsızlar olduğunu söyleyen Arıkan, yeni bir vizyona ihtiyaç olduğunu belirtti. İlk kez Saadet Partisi’nin genel başkanlığına ak saçlı olmayan birinin oturması konusunda ise “Yeni dönemde siyah saçlı Saadet Partisi’nin Genel Başkanı bu ihtiyaçlara cevap verecek kanaatindeyiz” diye konuştu ve şu mesajları verdi: - “İlk yapacağımız şey şu, kutuplaştırıcı değil, kucaklayıcı bir siyaset takip edeceğiz. - Siyasi partilerin birbirini düşman olarak değil, rakip olarak gördükleri bir siyaseti önceleyeceğiz. - Teşekkür etmeyi de becerebilen, eleştirirken de sadece kuru kuru eleştiri değil, çözüm önerilerini ortaya koyan bir siyaseti geliştireceğiz.” ‘DİNDARLIK, ATATÜRKÇÜLÜK, MİLLİYETÇİLİK BELLİ PARTİLERİN HEGEMONYASINDA OLMAMALI’ Saadet Partisi Lideri kongrede bahsettiği “özgürleştirme” siyasetine de açıklık getirdi. “İlk olarak ülkemizi özgürleştireceğiz” diyen Mahmut Arıkan şöyle devam etti: “- İkinci başlığımız da Türkiye’de inancı özgürleştireceğiz. Türkiye’de insanların her ne kadar rahat bir şekilde ibadet etme özgürlüğü varmış gibi gözükse de, ibadetin anlayışıyla alakalı, ibadet mefhumuyla alakalı soru işaretleri var. - Bugün Türkiye’de çok fazla cami olmasını eleştirmenin bir algı siyasetiyle ötekileştirilerek, camiye giden insanların önüne bir düşman gibi atılmasını biz doğru bulmuyoruz. - Bugün dindarlık belli bir partinin hegemonyasında olmayacağı gibi, Atatürkçülük’ün de, milliyetçiliğin de belli partilerin hegemonyasında olmaması gerekir. Her partiye gönül veren insanlar Atatürkçü de olabilir, milliyetçi de olabilir, dindar da olabilir. ‘NAMAZ KILANIN YALAN SÖYLEMEMESİ KUL HAKKI YEMEMESİ GEREKİR’ - 25 yıl önce toplumda imam hatip mezunu olmak, namaz kılmak bir kriterdi. ‘Eğer bu çocuk, bu genç imam hatip mezunuysa o iyidir, bundan zarar gelmez’ diyorduk ama 20 yılın sonunda bugün haksızlık yapan, yanlış yapan insanların büyük bir kesiminin imam hatip mezunu olduğunu görüyoruz. - Namaz kılan insanın yalan söylememesi, kul hakkı yememesi, yolsuzluğa bulaşmaması, siyasette yükselebilmek için dini argümanları alet olarak kullanmaması gerekir. Bunu yapmaya gayret göstereceğiz.” ‘CEMAATLERİN SİYASETE ETKİ ETMESİNİ DOĞRU BULMUYORUZ’ - Cemaatlerin siyasetle bu kadar haşir neşir olarak, siyasete direkt etki etmesini de çok doğru bulmuyoruz. - Cemaatler Türkiye’nin kaçınılmaz bir gerçeği. Ama bu gerçeği aşabilmek için cemaat, cemaat olarak hareket etmeli. Siyasete müdahil olmamalı. Bu tip yapılanmalar da kanunlar çerçevesinde hareket etmeli. Ama özgürlüklere de müdahale edilmemeli. ‘BİR YERDE İŞE GİREBİLMEK İÇİN BİR CEMAATİN REFERANSINA İHTİYAÇ DUYULMAMALI’ - Bir yerde işe girebilmek için herhangi bir cemaatin referansına ihtiyaç duyulmamalı. - Bir referanstaki kasıt liyakat olmalı. Herhangi bir siyasetçi tanıdığının güvencesi ile de girmemeli. - Mahkemelerde, davalarda haklı olmanın dava kazanmaya yetmediği bir süreç içerisindeyiz. Ne kadar haklı olursak olalım, mahkeme salonuna girerken, ‘İktidardan birilerini bulsam daha rahat eder miyim?’ kaygısıyla o salonlara gidiyoruz. Adalet de bu noktada özgürleştirilmeli. İTTİFAK GÖRÜŞMELERİ Saadet Partisi Lideri bütçe rakamlarının kötü olduğunu, bu nedenle de erken seçimin kaçınılmaz olduğunu söyledi. Arıkan’ın beklentisi 2025’in ikinci yarısı ya da 2026’nın ilk yarısında erken seçime gidileceği. “Artık 6’lı masa yok” diyen Arıkan seçim zamanı ittifak görüşmelerini tüm partilerle yapabileceklerini de söyledi: - “Prensiplerimizi muhafaza etmek kaydıyla toplumun bütün kesimleriyle iletişime geçeceğiz. - Cumhur İttifakı’yla biz bir araya gelebilir miyiz? Prensipleri, ilkeleri konuşmak kaydıyla bu tabii ki olabilir. - Cumhur İttifakı’yla yol yürümenin geçmişteki icraatlara baktığımızda kolay olmadığına şahitlik ediyoruz. O tarihe kadar ne olur, ne biter bilmem ama ileriye matuf işleri yapabilmek için geçmişteki icraatlara bakmak durumundayız. - Bir diğer husus, biz Saadet Partisi olarak ittifakların bugünden konuşulmasını çok doğru bulmuyoruz. - Seçimlere yaklaşıldığında bütün partilerle oturacağız, konuşacağız. Hangi minvalde ittifak yapılması gerekiyorsa, hangi maddelerde, hangi prensiplerde yapılması gerekiyorsa konuşup yol haritamızı belirleyeceğiz.” ‘EŞİNE ÇİÇEK ALMAYAN MİLLİ GÖRÜŞÇÜ OLAMAZ’ Kadın cinayetlerine, ekonomik sorunlara da değinen Saadet Partisi Lideri, teşkilatlarına verdiği “Eşlerinize çiçek alın” talimatını da anlattı: - “Eşine çiçek almayan Saadet Partili, Milli Görüşçü olamaz. Tüm Saadet Partilileri sevdiklerine, eşlerine sık sık hediye almaya, çiçek almaya davet ediyorum. - Kadınlarımıza özgürlük adı altında birtakım çalışmalar yapıldı ama neticeye geldiğimizde mutsuz olan kadınlar toplumuyla karşı karşıyayız. - Bizim İstanbul Sözleşmesi’ne itirazımız, toplumsal cinsiyet kısmına idi. Cezalar konusunda bir esneme olmasını, kadına şiddetle alakalı tolerans tanınmasını kesinlikle kabul etmeyiz. Kadına şiddet kısmında bir birimlik ceza varsa, o üç birim olsun, beş birim olsun, onda Saadet Partisi olarak sonuna kadar arkasındayız. - Cumhurbaşkanı Erdoğan’ın Oğuzhan Asiltürk ile yaptığı görüşmeden sonra kaldırılmasını bir tevafuk olarak görüyorum, bir tesadüf olarak görüyorum. Direkt Tayyip Bey’in, Oğuzhan Bey’in sözüyle İstanbul Sözleşmesi’ni kaldırıp kaldırmaması bende bir soru işareti.”",https://www.hurriyet.com.tr/yazarlar/hande-firat/saadet-partisi-liderinden-cemaat-cikisi-ise-girmek-icin-cemaat-referansina-ihtiyac-olmamali-42635992
Hande Fırat,Amerikalıların Ankara çıkarmasının şifreleri,"Aralık 14, 2024 06:29","SURİYE’DE YENİ SAYFA Suriye’de BAAS Rejimi’nin sona ermesiyle yeni bir sayfa açıldı. Bu sayfanın açılmasındaki rolü nedeniyle dünyanın gözü Türkiye’ye döndü. Amerika Birleşik Devletleri deyim yerindeyse Ankara’ya çıkarma yaptı. ABD Dışişleri Bakanı Anthony Blinken ve Ortadoğu politikasının önemli aktörlerinden Dışişleri Bakanlığı Siyasi İşler Müsteşar Vekili John Bass Ankara’da temaslarda bulundular. Bass’ın, Milli Savunma Bakanı Yaşar Güler, Cumhurbaşkanı Dış Politika ve Güvenlik Başdanışmanı Akif Çağatay Kılıç, Dışişleri Bakan Yardımcısı Nuh Yılmaz ile yaptığı görüşmeler önemliydi. Ancak şüphesiz en dikkat çeken iki görüşme Blinken’ın Cumhurbaşkanı Erdoğan tarafından kabul edilmesi ve Dışişleri Bakanı Fidan’la baş başa yaptığı görüşmeydi. ABD VE TÜRKİYE HANGİ BAŞLIKLARDA UZLAŞTI? Ankara, Suriye’de açılan yeni sayfa ile geçici hükümet konusunda ve bundan sonra izlenmesi gereken yol haritası konusunda prensiplerini en başından belirledi. Bu prensipler Amerikalılarla yapılan görüşmelerde de paylaşıldı. Bu prensipler konusunda iki ülke arasında görüş birliği oluştuğunu belirtip; şöyle sıralayabiliriz: - Suriye Devleti’nin toprak bütünlüğü ve siyasi birliği korunmalı. - Suriye Devleti azınlıklar, farklı etnik yapılar dahil tüm halkı açısından kapsayıcı olmalı. - Suriye Devleti teröre bulaşmamalı, topraklarında terör örgütlerini barındırmamalı. - Suriye Devleti kimyasal silah kullanmamalı ve bu silahların denetimi sağlanmalı. - Suriye Devleti komşularıyla iyi ilişkiler kurmalı ve topraklarından komşularına yönelik tehdit oluşmasına müsaade etmemeli. Bu başlıklar konusunda Türkiye ve ABD arasında bir sıkıntı olmadığının altını çizelim. AMERİKA’NIN GİZLENMEYEN ŞAŞKINLIĞI Ancak şunu da ekleyelim, ABD heyetindeki şaşkınlık Ankara’daki yetkililer tarafından verdikleri mesajlar üzerinden de net bir şekilde gözlemlendi. Bu konudaki izlenimlerimi şöyle paylaşabilirim; - “Türkiye böyle bir stratejiyi nasıl oluşturdu ve sahaya nasıl yansıttı? - Dünyanın önemli aktörleri Suriye sahasındayken bu nasıl hayata geçirildi? - SMO ve HTŞ hareket ederken, Rusya ve İran nasıl müdahale etmedi? - Oluşturulan hatlar nasıl tutuldu?” TERÖR ÖRGÜTLERİ SORUNU Gelelim iki ülke arasındaki en ikircikli konuya yani Suriye’deki PKK/PYD/YPG ve DEAŞ terör örgütlerine. Görüşmelere Ankara’nın sahaya net bir şekilde hâkim olduğunu ve gerektiğinde her türlü müdahaleyi yapabileceğini bilerek ve bunu da bildiğini hissettirerek giren Amerikalılara Ankara tarafından verilen mesajlar netti: - Ankara’nın politikası net, terör örgütlerine son vermek ve terörü kaynağında kurutmak. Bu politikadan taviz verilmesi söz konusu değil. - Türkiye DEAŞ ile kararlı bir şekilde mücadele etti, gerektiği zaman yine eder. DEAŞ’ın da güçlenmesine izin vermez. - Bilinmesi gereken Suriye’de PKK ve türevleri de DEAŞ da artık olmayacak, olmamalı. Bunu yapacak olan da öncelikle Suriye hükümeti ve halkı. - PKK/PYD/YPG yabancı paralı savaşçıları bünyesinde bulunduruyor. Suriye dışı kadroları gereken hukuki işlemlerin yapılması için kendi ülkelerine yani İran, Irak ve Avrupa’ya gönderilmeli. - Suriye’deki her Kürt, terör örgütü mensubu değil. Terör örgütü olmayan Kürtlerin hakları korunmalı. - DEAŞ’ın da özellikle hapishanelerde ve El-Hol kampında bulunan militanları ve ailelerinin çoğunluğunu Almanya, Fransa, Hollanda ve İngiltere gibi ülkelerin vatandaşları oluşturuyor. Uluslararası hukuk gereği bu militanlar ve aileleri de ait oldukları ülkeler tarafından teslim alınmak zorunda. TERSİNE DÖNEN TEKLİF YANİ PARADİGMANIN DEĞİŞTİĞİ AN Görüşmelerde bu konuda Ankara bir talepte bulunmadı. Politikasını, hukuktan doğan haklarını ve yerine getirilmesi gerekenleri anlattı. Suriye sahası konusunda bilgisini, neyin, nasıl ve ne zaman olması gerektiğini net biçimde hissettirdi. Yani Ankara bu sefer “Terörü ya birlikte temizleyelim ya da biz kendimiz temizleriz” ifadesini kullanmadı. Sahadaki gerçekler artık bu cümlenin ve teklifin çok ötesine geçtiğini zaten gösteriyor. Ancak bu kez Amerikalılar; “Koordinasyon içinde olalım ve beraber çalışalım” ifadesini kullandılar. YENİ YÖNETİM VE ABD AÇISINDAN ASIL ZOR DURUM... Akıllara gelen soru; yeni yönetim gelecek, peki bu konuşulanlar ne olacak? Trump yönetimi ile mevcut yönetim arasında bilinenden daha fazla bir koordinasyon olduğunu söyleyebiliriz. Bu bazı diyaloglara da “Trump da böyle düşünüyor” ifadesinin Amerikalılar tarafından kullanılmasıyla yansıdı. ABD sahadaki gerçeklerin farkında. Terör örgütlerinin tasfiyesi kendileri (ABD) açısından aslında sorun; bunun nasıl anlatılacağı da. Kısacası önümüzdeki süreçte ABD politika değişikliğini de anlatmanın yollarını arıyor olacak. YAPTIRIMLAR MESELESİ ABD yönetimi, Rusya’nın uluslararası finans sistemini kullanmasını engellemek amacıyla Gazprombank’a yaptırım uygulamıştı. Ayrıca Gazprombank’ın yanı sıra 50’den fazla uluslararası bağlantılı Rus bankasının, 40’ı aşkın Rus menkul kıymetler kayıt kuruluşu ve 15 Rus finans yetkilisi de yaptırım listesine eklenmişti. Enerji ve Tabii Kaynaklar Bakanı Alparslan Bayraktar, kararın Türkiye’yi de etkileyeceğini ve muafiyet istediklerini söylemişti. Türkiye’nin şu anki önceliği bu yaptırım listesinden çıkmak. Görüşmelerde bu konu Türkiye tarafından gündeme getirildi. Gerekli başvuruların yapıldığı belirtildi. Amerikalılar da başvurulardan haberleri olduğunu, konuyu bildiklerini belirterek bir çalışma yürüttüklerini söylediler. SURİYE GEÇİCİ HÜKÜMETİNE VERİLEN MESAJLAR Türkiye-ABD hattında bu görüşmeler yapılırken, Ankara Suriye sahasını da takip altında tutuyor. Geçici hükümet başta olmak üzere Suriyeli meşru muhataplara da mesajlar verildi. 1) Toplumun tüm kesimlerine karşı kapsayıcı olunması. 2) Terör örgütleriyle asla ilişki kurulmaması. 3) Toprak bütünlüğü ve üniter yapının sağlanması. 4) Suriye’yi yönetme yapı ve kapasitesinin ortaya konulması. 5) Komşularla iyi ilişkilerin tesis edilmesi. 6) Kitle imha silahlarına yönelmemesi ve denetimi. GERİ DÖNÜŞLER Yeni dönemin başlaması ile Türkiye başta olmak üzere başka ülkelerde bulunan mültecilerin dönüşleri gözlemleniyor. Artışın sağlanması için Ankara’nın öngördüğü süreci ve önceliklerini ise şöyle sıralayabiliriz: 1- Gönüllü geri dönüş 2- Onurlu geri dönüş 3- Güvenli geri dönüş 4- Düzenli geri dönüş Tüm bu maddelerin özünü ise Suriye’de birlik, istikrar, huzur ve kalkınmanın oluşturduğunu da söyleyelim. BİTİRİRKEN... Suriye sahasında tüm dünyanın gözleri önünde çok önemli adım adan Türkiye, sahaya yönelik hassasiyet ve dikkatini de sürdürmeye devam edecek. - Yeni dönemde durumu kendi lehine çevirmek isteyen eski dönemin vekalet savaşını sürdürenlere karşı dikkatli olunacak, tedbirler alınacak. - Türkiye’nin terör örgütleri ile doğrudan ya da bir başka ülke üzerinden müzakere etmesi söz konusu değil. - Türkiye gerektiğinde terörü kaynağında kurutma politikasını sürdürecek. - Ancak terörle mücadelede öncelik Suriye hükümetinde. Buna rağmen Ankara gerektiği zaman her türlü adımı kararlılıkla atacak.",https://www.hurriyet.com.tr/yazarlar/hande-firat/amerikalilarin-ankara-cikarmasinin-sifreleri-42625681
Hande Fırat,‘Öcalan’ın Meclis’te ne işi var’ diyen CHP’den MHP’ye cunta yanıtı: ‘Özgür Özel’in ruhsatlı silahı bile yok’,"Aralık 06, 2024 06:29","Maratonu, iç ve dış gelişmeleri CHP’nin Malatya Milletvekili Veli Ağbaba ile Hürriyet’in geleneksel sabah kahvaltısında konuştuk. Gündemdeki en sıcak başlık Suriye konusunda Türkiye’nin muhatabının Şam rejimi olması gerektiğini belirten Veli Ağbaba şöyle devam etti: ‘CHP TERÖR ÖRGÜTLERİNİN SINIRDA ETKİLİ OLMASINI İSTEMİYOR’ ◊ “CHP rejimle görüşülmesini, bölgenin normalleşmesinin sağlanmasını ve mültecilerin bir an önce dönüşünün sağlanmasını, yeni olası göç dalgalarının engellenmesini istiyor. ◊ CHP de adı HTŞ, YPG olsun terör örgütlerinin Türkiye sınırlarında etkili olmasını istemiyor. ◊ Suriye’nin geldiği hale ve sahada bulunan aktörlere bakınca, Suriye sadece Türkiye’nin meselesi değil. Bunu tek başına üstlenmek Türkiye’ye de haksızlık.” ‘BAHÇELİ’Yİ ANLAMADIK’ MHP Lideri Devlet Bahçeli’nin Öcalan ile ilgili çıkışının nedenlerini anlamadıklarını ifade eden Veli Ağbaba, MHP Lideri’nin “Eğer demokrasiyi kesintiye uğratacak yeni bir cunta hedefindeyseniz bunun sonuçlarına değil şahsınız, yedi ceddiniz en ağır şekilde katlanacaktır” sözlerine de değindi: ◊ “MHP Genel Başkanı 1 hafta önce ‘DEM kapatılsın’ diyordu, bir hafta sonra ‘Öcalan gelsin, TBMM’de konuşsun’ dedi. Bu çıkışın arka planını bilmiyoruz. Amaç iktidarın ömrünü mü uzatmak? ‘ÖCALAN’IN TBMM’DE NE İŞİ VAR?’ ◊ Diyelim ki amaç bu değil, bu durumda kamuoyu nasıl ikna edilecek? CHP şehit ve gazi ailelerinin ‘hayır’ diyeceği bir adımın içinde olmaz. ◊ Konunun gerçek muhatapları konuşmuyor. Mesela Milli Savunma Bakanlığı ne düşünüyor? ◊ Kürt sorununun çözüm yeri bellidir. Ne olacaksa TBMM’de olsun ama Öcalan’ın Meclis’te ne işi var? ‘ÖZEL’İN RUHSATLI SİLAHI BİLE YOK’ ◊ Cunta ile CHP’yi yan yana getirmek akıl tutulması. Özgür Özel’in ruhsatlı silahı bile yok. ◊ Darbelerin mağduru her zaman CHP olmuştur.” NORMALLEŞME BİTTİ Mİ? Normalleşmeyi yerel seçimin başlattığını belirten Ağbaba, Türkiye İttifakı’na eskiden Cumhur İttifakı birleşenlerine oy veren seçmenin de katıldığını söyledi: ◊ “Türkiye İttifakı içinde rabia, zafer, bozkurt ve kalp işaretleri var. Hepsi kalp işaretinde birleşti. ◊ CHP AK Parti’nin geçmiş günahlarına, yoksulluk politikasına ortak olmaz. Ancak seçilmiş bir cumhurbaşkanı var. Eli de sıkılır, görüşülür de.” Veli Ağbaba İmamoğlu ile Özel arasında hiçbir sorun olmadığını belirterek “CHP’de aday tartışması yapmıyoruz. Tartışma da çıkmaz” dedi: CHP’YE GÖRE SEÇİM 2026’DA ◊ “Günü geldiğinde CHP’li bir aday gösterilecek. ◊ Bize göre seçim 2026 yılında olacak. Erdoğan ekonomideki gidişat nedeniyle seçimi kendisi isteyecektir. ◊ Cumhur İttifakı’nın erken seçim çağrısıyla TBMM’nin kendini feshetmesi ve 2027 yılında bir seçim yapılması girişiminin içinde olmayız.” O GÜN NE YAŞANDI? İçişleri Bakanı Ali Yerlikaya’nın Plan Bütçe Komisyonu’na sokulmaması ve çıkan arbede tartışma yaratmıştı. Ağbaba fikrin kendisine ait olduğunu, bakanı sadece 30 saniye kapıda bekletmeyi planladıklarını anlattı. Aslında yapmak istedikleri Ağbaba’nın anlatımına göre şu idi: ◊ “Bakan geldiğinde 7 kişiydik. Kapıda ‘Hoş geldiniz, sizi kapıda karşılıyoruz ama bizi 13 gündür Esenyurt Belediye’sine sokmadınız. Biraz bekleyin, kapıda beklemek nasıl bir şey görün” diyecektik. ◊ Aslında korumalar sorduğunda onlara da anlatmıştık. İçeri hiç sokmama niyetinde olsak 7 değil, 50 kişi beklerdik. ◊ Geri kalan vekiller zaten içerideydi. Bakan el sıktı, içeri daldı. Biz o sözleri söyleyemedik. Arbede yaşandı. Meclis koruma amirliğinden bir memur da beni itti. İşi abarttılar. AKŞAM ŞAKALAŞMASI: ‘DIŞİŞLERİ BAKANI’NI DA DIŞARIYA ÇIKARMAYACAĞIZ’ ◊ Akşam Plan Bütçe Komisyonu Başkanı Mehmet Muş ile konuştuk. ‘Yarın Dışişleri Bakanı geliyor ona da bir şey yapacak mısınız’ diye sordu. “İçişleri Bakanı’nı içeri sokmadık. Dışişleri Bakanı’nı da dışarıya çıkarmayacağız” dedim. Gülüştük.” ‘EN BÜYÜK SORUN YAYGINLAŞAN YOKSULLUK’ Genel Kurul’da bütçe maratonunda CHP’nin önceliği ekonomideki sorunlar, yoksulluk, asgari ücret zammı, büyük fabrikaların başta Mısır olmak üzere yurtdışına taşınması gibi maddeler olacak. “Sert muhalefet yapacağız, gerçekleri söyleyeceğiz” diyen Veli Ağbaba, çözüm önerilerinin CHP Genel Başkanı Özgür Özel tarafından açıklanacağını hatırlattı: ◊ “20 milyon kişi sosyal yardım alıyor, dul - yetim maaşları 6 ila 7 bin lira, emeklilerin durumu perişan. Türkiye’de yaygınlaşan bir yoksulluk var. Eskiden iki doktor maaşı giren bir ev zengindi, artık zorlanarak geçiniyor. Türkiye’nin yüzde 20’si milli gelirden pay almadan borçlu yaşıyor. ◊ Emekli maaşı asgari ücretle eşitlenmeli. ◊ Asgari ücret artık olağan ücret oldu. Asgari ücret artışında işverene işçi sayısına göre kademeli destek verilmeli ‘EV GENÇLERİ SORUNU’ ◊ 6 milyon 200 bin civarı ‘ev genci’ var. Çalışmayan, okumayan evde oturan genç. ◊ Gençlerin çoğu bir yolunu bulup, yurtdışına gitmenin derdinde. ◊ Türkiye artık farklı ölümlerin; sahte alkolden, uyuşturucudan, sobadan, yüzme bilmediğinden ölenlerin ülkesi oldu. ◊ Ekonomi sadece ekonomi yönetimiyle düzeltilemez. Yargı reformu mutlaka yapılmalı.” ÖZGÜR ÖZEL’İN LİDERLİĞİNE SONUNA KADAR GÜVENİYORUZ CHP Lideri Özgür Özel’i 2011 yılından bu yana tanıdığını belirten Ağbaba, “Tanıdığım en zeki ve en cesur lider. Liderliğine sonuna kadar güveniyoruz. Onun liderliğinde CHP’li bir cumhurbaşkanı olacak ve CHP iktidar olacak” ifadelerini kullandı. İLK KEZ HÜRRİYET GAZETESİNE MANŞET OLDU Malatya Milletvekili Veli Ağbaba siyasette yıldızının parlamasını yıllar önce Malatya’da yaşanan ilginç bir tartışmaya borçlu. 2000’li yılların başında yaşanan ve “Hamburger muharebesi” olarak akıllara kazınan bu tartışmada her şey, kentin tarihi kahramanı İsmet İnönü’nün adını da taşıyan meydandaki anıtının yanına McDonald’s açılmak istenmesiyle başladı. Hamburgerci inşaatına karşı muhalefetin başını o günlerde henüz 30’lu yaşların başında olan CHP Malatya İl Başkanı Ağbaba çekti. Ağbaba, yargıya da taşıyarak inşaat iznini iptal ettirip, muharebeden zaferle çıktı. Bu olay, 20 Nisan 2002 tarihli Hürriyet’e, Turan Yılmaz imzasıyla “Malatya İnönü Meydanı hamburger muharebesi” başlığıyla haber oldu. ◊ Küçük bir not; gazetemizin o tarihli manşetindeki fotoğraflara sonra da masaya bakınca, “Turan Yılmaz da Veli Ağbaba da bayağı yaş almış” dedim.",https://www.hurriyet.com.tr/yazarlar/hande-firat/ocalanin-mecliste-ne-isi-var-diyen-chpden-mhpye-cunta-yaniti-ozgur-ozelin-ruhsatli-silahi-bile-yok-42616833
Hande Fırat,Yunan Dışişleri Bakanı Gerapetritis Hürriyet’e konuştu: İki komşu barış içinde yaşamalı,"Kasım 07, 2024 06:29","7 ARALIK 2023’te Cumhurbaşkanı Tayyip Erdoğan ile Yunanistan Başbakanı Kiryakos Miçotakis arasında imzalanan Dostane İlişkiler ve İyi Komşuluk hakkında Atina Bildirgesi ile iki ülke arasında gerginliği tırmandırıcı eylem ve söylemlerden kaçınılmasına ve iki ülkenin yararına olacak işbirliği alanlarına odaklanılmasına karar verilmişti. Dışişleri Bakanı Hakan Fidan yarın  Atina’da Yunanlı mevkidaşı Giorgos Gerapetritis ile buluşacak. Görüşmede iki ülke arasındaki sorunların yanı sıra Cumhurbaşkanı Erdoğan ve Yunanistan Başbakanı Miçotakis’in başkanlığında 2025’te Ankara’da düzenlenmesi planlanan 6. Yüksek Düzeyli İşbirliği Konseyi toplantısının hazırlıkları da ele alınacak. İki bakanın buluşması öncesinde Dışişleri Bakanı Hakan Fidan Yunan Ta Nea gazetesine konuşurken, Yunanistan Dışişleri Bakanı Giorgos Gerapetritis ise Türkiye’den Hürriyet gazetesinin sorularını yanıtladı. ‘VİZYONUM KALICI BARIŞ VE REFAHIN HÂKİM OLDUĞU BİR KOMŞULUK’ İki ülke arasında kemikleşmiş sorunlar bir çözüme kavuşabilecek mi? Türk Yunan diyaloğunu başlatma kararının üzerinden 15 ay geçtiğine dikkati çeken ve deklarasyonu karşılıklı iradenin kilometre taşı olarak yorumlayan Yunanistan Dışişleri Bakanı vizyonunu şöyle açıkladı: ‘İLİŞKİLERİ FARKLI YOLA SOKMAK İÇİN KAYDA DEĞER İRADE VAR’ - “Bu süre zarfında her iki taraf da ikili ilişkilerimizi farklı bir yola sokma konusunda kayda değer bir irade gösterdi. - Dışişleri Bakanı Hakan Fidan ile adım adım ulaştığımız güven düzeyi sayesinde samimi bir şekilde görüşebiliyor ve krizleri önleyebiliyoruz. ‘GELECEK İÇİN SAĞLAM DOSTLUK KÖPRÜLERİ İNŞA ETMELİYİZ’ - Geçmişin tarihi tecrübelerini göz ardı etmeden, gelecek için sağlam dostluk köprüleri inşa etmeliyiz. - Benim vizyonum halklarımız arasında uzun süreli barış ve refahın hakim olduğu bir komşuluktur.” EGE BAŞTA OLMAK ÜZERE SİLAHLANMA KİME KARŞI? Türkiye’de en çok tartışılan konulardan biri Yunanistan’ın özellikle de Ege’de silahlanması. Yunan Dışişleri Bakanı “Aldığınız silahları kime karşı kullanmayı düşünüyorsunuz?” sorusuna “Biz son derece barışsever bir halkız” yanıtını verdi ve ekledi: ‘COĞRAFYAMIZ 2 SAVAŞIN ORTASINDA’ MESAJI - “Uluslararası hukuk ve tüm devletlerin egemenlik ve toprak bütünlüğüne saygı temelinde diyaloğa ve ihtilafların barışçıl yollarla çözümüne inanıyoruz. - Aynı zamanda mevcut güvenlik tehditlerini de göz ardı edemeyiz. ‘2. DÜNYA SAVAŞI’NDAN SONRAKİ EN BÜYÜK BELİRSİZLİK DÖNEMİ’ - İkinci Dünya Savaşı sonrası dünyanın daha önce hiç yaşamadığı bir jeopolitik istikrarsızlık ve belirsizlik döneminde yaşıyoruz. Genel coğrafyamız, Ukrayna ve Orta Doğu’da olmak üzere iki savaşın ortasında bulunuyor. - Bu koşullarda, ülkemin savunmasını ve caydırıcı gücünün güçlendirilmesini sağlamak bizim görevimizdir. - Hedefimiz hiçbir zaman savunma araçlarımızı kullanmak zorunda kalmamaktır, çünkü bu olduğu takdirde diplomasimiz başarısız olmuş olacaktır.” İKİ ÜLKENİN EGE DENİZİ’NDEKİ SORUNLARI Yunanistan ısrarla “Tek sorun kıta sahanlığıdır” diyor. Bir yandan da Uluslararası Adalet Divanı’nı dışlamadıklarının mesajını veriyor. Yunanistan yargı yetkisine karşı koyduğu çekinceleri kaldıracak mı? Diğer yandan Türk kamuoyu, Ege’de deniz parkları ya da deniz saha planlaması gibi çevreyi koruma ve bir düzen tesis etme amaçlı girişimlerin Ege’deki statükoyu aşındırma amaçlı olarak kullanıldığını düşünüyor. Bu konudaki sorularımızı yanıtlayan Yunanistan Dışişleri Bakanı, “Devletlerin ulusal egemenliği tartışmaya ya da uluslararası yargıya tabi olamaz” dedi: KITA SAHANLIĞI VE MEB - ""Kıta sahanlığı ve Münhasır Ekonomik Bölge’nin (MEB) sınırlandırılması konusunda, karşılıklı yapıcı bir anlayışla, koordineli bir şekilde esaslı bir tartışmaya geçebileceğimize inanıyorum. Meselenin kesin bir çözüme kavuşturulmasının, iki ülke arasındaki ilişkilerin her düzeyde geliştirilmesi ve olası gerginliklerin önlenmesi bakımından belirleyici olacağına derinden inanıyorum. - Kıta sahanlığı ve MEB’in sınırlandırılması, Yunanistan ve Türkiye arasında uluslararası yargıya taşınabilecek tek ve yegâne uyuşmazlıktır. - Bu sadece bizim pozisyonumuz değil, aynı zamanda karşılıklı veya bitişik kıyıları olan devletler arasında kıta sahanlığının sınırlandırılmasının uluslararası hukuka dayalı bir anlaşma ile yapılmasını ve eğer makul bir süre zarfında anlaşmaya varılamazsa, ilgili devletlerin bir ortak mutabakat temelinde Lahey Uluslararası Adalet Divanı’na başvurabilmesini gerektiren uluslararası deniz hukukunun pozisyonu. - Bu girişimin zorluğunun tamamen farkındayım, ancak bu yönde çaba harcamak bir vazife arz ediyor. - Her halükârda iyi bir işbirliğini ve faydalı iletişim kanallarını sürdürmeliyiz. DENİZ PARKLARI VE SAHA PLANLAMALARI - İzin verirseniz, bu konuda gösterilen tepkinin orantısız olduğu kanaatinde olduğumu belirtmek isterim. - Yunan tarafı her zaman olduğu gibi açık ve dürüst ve hiçbir şekilde yanıltma niyeti taşımıyor. - Sınırları katı çevresel kriterlere göre belirlenen Ege ve İyon Denizi’ndeki iki deniz parkı, diğer devletlerin haklarını ihlal etmemekte. ‘İKİ TARAF AYNI SINAMALARLA KARŞI KARŞIYA’ - Hele ikimizin de aynı sınamalarla karşı karşıya olduğu bir dönemde, bu girişimler halklarımızı birleştirmelidir. - Ege’de deniz saha planlaması Avrupa Birliği hukuku kapsamında bir yükümlülük olup, Türkiye’nin de Avrupa rotasında dikkate alması gereken bir husus.” ‘BİRLEŞİK KIBRIS’ MESAJI Yunanistan Dışişleri Bakanı iki ülke arasındaki normalleşmenin Kıbrıs sorunu için şimdiden olumlu koşullar yarattığını söyledi. BM Genel Sekreteri ile adada iki taraf arasında gerçekleştirilen gayri resmi toplantının görüşmelerin yeniden başlangıcı için ise bir ilk adım olduğunu belirtti. Yunan Bakan Birleşik Kıbrıs tezini ise tekrarladı: - “Sanırım Türk Dışişleri Bakanı ile istişari bir tutum ve üretken bir düşünce olmadan hiçbir sorunun çözülemeyeceği görüşünü ikimiz de paylaşıyoruz. - Biz, BM kararları çerçevesinde, Kıbrıs sorununa adil, sürdürülebilir ve işlevsel bir çözüm bulunmasına yönelik diyaloğa katkıda bulunmak üzere Genel Sekreter’i desteklemeye devam etmekteyiz. - Bölünmelerle dolu bir dünyada, Avrupalı birleşik bir Kıbrıs, vatandaşları için yaratacağı refahın yanı sıra, son derece güçlü bir evrensel sembol teşkil edecektir.” ANKARA-ATİNA NORMALLEŞME İKLİMİNİ AB İSTİYOR MU? Yunanistan ve Türkiye’nin birçok uluslararası kuruluşta birlikte yer aldığına dikkati çeken Yunanistan Dışişleri Bakanı, ülkesinin Türkiye’nin AB’ye katılım perspektifini desteklediğini söyledi. İki ülke arasındaki olumlu ilişkilerin Türkiye- AB ilişkilerine de fayda sağlayacağını belirtti. Bölgenin daha fazla gerilim kaldıramayacağını sözlerine ekleyen Bakan Gerapetritis, şöyle devam etti: - “Yunanistan ve Türkiye barış içinde yaşamalıdır. - Bunun her iki tarafın da menfaatine olduğuna kesinlikle inanıyorum. - Kalıplaşmış algılara takılıp kalmıyor, farklılıklarımız arasında köprü kurmaya çalışıyor, köprü kurulamıyorsa da en azından krize yol açmamasına gayret ediyoruz. - Sürekli gerginliğin, düşmanca söylemlerin ve çatışma tehlikesinin kimseye faydası yok. Her şeyden önce iki halka fayda sağlamaz. - Uluslararası toplumun bölgemizde sükunetin korunmasına yönelik mantıklı arzusunu anlamakla birlikte, Türk-Yunan ilişkileri dışarıdan belirlenmemekte ve üçüncü taraflar üzerinden tanımlanmamakta. - Barış ve refah yolunu tek başımıza bulmalıyız.” ORTADOĞU’DAKİ GELİŞMELER ‘ÇATIŞMALARIN YAYILMASI ENDİŞE VERİCİ’ Yunanistan Dışişleri Bakanı Gazze’de yaşanan katliamla ilgili sorularımızı da yanıtladı. Yunanistan’ın ilk andan itibaren ilkeli bir duruş sergilediğini belirten Bakan, kalıcı ve sürdürülebilir bir ateşkesin sağlanması, etkilenen bölgelere engelsiz insani yardım akışının sağlanması, rehinelerin koşulsuz olarak serbest bırakılması, Gazze’nin yeniden inşası için kapsamlı bir plan hazırlanması ve Birleşmiş Milletler Güvenlik Konseyi kararları çerçevesinde bir Filistin devletinin kurulmasına yönelik somut bir vizyonun gerektiğine dikkati çekip şunları söyledi: - ""Bugün Gazze’deki insani durum vahimdir. Çatışmaların Lübnan’a ve daha geniş çapta Orta Doğu’ya yayılması daha da endişe verici. - Pek çok çabaya rağmen,uluslararası hukuk düzeni ne yazık ki şu ana kadar çatışmalara bir son vermeyi ve uluslararası hukuka uygun bir çözüm üretmeyi başaramadı. - Hiç şüphe yok ki Birleşmiş Milletler Antlaşması ilkelerine ve tüm insanların temel haklarına saygı göstermek, istisnasız tüm devletlerin yükümlülüğü. Bu, pazarlık konusu olamaz.”",https://www.hurriyet.com.tr/yazarlar/hande-firat/yunan-disisleri-bakani-gerapetritis-hurriyete-konustu-iki-komsu-baris-icinde-yasamali-42583735
Hande Fırat,ABD’nin gelecek yıllar endişesi: BRICS,"Ekim 23, 2024 06:29","Muhtemelen zirve birçok açıdan tarihindeki en kritik toplantı olacak. 33 devletten temsilcinin yanı sıra BM Genel Sekreteri Antonio Guterres’in de katılımı bekleniyor. Türkiye ise bu toplantıya resmi üyelik başvurusunu yapmış olarak katılacak. Zirvenin gündemine bir sürpriz olmazsa genişleme kararlarının gelmesi beklenmiyor. Sadece Türkiye değil şimdiden 34 ülke başvurmuş durumda. ÇİN’İN GELECEK PLANI Dünya sistemi bir anlamda ABD üzerine tapulu; işleyiş buna göre gidiyor. Ancak uzun yılların ardından ilk kez ABD adeta kendi dünyasına meydan okuyan bir oluşumla karşı karşıya. - BRICS henüz bir oluşum, nedenlerine aşağıda değineceğim. Ancak hamisi gerçekte Çin. - Çin’in beklentisi gelecek yıllar için kendi para birimini, Yuan’ı öne çıkarmak. Yuan’ı küresel para birimi yapabilmek. ABD’NİN UMUT İLE SAVAŞI - ABD’nin endişesi bugün için değil; Çin’in güçlenmesi, oluşumun tam teşekküllü bir örgüte dönüşmesi, bir anlamda düzene meydan okuyanların yeni bir düzen oluşturma olasılığı. - Kısacası ABD, karşısında yer alanların ya da alternatif arayanların umudu ile savaşıyor. Buna gelecek yıllara ilişkin endişe de diyebiliriz.  - Üstelik katılmak isteyenler arasında Suudi Arabistan, Mısır gibi ABD ile iyi ilişkileri olan ülkelerin de olması bu endişeyi daha da artıyor. OLUŞUMDAN ÖRGÜTE HAZIRLIK  BRICS’in kurucu üyeleri Brezilya, Rusya, Hindistan, Çin ve Güney Afrika Cumhuriyeti’nden oluşuyor. Şimdiden 34 ülke katılım için başvuruda bulundu. Gelelim oluşum meselesine... BRICS henüz uluslararası bir örgütün altyapısına sahip değil. Ancak çalışmalar uzun bir süredir yapılıyor ve üyelerin önüne gelecek: - Bir süredir yürütülen teknik çalışmalarda üyelik ve işbirliği kriterleri taslak olarak belirlendi. - İşbirliğinin sadece ticaret odaklı olması yeterli bulunmuyor. Bu işbirliğinin pek çok alanda geliştirilmesi için de çalışma kâğıtları hazırlandı.  - BRICS ülkelerinin Asya ve Ortadoğu’yu kapsayan ticaret için demiryolu ağı konusundaki çalışmaları da hızlandırdığını söyleyelim. Bu projeler, kuzey ve güney yönlü ulaşımı artırarak ticaret yollarını geliştirmeyi amaçlıyor. Bu kapsamda, Batı bölgelerinin tarihi ticaret yollarındaki demiryolu ağlarının modernizasyonunun yanı sıra konteyner değiştirilmesi gibi çözüm önerileri de masada. GÖZLER ERDOĞAN-PUTİN GÖRÜŞMESİNDE  Bir süre önce Putin’in Ankara’ya olası bir ziyaretinden bahsediliyordu. Ancak bu ziyaret olmadı. Şimdi iki lider Kazan’da görüşecek. Ortadoğu’daki gelişmelerden Ukrayna Savaşı’na, iki ülke arasındaki ticari konulardan S-400’e ilişkin ABD’den yapılan açıklamalara, Suriye meselesine kadar birçok konu iki liderin gündeminde olacak. ESAD İLE GÖRÜŞME VAR MI İstihbarat başkan yardımcıları düzeyinde dörtlü görüşme yapıldı, yani Türkiye, Rusya, İran, Suriye masaya oturdu. Ancak bu görüşmeden bir sonraki aşamaya geçecek bir karar çıkmadı. Cumhurbaşkanı Erdoğan’ın olumlu mesajlarına kararlı bir yanıt gelmedi. Kısa vadede hem Rus kaynaklar hem de Türk kaynaklar bu görüşmenin gündemde olmadığına dikkati çekiyor. Dörtlü masanın yabancı kaynakları, Türkiye’nin masaya demokratik seçimler ve yeni anayasa talebini getirmesinin Esad tarafından şimdilik endişeyle karşılandığını belirtiyor. Nedeni ise Esad’ın mültecilere yani özellikle kendine muhalif mültecilere sınırlarını açması durumunda seçimlerde kendi aleyhine sonuç çıkma ihtimali... Hatta muhalefetin bir parti kurarak karşısına çıkma ihtimali. Sonuç olarak Türkiye, iki ülke ilişkileri için haklı güvenlik endişelerini de paylaşarak görüşme isteğini birçok kez dile getirdi. Esad’ın kararında Rusya’nın büyük etkisi olacağını biliyoruz. Bu nedenle Erdoğan- Putin görüşmesinin en kritik başlıklarından biri olacak. KAZAN GÜVENLİK NEDENİYLE BOŞALTILDI  Dünya liderlerini ağırlayacak Kazan güvenlik nedeniyle bir anlamda boşaltıldı. Yoğun güvenlik önlemleri alındı. Oteller bölgesi dahil olmak üzere her alana zirve için hazırlanan kartlar olmadan girilemeyecek.",https://www.hurriyet.com.tr/yazarlar/hande-firat/abdnin-gelecek-yillar-endisesi-brics-42569106
Hande Fırat,Çarpıcı araştırma: Bahçeli’nin Dem’lilerle el sıkışması nasıl yorumlandı,"Kasım 12, 2024 06:30","Optimar Danışmanlık Araştırma Şirketi 26 ilde 2 bin kişiyle yaptığı araştırmayı tamamladı. İlk kez Hürriyet Gazetesi’nde okuyacağınız araştırma MHP Genel Başkanı Devlet Bahçeli’nin Dem Partililerle el sıkışmasıyla başlayan tartışma ile ilgili soruları içermesi açısından dikkat çekici. Bir başka önemli nokta ise Türk halkının seçimlerden önce Trump’ın başkan seçileceğini bilmiş olması... ‘VATAN SEVGİSİ DİYEN DE VAR, ŞOK EDİCİ BULAN DA’ Optimar Yönetim Kurulu Başkanı Hilmi Daşdemir, yaptığı araştırmayla, MHP Genel Başkanı Bahçeli’nin DEM’lilerle el sıkışması ve yaptığı açıklamalar sonrası siyasetin gündemine oturan tüm tartışmaların kamuoyunda nasıl algılandığını bir anlamda masaya yatırdı. “Bahçeli’nin DEM’lilerle el sıkışmasını nasıl buldunuz?” sorusuna araştırmaya göre şu yanıtlar verildi: ◊ Siyaset gereği: Yüzde 25.8 ◊ Şoke edici: Yüzde 18.9 ◊ Üzücü: Yüzde 16.4 ◊ Yapıcı: Yüzde 15.9 ◊ Samimi: Yüzde 13.2 ◊ Vatan sevgisinin gereği: Yüzde 9.8 El sıkışmanın farklı kesimlerce farklı yorumlandığı anlaşılıyor. Katılımcıların yüzde 25.4’üne göre Türkiye’de Kürt sorunu var. Ancak yüzde 66.3’üne göre Kürt sorunu yok. İLK SIRADA ‘SORUN DİYALOG VE MÜZAKERE İLE ÇÖZÜLMELİ’ DİYENLER VAR Hükümetin yeni bir süreç başlatıp başlatmadığı siyasette olduğu gibi kamuoyu tarafından da tartışılıyor. Araştırmaya katılanların yüzde 37.4’üne göre yeni bir süreç başlıyor, ancak yüzde 45’i bu soruya “hayır” yanıtını verdi. Fikri olmayan kesimin sayısı da gözardı edilmemeli. Araştırmaya katılanlardan yüzde 17.6’sı fikri olmadığını beyan etti. Bu rakamlar araştırmacılara göre katılımcıların belirsizlik hissettiğini gösteriyor. Kürt sorununa yönelik politikaları yetersiz bulanlar araştırmaya göre daha fazla çaba gösterilmesini istiyor. En dikkat çekici sorulardan birini yanıtlarıyla paylaşalım. “Kürt sorununun çözümü için hangi yöntemi daha uygun buluyorsunuz?” sorusuna verilen yanıtlar şöyle: ◊ Diyalog ve müzakere: Yüzde 28.0 ◊ Yeni çözüm süreci: Yüzde 20.1 ◊ Askeri müdahale: Yüzde 16.8 ◊ Yerel yönetimlerin güçlendirilmesi: Yüzde 13.4 ◊ Uluslararası arabuluculuk: 12.7 ◊ Bir Kürt sorunu olduğunu düşünmüyorum: Yüzde 5.1. ÇOĞUNLUĞA GÖRE DEM TÜRKİYE PARTİSİ OLAMAZ DEM Parti’nin PKK ile bağını keserek Türkiye Partisi olacağını düşünenler yüzde 19.5’te kalırken, bağını kesemeyeceğini söyleyenlerin oranı yüzde 68.1. AHMET ÖZER’İN GÖREVDEN ALINMASI Terör örgütü mensuplarıyla görüştüğü iddiasıyla tutuklanarak görevden uzaklaştırılan Ahmet Özer de araştırma başlıklarındandı. Katılımcılar Ahmet Özer ile ilgili karara şu yanıtları verdiler: ◊ “Kesinlikle doğru bir karar: Yüzde 27.5 ◊ Yanlış bir karar: Yüzde 20.8 ◊ Doğru bir karar ancak süreç titizlikle yürütülmeli: Yüzde 14.9 ◊ Daha detaylı soruşturma gerektiriyor: Yüzde 11.3 ◊ Şüphelerim var, siyasi bir operasyon olabilir: yüzde 5.9 ◊ Fikrim yok: yüzde 19.7” Oranlar genel bir desteği ortaya koysa da farklı endişelerin ve sorgulamaların da dile getirildiği görülüyor. Araştırmayı yürütenler “Oranlar sürecin şeffaf ve adil yürütülmesini isteyenler dikkat çekiyor” yorumunu yapıyor. TÜRKİYE’NİN EN BÜYÜK SORUNU EKONOMİ Araştırmaya göre Türkiye’nin en önemli sorunu olarak ekonomi görülüyor: Ekonomi: Yüzde 50.6 Terör: Yüzde 11.7 Adalet: Yüzde 9.9 ‘SORUNU KİM ÇÖZER’ Gelelim bu sorunu hangi partinin çözebileceği sorusunun yanıtına... AK Parti yüzde 26.8 ile birinci sırada çıkarken, CHP yüzde 19.4 olarak görünüyor. “Hiçbiri” yanıtı ise tüm partiler arasında yüzde 23.4 ile ikinci sıraya oturuyor. Bu sonuçlar toplumun çözüm beklentisinde belirgin bir partisel yaklaşım tercihini gösteriyor. Ancak ciddi bir kesimin de çözüm konusunda mevcut siyasi partilere mesafeli yaklaşması açısından dikkat çekici. OY ORANLARI Araştırmaya göre: ◊ AK Parti 2022 boyunca yüzde 35-40 bandındaydı. Ancak 2023’ten itibaren kademeli bir düşüş yaşadı. Bu eğilim 2024 Ağustos ayında yüzde 28.2’ye kadar geriledi. ◊ CHP aynı dönemde yükselme eğilimi gösterdi, Ağustos 2024’te yüzde 32.5’e ulaştı. ◊ Bugün bir genel seçim olsa oyunuzu hangi partiye verirdiniz sorusunun yanıtları ise şöyle: ◊ AK Parti: Yüzde 24.5 (kararsızlar ve cevap yok dağıtılmadan)/ yüzde 32.6 (kararsızlar ve cevap yok dağıtıldıktan sonra) ◊ CHP: Yüzde 24 (kararsızlar ve cevap yok dağıtılmadan)/ yüzde 31.9 (kararsızlar ve cevap yok dağıtıldıktan sonra) ◊ MHP: Yüzde 6.3 (kararsızlar ve cevap yok dağıtılmadan)/ yüzde 8.4 (kararsızlar ve cevap yok dağıtıldıktan sonra) ◊ İYİ Parti: Yüzde 4.7 (kararsızlar ve cevap yok dağıtılmadan)/ yüzde 6.3 (kararsızlar ve cevap yok dağıtıldıktan sonra) ◊ DEM Parti: Yüzde 6.2 (kararsızlar ve cevap yok dağıtılmadan)/ yüzde 8.2 (kararsızlar ve cevap yok dağıtıldıktan sonra) ◊ Ağustos ayında düşen AK Parti oylarının artışı OPTİMAR’ın Başkanı Hilmi Daşdemir’e göre başta CHP olmak üzere bazı partilerdeki köpük oyların erimesinden kaynaklanıyor. Daşdemir CHP’deki iç tartışmaların CHP’ye yönelişi olumsuz etkilediğini de belirtti. SUÇ ORANI Suç olayları ve şiddet meselesi Türkiye’nin gündemindeki dikkat çeken başlıklardan. ◊ Araştırmaya göre son bir yıl içinde katılımcıların yüzde 39.8’i yaşadıkları mahallede uyuşturucu madde kullanımının arttığını düşünüyor. ◊ Yüzde 24.9’luk kesim uyuşturucu kullanımının değişmediğini, yüzde 14.5 oranında bir kesim ise kullanımın azaldığını söylüyor. ◊ Son bir yıl içinde katılımcıların yüzde 37’si yaşadıkları mahallede genel suç oranlarının arttığını belirtti. Yüzde 42.7’lik kesim değişmediğini, yüzde 20.3’lük kesim ise azaldığını söyledi. ◊ “Hanenizde ateşli silah var mı?” sorusunun yanıtı da dikkat çekici. Ateşli silahı olduğunu söyleyen yüzde 14, bulunmadığını belirten ise yüzde 86. İSRAİL TÜRKİYE’YE SALDIRIR MI Ortadoğu’daki gelişmeler özellikle de İsrail’in politikaları da soruldu. Ankete katılanların yüzde 60.6’sı İsrail’in Türkiye topraklarında gözü olduğunu düşünürken, yüzde 34.2’si “Hayır yok” yanıtını veriyor. Buna karşılık genel olarak İsrail’in Türkiye’ye saldırma olasılığı ise düşük görülüyor. Katılımcıların yüzde 37.9’u “İsrail Türkiye topraklarına bir saldırı düzenleyebilir” derken, yüzde 55.6’sı “düzenleyemez” yanıtını veriyor. TÜRK HALKI TRUMP’I ÖNCEDEN BİLMİŞ ABD Başkanlık seçimleri öncesinde yapılan ankette “Sizce ABD başkanlık seçimini kim kazanır” sorusuna katılımcıların yüzde 40.5’i Donald Trump yanıtını, yüzde 26.9’u ise Kamala Haris yanıtını vererek, sonucu adeta önceden bilmişler.",https://www.hurriyet.com.tr/yazarlar/hande-firat/carpici-arastirma-bahcelinin-demlilerle-el-sikismasi-nasil-yorumlandi-42589275
Hande Fırat,"Yeni bir çözüm süreci değil, bir anlamda ‘son şans’","Ekim 18, 2024 08:45","Ama devletin terörle masaya oturmasını hiç kimse, hiçbir şart altına beklemesin, aklından dahi geçirmesin.” ‘MHP’NİN KENDİNE HAS GÜNDEMİ OLUR’ MHP Genel Başkanı Devlet Bahçeli’nin bu açıklamaları ve Türkiye Büyük Millet Meclisi’nde DEM Partililerle tokalaşması siyasetin en sıcak başlığı. Açıklama “Yeni bir süreç mi başlıyor” sorusunu gündeme taşırken, sürecin çoktan başladığını, hatta devletle görüşmelerin yapılmakta olduğunu iddia edenler bile oldu. Peki gerçek ne? Ankara’da ne oluyor, ne konuşuluyor? - Devlet Bahçeli’nin açıklamalarının AK Parti için de sürpriz olduğunu söyleyeyim. MHP’li üst düzey isimler bu konuda “MHP’nin kendine has gündemi olur” yanıtını verdi. - Adı çözüm süreci değil. Devlet Bahçeli’nin de ifade ettiği gibi “Ya siyaset ya silah” yani bir nevi terörün bitmesi için verilen son şans. HEDEF BÖLGEDE HARİTA DEĞİŞTİRMEK - Rusya- Ukrayna ve İsrail’in Ortadoğu savaşı bölge ve Kafkasya başta olmak üzere tüm dünyayı tehdit ediyor. - MHP Türkiye’yi de içeren, mezhepsel ve etniksel ayrımlaştırma üzerinden hesap yapanların farkında. - MHP’ye göre İsrail’in ve arkasındaki ABD’nin ana hedefi bölgede haritayı değiştirmek. Bu yüzden de “Birileri okyanus ötesinden gelerek bu bölgede oyun kuramaz” ifadesi kullanılıyor. - “Savaş Suriye sahasına yansıdı” tespiti yapılıyor. OLMAZSA DA OLMUYORDUR! - Silahlı terör örgütünün hiçbir şey elde edemediğine dikkati çeken MHP, sadece PKK’nın değil PKK ve türevlerinin de tasfiyesini istiyor. - Peki PKK/PYD/YPG silah bırakmazsa? Bu soruya ise “DEM Parti zaten usturupsuz açıklamalar yaparak karşılık verdi. Olmazsa olmuyordur. O zaman başka bir şey tartışılır” yanıtı veriliyor. DEVLETİN GÖRÜŞMESİ VAR MI? - İddia edildiği gibi istihbarat ile İmralı ya da istihbarat ile terör örgütü arasında bir görüşme olmadığı belirtiliyor. - Üstelik Türk Silahlı Kuvvetleri’nin Irak’taki operasyonlarının ve MİT’in nokta operasyonlarının sürdüğüne dikkat çekiliyor. - Tüm bunlara rağmen Ömer Öcalan’ın İmralı ziyaretine izin çıkabilir. - “PKK silah bıraksın, karşılığında Türkiye YPG/PYD’nin varlığına gerekirse başka bir isimle göz yumsun” teklifi Ankara açısından kabul edilemez. Bu teklif zaten daha önce de Amerikalılar tarafından masaya konulmuş ve Ankara’dan ret yanıtı alınmıştı. - Irak Kürt Bölgesel Yönetimi Başkanı Neçirvan Barzani’nin ziyaretinin bu son gelişmelerle de ilgisi olmadığını aktaran yetkililer, görüşmelerin ana gündeminin PKK ile mücadele olduğunu belirttiler. Barzani’nin aslında geçen hafta geleceğini, ancak bölgedeki savaş ve hava sahasının kapanması nedeniyle bu haftaya kaldığını da söylediler. DİKKAT ÇEKEN SORULAR - Ömer Öcalan’a izin verilse, Abdullah Öcalan da silah bırakma çağrısı yapsa Amerika Birleşik Devletleri’nin adeta kuklası haline gelen ve farklı bir yapıya dönen örgüt Öcalan’ı dinler mi? - ABD, ciddi yatırım yaparak adeta vekalet gücüne dönüştürdüğü terör örgütü PYD/YPG/PKK’nın silah bırakmasını ister mi? BAHÇELİ’DEN BİR KARIŞ TOPRAĞIMIZI ALAMAZLAR ÇIKIŞI Yukarıdaki sorular bir yandan da hem örgütün yapısındaki değişikliği hem de aslında örgütün artık patronunun kim olduğunu da tartışmaya açıyor. Kısacası hem MHP hem AK Parti hem de devletin kurumları tüm bu gerçeklerin farkında. Ancak bölgedeki tehdit nedeniyle Bahçeli’nin bu hamlesinden olumlu bir durum çıkıp çıkmayacağı da merak ediliyor. MHP Lideri’nin bir süredir bu konuyu incelediğine dikkati çeken kaynaklar, son MYK toplantısında MHP Lideri’nin Türkiye’nin karşı karşıya olduğu tabloyu da özetlediğine dikkati çektiler. O toplantıda MHP Lideri şu mesajı verdi: “1299’da kurulan Osmanlı Beyliği 16. yüzyılda Osmanlı İmparatorluğu olarak 27 milyon kilometrekareye hükmediyordu. Birinci Dünya Savaşı’nın ardından Kurtuluş Savaşı’yla vatan topraklarımız 780 bin kilometrekaredir. Bu saatten sonra da vatan topraklarımızdan kimseye verecek bir karış toprağımız yoktur.” BAHÇELİ’DEN DAVUTOĞLU’NA TELEFON MHP Lideri Devlet Bahçeli’nin DEM Partililere uzattığı el kadar, Gelecek Partisi Genel Başkanı Ahmet Davutoğlu ile olan ılımlı diyalogları da dikkati çekti. Türkiye Büyük Millet Meclisi’ndeki resepsiyonda Davutoğlu’nun açıklamalarını öven Bahçeli “Televizyonlarda çok güzel yorumlarınız oldu, memnun oldum” demişti. İki isim arasındaki diyaloğun yaz aylarında başladığını da sözlerimize ekleyelim. Davutoğlu’nun bu yaz yaptığı bir konuşmada MHP Lideri Devlet Bahçeli ile ilgili yaptığı olumlu açıklamaların ardından, iki ismin ilk olarak telefonda konuştuklarını ve görüş alışverişinde bulunduklarını da söyleyelim.",https://www.hurriyet.com.tr/yazarlar/hande-firat/yeni-bir-cozum-sureci-degil-bir-anlamda-son-sans-42565154
Hande Fırat,Aile Bakanlığı İzmir’deki acı olayın ardından inceleme başlattı... Özel ekip sahaya iniyor,"Kasım 15, 2024 06:30","İhmal var mı yok mu, gereken yapıldı mı yapılmadı mı, sistem nerede tıkandı, neden kimse imdat çığlığını gerekli yerde atmadı, attıysa o çığlık neden duyulmadı? Biz bu soruları sordukça vicdanımız küllerle boğuluyor. Tüm bunları konuşmak için Aile ve Sosyal Hizmetler Bakanı Mahinur Özdemir Göktaş’ı aradım. Göktaş, bakanlık olarak da ayrı bir inceleme başlattıklarını açıkladı: - “İzmir’deki 5 çocuğumuzun hayatını kaybettiği olayla ilgili başlatılan soruşturmayı da yakından takip ediyoruz. - Biz de ayrıca Bakanlık olarak konuyu derinlemesine inceliyoruz. - Bir ihmal çıkması durumunda gereğini en sert şekilde yapacağımızdan kimsenin şüphesi olmasın. - İlgili bütün kurumların da aynı yaklaşımı benimsemesini bekliyoruz.” Bakanın açıklamalarından yola çıkarak, bu incelemenin eve 18 kez gidilmiş olması, tutulan raporlarda acil önlem alınması önerisinin yer alıp almadığı, bu öneri yer aldıysa Bakanlık’ta ya da sistemin nerede takıldığı ve neden üst düzeye kadar taşınmadığı konularını kapsadığını söyleyebilirim. GÖKTAŞ: ÖZEL EKİP OLUŞTURULDU, TÜRKİYE GENELİNDE ÇALIŞMA BAŞLATIYORUZ Türkiye’de duymadığımız sessiz çığlıklar, bilmediğimiz trajedilerin altında kalan küçük bedenler ya da kalma olasılıkları... Aile Bakanlığı bu yüzden Türkiye genelinde çalışma başlattı. Ayrıntılarını Bakan Göktaş şöyle açıkladı: - “Bir daha böylesi acı olaylarla karşılaşmamak için benzeri konularla ilgili daha sıkı önlemleri hayata geçiriyoruz. - Bu konularla ilgili daha fazla yetkiye sahip özel bir ekip oluşturarak, yurt genelinde sosyal ekonomik destek sağladığımız aileleri daha yakından takibe alıyoruz. - Oluşturulan ekip, Aile ve Sosyal Hizmetler Bakanlığı’nca yıl içinde birkaç defa ziyarete gidilen aileler için ayrı bir çalışma yapıyor, hazırlanan raporları inceliyor. MAHKEME RAPORLARI İNCELENİYOR - Bakan Yardımcısı başkanlığında oluşturulan özel ekip, İzmir’deki facianın bir daha yaşanmaması için yardım alan aileleri ve mahkeme tarafından danışmanlık tedbiri verilen ailelere yönelik raporları detaylı incelemeye başladı. - Bunun yanı sıra bu tür durumları önlemek için başlatmış olduğumuz sosyal risk haritası çalışmamızla da çocuklarımızı ve ailelerini yakından takip edecek, riskli durumları önceden tespit ederek duruma erken müdahaleye yönelik çalışmalar yapacağız. ÖZEL ÇALIŞMA GEREKTİREN DURUMLAR - Üzerinde özel çalışma gerektiren durumlarla ilgili de evler farklı ekiplerce tek tek ziyaret edilecek. - Gerekli koruyucu, önleyici tedbirler ilgili diğer kurumlarla birlikte hayata geçirilecek.” GÖKTAŞ: BİR ANNE OLARAK BENİ DERİNDEN YARALADI, SİYASET MALZEMESİ OLARAK KULLANILMASI DOĞRU DEĞİL Bakan’a haberi gördüğünde ne hissettiğini ve sonrasındaki tartışmaları da sordum. Göktaş şu yanıtları verdi: - “Öncelikle tüm ülkeyi derinden üzen böyle acı bir olayın siyaset malzemesi olarak kullanılmasını doğru bulmadığımı ifade etmek isterim. - Her zaman vurguladığımız gibi çocuklar ve kadınlar siyaset üzeri bir konudur. - Acılı bir anne ile hayatını kaybeden çocuklar üzerinden siyaset yapmak asla doğru bir yaklaşım değildir. - Bu facia hepimizi çok derinden sarstı. Bir anne olarak da beni derinden yaraladı.” SOSYAL-EKONOMİK DESTEK TARTIŞMASI İzmir’deki facianın ardından ailelere verilen sosyal ekonomik destek de tartışma başlıklarından biri oldu. Bakan temel amacın çocukların öz aileleri ve yakınları yanında bakımlarının sağlanmasının olduğuna dikkati çekti: - “Bakanlığımızca çocukların ihtiyaçlarının karşılanması, ailelerin güçlendirilmesi, geçici olarak yaşanan sosyal ve ekonomik güçlüğün önüne geçilmesi yoluyla çocukların öz aileleri ve yakınları yanında bakımlarının ve desteklenmelerinin sağlanması ile fırsat eşitliğinin oluşturulması amacıyla Sosyal ve Ekonomik Destek Hizmeti (SED) veriliyor. - Sosyal ve ekonomik destek bir sosyal yardım değil, sosyal hizmet modeli. - Ailelerin ekonomik olarak güçlendirilmesinin yanı sıra psikososyal açıdan da desteklenmesini temel alır. - SED ile desteklenen okul çağındaki çocukların, akademik, sportif, sanatsal ve kültürel açıdan da güçlendirilmesi esas. - 2024 Ekim sonu itibarıyla kurum bakımında 14 bin 409 çocuğun, koruyucu aile yanında 10 bin 316 çocuğun bakımı sağlanıyor.” SONUÇ OLARAK.. Bakanın açıklamaları böyle. Ancak ihmal var mı yok mu, varsa nerede olduğu hem soruşturma hem de bakanlık içinde yürütülen inceleme sonunda belli olacak. Her ikisinin de bir an önce tamamlanması ve kamuoyuyla paylaşılması çok önemli. Öte yandan beş minik yavrumuzun başına gelenler bir daha bu ülkede hiçbir çocuğun ya da ailenin yaşamaması gereken feci bir olay. Devlet gereken her türlü önlemi almalı sürece mutlaka hayırseverler de dahil edilmeli. AİLE HANGİ DESTEK PROGRAMLARINDAN YARARLANDI Ailenin aldığı destek de tartışma konusu olmuştu. Kaynaklarıma bu soruyu yönelttim. Edindiğim bilgileri sizlerle paylaşmak isterim: -Türkiye Aile Destek Programı -Elektrik Tüketim Desteği Programı -Şartlı Sağlık Yardımı -Aile Yardımı -Gıda Yardımı -Ev Eşyası Yardımı -Yakacak Yardımı -Biz Bize Yeteriz Türkiyem -Pandemi Sosyal Destek Programı -Tam Kapanma Sosyal Yardım Programı kapsamında sosyal yardım desteği programlarından ailenin yararlandığını belirten yetkililer geçen ağustos ayından bu yana da süreli yardımlarla birlikte aileye sağlanan destek tutarının 177 bin lira olduğunu söylediler. Ayrıca bakanlık kayıtlarında da bu desteklerin yer aldığı belirtiliyor. BİTİRİRKEN... Tüm destek programlarına rağmen, ekonomik sıkıntıların boyutu düşünülürse sadece zor durumdaki ailelerin tespit edilmesi ya da çocukların bakımlarının üstlenilmesi yeterli olmayacaktır. Konunun çok boyutlu ve çocukların yaşam hakkı gözönünde bulundurularak ele alınması bir zorunluluk. Bu konuda herkesin bir özeleştiri yapıp, elini taşın altına koyması gerekiyor.",https://www.hurriyet.com.tr/yazarlar/hande-firat/aile-bakanligi-izmirdeki-aci-olayin-ardindan-inceleme-baslatti-ozel-ekip-sahaya-iniyor-42592662
Hande Fırat,Bahçeli’nin yumruğu ve AK Parti’nin bakışı... Cumhuriyet Bayramı’nda birlik ve beraberliğin önemi,"Ekim 29, 2024 06:29","Cumhuriyet Bayramı, Atatürk’ün vefatından önce kutladığı son bayramdı. 1938 yılının 29 Ekim’inden önce Atatürk’ün durumu ağırlaşmıştı. Yine de “Yapacak önemli işlerim var” diyerek, Ankara’ya gitmek istemiş ancak doktorları izin vermemişti. Atatürk’ün 12 yıl hizmetini gören Cemal (Çelebi) Granda’nın anlatımına göre 1938 yılının Cumhuriyet Bayramı’nın Atatürk’ün hastalığı nedeniyle yas havası estirilmemesi için şenliklerle kutlanmasına karar verildi. Granda o 29 Ekim’i şöyle anlatıyor: “Biz Cumhuriyet Bayramı’nın on beşinci yıl şenliklerine candan katılmadık. İçimiz kan ağlıyordu. Hep Büyük Ata’yı düşünüyorduk. Kim bilir o, şenlikleri göremediği için ne kadar üzülmüştür. Sevgili milletinin arasına katılamadığı için kendi kendini yemiştir. Cumhuriyet Bayramı’nın ertesi günü Atatürk’ün ateşinin birdenbire yükseldiğini duyduk. Derken bir haber daha geldi: Atatürk komaya girdi. İlk koma 48 saat sürdü.” Bugün Cumhuriyet Türkiye Cumhuriyeti 101 yaşında. Bugün bölgemizde yaşananlar ve Türkiye’nin karşı karşıya kalabileceği riskler göz önünde bulundurulduğunda milli birlik ve beraberliğin önemi de daha net anlaşılıyor. O YUMRUĞUN ŞİFRESİ Siyasete damgasını vuran çağrı kimsenin beklemediği bir isimden ve adresten geldi. Geçmişteki çözüm sürecini çok sert ifadelerle eleştirmiş olan MHP Lideri Devlet Bahçeli, Ankara’da herkesi şaşkına çevirdi. O tarihi çağrının ayrıntıları, neden yapıldığı hala tartışılıyor. Bahçeli’nin tarihi çağrıyı yaptığı grup toplantısındaki yumruklu fotoğrafına ise çok dikkat edilmedi. Önce Bahçeli’nin çağrısı ve ardından yaptığı iki açıklamayı da dikkate alarak MHP’de konuşulanlarla başlayacağız: - Bölgedeki gelişmeler Türkiye’nin tüm olasılıklara hazırlıklı olmasını gerektiyor. ABD’nin sınırsız hamiliğinde İsrail’in Davut koridorunu hayata geçirme çabaları, Türkiye’yi doğrudan bir savaşa sokmasa da terör örgütlerinin maşa olarak kullanılması ile yıpratılmasını gündeme getirebilir. - Bu durumda Türkiye’nin kendi içinde birlik ve beraberliğini sağlaması büyük önem taşıyor. Bahçeli partisi açısından büyük bir risk alarak, bu yüzden o tarihi çağrıyı yaptı. Kısacası amaç iç kalenin sağlam olması. - MHP Lideri İmralı- Kandil- Edirne adreslerini ayırarak atıfta bulundu çünkü bu üçlü arasında zaten bir anlaşmazlığın ya da rekabetin varlığı Ankara’nın malumu. ‘ŞARTLAR YERİNE GELMEZSE YUMRUK İNMEYE DEVAM EDER’ - Öcalan’ın İmralı’dan olası çıkışı ya da umut hakkı bazı şartlara bağlı. - MHP’nin açık yol haritasına göre PKK/YPG/PYD silahlarını Türkiye Cumhuriyeti’ne teslim edecek. - Terör örgütü üyeleri adalete teslim olacak. - Bu iki şart yerine geldikten sonra konuşma safhasına geçilecek. - Bu şartlar yerine getirilmezse, Bahçeli’nin grup toplantısında özellikle verdiği poz yani yumruklu poz politikası daha da kararlı bir şekilde sürdürülecek. CUMHURBAŞKANI’NIN GRUP TOPLANTISI BEKLENİYOR AK Parti açısından Bahçeli’nin yöntemi sürpriz olsa da, birlik ve beraberlik için yani “Terörsüz Türkiye” için bir çerçeve çizeceği biliniyordu. İki liderin Bahçeli’nin evinde yaptıkları son görüşmede bu konunun ana hatları ile gündeme gelmiş olduğu belirtiliyor. AK Parti bu çağrının Devlet Bahçeli tarafından yapılmasını bir anlamda “Putları kıran bir adım” olarak niteliyor. “Fayda sağlarsa ne ala” yorumu yapılsa da bazı gerçeklere de dikkat çekiliyor. Gelelim “Terörsüz Türkiye” için AK Parti’nin bakış açısına: BİRBİRİNE KARIŞTIRILMAMASI GEREKEN İKİ BOYUT - Konunun birbirinden ayrı iki boyutu var. Terörle mücadele ve Kürtlerin terör örgütüne desteğinin son bulması. - İkinci madde ile başlayalım; hedef terörün dil, propaganda, vesayet ve meşruiyet boyutlarıyla demokratik siyaset alanından ve Kürtlerle olan ilişkisinden tasfiye edilmesi. - AK Parti’de uzatılan ele olumlu yanıt verenlerle demokratik siyasetin güçlendirilmesinin önemine vurgu yapılıyor. - Ancak bu sürecin terör örgütü ve terörle mücadele ile karıştırılmaması gerektiğinin de altı çiziliyor. Yani terörün kaynağında kurutulması politikasından taviz verilmeyecek. Üstelik en hafif deyimiyle terör vesayetini devam ettirmeyi tercih eden aktörlere karşı sert hukuki tedbirler de uygulanacak. - Bu iki boyut ise kesinlikle birbirine karıştırılmayacak. Aslında gelinen noktada artık kimlik esaslı Kürt sorununun kalmadığı belirtiliyor. Ancak terör sorununun devam ettiği aşikar. O yüzden hedef hem terörü tasfiye etmek, hem de içeride terör örgütüne desteği tamamen bitirmek. GÖRÜŞME İDDİALARI Gelelim bazı iddialara... Üst düzey güvenlik kaynaklarından edindiğim bilgiler şöyle: - İmralı devlet arasında bir görüşme süreci yok. - Kandil devlet arasında ABD’nin arabuluculuğunda da bir görüşme süreci yok. TÜRKİYE’YE ‘DEVLETLEŞMELERİNE KARŞIYIZ’ DİYEN ABD NE KADAR SAMİMİ? ABD Başkanlık seçimlerinin derdinde... Bu yüzden ikili temaslar sürse de, Türkiye- ABD arasında kurulan mekanizmaların aslında işlerlik kazanması ABD başkanlık seçimlerinin sonrasına kalmış görünüyor. Bundan bir süre önce Suriye’nin kuzeyinde seçimler gündeme geldiğinde, Amerikalılarla yapılan görüşmelerde Ankara ve Washington hattında açık açık şu mesajlar gündeme gelmişti: - Türkiye ABD’ye “PKK/PYD/YPG’yi CENTCOM’a bıraktınız, onlar da sizi yanıltıyor. Adım adım devletleşmeye gidiyorlar.” dedi. - Amerikan yönetimi “Devletleşmeye karşıyız” mesajını verdi. - Ankara; “CENTCOM size  anlatmıyor ama terör örgütüne sağladığınız imkân ve kabiliyetlerle, artık onların gücü küçük bir ülkeninkiyle eşdeğer. Türkiye açısından kabul edilemez, hedefler vurulmaya devam edilecek” restini çekti. - 2019 yılındaki 30 km’lik derinlikte terör örgütünün bulunmaması anlaşmasına uymayan ABD “Suriye’de stratejik düzeyde konuşma vakti geldi” dedi. Askeri, istihbarat, dışişleri arasında komitelerde konu ele alınacaktı. - Ancak hem seçim süreci hem de İsrail’in bölgedeki yayılmacı politikası süreci sekteye uğrattı. Bugün ABD yüksek miktarda yatırım yaptığı terör örgütünü bölgede İsrail’in lehine sahada tutuyor. Kısacası örgütün tasfiyesi ya da silah bırakması Türkiye’nin NATO Müttefiki(!) ABD’ye bağlı. ABD ve İsrail’in bölge politikasından yola çıkarak, Türkiye kendi göbeğini kesmeye yani terörle kaynağında mücadele etmeye devam edecek.",https://www.hurriyet.com.tr/yazarlar/hande-firat/bahcelinin-yumrugu-ve-ak-partinin-bakisi-cumhuriyet-bayraminda-birlik-ve-beraberligin-onemi-42574119
Hande Fırat,MHP’nin politikasının şifreleri,"Kasım 08, 2024 06:30","Kayyım atamalarının hemen ardından partisinin grup toplantısında konuşan MHP Genel Başkanı Devlet Bahçeli’nin PKK elebaşısı Abdullah Öcalan’a yaptığı çağrıyı yinelemesi, Ahmet Türk ile ilgili sözleri ve Cumhurbaşkanı Erdoğan’ın bir dönem daha cumhurbaşkanlığı için gerekirse anayasa değişikliği istemesi çok dikkat çekti. Ankara’da bir yanda MHP’nin politikasının şifreleri diğer yanda ise Cumhur İttifakı’ndaki son durum merak ediliyor. Siyasi tecrübesi, kritik dönemeçlerdeki politikalarıyla bilinen Devlet Bahçeli’nin son açıklamalarının aslında bir anlamda politikasının gerekçelerini herkes kadar ben de merak ettim. Şimdi sizlere o çerçeveyi anlatmaya çalışacağım. ‘GELİŞMELER TOPRAK KAYBINA NEDEN OLABİLECEK KADAR ÖNEMLİ’ MHP Genel Başkanı Bahçeli ayrım yapmadan tüm haber kanallarını, yorumları izler. Çok bilinmese de hem güncel hem de tarihi araştırmalar yaptırır. Farklı kesimlerden bilgi edinir. Bugün hem dünyadaki hem bölgedeki gelişmeleri hassasiyetle takip ediyor. Tüm bunlardan hareketle MHP çevreleri, son dönemdeki politikalarını şöyle aktarıyorlar: 1- DÜNYADAKİ VE BÖLGEDEKİ GELİŞMELER - “Dünyadaki ve bölgedeki gelişmeler ülkede toprak kaybına neden olacak derecede kritik ve önemli. Bölge bir ateş çemberi. - Dünyadaki çatışmaların iki boyutu var. Birincisi ABD’nin küresel emperyalist operasyonlarından kaynaklanıyor. Diğeri ise kötü yönetimlerden, ekonomik sorunlardan, bazı ülkeler içinde yaşanan toplumsal çatışmalardan. - Tüm bu gelişmeler ışığında Türkiye bir kuşatma altında ve bu kuşatmaya bilerek ya da bilmeyerek destek verenler var. - Türkiye Cumhuriyeti’nden verilecek bir karış bile toprak yok. 2- TÜRKİYE’YE YANSIMALARI - Dünya ve bölgede yaşananlar Türkiye’nin kırılgan bazı fay hatlarını harekete geçirebilir ya da birileri bu fay hatlarını kullanmak ister. - Fay hatlarını tetikleyecek unsurların başında ise Türkiye içinde kutuplaştırıcı bir dilin zaman zaman gündeme gelmesi, Aleviler ve Kürtlerin hassasiyetlerinin kullanılmak istenmesi geliyor. - Türkiye’de halihazırda 158 siyasi partinin kurulmuş olması bile bunun bir göstergesi olarak yorumlanabilir. - Tüm bunlardan hareketle MHP olası sorunları çözmek için politika üretmeye karar verdi.” 3- EL SIKMA KARARI - Yukarıdaki satırlarda da anlatıldığı üzere bir süredir çok çeşitli çalışmalar yürüten MHP Genel Başkanı Bahçeli, Erdoğan’ı BM Genel Kurulu’nda yaptığı konuşma sonrasında telefonla tebrik ettikten sonra, Erdoğan’ın 1 Ekim’deki TBMM konuşmasını da dikkatle takip etti. Bahçeli Erdoğan’ın TBMM’de dayanışma, huzur ve akıllı bir çalışma çağrısı yapmasının ardından, “Cumhurbaşkanı bir çağrı yaptı, bu çağrı boş kalmamalı, birinin adım atması gerekir, ilk adımı atmak bana düşer” düşüncesiyle DEM’li vekillerin elini sıktı. 4- PKK’NIN SİLAH BIRAKMASI PKK’NIN SİLAH BIRAKMASI  VE ÖCALAN ÇAĞRISI - Altını bir kez daha çizeyim, üzerine çalışılmış bir politikadan bahsediyoruz. Kürt ve Alevi konusunda fay hatları risklerini gözönünde bulunduran MHP Genel Başkanı süreçle ilgili iki nokta belirledi: İmralı ve DEM. MHP kaynakları, buna ilişkin olaraksa Kandil ve Edirne’nin başka ülke ve aktörlerle bağlantıları olduğunu belirtiyor. Üstelik DEM’in gerçekte başının İmralı olduğuna da dikkat çekiliyor. - Nedenlerine gelince, Türkiye tam 40 yıldır terörle mücadele ediyor. Toplumun kimi kesimleri bu mücadele sırasında demokrasi ve insan hakları başlıklarında bazı adımları gündeme getiriyorlar. Bunu yaparken de terörle mücadelenin etkisini azaltmayı hedefliyorlar. - 1979’da Lice’nin Fis Köyü’nde Marksist Leninist temelli kurulan ve ilk kararını sözde Kürdistan Devleti’nin kurulması olarak hedefleyen terör örgütü ile 40 yıldır mücadele ediliyor. Tam hesabı yapılamasa da Türkiye’ye maliyetinin tahminen 4 trilyon dolar olduğu belirtiliyor. - Büyük depremi yaşayan Türkiye aynı zamanda ciddi bir ekonomik sıkıntı döneminden geçiyor. - Bölge ve dünyadaki gelişmeler, fay hatlarının kullanılma riski, ekonomik sıkıntı, yapılan araştırmalar üst üste konulunca MHP Genel Başkanı politikayı hayata geçirmeye, bir anlamda çağrı yaparak denemeye karar verdi. - Bahçeli’nin politikasının talepleri ise net: * Öcalan Fis Köyü’nde aldığı ilk kararı yani sözde Kürdistan Devleti kurma kararını iptal edecek. * Örgüt elemanları silahlarını Türkiye Cumhuriyeti’ne teslim edecek. Kendileri adalete teslim olacak. Suçlu olanlar cezalarını çekecek, suçsuz olanlar evlerine gönderilecek. * Konuşma yeri Meclis, çünkü TBMM Türkiye’dir. Üstelik TBMM içinde grup toplantı salonu gibi alternatifler bulunuyor. * MHP’ye göre çözüm için İmralı ile DEM arasında bir adım atılması, hükümet yetkililerin de bu adımı sahiplenmesi gerekiyor. Ancak yapıp yapmama konusunda kararın hükümete ait olduğunun da altı çiziliyor. 5- AHMET TÜRK MESELESİ - Mardin Büyükşehir Belediyesi Başkanlığı’ndan görevden alınan Ahmet Türk konusundaki bakış açısına gelince, Ahmet Türk’ün daha önce hapishaneden çıkmasına öncülük eden isim MHP Genel Başkanı Devlet Bahçeli idi. Ahmet Türk’ün bugün yaş ve sağlık sorunu bulunduğuna dikkat çekiliyor. - MHP’ye göre yargı bir karar verdiğinde hükümet bunu uygulamakla görevli. Ancak MHP İçişleri Bakanlığı’nın görevden alma yazısındaki “Geçici hal” ifadesine de dikkati çekiyor. Ahmet Türk açısından da o bekleme süresinin önemli olduğu ifade ediliyor. 6- ANAYASA DEĞİŞİKLİĞİ - MHP “Heybeden Erdoğan için anayasa değişikliği” çıktı tepkilerinden de rahatsız. - MHP’ye göre Türkiye’nin bugün için bir seçim gündemi yok. - Ancak gerek anayasa değişikliği gerekse zamanı gelince 360 vekilin bulunarak TBMM’nin kendini feshetmesi için de MHP’ye göre atılması gereken bazı adımlar var: * Terör sorununun çözülmesi, fay hatları riskinin ortadan kaldırılması için gereken adımların atılması. * Toplumsal ayrışma sorunun bitmesi. * Büyük depremin etkilerinin ortadan kaldırılması. * Ekonominin düzlüğe çıkması * Bazı önemli reformların hayata geçirilmesi. BİTİRİRKEN Özellikle toplumsal fay hatları, ayrışma dili konusundaki vurgulara dikkat etmenizi isterim. Fay hatlarının ortadan kaldırılması konusunda Aleviler ve Kürtler MHP’nin politikasında önemli bir yer tutuyor. Önümüzdeki süreçte bu konuda yeni bazı önerilerin gündeme getirilmesi de sürpriz olmasın. Gelelim son olarak Cumhur İttifakı arasında bu konunun derin bir sorun olup olmadığını soranlara. İki liderin arası her zamanki gibi iyi. Önümüzdeki süreçte bir araya gelmeleri, konuları etraflıca konuşmaları bekleniyor.",https://www.hurriyet.com.tr/yazarlar/hande-firat/mhpnin-politikasinin-sifreleri-42584969
Hande Fırat,İmamoğlu’nun Ankara çıkarması,"Ekim 22, 2024 06:29","‘ISINMA TURU DİYE BİR ÖZEL KAPSAM YOK’ Belediyeler Birliği ve İstanbul ile ilgili çalışmaları anlatmak için Ankara’da gazetecilerle buluştuğunun altını çizen İmamoğlu “Ankara’ya ısınma turu diye özel bir kapsam yok” dedi. İlk kez 5 yaşında geldiği Ankara’yı o günden beri sıcak bulduğunu da sözlerine ekledi. ‘ALLAH BİLDİĞİ GİBİ YAPSIN, BAŞKA ÖRGÜTLERİN ÜREME KAPASİTESİ VAR’ İmamoğlu’nun basınla buluşmasının öncesinde FETÖ elebaşısı Gülen’in öldüğü ortaya çıkmıştı. İmamoğlu bu konuda şunları söyledi: * “Kendisini Allah’a havale ediyorum, Allah bildiği gibi yapsın. Bu ülkeye büyük zararları oldu. * Şu kaygımı da dile getirmek isterim; başka örgütlerin, başka oluşumların üreme ve türeme kapasitesi var. Bunların da karşısında susanlar var. Bu tür yapıların karşısında susanlar Türkiye’yi neden uçurumun kenarında gezdiriyorlar? * Ben açıkçası yeni tehditleri daha çok önemsiyorum. Bırak cemaatleri, insanları koru.” İMAMOĞLU: YARGISAL TACİZE UĞRADIĞIMI DÜŞÜNÜYORUM İmamoğlu hakkındaki dava da gündemdeydi. Adalete ve hukuka güvenmek istediğini belirten İBB Başkanı İmamoğlu, kimseye ahmak demediğini, sözü sahibine iade ettiğini iddia etti: * “Yargı sürecinin adil ve objektif bir şekilde işleyeceğine inanmak isterim. Adalete ve hukuka olan inancımı korumak istiyorum. * Hâkim Samsun’a sürüldü. Ben yargıçlara güvenmek istiyorum.  Neymiş, hâkim kararını birkaç kişiye söylemiş. Bu da doğru değil. Kaldı ki hâkim çırpınıyor. HSK çağırıp ne yaşadığını sormalıydı. * Yargısal tacize uğradığımı düşünüyorum. * Yargıyı silah olarak kullanmanın millette karşılığı olmaz. Bunu en iyi bilen parti AK Parti’dir. * Umarım bu yanlıştan dönerler, bundan nemalanacak olsam dilim çok farklı olurdu.”  ‘CUMHURBAŞKANI ADAYINI MİLLET BELİRLER’  Yargı süreci ile ilgili partide özel kurullar oluşturulduğunu açıklayan Ekrem İmamoğlu, Cumhurbaşkanı adayı olup olmayacağı konusundaki soruları da yanıtladı: * “Artık günü geldiğinde aday mısınız boyutu kirlendi. Biz zaten yola çıktık. Mevcut sisteme karşıyız. * Yeni bir demokratik düzen kurmaya kararlıyız. * Bu yolda yol arkadaşı olmanın adaylıkla tarif edilebilecek bir pozisyonu yok. * Günü gelince adayı elitler değil, millet belirleyecektir. Parti mekanizması da devrede olacaktır. * Bu sistemle cumhurbaşkanı seçilecek. Sonrasında parlamenter sistem konusundaki adımların hızla atılmasını diliyorum. * Her gün erken seçim demek yerine, sorunlar anlatılmalı. * (Hakkındaki davadan CHP Genel Başkanı olursa kurtulabileceği iddiaları) Fırsatçı bir insan değilim. Görevimin başındayım. Böyle bir gündemim yok.”  İMAMOĞLU: BİZ BİR EKİBİZ  Gelelim Ankara Büyükşehir Belediye Başkanı Mansur Yavaş ile arasındaki ilişkiye... Aralarında rekabet olup olmadığı sorulurken, CHP Genel Başkanı Özgür Özel’in ‘Sağ açık Mansur Yavaş, sol açık Ekrem İmamoğlu, ‘Aman birbirinize pas atmayın’ denir mi?’ sözleri de hatırlatıldı: * “Genel Başkan’ın “sağ ve sol açık” sözünü doğru bulmuyorum. * Mansur Bey’in başarısı ile gurur duyarım. Bunun bir yarış gibi algılanması yanlış. Biz bir ekibiz. Bunu genel başkanla da paylaştım. ‘SEÇİMİ KAYBEDERSEK BİZ KAYBEDERİZ’ * Bugün itibarıyla bu seçimi kazanacak bir iktidar önümüzde yoktur. * Bu seçimi kaybedersek bir tek muhalefet olarak biz kaybederiz. Kendi hatalarımızla, eksiklerimizle, uyuşmazlığımızla ya da hazırlıksız olmamızla kaybederiz.”  İMAMOĞLU’NDAN KABOĞLU’NA TEPKİ  Ekrem İmamoğlu; İstanbul Baro Başkanı seçilen İbrahim Kaboğlu’nun ilk 4 maddenin olumlu anlamında değiştirilebileceği sözlerine de tepki gösterdi: * “Anayasa’nın ilk dört maddesinin mevzu edilecek bir durumu yoktur. İbrahim Kaboğlu adına talihsiz bir açıklama olmuştur. * Artık bulunduğu makam baro başkanlığıdır. Kötü bir başlangıç yaptı, üzüldüm.” BELEDİYELERİN SORUNU İmamoğlu belediyelerin sorunlarını ve İstanbul depremi ile ilgili çalışmaları da anlattı: “* Tüm belediyeler ciddi mali zorluk içinde. Çok sayıda belediye sadece maaş ödemelerini karşılayabiliyor. Bunun temel sebebi de kriz ortamı ve bozulan ekonomik dengeler. * Maliye Bakanı ile Çevre ve Şehircilik Bakanı’na randevu talebime olumlu yanıt verdikleri için teşekkür ediyorum. * İstanbul deprem meselesi bir beka sorunudur. Siyasi malzeme yapılmadan, merkezle birlikte yasal zemine kavuşturularak yürütülmesi önemli.”",https://www.hurriyet.com.tr/yazarlar/hande-firat/imamoglunun-ankara-cikarmasi-42568248
Hande Fırat,Ankara’dan WashIngton’a iki sayfalık liste,"Eylül 21, 2024 06:29","Dünyanın gözleri bu toplantıya çevrilmiş durumda. İsrail’in Lübnan’a son saldırısı, yeni nesil teknolojik savaşın dünya gündemine girmesi, Gazze katliamı, Rusya -Ukrayna savaşı nedeniyle hem liderlerin yapacakları konuşmalar hem de ikili görüşmeler dikkatle takip edilecek. Her ne kadar ABD Başkanı’nın temas ve açıklamaları önem taşıyacak olsa da Amerika’nın son sürat başkanlık seçimlerine koştuğu bir gerçek. Bu nedenle de sorunlu tüm alanlarda gelişmeler, ikili ilişkiler bir süredir daha çok sistem tarafından yani bürokratlar üzerinden götürülüyor. Seçilecek Amerikan Başkanı’nın ülkesinin reel politiğinden çok farklı davranması ya da sistemin çarklarına çomak sokması beklenmiyor. Yeni başkan kendi ekibi ve bakış açısıyla mutlaka yeni bir bakış açısı da getirmeye çalışacaktır. Dolayısıyla ABD’nin başat konumundaki sorunlu tüm başlıklar yeni başkanı ve ekibini bekliyor. Beklerken de sistem hazırlıklarını sürdürüyor. BASS’A VERİLEN İKİ SAFYALIK LİSTE ABD -Türkiye ilişkileri birçok sorunun yanı sıra Biden’ın sağlık durumundan da kaynaklı olarak uzun süredir daha çok liderler seviyesine yerine iki ülkenin bakanları ve bürokratlarınca götürülüyor. Son olarak ABD’nin Ortadoğu’dan sorumlu üst düzey diplomatlarından Siyasi İşlerden Sorumlu Müsteşarvekili John Bass, Ankara’da bir dizi temasta bulundu. ABD’nin eski Ankara Büyükelçisi görevinde de bulunan Bass’ın yoğun temas trafiğinde kuşkusuz en dikkat çekeni Dışişleri Bakanlığı yetkilileri ile yaptığı toplantıydı. YAKLAŞIK 25 MADDELİK LİSTEDE NE VAR Öncelikle şunu söyleyeyim; bir Amerikalı kaynağım, “Yapılan toplantılar arasında en açık ve net olanıydı” dedi. Aslında bunu bir itiraf olarak da kabul edebiliriz. Neden diye soracak olursanız; bugüne kadar PYD/YPG terör örgütü başta olmak üzere ABD’nin Türkiye’yi hedef alan terör örgütlerine yardımları, Suriye meselesi hemen her düzeyde, üstelik kanıtlarıyla herhalde onlarca kez anlatıldı. ◊ İki tarafın da karşılıklı pozisyonlarını açık açık anlattıkları toplantıda, Ankara bu kez beklentilerini iki sayfalık, yaklaşık 25 maddeyi bulan yazılı bir metne döktü. ◊ Üstelik bu metin Amerikalılara verildi. Yani bir anlamda artık “Türkiye tam ne istiyor bilmiyoruz? Bazı talepler var, değerlendiriyoruz” deme şansları da kalmadı. PKK’YA VERİLEN EĞİTİMDEN FİNANS KAYNAKLARINA... ◊ Ankara iki sayfalık metinde aslında Suriye ve Irak sahalarında ABD’nin terör örgütü YPG/PYD/PKK verdiği desteği, bu desteğin Türkiye’ye nasıl tehdit olarak döndüğünü gözler önüne serdi. ◊ Metinde açık açık terör örgütüne verilen sofistike eğitimlere son verilmesi yer aldı. Bunun örnekleri de sıralandı. ◊ Yine terör örgütüne kazandırılan kabiliyetler sıralandı, bunların da son bulması istenildi. ◊ Dikkat çeken bir başka madde ise terör örgütüne para akışıydı. Tüm Suriye halkına ait olması gereken petrol gelirleriyle ABD tarafından terör örgütünün finanse edildiği belirtilerek, buna da son verilmesi gerektiği yazıldı. Kısaca “Mali yardımı, petrol kaynaklarından elde edilen geliri kesin” denildi. BİTİRİRKEN... Bu toplantıların perde arkasını bilenler, genelde ABD’nin çeşitli talepler listesiyle masaya oturduğunu bilir. Bu kez liste Ankara tarafından masaya konuldu. Somut ve detaylı bir şekilde... Tabii herkesin merak ettiği soru ABD bu adımları atar mı? Hem de seçime giderken... Bunu zaman ve bölgede her an değişen dengeler, bir de yeni yönetim gösterecek. Ancak artık ABD’nin “Biz Türkiye’nin tam da ne istediğini bilmiyoruz” deme şansı kalmadı. Uygulanması istenilen maddeler yazılı bir şekilde ellerinde. Söz verseler bile yapmayacaklarını ya da bazı küçük adımlar atmakla kalma olasılıklarının bulunduğunu biliyoruz. Yine de önümüzdeki süreçte iki ülke arasında dikkat çeken iki olumlu gelişme yaşanabilir.",https://www.hurriyet.com.tr/yazarlar/hande-firat/ankaradan-washingtona-iki-sayfalik-liste-42538543
Hande Fırat,S-400’de hep aynı hikâye,"Eylül 24, 2024 06:29","Bu köşeyi takip edenler hatırlayacaktır. En son Ankara, Suriye ve Irak sahasında YPG/PYD/PKK’ya verilen desteklerin kesilmesi konusunda net ifadelerle 25 maddelik bir talep listesini Amerikalılara vermişti. Amerikalılar bir yandan Türkiye ile sorunlu alanları azaltma arayışında. Bunların başında da Ankara’nın taleplerinden biri olan CAATSA yaptırımları var. Ancak ne zaman konu CAATSA yaptırımlarına gelse hep aynı haber servise konuluyor. Bu kez ise Yunan basını üzerinden yapıldı. Buna göre, ABD Türkiye’nin S-400’leri İncirlik Üssü’nde ABD kontrolündeki bölgeye nakletmesini önerdi. Peki gerçekte ne oluyor? TÜRKİYE BENZERİ ÖNERİYİ REDDETTİ, POZİSYONUNDA BİR DEĞİŞİKLİK YOK - Konuyu yakından takip edenler belki bilirler. ABD eski görüşmelerde İncirlik’i değil, ama S-400’lerin başında Amerikalıların nöbet tutmasını, bir anlamda kendi kontrollerine geçmesini istemişti. Ankara ise bu öneriyi tüm görüşmelerde reddetmişti. - Bugün gelinen noktada ise Ankara ABD’nin CAATSA yaptırımlarını kaldırmak ve bunu yaparken de “Ne alırsak kârdır” mantığı ile hareket ettiğinin farkında. - Sözün kısası Ankara’nın politikasında bir değişiklik yok. İster Yunan basını üzerinden ısıtılıp konulsun, ister görüşmelerde dile getirilsin, Ankara S-400’lerin kontrollerini ya da saklanmasını ABD’ye bırakmayacak. ZATEN YAPTIRIMLAR UYUM ŞEMASI ÜZERİNDE ANLAŞMA VAR Bu arada meselenin bir diğer boyutu, Türkiye ile ABD zaten geçtiğimiz mart ayında Rusya konusunda yaptırımlar uyum şeması üzerinde anlaşmışlardı. - Daha önce ABD, Türkiye’ye bilgi vermeden hemen açıklıyordu. Ekonomiyi de olumsuz etkileyen bir durumdu. - Ankara- Washington hattında yapılan görüşmelerde Türkiye ABD’ye “Bu firmaları önce bize bildirin, bakalım, sonuca göre bir karar verilsin” isteğini iletmiş ve iki taraf da uzlaşmıştı. - Kısacası “Yaptırımlar uyum şeması” üzerinde anlaşma yapalı yaklaşık altı ay oldu ve genel itibariyle işliyor. KÜLTÜR YOLU’NDA BAŞKENTTE REFİK ANADOL RÜZGÂRI Sanatta dijital çağ ve yapay zekâ rüzgârları dünyayı kasıp kavuruyor. Kültür ve Turizm Bakanlığı’nın Kültür Yolu organizasyonları bu hafta başkentte. En etkileyici eserlerden biri ise Anadolu Medeniyetleri Müzesi’nde sergileniyor. YERYÜZÜ RÜYALARI: ANADOLU - Refik Anadol bu kez kadim geçmiş ile teknolojinin arasında köprü kuran bir ‘yapay zekâ veri heykeli’ne imza attı. - Türkiye arkeolojisi ile ilgili yarım milyon veri bilgisayara yüklendi, yapay zekâ algoritmaları tarafından oluşturuldu. - Tarihsel veri hazinesi Refik Anadol tarafından işlenerek, insanlık tarihinin yankıları yapay zekâ merceğinden izleyiciye sunuldu. Ankara’da yaşayanlara ve yolu düşenlere mutlaka tavsiye ediyorum. ESKİZDEN PİKSELE DİJİTAL SANAT ‘ANATOLIA EDITION’ En çok genç sanatçılar ilgi gösteriyor, içlerinde okullarını yeni bitirenler de var, hâlâ okuyan da... Bu hafta sonu Kültür ve Turizm Bakan Yandımcısı Gökhan Yazgı ile Kültür Yolu Başkent Ankara kapsamında Eskizden Piksele Dijital Sanat Anatolia Edition’ı birlikte ziyaret ettik. Serginin en dikkat çeken özelliği “Açık Çağrı Programı” ile yapılmış olması.... AÇIK ÇAĞRI PROGRAMI NEDİR? - “Eskizden Piksele Dijital Sanat Sergisi”, teknolojik araçlarla üretilen sanat eserlerine alan açmayı, Türkiye’nin Yeni Medya Sanatı ekosistemi içerisinde öncü sanatçıları ve yeni nesil yetenekleri bir araya getirmeyi amaçlıyor. - 2022 yılından itibaren Kültür ve Turizm Bakanlığı’nın desteğiyle Ayyıldız Communication tarafından hayata geçirilen bu sergi, dijital sanat eserlerinin görünürlüğünü artırmayı, sanatın ve teknolojinin kesişiminde yer alan eserleri buluşturarak, dijital sanatın değişen yüzünü ve günümüzün yaratıcı dinamiklerini izleyicilere sunmayı amaçlıyor. - Açık çağrı programı gençler başta olmak üzere tüm sanatçılara açık. - Sanat, teknoloji ve bilimin kesişim noktasında projeleri olan ve dijital sanatların çeşitli alt dallarında üretimleri bulunan sanatçılar, programa başvurabiliyor. Başvurular ücretsiz. - Seçici kurul tarafından değerlendirilen başvurulardan seçilenler ise sanatseverlerle buluşuyor. Bu yıl 7 şehirde düzenleniyor. Sanıyorum gelecek yıl sayı daha da artacak. Gençlerin sanatla teknolojiyi buluşturduğu eserleri beni çok etkiledi. Meraklılarına tavsiye ederim.",https://www.hurriyet.com.tr/yazarlar/hande-firat/s-400de-hep-ayni-hikaye-42541516
Hande Fırat,Aile hekimleri gibi aile danışmanları geliyor,"Ekim 10, 2024 06:29","Günlerdir hepimizin tartıştığı, isyan ettiği bu konuyu ve şiddetin önlenmesi için hangi adımların atılacağını Aile ve Sosyal Hizmetler Bakanı Mahinur Özdemir Göktaş ile konuştum. “Geçtiğimiz hafta, iki genç kızımızın elim bir şekilde katledilmesi hepimizin ciğerini yaktı” diyen Göktaş, şiddetin hiç başlamadan engellenmesinin önemli olduğunu söyledi. Ardından da uygulamaya koyacakları yeni sistemi açıkladı: - “Nasıl her ailenin bir aile hekimi varsa, biz de her hanenin Aile Bakanlığı’na bağlı bir danışmanı olsun istiyoruz. Bununla ilgili çalışmamızı başlattık. - Bu bağlamda vaka yönetim sistemimizi tüm genel müdürlüklerimizi kapsayacak şekilde yeniden kurguluyoruz. - Şiddet uygulayan profiller analiz edilecek, ihtiyaca uygun modüler müdahale programı ile iş akışları geliştirilecek. - Bu proje ile şiddet uygulayanlara yönelik psikososyal müdahale modelini geliştireceğiz. TÜM TÜRKİYE’NİN RİSK HARİTASI - Mahalle mahalle, ev ev ülkemizin sosyal risk haritasını çıkaracağız. - O evde kaç engelli var, kaç yaşlı var, kaç suça sürüklenmiş insan var, kaç şiddet mağduru veya şiddet riski altında olan kadın var göreceğiz. - Olası riskleri görüp, ona göre hareket edeceğiz. - Vaka yönetim sistemimize yönelik çalışmayı 2 ilçemizde pilot uygulama olarak kısa süre içinde başlayacağız.” Mahinur Özdemir Göktaş BAKANLIKLAR ARASI KOORDİNASYON ARTIRILACAK Salı günü Hürriyet Gazetesi’ndeki köşemde uygulamadan ya da koordinasyon eksikliğinden kaynaklanan bazı soru ve eleştirileri gündeme taşımıştım. Bakan Göktaş o soruları da tek tek yanıtladı; “Kadına yönelik şiddetle mücadelede koordinasyonu daha da yükseltmeye yönelik ilgili bakanlıklarla çalışmalarımızı sürdürüyoruz” dedi. Göktaş hakkında koruma kararı verilen kadınlarla ilgili Şiddeti Önleme Merkezleri (ŞÖNİM) ile kolluk arasındaki koordinasyon sorunu olup olmadığı konusunda şu açıklamaları yaptı: - “Eşgüdüm ve koordinasyon içerisinde yürütüyoruz. - Bakanlıklar arasında elektronik veri tabanlarımız arasındaki entegrasyonu sağlamış durumdayız. Yani kolluğa yapılan başvuru anlık olarak bizim sistemimize düşüyor, vakaya hızlı ulaşım, etkin müdahale sağlanıyor. - Koruma kararlarının uygulanmasının izleme süreci kurumlar arasında tesis edilen elektronik veri entegrasyonlarıyla da bir üst seviyeye taşınmış durumda. Bakanlığımız sistemlerine kararların düşmesinin ardından vakalara hızlı ve etkin bir sosyal hizmet müdahalesinde bulunabiliyoruz. ŞÖNİMLERİN SAYISI ARTIRILACAK - 2024 yılı sonuna kadar ŞÖNİM (Şiddet İzleme ve Önleme Merkezi) sayısını 84’e yükseltmeyi planlıyoruz. - Kadına yönelik şiddetle mücadelede koruyucu ve önleyici kurumsal hizmet kapasitemizi sadece niceliksel bakımdan değil, aynı zamanda niteliksel olarak da artırmayı hedefliyoruz. - Kurumsal hizmet birimlerimizde görev yapan personelimizi ise sürekli eğitimlerle destekliyoruz.” Bakan Göktaş, kimliği ve adresi gizli tutulması kararı verilen kadınların SGK, pasaport gibi işlemlerde yaşadıkları sorunlarla ilgili soruyu da yanıtladı. Gizlilik kararlarının bakanlıklar arası elektronik entegrasyonun sağlandığına dikkati çekerek, “Kurumlar sistemlerini mevzuat kapsamında güncelleyerek şiddet mağdurlarının herhangi bir aksamaya maruz kalmadan hizmet sunumuna ilişkin sistemdeki geliştirmelerini hayata geçiriyorlar” dedi. TARTIŞILAN OYUNLAR ÇOCUKLARI NASIL ETKİLİYOR Son dönemdeki cinayetlerle de gündeme gelen bazı internet ve oyun siteleri büyük tartışma yaratmıştı. Göktaş, geçtiğimiz günlerde düzenlenen Dijital Bağımlılıkla Mücadele çalıştayının ardından yaptıkları tespitleri de açıkladı: - “Çocuklar dijital oyunlardaki güçlü karakterler ile kendilerini özdeşleştiriyor. - Oyunlarda özellikle bu güçlü, karanlık veya tüm silahları ustalıkla kullanabilen figürleri seçerek kendilerine güven ve cesaret kazandırıyorlar. - Oyun sırasında kendilerine yeni bir kişilik oluşturan çocuklar, oyun bittikten sonra sosyal ilişkilerinde zayıflama ve sosyal izolasyon yaşıyorlar.” Bakanlığının kapsamlı bir rapor hazırladığını belirten Mahinur Özdemir Göktaş, raporun ilgili kuruluşlarla paylaşılacağını, mücadele için bir yol haritası belirleneceğini söyledi.",https://www.hurriyet.com.tr/yazarlar/hande-firat/aile-hekimleri-gibi-aile-danismanlari-geliyor-42558026
Hande Fırat,Lübnan tezkeresi geliyor... ‘Saldırı kabul edilemez’ açıklamalarının sonunda gelinen nokta,"Ekim 15, 2024 06:29","Katlettikleri kadınların, sivillerin sayısı tam olarak bilinmiyor. Tüm bu süreçte İsrail’e karşı yapılan açıklamalar hep benzerdi; “Siviller öldürülmemeli, bu saldırılar kabul edilemez vb...” Gazze yetmedi İsrail’e, geçmişte daha önce de yaşandığı gibi Lübnan’a girdi. Hizbullah’ın komuta kademesini hedef alıyorum derken, sivilleri yine umursamadı bile. Dünya yine benzer açıklamaları yaptı, kimse kılını bile kıpırdatmadı. Baktı ki ne yapsa dünya kınamaktan öteye gitmiyor, bu sefer Birleşmiş Milletler’i vurdu. ABD’NİN VETO ETMEDİĞİ KARAR Birleşmiş Milletler Görev Gücü’nü (UNIFIL) vurmak, Birleşmiş Milletler’i vurmaktır. Aslında aynı zamanda ABD’yi de vurmaktır, dinlememektir, takmamaktır. Niye mi? GÖREV GÜCÜ GÜVENLİK KONSEYİ KARARIYLA KURULDU UNIFIL ilk kez 1978 yılında kuruldu. Lübnan ile İsrail arasında yaşanan çatışmaların ardından oluşturulan Barış Koruma Gücü’nün amacı İsrail kuvvetlerinin Lübnan topraklarından çekilmesi, uluslararası barış ve güvenliğin tesisi ile Lübnan Hükümeti’nin işgal edilmiş bölgelerde devlet otoritesini yeniden sağlamasına destek olmaktı. * 2006 yılında yaşanan İsrail-Lübnan savaşının ardından Birleşmiş Milletler Güvenlik Konseyi’nin aynı yıl, 11 Ağustos’ta alınan kararıyla görev gücünün takviye edilmesine, yetkilerinin artırılmasına karar verildi. * Yani bu kararı ABD veto etmedi. * UNIFIL karada kuzeyini Litani Nehri’nin, güneyini ise İsrail ile Lübnan arasındaki “Mavi Hat”tın oluşturduğu bölgede; denizde ise Lübnan sahilini oluşturan 110 deniz mili uzunluğunda ve 48 deniz mili genişliğindeki deniz alanında görev yapıyor. Gelelim temel amacı dünya barışını ve güvenliğini korumak, ülkeler arasında dostane ilişkiler geliştirmek ve uluslararası sosyal ve ekonomik işbirliğini artırmak olan “Birleşmiş Milletler”in Barış Gücü’nün görevlerine; * Sınırları korumak. * Belirlenen bölgeler içinde Lübnan ordusu hariç hiçbir silahlı kuvvetin faaliyetine izin vermemek. * İnsani yardımların sivil nüfusa ulaştırılmasını sağlamak. * Yasadışı silahların bölgeye girişine müsaade etmemek. (Yani Lübnan hükümetinin izni olmadan herhangi bir grubun silah teminini engellemek) * Eylül 2024 tarihi itibarıyla UNIFIL’e Türkiye dahil 48 ülke 10.058 askeri personelle destek veriyor.  TÜRKİYE’NİN MİSYONU  * Türkiye, 2006 yılında teşkil edilen UNIFIL Deniz Görev Gücü’ne başından bu yana korvet/fırkateyn sınıfı gemilerle iştirak ediyor. Türkiye’nin bir gemisi bulunuyor. Yunanistan, Almanya, Bangladeş ve Pakistan gibi. * Deniz Kuvvetleri Komutanlığı’na ait TCG-Beykoz (F-503) 90 civarında mürettebatıyla beraber devriye görevini yerine getiriyor. * Karadaki karargâhta zaman zaman 2 ila 5 Türk askeri de karargâh ile iletişimi ve raporlama işlemlerini yerine getirmek için görev yapıyor. TEZKERE MECLİS GÜNDEMİNE GELİYOR * Türkiye’nin UNIFIL kapsamındaki Barış Gücü’nün görev süresinin uzatılmasına ilişkin tezkere bu ay TBMM gündemine gelecek. * Türkiye yeni bir güç göndermeyi planlamıyor. Mevcut gücü göreve devam edecek. UNIFIL’e yönelik saldırıların devam ettiği bir dönemde Türkiye’nin söz konusu misyona katkısının devam etmesi, sorunun değil çözümün bir parçası olduğunu gösteriyor.  GELELİM SALDIRI KABUL EDİLEMEZ DİYENLERE...  Her katliamı kınama ile “kabul edilemez” sözüyle geçiştiren başta Batı olmak üzere tüm dünya artık İsrail’e “dur” demek zorunda. Zorunda çünkü bu açıklamaların hiçbir önemi olmadığını İsrail çok iyi biliyor. O yüzden de koskoca(!) Birleşmiş Milletler’in Barış Gücü’ne saldıracak ve “karadaki birlikler bölgeden çıksın” diyecek cesareti ve haddi kendinde buluyor. Milletler barış için gerçekte hiç birleşememişse, bir katile toplanıp “dur” diyecek cesaretleri ve liderleri yoksa İsrail hadsiz adımlarını atmaya, katliamlar yapmaya devam eder.",https://www.hurriyet.com.tr/yazarlar/hande-firat/lubnan-tezkeresi-geliyor-saldiri-kabul-edilemez-aciklamalarinin-sonunda-gelinen-nokta-42562196
Hande Fırat,İsrail bu savaşı Türkiye’ye kadar yayma cesareti gösterir mi?,"Ekim 04, 2024 06:30","Bu sözleri Cumhurbaşkanı Tayyip Erdoğan Türkiye Büyük Millet Meclisi kürsüsünde söyledi. Hem endişe hem de tartışma başladı. Şimdi bu konuşmanın perde arkasına bir üst düzey yetkilinin anlatımından yola çıkarak, bakacağız: ERDOĞAN’IN MESAJI HEM İSRAİL’E HEM DE İÇERİDEKİ BAZI GRUPLARA * Dünyanın vicdanının karşısında yer alan, Ortadoğu’yu birbirine katan İsrail yönetimi hep bir dini referans noktası ile hareket ediyor. * Referans noktasında kendi gelenekleri ve inancı olduğunu iddia ederek, vaad edilmiş toprakları gündeme getiriyor. Bu topraklar içinde Türkiye’den de küçük bir bölümü gösteriyorlar. * Tüm bunlar işin ciddiyetini gösteren işaretler. Türkiye’den üç buçuk saat uzakta bir mesafeden bahsediyoruz. * Türkiye tabii ki birçok senaryoya göre olası hazırlıklarını yapıyor. * Ancak Türkiye’nin kendi içinde de bazı açıklamalar ne yazık ki dışarıya karşı Türkiye’yi zayıf gösterebilir. * Cumhurbaşkanı bu sözleri hem İsrail’e hem de içeride birlikteliği bozmaya çalışanlara da karşı kullandı.  * Süreçte, Türkiye birlik olmalı ve dikkatli olmalı. BATILI LİDERLER İRAN CUMHURBAŞKANI’NA SÖZ VERDİ Mİ? ARKA KAPI DİPLOMASİSİ İŞLİYOR MU?  İran Cumhurbaşkanı Mesud Pezeşkiyan, ABD ve Avrupalı liderlerin, İran’ın Hamas Siyasi Büro Başkanı İsmail Haniye suikastına karşılık vermemesi halinde Gazze’de ateşkes ilan edeceklerine dair kendilerine söz verdiğini ancak bunu yerine getirmediklerini söylemişti. Bir pazarlık var mı, detayları neler belli değil. Ancak şunları söyleyebiliriz: HERKES HERKESLE FARKLI SEVİYELERDE KONUŞUYOR * İsrail saldırılarının arkasında reel bir mantık aramanın bir faydası yok. Kasım Süleymani ya da İsmail Haniye suikasti çok noktasal hedef ve atışlar. Bu nedenle bir stratejinin ürünü, hesaplanmış bir planın parçası olduğu görülebiliyor. * Ülkeler arasında işleyen bir arka kapı diplomasisi var. * Herkes herkesle farklı seviyelerde konuşuyor. * Bu farklı seviyelerdeki temasın İran-İsrail, İran-ABD arasında olduğu da düşünülüyor. * Ankara’nın da duyduğu bazı bilgiler var; ateşkesin sağlanması için yürütülen temaslara dair. * Rusya ve Ukrayna’nın savaşta iken bile görüştüğü unutulmamalı. BATININ HEDEFİ İRAN’DA REJİM DEĞİŞİKLİĞİ Mİ? * Devrim olduğundan beri oradaki düzeni yıkmaya çalışan bir Batı dünyası var * Ancak İran’ın tarihi yapısını dikkate almak gerekiyor. * Bununla birlikte dışarıdan gelen bir baskı ile değişiklik olması mümkün görünmüyor. İSRAİL’İN LÜBNAN PLANINI ANKARA NASIL OKUYOR? Ankara’ya göre İsrail’in Lübnan’ın tamamına ilişkin bir sıkıntısı yok. Ancak, * İsrail’in hedefinin Hizbullah’ın yönetimsel yapısını tamamen çökertmek olduğu anlaşılıyor. * Diğer yandan kara operasyonu ile kuzeyde belli bir noktaya kadar gelip, orada bir tampon bölge oluşturmak istedikleri düşünülüyor. * Aslında noktasal atışlı bir savaş yürütülüyor. * Lübnan hükümeti de bir savaş içinde olmak istemiyor.  TÜRKİYE YENİ BİR DİPLOMATİK ÇABA BAŞLATIR MI?  * Ankara her an çıkabilecek bir fırsatı değerlendirmek üzere ilişkileri sürekli ve güncel tutuyor. * Tansiyon yüksek de olsa bir anda çıkabilecek bir fırsat değerlendirilirse gerginlik azalabilir. ERDOĞAN’IN BARIŞ GÜCÜ ÖNERİSİ KAPSAMINDA TÜRK ASKERİ GÖREV YAPAR MI? Cumhurbaşkanı Erdoğan’ın son dönemde dikkat çeken bir diğer açıklaması ise, “Uluslararası toplum İsrail’in tüm bölgeyi ateşe atan bu haydutluğuna daha fazla sessiz kalamaz. Şayet Güvenlik Konseyi gerekli iradeyi göstermezse Genel Kurul’un (BM) 1950 tarihli Barış İçin Birlik Kararı’nda olduğu gibi kuvvet kullanma tavsiyesinde bulunma yetkisi süratle devreye alınmalıdır” oldu. Peki Türkiye bu barış gücünde yer alır mı? * Türkiye barış için elinden geleni yapmakta kararlı. * Ankara orada muharip güç değil, ama bir barış gücüne katılmaya sıcak bakıyor. * Ancak henüz o aşamaya gelinmediğinin de farkında. SÜPER GÜÇ BATI HATTA DÜNYA İÇİN KATLİAMI DURDURMAK BU KADAR ZOR MU? Katliamı ya da İsrail’e dur demenin zor olmadığını hepimiz biliyoruz. İsteseler, çıkarları bunu gerektirse kimse bir dakika durmazdı. Batının en büyük kazanç kapısı ne yazık ki, * Dünyada şu anda iki savaş var. * Bu savaşlarda çok ciddi silah ve mühimmat kullanılıyor. Bunları kim üretiyor, kim satıyor, kim para kazanıyor? * İran-Irak savaşı sürerken, füzeler havada uçuşuyordu. Kim verdi o füzeleri? Yıllar sonra ABD’nin İran’a da füze sattığı açık kaynaklarda yazıldı.",https://www.hurriyet.com.tr/yazarlar/hande-firat/israil-bu-savasi-turkiyeye-kadar-yayma-cesareti-gosterir-mi-42552867
Hande Fırat,AK Parti’de değişim ve meclisin yol haritası,"Eylül 27, 2024 06:29","Meclis gündemini de, AK Parti’de başlayan olağan kongre sürecini de konuştuk: ‘YANLIŞLARI OLANLAR VE YORULANLARDA DEĞİŞİKLİK OLACAKTIR’ - “Gündemimizde toplumun beklentileri ve ihtiyaçları var. - Acil çözüm bekleyen noktalara çözüm üretmekle beraber iyileşmeyi de beraberinde getirmemiz lazım. - Kötü örnek olanlar, çakarlı araba vs. kullananlar olabilir. Bu tür yanlışları olan, yorulan arkadaşlarımız için görev değişiklikleri olacaktır. - Ancak bu isimleri, emek sarf eden, partinin kuruluşundan itibaren gece gündüz çalışan insanlarla aynı kefeye koymamak gerekiyor. - Gereken dönüşümü Cumhurbaşkanımız liderliğinde bugüne kadar başardık, bundan sonra da başaracağız.” Gelelim siyasetin en merak edilen sorusuna. CHP İLE AK PARTİ ARASINDA PARLAMENTER SİSTEM PAZARLIK İDDİASI Grup Başkanı Güler’e açık açık Ankara kulislerinde konuşulan o iddiayı sorduk. AK Parti ile CHP’nin parlamenter sisteme dönmek için çalıştığı, Erdoğan’ın Cumhurbaşkanı olacağı, Özgür Özel’in ise Başbakanlık koltuğuna oturacağı iddiası. Güler bu iddiayı kesin bir şekilde yalanladı, “Böyle bir gündemimiz yok” dedi. Ardından, CHP’nin erken seçim çağrısı tartışmaları sürerken, Cumhurbaşkanı Erdoğan’ın bir kere daha aday olup olmayacağı da gündeme geldi. Güler, seçimlerin yenilenmesinin 360 milletvekilinin onayıyla olacağını hatırlatarak ser verdi sır vermedi: - “Siyasette birçok plan yapılır, konuşulur. Ben hadiseye Mevlana Hazretlerinin sözü ile bakarım; ‘Dün artık geçti, düne yapacağın bir şey yok. Yarın daha henüz gelmedi. Bugünü bizim iyi değerlendirmemiz lazım.’ - Gündemimiz bugün için ülkemize daha iyi neler yapabileceğimiz. - Erdoğan’ın yerine kim gelecek diye bir şey olmaz, bir daha Ahmet Davutoğlu örneği yaşanmaz. - 2030’a doğru tüm dünyada yapılan hesaplar var. Bu nedenle de Erdoğan’ın liderliği çok önemli.” EVLİYKEN KENDİ SOYADINI KULLANMAK Aile müessesinin önemine saygım sonsuz. Ancak soyadı kullanımı her kadın için farklı tercihler içerebilir. Ben hem kendi hem de eşimin soyadını resmi olarak kullanmayı tercih eden kadınlardanım. Herkesin nedeni kendine göre, her tercihe de saygım sonsuz. Benim nedenim, babamı erken yaşta kaybetmek ve O’nu soyadıyla yaşatmak. Şimdi nereden çıktı bu satırlar diye sorabilirsiniz. Açıklayayım: - Anayasa Mahkemesi (AYM), evlenen kadının bekarlık soyadını ancak eşinin soyadıyla birlikte kullanabilmesine olanak tanıyan Medeni Kanun hükmünü geçtiğimiz yıl eşitlik ilkesine aykırı olduğu gerekçesiyle iptal etmişti. - AYM, kadının evlendikten sonra da bekarlık soyadını kullanmaya devam etmesinin yolunu açan iptal hükmü konusunda Meclis’e yeni düzenleme yapması için 9 aylık süre vermişti. - Meclis açılır açılmaz gündeme gelecek düzenlemelerden biri de 9. Yargı Paketi. Bu paketin içinde soyadı meselesi de var. Ayrıntıları Ak Parti Grup Başkanı Abdullah Güler açıkladı: - “900 civarında evli olarak sadece kendi soyadını kullanan kadın var. - Yaklaşık 900 bine yakın hem kendisinin hem de eşinin soyadını kullanan kadın var. - Yaklaşık 21 milyon kadın sadece kocasının soyadını kullanıyor. - Özel bir kişilik olabilir, sanatçı, evlilikten önce ismi marka değeri taşımış olabilir. Özel bir mesleği ifa ediyor olabilir. Biz diyoruz ki yargıya başvurma değil de bunun sayısı az da olsa belli bir dönemle beraber idari olarak yapılabilecek bir durum var mı? Yani yargıya başvurmadan, idari bir adım atılabilir mi? - Etki analizi yapıyoruz. Bakanlığımız, akademisyen çevrelerle beraber tartışıyoruz. Önergeyle ekleyeceğiz. Ekimin 3. haftasından sonra gündeme gelebilir. ‘BEN BÖYLE TANINDIM’ ŞARTI... Kısacası “Ben bu soyadımla tanındım” diyen kadınlar evlenseler bile bu şart altında sadece kendi soyadlarını kullanabilecekler. Üstelik formül bulunursa bunu mahkeme üzerinden değil, idari işlem olarak yapabilecekler. MECLİS YAPAY ZEKÂYI MERCEK ALTINA ALIYOR Yapay zekânın insanla savaşı filmlere konu olurken, İsrail’in Lübnan’a yönelik siber saldırısı dünya gündemini alt üst etti. TBMM’de açılır açılmaz harekete geçiliyor. Güler, hem bu konuda hem de Siber Güvenlik Başkanlığı hakkında dikkat çeken açıklamalar yaptı: - “Meclis’in ilk açıldığı haftalardan itibaren yapay zekâ ilgili bir Meclis Araştırma Komisyonu kurmayı arzu ediyoruz. - Muhalefet partileriyle de görüşeceğiz. - Önümüzdeki dönemde en net konu başlıklarından biri olacak. Yapay zekâ kullanımı, toplumsal riskleri, gelecekte ne gibi sorunlara yol açabilir, toplumsal ilişkiler ve kamu düzeninde nelere yol açabilir gibi başlıklarda Meclis araştırma yapacak. SADECE SİBER DEĞİL UZAY DA VAR - İlk vereceğimiz kanunlardan biri olabilir. Çünkü belli bir görüş ortaya koyuldu. - Uzay ve Siber Güvenlik Başkanlığı olacak. - Siber güvenlik dediğimiz hadise uydu ile bağlantılı ve bu yüzden uzayı da içine alıyor. - Uzay güvenliğini de sağlayacak şekilde siber güvenliğinin görev alanının tarif edilmesi gerekiyor. - Ana omurga hazır. Tüm kamu kurumlarımızın katkısı ile bilişim sistemleri bu düzenleme içinde değerlendirilecek.” YARIN ÖZEL AÇIKLAMALAR HÜRRİYET’TE Güler’in anayasa ve Meclis iç tüzüğü ile ilgili çarpıcı açıklamalarını yarın Ebru Karatosun’un haberinde okuyabilirsiniz.",https://www.hurriyet.com.tr/yazarlar/hande-firat/ak-partide-degisim-ve-meclisin-yol-haritasi-42545272
Hande Fırat,Türk-Yunan ilişkilerinde son durumun perde arkası,"Ekim 11, 2024 06:29","Yunan Bakan’ın açıklamalarına tepki gösterenler oldu; “Neden gelişmeleri Yunanistan’dan öğreniyoruz?” sorusunu yönelttiler. Diğer yandan bazı sözleri ise tartışma yarattı çünkü Yunanistan’ın kırmızı çizgilerinin değişmediğini söyledi ve şu mesajları verdi: * “Bugün, gerçekten de asılsız ve yasadışı olan bir Türk-Libya memorandumu var. Bu tartışma konusu değildir. Bununla başa çıkmanın yolu ne aforoz etmek ne de herhangi bir zamanda savaşa girmeniz gerektiğini düşünmektir. Cevap, oturup konuşmaktır; böylece uluslararası hukukun ikna edici gücünü anlayarak onu medeni bir konuma getirebilirsiniz. * Mavi Vatan konusunda Yunanistan’ın çok net bir görüşü var; Ege Denizi söz konusu olduğunda bu türden bir egemenlik hakkı tavizi kesinlikle yoktur. * Heybeliada Ruhban Okulu’nun açılması ikili bir sorun değil, evrensel bir talep ve inanç hürriyetine saygı konusudur.” Yunan Bakan açıklamalarında iki ülke arasındaki diyaloğun ise önemine dikkati çekti. Peki Yunanistan’ın kırmızı çizgileri değişmedi de Türkiye’ninkiler değişti mi? İki ülke ilişkileri ne aşamada? Bu soruların yanıtlarını başlık başlık üst düzey diplomatik kaynaklara sordum. İKİ TARAFTA DA DİYALOG İÇİN SİYASİ İRADE VAR * Bir süredir Dışişleri Bakanı Hakan Fidan ile Yunanlı mevkidaşı görüşüyor ve iki ülke arasındaki tüm başlıkları ve bölgesel konuları ele alıyorlar. * İki ülke arasında olumlu gündeme odaklanılması konusunda Cumhurbaşkanı Erdoğan ile Yunanistan Başbakanı Miçotakis arasında uzlaşma var. Hatta 7 Aralık 2023’te imzalanan Atina bildirgesi ile kayda geçirilmişti. * Hakan Fidan, kasım ayında Atina’da olacak. Başta iade-i ziyaret niteliği taşıyan temaslarda ikili ilişkilerin yanı sıra Cumhurbaşkanı Erdoğan ve Başbakan Miçotakis başkanlığında 2025 yılının ilk aylarında Ankara’da düzenlenmesi planlanan 6. Yüksek Düzeyli İşbirliği Konseyi toplantısının hazırlıkları da konuşulacak. BİRLİKTE ÇALIŞMAK NEDEN GEREKLİ Diyaloğun sürmesi konusunda her iki tarafta da siyasi iradenin bulunduğunu söyleyerek, bu görüşmelerin başlama nedenlerine ve Türkiye’nin tezlerine geçelim. Üst düzey diplomatik kaynakların altını çizdiği hususlar şöyle: * Bölgede istikrar ve huzurun güçlenmesi için Türk ve Yunan makamları birlikte çalışmak zorunda. * İki ülkenin aynı düşünmediği konular bulunuyor, fakat uzlaşabilecek başlıkların sayısı az değil. EGE’DE POZİSYONLARDA DEĞİŞİKLİK YOK * İki ülkenin Ege meselelerinde bugüne kadar savundukları pozisyonlarında bir değişiklik yok. * Türkiye’ye göre, Ege’de ihtilafların tek kaleme indirgenmesi kesinlikle mümkün değil. Deniz, hava sorunlarının büyük çoğunluğu hukuken birbiriyle bağlantılı. Bu konuların birlikte ele alınması hukuki bir gereklilik. * Ankara’nın amacı gerginlik ve kriz yaratabilecek meseleleri çözümsüz bırakmamak ve böylece ilişkilerde kalıcı bir sükûnet yaratmak. * Ankara karasuları ve hava sahası genişliğinden aidiyeti belirsiz coğrafi formasyonlara, gayriaskeri statüdeki adaların silahlandırılmasından FIR yönetimi gibi anlaşmazlıklara uluslararası hukuka uygun, kalıcı, kapsamlı ve hakkaniyetli bir çözüm istiyor. ÇÖZÜM OLMAZSA ANKARA ULUSLARARASI YARGIYA TAŞIMAYI DÜŞÜNÜYOR * Müzakereler sonucunda çözüme ulaşılamazsa Ankara ihtilafları paket halinde uluslararası yargıya götürmeyi de gündemine aldı. Ancak bu aşamaya gelmeden Yunanistan’ın Uluslararası Adalet Divanı’nın yetkisine koyduğu çekinceleri de kaldırması gerekiyor.  * Ege’de iki tarafın da yaşamsal çıkarlarına dikkat çekilerek, “Çevre, enerji, bilimsel araştırma, yasadışı göçle mücadele ve arama-kurtarma alanları dahil işbirliğine hazırız” mesajı veriliyor. HEYBELİADA RUHBAN OKULU’NA YANIT: ‘YUNANİSTAN BATI TRAKYA TÜRK AZINLIĞINI SİNDİRME ÇABASINDAN VAZGEÇMELİ’  Gelelim Heybeliada Ruhban Okulu meselesine... Ankara, Yunanistan’ın konuyu uluslararası toplumu ilgilendiren evrensel dini özgürlük veya insan hakkı meselesi şeklinde takdim etme eğiliminde olduğunun farkında. Üst düzey yetkililerin bu konudaki görüşlerini de paylaşayım: * “Ankara’nın “Rum azınlık uluslararası toplumun meselesi, Batı Trakya Türk azınlığı ise sadece Yunanistan’ın iç meselesidir” gibi bir anlayışı kabul etmesi söz konusu değil. * Yunanistan, Türk azınlığın etnik kimliğini inkar etmeye, seçilmiş dini liderlerini tanımamaya, eğitim imkânlarını fiilen kısıtlamaya, azınlık vakıflarının içini boşaltmaya, özetle Türk azınlığı sindirmeye yönelik çabalarına artık son vermeli. * Türkiye nasıl Rum azınlığını bir zenginlik ve iki ülke arasında dostluk köprüsü olarak görüyorsa, beklenti Türk azınlığın da Yunanistan tarafından aynı şekilde görülmesi. YUNANİSTAN, AZINLIK KAPSAMINA GİRMEYEN TÜRKLERE KARŞI YAKLAŞIMINI GÖZDEN GEÇİRMELİ * Yunanistan Lozan Antlaşması’nın kapsamına girmeyen soydaşlara yaklaşımını da gözden geçirmeli. * Selanik, Rodos ve İstanköy’de yaşayanlar Lozan Antlaşması’nda belirlenen azınlık çerçevesine girmiyor. Ankara’nın talebi Yunan devletinin onlara yönelik olarak da evrensel değerler temelinde, insan ve azınlık haklarına uygun adımlar atması.",https://www.hurriyet.com.tr/yazarlar/hande-firat/turk-yunan-iliskilerinde-son-durumun-perde-arkasi-42558974
Hande Fırat,Şiddete ve ruhsal hastalıklara karşı acil eylem planı şart,"Ekim 08, 2024 06:30","Peki o ayna toplumu ürkütüyor mu? Kimilerinin “Bunlar hep vardı, sadece bu kadar görülmüyordu” dediğini duyabiliyorum. Görülmemek, saklamak, korkmak, üstünü örtmek de sorun değil mi zaten? * Bir sır bildiği için öldürülen kız çocuğu... * Bir bebeğe tecavüz... * İki genç kızın vahşice öldürülmesi... * İstanbul’un ortasında tecavüz girişimi.. Bunlar sadece son dönemde yaşadıklarımız... Öldürülen kadın, tecavüze, istismara ve şiddete uğrayan kadın ve çocukların sayısı ise aldı başını gidiyor. Sorunun bir kadın ve çocuklar boyutu var, bir de genel olarak insan ilişkilerinde artan gerginlik, tahammülsüzlük ve ruhsal hastalıklardan kaynaklanan boyutu var. Hepimizin aklında aynı soru: “Ne oluyor? Bu topluma, bize ne oluyor?” Ben de bu soruyu çok kıymet verdiğim Psikiyatrist Yazar Dr. Gülseren Budayıcıoğlu’na sordum, toplumdaki genel hali şöyle özetledi: TOPLUMLARDAKİ ÇÖZÜLME “* Maalesef bu tür olaylarda bir artış var. Hatta bir bakıyoruz en güvendiğimiz insan grupları bile bu suçları işleyebiliyor. Bu aynı zamanda bir yayılma etkisine neden olur ve artar. * Türkiye’de de dünyada da toplumlarda bir çözülme var. * Ekonomik sıkıntı, olumsuzluklar önemli rol oynar. Maddi imkânsızlıklar insanın kendisiyle ilişkisini bozar. İntihar sayılarındaki artış da bunu gösterir. * Cehalet ve eğitimin önemini yitirmesi ise diğer önemli nedendir.” BAZI ÖZEL HASTALARA TAKİP SİSTEMİ GETİRİLMELİ Gelelim son olarak hepimizi dehşete düşüren iki cinayete. 19 yaşındaki Semih Çelik’in iki kadını vahşice öldürmesine. Burada Semih Çelik’in 5 kez psikiyatri hastanesine başvurusu önemli bir tartışma konusunu oluşturuyor çünkü “ilaç kullanmak zorunda olan hastalar” için sıkı bir takip sistemi bulunmuyor. Gülseren Budayıcıoğlu’nun bu konudaki yorumları ise şöyle: * Bunlar psikiyatrinin en ağır hastalıklarıdır. Hastanede medikal tedavi yapılır. * Hastaneden bir süre sonra çıkarılırlar, her doktor mutlaka ağır hastalıklarda “İlaçların düzenli kullanılması” konusunda uyarıda bulunur. * Dışarıdan baktığınızda hasta olduklarını kolay kolay anlamayabilirsiniz. İçe dönüktürler, hayalleri farklıdır ve tehlikelidirler. * Doktorlar ilaçları bırakırlarsa, sürekli tedavi altında yaşamazlarsa, kendilerine ve çevrelerine zarar vereceklerini bilirler. * Yüksek güvenlikli psikiyatri hastanelerinin sayısı artırılmalı. * Bununla birlikte bu hastalar eğer evlerinde ilaç kullanımına devam edeceklerse mutlaka bir denetim sistemi getirilmeli.” SORUN MİLLİ GÜVENLİK SORUNU Hem ruhsal hastalıklar hem de kadına, çocuğa yönelik şiddet, tecavüz, istismar için artık ciddi adımlar atılmalı. Bunun için de ilgili tüm bakanlar, akademisyen, sivil toplum örgütleri ve uzmanlarla bir araya gelerek acil eylem planı ortaya koymalı. Örneğin Instagram nasıl bir anda kapatılabiliyorsa, çocukları olumsuz etkilediği belirtilen o siteler de hemen kapatılabilmeli. Bakanlıkların bir araya gelmesinin ve koordinasyonun önemi ise uygulamadaki sıkıntılar. Bu sıkıntıları ise şu sorularla ortaya koyabiliriz: ŞİDDETLE MÜCADELEDE YANITLARI ARANAN SORULAR  * 6284 sayılı (Ailenin Korunması ve Kadına Karşı Şiddetin Önlenmesine Dair Kanun) yasa kapsamında hakkında koruma kararı verilen kadınlar için Şiddeti Önleme Merkezleri (ŞÖNİM) ile kolluk arasındaki koordinasyon sorunu mu var? * 6284 sayılı yasa kapsamında verilen koruma kararlarının, kollukça uygulanıp uygulanmadığı,  aracılığıyla takip ediliyor mu? * Yaşanılan birçok kadın cinayetinde, alınan koruma kararları mahkemelerce ŞÖNİM’e iletilmesine rağmen, verilen kararların takibinde sorunlar yaşanıyor. Bunun nedeni personel eksikliği mi? Personeldeki eğitim sorunları mı? * Tehdit altında oldukları mahkemelerce karar verilen kadınların korunması ile ilgili Adalet Bakanlığı, İçişleri Bakanlığı ile Aile Sosyal Hizmetler Bakanlığı arasında imzalanan protokollerin hayata geçirilmesinde yaşanılan problemler nelerdir? Aksama nereden kaynaklanıyor? * İzmir’de Serpil Erfındık cinayetinde, İzmir Aile ve Sosyal Politikalar İzmir İl Müdürü hakkında dava açılmıştı. Benzer ihmalleri sergileyen kamu görevlileri yönünden yapılan herhangi bir idari soruşturma bulunuyor mu? * Şikâyette bulunan kadının adresi ve kimliği şikâyet ettiği kişiye gönderiliyor. Bir nevi “Adresi bu, buyur” deniliyor. Bu uygulamadan vazgeçilecek mi? * Kimliği ve adresi gizil tutulması kararı verilen kadınların başta SGK, pasaport gibi işlemlerini gerçekleştirme noktasında ciddi sorunları yaşadığı görülmekte. Buna ilişkin bir yasal düzenleme yapılacak mı?  BİTİRİRKEN...  Sorun sadece son dönemde tüyler ürperten olaylar zinciri değil. Soruşturma bitmeden “satanizm” diyenleri, sanatı, heykeli, hatta kız çocuklarının İslam hassasiyeti ile yetiştirilmediğini gerekçe gösterenleri de ekleyin bu soruna. Hatta “Tayt giymiş, gece yarısı sokakta ne işi vardı?” zihniyetini taşıyanlar da sorun! Konu siyaset üstü, eğitim ise toplumun her kesimi için şart. Belki de toplum için ruh sağlığı yasası gerçekten çıkarılmalı, tabii kavgasız, şiddetsiz bir oturumla... Bitirirken Gülseren Budayıcıoğlu’nun önemli bir uyarısına yer vermek isterim. Yukarıda yazdığımız şiddet, kötülüğün artmasının en büyük zararı iyiliğe verdiğini belirten Budayıcıoğlu’na göre insanların birbirine güveni kalmadığı için toplumda iyilik hareketleri de ne yazık ki azalıyor.",https://www.hurriyet.com.tr/yazarlar/hande-firat/siddete-ve-ruhsal-hastaliklara-karsi-acil-eylem-plani-sart-42556144
Hande Fırat,Siber güvenlik başkanlığı nasıl çalışacak,"Eylül 20, 2024 07:02","ORTADOĞU İnsanın insanla savaşına alışmıştı insanlık, özellikle de Ortadoğu... Öldürülenler, katledilenler sadece rakamlara dönmüştü. Batıdaki çocuklar gibi teknolojinin nimetlerinden faydalanamayan savaşın çocukları uçurtma da uçuramıyorlardı zaten. Herkes en çok da bu toprakların insanları tıpkı Amin Maalouf’un dediği gibi kanıksamıştı katliamları; “Her şeye üzülen fakat hiçbir şey yapmayan insanlar.” Üzgünüz, yeterince yanınızda olamadığımız için üzülmekten başka elimizden bir şey gelmediği için... “Sen şehitsin ve biz buna şahidiz.” TEKNOLOJİ SAVAŞI Bu kanıksamanın ortasında bu topraklardan savaşın yeni bir türü çıktı birdenbire. “Neden şimdi” sorusunu sordurtan... Adı şimdilik teknoloji savaşı. Bu savaşa giden yol için uzun süre hassas bir çalışma yapılmış belli ki. Ayrıntıları biliyorsunuz ama Lübnan’da patlayan cihazlarla ilgili şu olasılıklar Ankara’da da hassasiyetle değerlendiriliyor: ANKARA OLASILIKLARI DEĞERLENDİRİYOR Çağrı cihazlarının içinde önceden yerleştirilmiş mini C4 patlayıcılar. Kimi cihazlarda ise sıvı patlayıcılar. Dronlar ve ilk patlamanın olduğu saatlerde Suriye açıklarında İsrail savaş gemilerinin bulunması da göz önünde bulunduruluyor. Ancak mini bombaların tetiklenmesi için çağrı cihazına tek bir yazılım gönderilmesi yeterli. Mesaj açılınca, kod tetikleniyor ve patlıyor. CEBİMİZDE BOMBA MI TAŞIYORUZ Akıllı telefonlar, çağrı cihazları, lityum batarya taşıyan akıllı cihazlar ve hatta elektrikli araçların özelliği ısıya karşı özel bir kod taşıması. Belli bir ısıda telefonlarınız kendi kendini kapatır. Çünkü içine yerleştirilmiş kod devreye girer, sıcaktan patlamayı önlemek için cihaz kendini korumaya alır. Ancak “cebimizde bomba mı taşıyoruz” sorunun yanıtı ne yazık ki evet, bataryaların uzaktan bir yazılımla ısıtılması mümkün ise akıllı cihazların hepsi patlayabilir. Ancak patlamanın etkileri batarya ve lityum oranına göre olacaktır. YENİ SAVAŞ ÇAĞI VE YENİ TEDBİRLER Sözde insanlığın daha sağlıklı, daha mutlu ve konforlu yaşaması için geliştirilen teknoloji, savaşı zaten bambaşka bir noktaya getirmişti. Ancak ihtiyaç ya da konfor için kullanılan aletlerle bile ölüm getirmek, teknolojinin bir canavara, ölüm makinesi haline geldiğini de gösteriyor. Tüm dünya gibi Türkiye de aslında bu saldırıdan çok önce kendi önlemlerini almak için harekete geçmişti. ANKARA AYLAR ÖNCE HAZIRLIĞA BAŞLADI Sadece Lübnan’daki saldırı değil, verilerin çalınma ihtimali, devletin resmi kurumlarının ‘hack’lenme olasılığı, herhangi bir kod ya da ‘hack’leme ile ülkenin bir anda durma noktasına gelme olasılığı... İşte tüm bunlar bir süredir Ankara’nın en önemli gündem başlıklarından biri. SİBER GÜVENLİK BAŞKANLIĞI ANLIK MÜDAHALELERDE BULUNABİLECEK Konunun üzerinde uzunca bir süredir çalışan Milli İstihbarat Teşkilatı, siber güvenlik sorununu aylar önce Milli Güvenlik Kurulu’nun gündemine taşıdı. Türkiye Büyük Millet Meclisi açılır açılmaz, gündeme gelmesi beklenen düzenleme ile Siber Güvenlik Başkanlığı’nın oluşturulması amaçlanıyor. Ayrıntılara gelince; Siber Güvenlik Başkanlığı tıpkı Milli İstihbarat Teşkilatı gibi bir yapı olacak. Cumhurbaşkanlığına bağlı çalışması öngörülüyor. Devletin tüm birimlerine bir standart getirilecek. Böylece yerli ve milli teknoloji kullanılarak Savunma Bakanlığı’ndan nüfus işlemlerine, Sağlık Bakanlığı’na, e- devlet uygulamalarına kadar her elektronik alan özel, eş zamanlı bir şekilde daha sıkı bir korumaya alınacak. Başkanlık gerektiğinde anlık müdahalelerde bulunacak, yeni sistemleri devreye sokacak. Dolayısıyla devletin tüm birimleri her türlü siber saldırıya karşı tek bir elden kontrolde tutulacak. DEVLETİN GÜVENLİĞİ İÇİN KRİTİK ÖNEMDE KARAR Ankara’nın aylar öncesinde hazırladığı düzenlemenin önemi bugün daha net anlaşılmış durumda. Devletin ve bireylerin de artık teknolojinin olası zararlarından ve teknoloji savaşından korunması zorunluluk. Her şeyden önemlisi ise ülkenin güvenliği açısından profesyonellerden oluşan bir yapının hayata geçirilmesi kritik önemde.",https://www.hurriyet.com.tr/yazarlar/hande-firat/siber-guvenlik-baskanligi-nasil-calisacak-42537504
Hande Fırat,Dijital bağımlılıkla mücadelenin yol haritası,"Eylül 01, 2024 06:29","1. Hakkâri Yüksekova’ya birlikte gittiğimiz Aile ve Sosyal Hizmetler Bakanı Mahinur Özdemir Göktaş o yol haritasını ilk kez Hürriyet’e açıkladı. “Bağımlılığın her türlüsüyle mücadele ediyoruz” diyen Göktaş, ergenlerde ve çocuklarda dijital bağımlılığın olumsuz sonuçları olduğuna dikkati çekti. Bunun için de Cumhurbaşkanı Yardımcısı Cevdet Yılmaz başkanlığında yeni bir kurul oluşturulduğunu söyledi. Milli Eğitim ve İçişleri Bakanlığı’nın da yer alacağı kurul ilk toplantısını 10 Eylül’de yapacak. Mahinur Göktaş ilk etapta atılacak adımları şöyle açıkladı: * “1 Ekim’de gerçekleştirmeyi planladığımız Dijital Bağımlılık ve Aile Çalıştayı’nda dijital bağımlılığı 3 ayrı grupla paralel oturumlarda ele alacağız. * Birinci grupta bu konuyu çalışan STK’lar ve akademisyenler olacak. O OYUNLARI OYNAYAN ÇOCUKLARLA GÖRÜŞÜLECEK * İkinci grupta bu oyunu oynayan çocuklar olacak. Onların sürece dair motivasyonlarını anlamaya çalışacağız. Onlarla oyunda geçirdikleri süreyi, motivasyonlarını ve oyuna eşlik eden süreçleri ele alacağız. * Üçüncü grupta ise yetişkinler yer alacak. Dijital bağımlılık sadece çocuklarla ilgili bir süreç değil, yetişkinlerde de bu çeşitli şekillerde oluyor. Hem bu konu ele alınacak hem de veli perspektifinden çocukların süreçte nerede yer aldıkları ile ilgili konuşacağız. * Dijital bağımlılık sonucunda radikalleşme, intihar, boşanma gibi olumsuz, bireysel, aile temelli ve toplum temelli sonuçları da göz önünde bulunduracağız.” 2. NÜFUS ARTIŞ HIZININ DÜŞMESİ Bakanlığın gündemindeki diğer bir başlık ise nüfus artış hızının düşmesi. Aslında 1960’lı yıllardan itibaren hem uygulanan nüfus politikaları hem de aile ve toplum yapısında meydana gelen değişimlerle birlikte nüfus artış hızı düşmeye başladı. Yani Türkiye nüfusu yaşlanıyor! “Acil tedbir alınması” gerektiğine dikkati çeken Aile ve Sosyal Hizmetler Bakanı şunları söyledi: DOĞURGANLIK ORANINDA KIRMIZI ALARM * “Doğurganlık hızı 2023 yılında ülke tarihinin en düşük oranı olan 1.51’e kadar geriledi. * Bu nüfusun kendini yenilemesi için gerekli olan 2.1’in çok altında.   Aile ve Sosyal Hizmetler Bakanı Mahinur Özdemir Göktaş, Hakkari ve Yüksekova’daki temasları sırasında kadınlarla da bir araya geldi. Aile Destek Merkezi’ndeki kadınların çalışmalarına ilişkin sohbet eden Göktaş, taş değirmeni de kullandı. TEDBİR ALINMAZSA 2100’DE NÜFUS 54 MİLYONA DÜŞECEK * Etkin tedbirler alınmazsa 85 milyon olan nüfusumuzun 2100 yılında 54 milyona kadar düşmesi öngörülüyor. * Nüfus pek çok etkene bağlı olarak değişen, çok yönlü bir konu. Parçalı çalışmalardansa bütüncül ve güçlü aile ve nüfus politikalarının oluşturulması ve uygulanması gerekiyor. * Bu ise ancak bütün kamu kurum ve kuruluşlarının aynı hedef doğrultusunda güçlü bir iş birliği ve koordinasyon içerisinde hareket etmesi ile mümkün.” 3. KADINA YÖNELİK ŞİDDETLE MÜCADELEDE YAPAY ZEKÂ DA DEVREYE ALINIYOR Bakan Mahinur Göktaş her konuşmasında kadına yönelik şiddetle mücadelenin siyaset üstü bir mesele olduğunun altını çizer. “Tek bir vaka bile bizim için fazla bir vakadır” diyen Göktaş, şiddete karşı sıfır tolerans ilkesini merkeze alan ulusal eylem planını uygulamaya başladıklarını hatırlattı. Bu konuda başlatılacak saha araştırmasının da ayrıntılarını da ilk kez Hürriyet gazetesine açıkladı: * “Biz her iddiayı değerlendiriyor ve olayları titizlikle inceliyoruz. Faillerin en ağır cezayı almaları için davalara müdahil oluyoruz, hukuki süreçleri yakından takip ediyoruz. * Kadına yönelik şiddetle ilgili kapsamlı bir saha araştırması başlatıyoruz. * Birkaç hafta içinde başlayacak bu önemli araştırma kapsamında yıl sonuna kadar ham verileri elde etmeyi planlıyoruz. * Sadece veri elde etmekle kalmayıp, gerektiği yerde ileri analizler, yapay zekâ algoritmaları ile elde ettiğimiz veriyi şiddet riskini tespit etmek üzere proaktif olarak kullanacağız. * Alandaki en kapsamlı verileri elde edeceğiz, en güncel tabloyu göreceğiz. * Amacımız kadına yönelik şiddetle daha etkili mücadele etmek ve bu verilerle birlikte yeni politikalar üretmek. * En son 2014 yılında yapılan bu araştırmayı 2024 yılında tekrar yapıyoruz.”",https://www.hurriyet.com.tr/yazarlar/hande-firat/dijital-bagimlilikla-mucadelenin-yol-haritasi-42517243
Hande Fırat,"Pençe-Kilit, Suriye ve terörle mücadele bölgelerinde kılıç çekenler olacak","Eylül 03, 2024 06:29","Önce iki önemli başlıkta hafızalarınızı tazelemek isterim: * 1980’lerde başlayan, 90’larda emniyet ve yargıya sızan, 2000’lerde TSK’nın büyük çoğunluğunu ele geçiren, 2010’larda devlette paralel yapı kuranları unutmayın. Onlar önce cemaat adı altında örgütlendiler, paralel yapı tamamlanınca delil ürettiler, TSK’nın en gizli odalarına girdiler, herkesi bir çuvala koyup hepsini hapse attılar. * Siyasi partileri dinlediler, yalanlar yarattılar, kasetler çektiler. * O hain girişimi Cumhurbaşkanı Tayyip Erdoğan öncülüğünde bu millet durdurdu. * Bu saatten sonra bu ‘Çılgın Türkler’e darbe girişimi sökmez. * Devlet ve orduyu, ordu ve siyaseti karşı karşıya getirmenin kimseye faydası olmaz. O günler de geride kaldı. Hem her kurum, her kişi ders çıkardı. Hem de 15 Temmuz sonrası yeni bir yapılanmaya gidildi. Gelelim terörle mücadele başlığına... CUMHURBAŞKANI VE HÜKÜMETİN KARARLILIĞI Geçen hafta Milli Savunma Bakanı Yaşar Güler, Aile ve Sosyal Hizmetler Bakanı Mahinur Özdemir Göktaş ile Yüksekova çarşısında gezerken aklıma neler geldi sizlerle paylaşayım: * 1990’larda Milli Savunma Bakanı Yüsekova’da çarşı gezecek deselerdi inanır mıydım? * Terörün en yoğun olduğu yıllarda, geceleri bölgedeki yollarda araba kullanılamazdı. Gündüz ise askerler güvenlik için yol kontrolü yaparlardı. Şehirlerarası öyle rahat rahat gidilip gelinemezdi. Bugün bölgeye her gün onlarca tur gidiyor. * Bugün ülkemizin topraklarında terör bitti. Terörle mücadele sınırlarımızın dışında kararlılıkla sürdürülüyor. KARA HARP OKULU’NDAKİ TÖREN Terörü Türkiye’de bitiren, sınırlarımızın ötesinde kararlılıkla mücadele eden Cumhurbaşkanı Erdoğan ve Hükümet ve Türk Silahlı Kuvvetleri yani Mehmetçik! Harp okullarından mezun olan askerlerimiz... Şimdi gelelim tartışılan o görüntülere: * Resmi tören bittikten sonra mezunlar bazen gruplar halinde bazen topluca alanda kılıç çeker, kutlama yapar, ant içerler. Resmi tören sırasında ya da alanında değil, alanın bir bölümünde olur. * Bugüne kadar neden görmedik diye soranlara yanıt vereyeyim; çünkü bugüne kadar kimse resmi tören sonrası görüntüleri cep telefonunda çekip sosyal medyada yayımlamadı. KARACILAR İÇİN KILIÇ MUTLULUĞU SİMGELER * “Kılıç çatmak” deniliyor. Karacılar için kılıç çatmak mutluluk ve kutlamadır. * Karacılar, mezuniyet ritüeli olarak kılıç çatarlar. * Düğünlerinde de üniformalarını giyerler, kılıçlarını çatarlar;  evlenen arkadaşları o kılıçların altından geçer. MUSTAFA KEMAL’İN ASKERİ OLMAK * Mustafa Kemal Atatürk bu ülkenin kurucu lideridir. * Mustafa Kemal Atatürk Kara Harp Okulu’ndan mezundur. Her askerin eğitiminden aldığı minnet ve vefa duygusu vardır. * Mustafa Kemal’in askeri olmak hiçbir siyasi partiye ait olamaz. Atatürk asker ve siyaset ayrımını keskin bir şekilde çizmiştir. * Mehmetçik kurucu liderinin de milletinin de vatanının da askeridir. NEREYE GİDECEKLER  BİLİYOR MUSUNUZ? * Bu sene birinci olanlar dahil, gençlerimizin görev yerleri başta Pençe-Kilit Harekâtı’nın yürütüldüğü Irak olmak üzere terörle mücadelenin sürdürüldüğü her alan. * Suriye’de, kalekollarda onları göreceksiniz! BU MESAJIM HERKESE * Bu gençleri ayrıştırmayalım. * TSK’nın değerleri olduğunu, ayrıştırmanın fayda getirmeyeceğini unutmayalım. * Bu çocuklar üzerinden siyaset yapılmasın. * Ordu ile siyaseti, ordu ile milleti karşı karşıya getirmeye kimse kalkışmasın. O günler geride kaldı. * TSK’nın görev ve yetkileri bellidir. Bırakın, vatan toprağını korumak ve terörle mücadele başta olmak üzere kanunla kendilerine verilen görevleri yapsınlar.  ÜÇ OKULUN ÜÇ BİRİNCİSİ Konu kız çocukları olunca beni tanıyanlar ne kadar hassas olduğumu bilir. Avrupa Birliği ülkelerindeki kadın savunma bakanlarını unutmayın. Türkiye’de maddi durumu iyi olan çoğu aile çocuğunu bedelli askerliğe gönderirken, bu ülkenin üç kızı üç kuvvet komutanlığının okulunda birinci olmuş. Gurur duymak gerekir! TEĞMEN İKRA KUYUMCU * Hava Harp Okulu birincisi. * 2014-2015 TEOG Türkiye birincisi. * İzmir doğumlu. * İlk ve orta öğrenimini Manisa’nın Turgutlu ilçesinde tamamlayıp 2020’de İzmir Amerikan Lisesi’nden mezun oldu. * İngilizce ve İspanyolca biliyor. TEĞMEN ŞEYDA YILDIRIM * Deniz Harp Okulu birincisi. * İzmit Kocaeli doğumlu. * İlk ve orta öğrenimini Kocaeli’nde tamamladı, Şehit Özcan Kan Fen Lisesi’nden mezun oldu. * İngilizce biliyor. * Genelde ‘Maddi durumu iyi olanların çocukları orduya girmez’ diye bir kanı vardır. Ailesinin maddi durumu iyi olan Şeyda Yıldırım, tutkusu büyük olduğu için denizciliği seçti. TEĞMEN EBRU EROĞLU * Kara Harp Okulu birincisi. * 2000 İstanbul doğumlu. * İlk ve orta öğrenimini İstanbul’da tamamladı. * İyi derecede Rusça biliyor.   CUMHURİYET’TEN GÜNÜMÜZE ORDUNUN ZİRVESİNDEKİ KADINLAR  MUHABERE ALBAY İNCİ ARCAN Türkiye’nin ilk kadın subayı şu anda 86 yaşında olan emekli Muhabere Albay İnci Arcan. 30 Ağustos 1955 yılında Kara Harp Okulu’na giriş yaptı. Harbiye’den mezun olduktan sonra Genelkurmay Başkanlığı Muhabere Bölümü’nde çalıştı, daha sonra da GATA Hemşire Okul Komutanı olarak görev aldı. Çalışma hayatı boyunca birçok alanda ödüller kazanan İnci Arcan, 20 Nisan 1983 yılında emekli oldu. JANDARMA KOMUTANI ŞEHİT SONGÜL YAKUT Türk Silahlı Kuvvetleri’nde ilk kadın bölük ve ilçe jandarma komutanı Şehit Songül Yakut’tu. Aynı zamanda Komuta ve Karargâh Subaylığı Kursu’nu bitiren ilk kadın olan Yakut, 2017’de Şırnak’ta beraberindeki 12 askerle birlikte içinde bulunduğu askeri helikopterin kaza yapması sonucu 41 yaşında şehit oldu. Görev süresi boyunca 10’u takdirname 50’ye yakın başarı ödülü aldı. AMİRAL GÖKÇEN FIRAT Geçtiğimiz yılki Yüksek Askeri Şura (YAŞ) kararıyla tuğamiral rütbesine terfi ettirilen Gökçen Fırat, Türk Deniz Kuvvetleri tarihinin ilk kadın amirali oldu. Bu, Türk Silahlı Kuvvetleri’nde bir ilk olarak tarihe geçti. GENERAL ÖZLEM YILMAZ Yine aynı şekilde, ilk kadın general olan Özlem Yılmaz da kurmay albay rütbesinden tuğgeneral rütbesine yükseltilerek Jandarma ve Sahil Güvenlik Akademisi Başkan Yardımcılığı görevine getirildi. ÇANKIRI JANDARMA KOMUTANI GÜLDEN MAT ŞAKİR 16 Ağustos 2024 tarihli Resmi Gazete’de, Türkiye genelinde Emniyet Genel Müdürlüğü, Jandarma Genel Komutanlığı ve Sahil Güvenlik Komutanlığı’na ilişkin atamalar yayınlandı. Bu kararname ile ilk kez il jandarma komutanlığına bir kadın subay, Jandarma Kıdemli Albay Gülden Mat Şakir atandı.",https://www.hurriyet.com.tr/yazarlar/hande-firat/pence-kilit-suriye-ve-terorle-mucadele-bolgelerinde-kilic-cekenler-olacak-42519138
Hande Fırat,Bir durun artık,"Ağustos 26, 2024 07:48","Biz de tabii soruyoruz, araştırıyoruz bazıları için üzülerek söyleyelim ki işler yolunda! Havadan nem kapmak için yarışa girmiş kesimlere üzücü haberimiz de böyle olsun! KİM BUNLAR VE AMAÇLARI NE - Geçen hafta ekonomi ile doğrudan ilişkisi olmayan kişilerin kulaktan dolma yazdıkları hikâyeler zaten ekonomi yönetimi tarafından sert yalanlandı. - Tüm havayı koklayarak şunu söylemek isterim ki bir kesime aşırı taraf olanlar; “İşler yolunda gitmesin” duasına çıkmış adeta... - Acaba birileri şimdiden 2028 hayallerini ekonomi üzerinden mi şekillendirmek istiyor? - Aslında bu sorunun kendisini de, yanıtını da aklı başında herkes görüyor. - Troll hesaplarla özellikle ekonominin başındaki kişinin aylarca hedef alınmasının tek sebebi bu. - Tek planları Mehmet Şimşek’in görevinden ayrılması, arzu ettikleri erken seçim için hükümet üzerinde baskıyı arttırmak! HEP AYNI YALAN DEVREDE Bu hesapları yapanlara her gün “Mehmet Şimşek gidiyor, istifa etti” yalanlarını yayanlara, doğrudan Hazine ve Maliye Bakanı yanıt veriyor. Sabırla tüm bu yalanlara karşı sürekli açıklama yayımlamaya devam ediyor. Şimşek son açıklamasında bir kere daha yazdı anlamayanlar için: - “Anlaşılan yapılan resmi açıklamalar yetmemiş, bir de buradan yazayım! İstifa etmedim. Dolaşıma koyulan senaryolar doğru değildir. - Ekonomik istikrar ve reform programımız başarıyla işliyor ve hedeflediğimiz sonuçları almaya başladık. - Cari açık daraldı, Merkez Bankası’nın rezervleri iyileşti, KKM’den çıkış hızla devam ediyor, EYT ve depremin bütçe üzerindeki etkilerini giderecek tedbirleri alarak bütçe dengesini iyileştiriyoruz ve en önemlisi fiyat istikrarı hedefine doğru güçlü adımlarla ilerliyoruz. Enflasyonda belirgin ve kalıcı bir düşüş başladı. - Bu zorlu süreçte Sayın Cumhurbaşkanımızın bizlere kuvvetli desteğini her zaman  hissediyoruz. - Uydurma hikâyelerle ekonomimizin ve piyasalarımızın etkilenmesine asla izin veremeyiz. Yalanlamamıza rağmen hâlâ bu söylentileri çıkartanlar ve yayanlar iyi niyetli olamaz.” Bakın satır aralarını okuduğunuzda “Hikâyeler uydurma, birileri bu hikâyelerle piyasaları etkilemeye çalışıyor. Buna aldanmayın. Cumhurbaşkanı Erdoğan programı destekliyor” mesajını net bir şekilde görmek mümkün. BAZI GERÇEKLER - Kur 32’den 34’e çıktı diye felaket senaryoları oluşturmaya çalışanlar ne çabuk unuttular ihracatçıların karpuzdan ucuz dolar söylemlerini? - “Dolar 50 olsun kendileri kurtulsun, vatandaş bitsin” şeklindeki söylemler henüz taze iken, bu kesimden “Durun bir artık vatandaşı niye düşünmüyorsunuz?” diyeni duyduk mu? Tabii ki hayır. - Merkez Bankası’nın ekim ayının son haftası yurtdışı programından ötürü bir hafta ertelenen enflasyon raporu toplantısının arkasında dahi kriz söylemi arandı. Durun bir artık! - Ekonomide dengelenme başladı ve canlar da sıkılmaya başladı. EKONOMİDE SON DURUM Tekrar hatırlatalım ekonomide neler olduğunu: - Geçen sene mayısta 98.5 milyar dolar olan brüt rezervler, 16 Ağustos’ta yaklaşık 153 milyar dolara çıktı. - Dış denge iyileşiyor, kırılganlık azalıyor. - Geçen yıl mayıs ayında 57 milyar dolar olan cari açık, bu yıl haziran ayında 25 milyar dolara indi. - Türkiye’nin risk primi 700 baz puan seviyelerinden, 270 baz puanın altına indi. - 2024 yılında 3 büyük kredi derecelendirme kuruluşundan kredi notu artırımı alan tek ülkeyiz. - Yapılan reformlar ve uygulama alanında atılan adımlar sayesinde Türkiye gri listeden çıktı. - Ekonomi programından önce bankaların dış borç çevirme oranı yüzde 97 iken, programı uyguladıktan sonra bu oran yüzde 152’ye çıktı. - Reel sektörün dış borç çevirme oranı ise aynı dönemde yüzde 73’ten yüzde 115’e çıktı. Vesselam dünü çabuk unutuyoruz. Akşama kadar klavyeden bilirkişilik taslamak sanırım sadece bize özgü, herkes her şeye bir fikir geliştiriyor, yargısını veriyor. Klavye kahramanlığı bu ülkeye bir şey kazandırmayacak ama çok şey kaybettirecek.",https://www.hurriyet.com.tr/yazarlar/hande-firat/bir-durun-artik-42512061
Hande Fırat,Soruşturmanın geldiği nokta: Narin evde bir şey mi gördü,"Eylül 10, 2024 06:29","Gülümsedi boncuk gözleriyle Narin. Ben şimdi öldüm mü? Sustu kuşlar, çiçekler soldu... Gülümsedi boncuk gözleriyle Narin yine sordu, Bana nasıl kıydılar? Bana nasıl kıydınız?” Gerçekten kim, nasıl kıydı Narin’im sana? Ne biliyordun ya da ne gördün ki tüm köy suskun ama Türkiye ayakta... Biliyorum bir süre sonra Türkiye yine unutacak. Bir sonraki 4 yaşındaki Leyla’ya, 3 yaşındaki Müslüme’ye ya da 8 yaşındaki Narin’e kadar. NASIL KAYBOLDU 21 Ağustos’tu... Neşeli, akıllı, konuşkan bilinen Narin, Kuran Kursu’na gitti. Başörtüsü en son evinin merdivenlerinde görüldü. Yani Narin eve dönmüştü. Sonra da kayboldu. Peki o gün köyde ne oldu? Ankara’da çok sayıda üst düzey yetkiliyle yaptığım görüşmelerden edindiğim bilgiler şöyle: - Bir düğün olacaktı. - Tutuklu amca köyün gençlerini diğer köylere davetiye dağıtmaya gönderdi. - Zaten küçük olan köyde kadın ve çocukları saymazsak pek kimse kalmamıştı. ANNE İLE AMCA İDDİALARI - Sosyal medyada Narin’in tutuklu amca ile annesinin çocuğu olabileceği iddia ediliyordu. Doğru değil. DNA örnekleri incelendi. - Ancak o konuşkan Narin’in evde bir sahne gördüğü ve o nedenle de öldürülmüş olabileceği iddiası üzerinde duruluyor. Amca’nın Narin’in annesiyle bir ilişki yaşadığı iddiası araştırılıyor. Amca bu iddiayı reddetti ancak zaten bir ilişkileri olsa da kimse “Evet ilişkimiz vardı” demesini beklemiyor. - Narin tek çocuk değil. Yüksel- Arif Güran çiftinin 5 de erkek çocuğu var. Araştırılan bir başka iddia da ağabeylerinden biri ile ilgili. - İlki tutuklu amcanın o ağabeye; “Narin’i öldür yoksa ikinizi de öldürürüm” dediği iddiası - İkincisi ise uyuşturucu kullandığı ve ruh sağlığı bozuk olduğu iddiasıyla Narin’i öldürmüş olabileceği. - Bu arada dosyada cinayeti gördüğünü söyleyen bir gizli tanık yok. - Amcanın ailede çok güçlü bir figür olmasından yola çıkarak, “Cinayet sonrası bütün aileyi toplayıp, bir uzlaşı mı sağladı” sorusunun da yanıtı aranıyor. Bir başka deyişle yetkililer, “Herkes sonradan öğrendi ve kolektif olarak susmak zorunda mı kaldı” iddiasını da göz ardı etmiyor. ÜST DÜZEY YETKİLİ: TEK BİR KİŞİNİN TAŞIYAMAYACAĞI 5-6 TAŞ VARDI Bu bölümü okutmayın çocuklarınıza ama siz büyükler, analar, babalar, bağırarak okuyun ki herkes duysun! - 8 Eylül sabahına kadar bölge deyim yerindeyse jandarma, polis, Ankara’dan gönderilen özel ekipler ve özel cihazlarla deyim yerindeyse didik didik arandı. Demir çubuklarla dere kenarlarına kadar girildi. - 8 Eylül sabahı derenin bataklaştığı kıyı ile olan kenarda bulundu Narin. Bir çuvalın içinde... - Üst düzey bir yetkili Narin’in bulduğu yeri şöyle tarif etti: Suyun toprakla birleştiği yerde, bir çuvalın içinde, tek bir insanın taşıyamayacağı 5-6 taşla kapatılmış, ağaç dallarıyla da doğal bir görüntü verilmeye çalışılmıştı. Sadece bu bile, cinayetin işlenmesinde olmasa bile sonrasında kolektif bir suç işbirliği olduğu izlenimi doğuruyor. - Tam 9.5 saatlik otopsi yapıldı, 13 uzman katıldı. - Narin’in bedeninden 100’e yakın parça alındı. İstanbul Adli Tıp’a gönderildi. Çünkü İstanbul Adli Tıp’ın imkanları çok daha gelişmiş, hiçbir detay atlanmak istenmediği için böyle bir yola gidildi. - Cinsel istismara uğrayıp uğramadığına bakıldı. Ancak buradan net bir sonuç çıkmadı. Çünkü... Çünküsü çok ağır işte... SESSİZ KÖY KONUŞUNCA GERÇEKLER ORTAYA ÇIKACAK Sessiz köyde ilk kez biri konuştu ve itiraflarda bulundu: “Muhtarın (Narin’in amcası) yoldan geldiğini gördüm. Muhtar aracından indi benim yanıma geldi. Daha sonra arabasına gittik ve ön koltuğunda bulunan battaniye içinde bir şeyi göstererek bunu yok edeceksin dedi. İçinde bir insan olduğunu gördüm ve şaşırdım.  Salim Güran (Muhtar) bana hitaben ‘aileni iyi düşün sana 200 bin liradan fazla para veririm’ dedi. ‘Bana aracında torba var mı?’ diye sordu. Ben de aracın bagajından rengini hatırlamadığım bir çuval çıkartarak Salim’e verdim. - İtirafçı Narin’i çuvalın içine birlikte koyduklarını, amcanın talimatıyla dereye götürdüğünü anlattı. - İtirafçı doğru mu söylüyor ya da ne kadarı doğru? Tek başına mıydı? Soru çok. O sessiz köy konuşunca gerçekler ortaya çıkacak. BASINDAKİ İDDİALAR - Sessiz köyle ilgili iddia çok. Biri de ailenin bir kız çocuklarının daha olduğu, engelli olduğu, sonradan öldüğü iddiası. Ankara’daki üst düzey yetkililer bu soruya da “Başta bu konu olmak üzere tüm iddialar artık mercek altında” yanıtını veriyor. TAVŞANTEPE KÖYÜNÜN ÇOCUKLARI GÜVENDE OLACAK MI Türkiye Kadın Dernekleri Federasyonu hem bir açıklama yaptı, hem de Başkanı Canan Güllü ile de konuştum. “Bizim için çocuklar kırmızı çizgimizdi her zaman. Bu yüzden halının altına süpürülen istismarı araştırdık, ses yükselttik” dedi. Ardından da şu açıklamaları yaptı: “- Yetsin artık bu ülkede istismar edenlere çıkarılan aflar, 6 yaşındaki çocuğa kıyılan nikahın uzayan davası ve Narin’e kıyan eller ile konuşan kadına kalkan eller cezalandırılsın. - Bu ülkede neden çok sayıda çocuk kayboluyor ve bulunamıyor. İmzalamış olduğumuz Lanzarote Sözleşmesi’nin hukuki önemi neden bilinmiyor? Bu saatten sonra Tavşantepe köyünün çocukları güvende olacaklar mı? - Köyde intihar eden genç kızlara otopsi yapılacak mı? Narin olayında ailenin geçmişteki kaybına dair dosya yeniden açılacak mı? Aklımızdaki sorular yanıt istiyor. - Sabrımızın son zerresi Narin’in narin bedenine yapılanlarla tükendi. Bu bilinsin isteriz... - Artık hep beraber şapkayı masaya koyma zamanı geldi. Cumhurbaşkanı Erdoğan başkanlığında tüm siyasi partiler ve ilgili sivil toplum örgütleri bir araya gelsin. Seferberlik ilan edilsin. İddia ediyorum 6 ayda bu sorunu çözeriz.” BİR ÇUVALIN İÇİNDEN ÇIKANLAR - Güzel gözlü, güzel kalpli Narin’in çürümüş ve bacağı kopmuş ya da parçalanmış bedeni. - İki terliği. - İçinde Kuran kursunda giydiği eteği ve kitabı ile çantası, bir de başörtüsü... Hani en son evin merdivenlerinde görüldüğü söylenen. KÜÇÜK BİR ÇOCUĞUN CESEDİ NASIL O HALE GELİR - Kurşun yok, bıçak yok. Ya boğuldu ya da zehirlendi ilk belirlemelere göre. - İlk belirlemelere göre diyorum çünkü Narin’in o minik cesedini gören 13 kişinin de yüreği paramparça oldu. - 19 günde çürümüş bir bedenle karşılaştılar. Nasıl mı? Uzmanlara göre sıcak ve kuru bir yerde saklansa bu görüntü olmazdı. Uzmanlara göre bedenin derede saklanmış olma ihtimali yüksek. - Cesedin bulunduğu çuvalı örten taşlar, hatta ağaç dalları da incelemeye alındı. TOPLUM OLARAK İNSANLIĞIMIZI GÖZDEN GEÇİRMEK... Vicdanımız sızlıyor günlerdir, susarak gözümüzde ki yaşın dinmesini bekler gibiyiz... Matem dediğin kırk  gün sürer derler, peki ya sonrası... Unutulacak mı bu acı? Unuttuklarımızın yanına mı bırakacağız yürek sancımızı? Müslüme Yağıl, Leyla Aydemir, Ceylin Atik, Ecrin Kurnaz, Irmak Kupal, İkra Nur Tirsi ve şimdi de Narin... Narin bizlere boncuk gözleriyle sormayacak mı, rüyalarımıza girmeyecek mi? Peki ya çocuk gelinler demeyecek mi? Bir eve kuma giden genç kızları da mı yok sayacağız? Makus kader, töre kanunu, örf adet diyerek gölgelerimize mi bırakacağız konuşmayı... Anadolu derler bu topraklara kadının hasını yoğurur bu topraklar. Peki ya şimdi neredeler? Biz kadınlar tutmazsak ellerinden daha çok Narinler toprağa gider... Hayallerini yaşamayan ellerine sürülen kınayla bize bakıp hüzünle gülümserler... Sen hakkını bize helal et Narin!",https://www.hurriyet.com.tr/yazarlar/hande-firat/sorusturmanin-geldigi-nokta-narin-evde-bir-sey-mi-gordu-42526253
Hande Fırat,Hürriyet Yüksekova’da Harekât Merkezi’ndeydi... Bakan Güler: Suriye ile çözülmeyecek bir sorun yok,"Ağustos 31, 2024 08:19","1990’lı yıllardaki Hakkari başta olmak üzere Güneydoğu’yu, PKK terör örgütünün saldırılarını bugünkü gençler doğal olarak hatırlamayacaktır. Terörün maalesef en yoğun olduğu yıllardı. Türk Silahlı Kuvvetleri’nin mücadelesi, özellikle de son yıllardaki kararlılığı ile terörle mücadelede çok büyük başarılara imza atıldı. Bugün artık bambaşka bir Hakkari var. Hakkari Yüksekova’ya Milli Savunma Bakanı Yaşar Güler ile birlikte gittik. Güler, Genelkurmay Başkanı Orgeneral Metin Gürak, Kara Kuvvetleri Komutanı Orgeneral Selçuk Bayraktaroğlu ile 3. Piyade Komutanlığı’nda inceleme ve denetlemelerde bulundu. 2.Ordu Komutanlığına bağlı ana ve ast birliklerle video telekonferans toplantısı yaptı. GÜLER: AYAĞIMIZIN BASMADIĞI YER BIRAKILMAYACAK Fotoğraftaki Milli Savunma Bakanı ve Komutanların yer aldığı masa, Yüksekova’daki Harekat Merkezi’nde. Merkezin diğer bölümlerini güvenlik nedeniyle görüntülemek mümkün değil. Ancak bilgisayarlar, özel sistemlerle dev ekranlardan topraklarımızın karış karış izlendiğini, kritik kararların verildiğini, operasyonların yürütüldüğünü söyleyebilirim. Yaşar Güler burada yaptığı toplantıda 2. Ordu’ya bağlı tüm birliklere “Gözümüzün değmediği, ayağımızın basmadığı yer bırakılmayacak” talimatını verdi. Artık tüm bölgede huzur ve güven egemen... Milli Savunma Bakanı bu güven ortamına iki günde gelinmediğini hatırlattı, “Milletçe bir arada bulunmamızın ne kadar kıymetli bir şey olduğunu iyice, yavaş yavaş anlayarak ve sindirerek geldik” dedikten sonra dikkat çeken mesajlar verdi: - “Bu huzur ortamını bir kere daha yitirirsek bizi nasıl günlerin beklediğini şimdi herkes tahmin edebiliyor artık. - Bölgede de halk büyük baskı altındaydı, biz başından itibaren halkımızın genel tutumunu gayet net bir biçimde biliyoruz. Aslında o günkü düşünceleri ile bugünkü düşünceleri arasında bir fark olmadığını da net şekilde biliyoruz. Ancak örgüt tarafından baskılanmış, sesini çıkaramayan, aslında gerçekten örgütün yanında olmayan ama korkudan da bazen “-mış” gibi görünen bir halk. TERÖRLE MÜCADELEDEKİ KARARLILIĞI O ÜLKELER DE ANLADI! - Devletimizin büyüklüğü, Cumhurbaşkanımızın kararlılığı, savunma sanayimizdeki gelişmeler ve TSK’nın kararlı duruşu hem vatandaşlarımız tarafından çok net anlaşıldı hem de bu örgüte geçmişte gizli veya açık destek veren ülkeler bunu çok iyi anladı. - Hepsinden çok daha önemlisi örgüt bunu çok iyi şekilde kavradı. Başına gelecekleri adım adım fark etti ama iş işten geçmişti.” GÜLER’DEN SURİYE’YE Suriye Devlet Başkanı Esad, geçtiğimiz günlerde Halk Meclisi’nde konuşmuştu. Türkiye ile ilişkilere özel bir bölüm ayırdığı konuşmasında küresel ve bölgesel krizlere atıf yaparak, “düzeltilecek ilişkilerin düzeltilmesi için hızlı çalışma yapılması gerektiği” mesajı da vermişti. Köşe yazılarımızı takip eden okurlarımız hatırlayacaktır, iki ülke arasında artık masaya ön şartsız oturma konusunda taraflar arasında genel bir uzlaşı olduğunu yazmıştık. Milli Savunma Bakanı Yaşar Güler Esad’ın açıklamalarını değerlendirdi: - “Esad’ın son açıklamalarının gayet olumlu olduğunu değerlendiriyorum. - Sayın Cumhurbaşkanımız ‘görüşmemiz mümkündür’ diye ifade etmişti. Esad’ın da bunu anlamış ve algılamış olmasından da hakikaten memnuniyet duyduk. - Böyle bir çatışma ortamının bir an önce bitirilip, her iki ülkenin de kendi normal faaliyetlerine dönmesi iki ülkenin de yararına olacaktır. - Aramızda çözülmeyecek bir sorun yok. Sorunları çözdükten sonra yine iki komşu ülke olarak normal faaliyetlerimizi sürdürebiliriz diye değerlendiriyorum.” ÇELİK KUBBE’YE MİLLİ YAZILIM Türkiye’nin hava savunması için Savunma Sanayii İcra Komitesi tarafından onaylanan Çelik Kubbe güvenlik şemsiyesi de sohbetimizin gündemindeydi: - “Çelik Kubbe’nin elemanları var. Radarlar var. Bir de hava savunma silahları var. Korkut, Hisar, Siper gibi. 4-5 farklı radar, 4-5 farklı irtifaları kapsayan atış unsuru var. - Bir yazılım yapılacak. Bunların hepsini birleştirecek. Çelik Kubbe bu. Bu Türk yazılımı olacak.” IRAK İLE ORTAK OPERASYON OLABİLİR Mİ Gelelim terörle mücadelenin Irak’taki bölümüne... 15 Ağustos günü Ankara’da iki ülkenin dışişleri, savunma bakanları ile istihbarat yetkililerini bir araya getiren Yüksek Düzeyli Güvenlik Mekanizması toplantısı yapılmış ve iki ülke savunma bakanları “Askeri, Güvenlik İşbirliği ve Terörle Mücadeleye Dair Mutabakat Zaptı” imzalamıştı. Irak’ın artık PKK’ya “Yasaklanmış örgüt” dediğini hatırlatan Milli Savunma Bakanı hem imza atılan mutabakat zaptı hem de Irak’ın attığı adımlarla ilgili de çarpıcı detaylar paylaştı: - “Ankara’da yaptığımız son toplantımızdan bir hafta önce de Irak PKK’nın üç partisini -ki bunlardan bir tanesi, en tehlikelisi Tevgera Azadi- o da dahil kapattı. Tüm malvarlıklarına el koydu ve yasakladı. - Irak hükümeti çok ciddi bir duruş sergiledi. PKK’ya artık Irak’ta yer olmadığını ve Irak’ın kendi vatandaşlarının yıllardır örgütten çektiklerini, artık bir dur demesinin zamanının geldiğini Irak hükümeti de çok iyi anlamış durumda. - Bugüne kadar onlar için asıl önemli olan DEAŞ ile mücadelesi idi. DEAŞ ile mücadeleyi çok başarılı bir şekilde yaptılar. DEAŞ’ı artık bitme noktasına getirdiler. Bundan sonra PKK ile de mücadele edecek kadar güçleri olduğunu biliyorlar. Dolayısıyla Irak aslında kendisi için çok önemli ve olumlu bir noktaya gelmiş oldu.” İmzalanan ortak mutabakatın önemine dikkati çeken Milli Savunma Bakanı Güler Ortak Koordinasyon Merkezi’nin Bağdat’ta kurulacağını hatırlatarak, “Orada hem Iraklı bir general, hem de bizim bir generalimiz olacak” dedi. Herkesin merak ettiği o soruya yani ortak operasyon olup olmayacağına ilişkin Yaşar Güler şu ifadeleri kullandı: - “Bu iki general yapılacak faaliyetlerle ilgili sürekli birlikte ve koordineli olarak çalışacaklar. - Bu faaliyetler arasında ortak operasyon olup olmayacağı konusuna ise, daha sonra ihtiyaçlar doğrultusunda belirlenerek karar verilecek.” Gelelim anlaşmanın Başika’daki askeri üs ile ilgili bölümüne... Yaşar Güler’in bu konudaki açıklamaları ise şöyle: - “Başika’yı ortak eğitim merkezine dönüştürüyoruz. - Burada Irak kuvvetlerine vereceğimiz eğitim desteği ile Irak’ın daha eğitimli, daha başarılı birliklere sahip olmasına yardımcı olacağımız için memnuniyet duyuyoruz. Birlikte çalışacağız.” KERKÜK’TE DÜŞEN İHA Milli Savunma Bakanı Güler, Kerkük’te düşen İHA ile ilgili olarak Dışişleri Bakanlığı’yla birlikte Irak makamlarıyla olayın tüm ayrıntılarının açıklığa kavuşturulması için koordinasyon içinde olduklarını söyledi ve ekledi: - “BM’nin 51’inci maddesindeki meşru müdafaa ilkesi doğrultusunda TSK, terörle mücadelesini tek bir terörist kalmayıncaya kadar kararlılıkla devam ettirecektir. - Türkiye ve Irak arasındaki terörle mücadele iradesi de imzalanan mutabakat zaptı ile giderek güçlenmektedir ve her iki ülke arasındaki işbirliğinin geliştirilmesi konusundaki kararlılık arttırılarak devam edecektir. - Önümüzdeki dönemde sahada somut sonuçları da görülecektir. - Irak’ın kuzeyini teröristlerden tamamen arındırma konusunda kararlıyız. Sayın Cumhurbaşkanımızın çizdikleri çerçeve doğrultusunda Irak sınırımızı güven altına alacak ve terör meselesini sorun olmaktan çıkaracağız.”",https://www.hurriyet.com.tr/yazarlar/hande-firat/yuksekovada-harekat-merkezindeydi-bakan-guler-suriye-ile-cozulmeyecek-bir-sorun-yok-42516447
Hande Fırat,Suriye düğümünde yol haritası arayışı,"Ağustos 27, 2024 06:29","Cumhurbaşkanı Tayyip Erdoğan tarihi bir adım atarak; hem görüşebileceğini söyledi hem de Dışişleri Bakanı Hakan Fidan’ın Şam yönetimi ile temasa geçmesini... Hemen sonrasında Millî Savunma Bakanı Yaşar Güler, Reuters’a yazılı olarak verdiği mülakatta, “uygun koşulların oluşması halinde Türkiye ve Suriye’nin ilişkileri normalleştirme çabaları kapsamında bakanlar düzeyinde bir araya gelinebileceğini” belirtmişti. Ne gibi hazırlıklar yapılıyor derken, bu kez Suriye Devlet Başkanı Esad, Halk Meclisi’nde konuştu. Türkiye ile ilişkilere özel bir bölüm ayırdı, bu bölüme de küresel ve bölgesel krizlere atıf yaparak, “düzeltilecek ilişkilerin düzeltilmesi için hızlı çalışma yapılması gerektiği” mesajı ile başladı. ESAD’IN SÖZLERİNİN ŞİFRELERİ Esad ilk dönemde yapılan normalleşme arayışları görüşmelerinin kayda değer bir sonuç vermediğini, üstelik her iki ülkenin de çözümsüzlükten hasar aldığını belirtti. Konuşmasında yeni dönem normalleşme arayışında kendi yol haritasını açıkladı. Bir anlamda; * İki ülkenin de beklentilerini sıraladı. Türkiye’nin beklentilerinin terörle mücadele ve mülteciler, kendi beklentilerinin ise yine terörle mücadele ve çekilme olduğuna dikkat çekti. * Ankara’ya bir anlamda referansa dayalı olarak yol almayı teklif etti. * Suriye Arap Haber Ajansı’nın (SANA) aktardığına göre Esad’ın en dikkat çeken sözü  “Dolayısıyla bazı Türk yetkililerin zaman zaman Suriye’nin çekilme olmazsa Türklerle görüşmeyeceğiz demesi doğru değil. Bu gerçeklikten uzaktır” oldu * Üstelik müzakere sürecine ilişkin kendi yol haritası hakkında da bilgi verdi. Toplantıların yapılması, başlıklar üzerinde anlaşmaya varılması durumunda ortak açıklama yapılması. ÖN ŞARTSIZ FORMÜLDE UZLAŞI Esad’ın açıklamaları Ankara tarafından tepkiyle karşılanmadı. Karşılanmadı çünkü masaya ön şartsız oturma konusunda taraflar arasında genel bir uzlaşı var. Bu konunun ayrıntılarına girmeden önce Ankara’nın normalleşme formatını hatırlatayım: ANKARA’NIN NORMALLEŞME FORMATI  Ankara bir süredir sorun yaşadığı tüm ülkeler için bir formatı hayata geçirdi. Bu birçok ülke ile ilişkilerin düzeltilmesinde kullanıldı. Sıralamayı şöyle anlatabiliriz: * Milli İstihbarat Teşkilatı başkan yardımcıları düzeyinde görüşme, * İstihbarat başkanları düzeyinde görüşme, * Koşulların oluşması durumunda ilgili bakanlıklar düzeyinde görüşmelerin başlaması, * Anlaşmalara varılması durumunda liderler seviyesinde görüşme. SURİYE’DE BU FORMAT NASIL İŞLEYECEK? Suriye’deki aktörler de göz önünde bulundurularak, Suriye görüşmeleri Türkiye, Rusya, İran ve Suriye’den oluşan 4’lü görüşmelere bağlanmıştı. Ancak, * İstihbarat düzeyindeki görüşmeler bir yıldır yapılmıyordu. * Son dönemdeki gelişmeler ışığında, ön şartsız masaya oturulması konusundaki kararlılık taraflarca kabul görmeye devam ederse ilk toplantının yapılması gündemde. * Rusya’nın bu konuda adım atılması konusundaki isteği de önemli bir etken. BİR YIL SONRA 4’LÜ TOPLANTI GÜNDEMDE * Tıpkı diğer ülkelerde uygulanan format gibi dört ülkenin konuyla ilgili istihbarat başkan yardımcılarının bir araya gelmesi ilk adım olacak.  * Rusya açısından durum net. Rusya’nın talebi Ankara- Şam hattında normalleşme. Moskova, Putin ve Zelenski’ye evsahipliği yapan Türkiye ve Suriye için bir anlamda aynı rolü oynamak istiyor. ANKARA’NIN TOPLANTI GÜNDEMİ  İstihbarat başkan yardımcılarının toplantısında bir aşamaya gelinirse, görüşmelerin üst seviyeye taşınması beklenebilir. Gelelim Ankara’nın gündemine... Aslında Ankara’nın da Suriye politikasında bir değişiklik yok. Özetlemek gerekirse, * Terörle mücadelede kararlılık, * Sınır güvenliğinin tesisi, * Astana sürecinin canlanması, * Anayasa çalışmalarının kapsayıcı bir seviyede canlanması, * Gazze-İsrail meselesinin Suriye’ye olası yansımaları. GÜNDEM BAŞLIKLARI Aslında hem Ankara’nın hem de Şam’ın gündem başlıkları açıklanmış durumda. Ön şartsız masaya oturma prensibi korunursa yakın zamanda görüşmeler istihbarat düzeyinde başlayabilir. Masadaki konular zorlu. Görüşmelerin başlaması önemli olacak. Ancak hemen bir sonuç vermesi mümkün olur mu? Bu sorunun yanıtı yolda görülecek, yine de inişli çıkışlı bir sürece herkes hazırlıklı olmalı.",https://www.hurriyet.com.tr/yazarlar/hande-firat/suriye-dugumunde-yol-haritasi-arayisi-42512752
Hande Fırat,Dracula ile kahvaltı,"Eylül 13, 2024 06:29","Dracula’nın orijinal kitabından uyarlama filmi dışında, ABD’de farklı bir uyarlaması da büyük ilgi gördü. Türkiye de Dracula’yı tiyatro sahnesinde izlemeye hazır olabilir. Üstelik Dracula’yı Devlet Tiyatroları Genel Müdürü Tamer Karadağlı oynayacak. DRACULA’NIN PRÖMİYER’İ 2025’İN BAŞINDA Devlet Tiyatroları Genel Müdürü Tamer Karadağlı, Hürriyet gazetesinin geleneksel sabah kahvaltısının konuğu oldu. Bu sene 75 yıllık izlenme rekoruna imza atan Devlet Tiyatroları ile ilgili ayrıntılı açıklamalarını muhabirimiz Ebru Karatosun’un haberinde bulabilirsiniz. Ben ise yeni projelerine değinmek istiyorum. Karadağlı “herkes çalışacak” diye geldi, bu yöntemi de uyguluyor. Genel müdür yardımcıları ve kendisi de zaman zaman sahnede olacak. 2025’teki prömiyer öncesi kararın nasıl verildiğini, hazırlıkları Tamer Karadağlı anlattı: “- Dracula’nın güzel ve evrensel bir hikâyesi var. Ama Bram Stoker’ın Dracula’sı değil, bir uyarlama. Şu anda New York’ta da oynuyor. - Aslında geçen sene başında da zaten başka bir yorumla oynayacaktık, onu değiştirdik ama ilan ettik. İlan ettiğimiz her şeyi yapıyoruz. Bu yılın sonunda veya 2025 başında prömiyer yapacağız. Dracula’yı da ben oynayacağım. - Sahnelecek eserleri kurulumuz seçiyor. Edebi bir kurulumuz var, onlardan geçerse bizim kendi repertuarımıza giriyor. - Dracula da bizim repertuarımızda olan bir oyundu. Başrejisör karar verdi; “Siz de sahnede çalışacaksınız” dedi. Ben de reddetmek istemedim. - Provalara iki ay var, yönetmenimizle konuşacağız. Sahne dizaynı çok gotik olacak. - Geçen seneden beri benim en çok söylediğim söz ‘herkes çalışacak’ oldu. - Bu sene idari görevleri olanlar da oyun oynuyor olacak.” Kostümlere, sahne dizaynına çalışmalar şimdiden başladı. Oyunculuk kadar belli ki görsel şov da etkili olacak. ÖZEL ‘TEASER’LARLA TANITIM Geçen sene “Tiyatro her yerde” sloganını kullananan Devlet Tiyatroları bu sene “Duy Beni” ile yola çıkıyor. Karadağlı, “İnsanın kendi sesini duyurması önemli, bir süre sonra insan kendi sesine sağır oluyor” dedi. Devlet Tiyatroları, Türk ve Yunan sanatçıları bir araya getirerek Romeo ve Juliet’i sahnelemişti. Bu sene ise şehirlerarası ortaklıklar göreceğiz. Ankara-İstanbul, Antalya-Ankara sanatçılarının birlikte sahneye çıkacakları eserler gündemde olacak. Devlet Tiyatroları tanıtım için de atağa kalktı. Oyunların özel olarak hazırlatılan teaser’ları Devlet Tiyatroları’nın sosyal medya hesaplarında paylaşılıyor.",https://www.hurriyet.com.tr/yazarlar/hande-firat/dracula-ile-kahvalti-42529803
Hande Fırat,Irak Türkiye arasındaki terörle mücadele zaptının şifreleri,"Ağustos 17, 2024 06:29","Cumhurbaşkanı Tayyip Erdoğan’ın nisan ayında Irak ziyareti sırasında 27 anlaşma ve mutabakat zaptı imzalanmıştı. İki ülke güvenliğin yanı sıra ekonomi, ticaret, su, enerji, elektrik, ulaştırma gibi diğer alanlarda da ortaklığı derinleştirme kararı almışlardı. 15 Ağustos günü ise Ankara’da iki ülkenin dışişleri, savunma bakanları ile istihbarat yetkililerini bir araya getiren Yüksek Düzeyli Güvenlik Mekanizması toplantısı yapıldı. İki ülke savunma bakanları “Askeri, Güvenlik İşbirliği ve Terörle Mücadeleye Dair Mutabakat Zaptı”nı imzaladı. Bazı başlıkları açıklanan mutabakatın ve görüşmelerin perde arkasında yer alanlara bakacağız. Sizlerle önce diplomatik kaynaklardan edindiğim bilgileri paylaşacağım: ‘TERÖR ÖRGÜTÜNDEN ARTIK IRAK DA RAHATSIZLIK DUYUYOR’ - Tarihi bir metin olarak tanımlanan mutabakat zaptı, her iki ülkede de bir onay sürecinden geçecek. - Terör örgütünden artık Irak da rahatsızlık duyuyor. Iraklı yetkililerin konuşma metinlerinde de bu yönde ifadeler bulunuyor. Iraklılar terör örgütünün ülkelerini istismar etmesini istemiyor. ‘IRAK TERÖR ÖRGÜTÜNÜN YAYILMACILIĞININ FARKINDA’ - Irak terör örgütü PKK’nın kendi topraklarında yayılmacı bir politika izlediğini net bir biçimde gördü. - Kuzeydeki terör yuvalarına Sincar eklendi. Ancak asıl tedirgin eden adım, terör örgütünün Bağdat’a kadar inmesi oldu. Örgüt siyasi partilere nüfuz etmeye başladı. - Örgütün kullandığı yöntemler FETÖ ve DEAŞ gibi terör örgütlerine benzer. PKK güneye indikçe, Araplar da Bağdat yönetimi de karşı karşıya oldukları tehlikenin bir anlamda farkına vardılar. - Anlaşmalar işte bu ihtiyaçların bir bütünü olarak ortaya çıktı. Askeri, güvenlik ve terörle mücadele alanında iki ülke arasındaki anlaşma ortak iradenin göstergesi. YAN YANA GETİRİLEN İKİ KRİTİK TANIM - Bağdat hükümetinde terörle mücadelenin kurumsal yapısı atılan adımlarla güçleniyor. - 10 ay önce PKK’ya yönelik hiçbir adım atılmıyordu. PKK bakımından gayri hukuki bir durumu yoktu. - Aralık ayında tehdit, mart ayında yasaklı örgüt oldu. - İki gün önce imzalanan mutabakat zaptı ile ilk kez mücadelede hukuki bir zemin oluşturuldu. Terör örgütü ve veya yasaklı örgüt ifadesi aynı cümlede kullanıldı. Sonuçta iki tanım yan yana getirildi. - Irak hükümeti PKK’ya bağlı partileri, sivil toplum örgütlerini de yasak ilan etti. Faaliyetlerini durduracaklar. Mallarına el koyacaklar. TERÖRLE MÜCADELENİN BİRLİKTE YÜRÜTÜLMESİNİ SAĞLAYACAK MERKEZ - Bağdat’ta Ortak Güvenlik Koordinasyon Merkezi kurulacak. Bu merkezde bir Türk, bir Iraklı komutan bulunacak. Herkes kendi ordusuna bağlı olacak. Hiyerarşik bir yapı yok. İstihbarat paylaşımı, bilgi paylaşımı ve askeri planlamalar yapılacak. Terörle mücadelenin birlikte yürütülmesini sağlayacak bir merkez olacak. - Başika’daki askeri üs ile de Irak makamlarının kaygıları giderildi. Iraklılar Başika’da askeri eğitim alacaklar. - Terör örgütüyle mücadele aşama aşama ilerleyecek. Sonuçta artık 40 yıl öncesinin örgütü yok. PKK, aynı anda birçok hasım ülkeye hizmet eden taşeron ve ipleri başkasında olan uyuşturucudan silah kaçakçılığına her türlü organize suça bulaşmış bir örgüt. SÜLEYMANİYE KONUSUNDA UYARI Ankara PKK ile işbirliği yapan KYB’yi açık ve net uyardı. Bir nevi mafya tipi örgütlenmeye bürünen KYB’nin yönetici kadroları halkı da bezdirdi. Gelinen aşamada artık KYB PKK’yı değil, PKK onları kontrol ediyor. Ankara’nın tavrı net. Atılması istenen adımlar maddeler halinde verildi. Gereken yapılmazsa Ankara tarafından hem yeni yaptırımlar gündemde hem de gereken adımların atılması... PKK IRAK’TA NASIL YAYILDI Diplomatik kaynaklardan edindiğimiz en dikkat çekici bilgi PKK’nın Irak içinde güneye hatta Bağdat’a kadar inmiş olması ve Irak içinde yayılmasıydı. Peki bu nasıl oldu? Irak ile bu seneye kadar yapılan görüşmelerde Ankara’dan hep aynı mesajlar veriliyordu; “Terör örgütü topraklarınıza yerleşti, buradan Türkiye’ye saldırıyor. Ya siz mücadele edin ya ortak mücadele edelim ya da biz mücadele etmeye devam edeceğiz”... Türkiye bu kapsamda Irak’ın kuzeyindeki kararlı mücadelesini sürdürdü. Aynı zamanda Irak devletinin topraklarında sorumluluk alması talebinde de ısrarcı oldu. Ancak Irak’ın son 40 yılda yaşadıkları ve sorunları PKK’nın yayılmasında etkili oldu: 1- Irak’ta bir süre öncesine kadar yaşanan yönetimsel kapasite eksikliği 2- 40 yılı aşkın süredir iç savaştan, işgale kadar yaşanan olayların yaratığı travma 3- Kuzey Irak Bölgesel Kürt Yönetimi ve Bağdat hükümeti arasında rekabet 4- İhtilaflı bölgeler meselesi 5- Anayasada birbiriyle çelişkili maddeler 6- Gelir paylaşımındaki sorunlar 7- İstihdam sıkıntısı Bu sorunları adeta kullanan PKK terör örgütü önce yerleşti, sonra da Irak içinde yayıldı. Iraklılar başta “PKK Türkiye’nin sorunu. Çözüm süreci ile Irak’a girdiler” gibi doğru olmayan, tarihsel gerçeklerden kopuk bir yaklaşım içindeydi. Ankara görüşmelerde 90’lardan beri terör örgütünün Irak’ta olduğunu her seferinde hatırlattı. Gelinen noktada Irak’ın yeniden 40 yıl önceki haliyle bölgeye dönme isteği net şekilde görülüyor. Ekonomik sorunların üstesinden gelmeye çalışan Bağdat hükümetinin kalkınma hamlesinin önündeki en büyük engel topraklarında barınan hatta yayılan terör örgütü. Bunun artık kesin bir biçimde farkına varan Irak devleti tüm unsurlarıyla harekete geçti. Bu nedenle Ankara’da imzalanan mutabakat zaptının altına Iraklı Savunma Bakanı imza atarken izni Irak Başbakanı’nın verdiğini, alkışlayanlar arasında ise Haşdi Şabi temsilcisinin olduğunu da göz ardı etmemek gerekiyor.",https://www.hurriyet.com.tr/yazarlar/hande-firat/irak-turkiye-arasindaki-terorle-mucadele-zaptinin-sifreleri-42506349
Hande Fırat,Beyaz Saray’da takas yayını,"Ağustos 11, 2024 06:29","BİR film başlangıcı düşünün; iki çarpıcı kare ile başlasın. İlkinde ABD’nin Başkanı Türkiye saati ile 17.00’de Beyaz Saray’daki özel olarak hazırlanmış odada ekranların karşısına geçiyor, uçaklar havalanıyor. Başkan heyecanla ekranların başından kalkamıyor. Sonra ikinci kare girsin; bu kez Rusya Devlet Başkanı uçağın kapısı açılırken, havaalanında... Uçaktan inen yolcular arasında iki de çocuk var, yolcuları bizzat karşılayan Rusya Devlet Başkanı çocuklara ilk sözleri Rusça değil, İspanyolca söylüyor; “Buenos noches (İyi akşamlar)...” Milli İstihbarat Teşkilatı’nın (MİT) geçen günlerde ABD, Almanya, Polonya, Slovenya, Norveç, Rusya ve Belarus cezaevlerinde bulunan 26 kişinin karşılıklı değişimini içeren, son dönemin en geniş kapsamlı takas operasyonuna imza attığını biliyorsunuz. Operasyonun bazı ayrıntıları, 26 kişinin özellikleri haberlere yansıdı. Bu yazıda daha önce Rusya-Ukrayna arasında takas gerçekleştiren Türkiye’nin, bu kez 7 ülkeyi kapsayan dev operasyonunun saklı kalan bazı ayrıntılarına ve belki de önümüzdeki süreçte benzer operasyonlara imza atacak MİT’in tercih edilme nedenlerine değineceğiz. 2 AY ÜST DÜZEY TOPLANTILAR - 7 Ülke, 26 kişi... Bu isimler ülkeler açısından büyük önem taşıyordu. Üstelik ikisi gazeteciydi. Tüm dünyadan saklanması gereken sır gibi bir operasyonun hazırlıkları başladı. - İki ayı aşkın bir süre İstanbul ve Ankara sessiz sedasız üst düzey toplantılara ev sahipliği yaptı. - İşin şaşırtıcı yanı ise dünyanın gözü önünde birbirlerine diş bileyen ABD ve Rusya’nın takas operasyonunda aynı adrese, yani Türkiye’ye ve Milli İstihbarat Teşkilatı’na olan güvenleriydi. Her ikisi de takasın Türkiye’de yapılmasını istedi. ABD’NİN ÖZELLİKLE İSTEDİĞİ SAAT - Hazırlıklar tamamlandı. Ankara’da telefon çaldı, ABD’li üst düzey yetkili takas operasyonunun başlama saati için ricada bulundu. - ABD Başkanı Joe Biden’ın başından sonuna süreci izleyebilmesi için, Türkiye saati ile operasyonun 17.00’de yapılması istendi. - Operasyon başladı, 7 ülkede nefesler tutuldu. ABD Başkanı Biden, uçakların havalanışından itibaren ekranların başındaydı. - Uçaklar indiğinde önce Esenboğa’yı aradı, Amerikalılarla konuştu, sonra da Cumhurbaşkanı Erdoğan’ı arayarak teşekkür etti. MİT’İN TERCİH EDİLMESİNİN DÖRT NEDENİ “Bir insanın hayatı; görevinizi sadakatle yapmanıza bağlı, bunu unutmayın!” Bu bölüme Casuslar Köprüsü’nden bir alıntıyla başladık. MİT’in tercih edilmesinde rol oynayan 4 nedeni özetleyen bir cümle ile.. GÜVEN Türkiye daha önce de gizli toplantılara, takasa ev sahipliği yapan bir ülke. Rusya ve ABD’nin üzerinde uzlaştığı tek ülke. Amerika, Türkiye ile her ne kadar bazı alanlarda sorun yaşasa da bu tür durumlarda yani bir anlamda başı sıkıştığında Türkiye’nin kapısını çalıyor. DİSİPLİN Hakan Fidan döneminde yeniden yapılanan Milli İstihbarat Teşkilatı Başkanlığı, İbrahim Kalın döneminde de güvenilirliğini koruduğu gibi disiplinli yapısını da sürdürüyor. - Gizli toplantılar, operasyonlar, takaslar pürüz ya da kriz olmadan tamamlanıyor. - Büyük takas operasyonunda yıllardır görülmeyen isimlerin kimlik teşhisinden sağlık kontrollerine, özel odaların hazırlanmasından kiminin doğrudan bir uçaktan diğerine geçişine kadar her işlem bizzat MİT mensupları tarafından gerçekleştirildi. - Bazı rehineler Esenboğa’da yeni kıyafetlerini giyerek uçağa bindiler. GİZLİLİK Tam 7 ülkenin dahil olduğu büyük takas operasyonu son ana kadar sır gibi saklandı. Üst düzey toplantılardan, takas yapılacağından kimsenin haberi olmadı. Üstelik Ankara; ABD ve Rusya’ya “Siz açıklama yapana kadar yapmayacağız” dedi. MESULİYET Türkiye ve MİT’in tercihindeki diğer önemli unsur olarak ise mesuliyet görülüyor. Bu bölümün başında Casuslar Köprüsü’nden yaptığımız alıntı gibi... “Bir insanın hayatı, görevinizi sadakatle yapmanıza bağlı. Bunu unutmayın!” GLIENICKE’DEN ESENBOĞA’YA Film ve kitaplara konu olan takas operasyonları ve dünyanın en eski mesleklerinden casusluk, doğal olarak herkesin ilgisini çekiyor. ABD ve Rusya Soğuk Savaş döneminde takaslarını “Casuslar Köprüsü” adını alan Berlin’deki Glienicke Köprüsü’nde yapıyordu. Köprünün yerini artık havaalanı aldı. Esenboğa Havaalanı tarihe adını yazdırdı: “Büyük Takas Operasyonları Alanı...”",https://www.hurriyet.com.tr/yazarlar/hande-firat/beyaz-sarayda-takas-yayini-42502013
Hande Fırat,Yakın gelecekte Can Atalay’ın yemin etmesi mümkün görünmüyor,"Ağustos 13, 2024 06:29","Anayasa Mahkemesi’nin son kararının ardından Atalay’ın TBMM’de yemin yolunun açıldığı ve önümüzdeki süreçte bununla ilgili gelişmeler yaşanacağı iddia ediliyor. Peki gerçekten durum böyle mi? Bu konuda Ankara’da yaptığım görüşmelerin özetini ve bakış açısını sizlerle paylayacağım. Süreci hatırlatacak olursak:  * Anayasa Mahkemesi, Gezi Parkı davası hükümlüsü Can Atalay’ın milletvekilliğinin düşürülmesinin yok hükmünde olduğunun tespiti ile işlemin iptali ve yürürlüğünün durdurulması başvurusunda; “karar verilmesine yer olmadığına” hükmetti. * Muhalefet Partileri TBMM’yi Can Atalay gündemi ile olağanüstü toplantıya çağırdı. *İstanbul 13. Ağır Ceza Mahkemesi Atalay’ın avukatlarının yargılamanın yenilenmesi ve infazının durdurulması başvurusuna karar verilmesine yer olmadığına hükmetti. ANKARA SÜRECİ NASIL YORUMLADI? İşte bu gelişmeden sonra gözler TBMM ve Başkan Numan Kurtulmuş’a çevrildi. Olağanüstü toplantıda Anayasa Mahkemesi’nin kararının okutulup okutulmayacağı, böylece Can Atalay’ın vekillik yolunun açılıp açılmayacağı merak ediliyor. Edindiğim bilgiler çerçevesinde Anayasa Mahkemesi kararı şöyle yorumlanıyor: * Anayasa Mahkemesi’nce verilen karar gerekçesine göre; bir milletvekilinin milletvekilliğinin kesin hüküm giyme sebebiyle düşebilmesi için milletvekilliğine engel bir suçtan kesinleşmiş bir mahkûmiyet kararının bulunması ve bu kararın Genel Kurula bildirilmiş olması gerekiyor. Anayasa’nın 84. maddesinin birinci fıkrası istifa, üçüncü fıkrası milletvekilliğiyle bağdaşmayan bir görev veya hizmeti sürdürmekte ısrar ve dördüncü fıkrası Meclis çalışmalarına özürsüz veya izinsiz olarak katılmama nedeniyle düşme halini düzenliyor. Ankara’da “Can Atalay konusunda Anayasa’nın 85. maddesi kapsamında iptal talebine konu olabilecek Anayasa’nın 84. maddesinin birinci, üçüncü veya dördüncü fıkralarında sayılan sebeplerden biri ile milletvekilliğinin düşmesi hâli söz konusu değildir. Yani iptal talebi, Anayasa Mahkemesi’nin inceleme görev ve yetkisinin bulunmadığı bir düşme sebebine ilişkin” deniliyor. Bu nedenle de “Anayasa Mahkemesi’nin yetkisizlik nedeniyle red kararı vermesi gerekirdi, Anayasa’nın 85. maddesi açıkça bu tür bir düşme hali ile ilgili olarak iptal başvurusu yapılmasına imkân vermemektedir” yorumu yapılıyor. * Anayasa Mahkemesi’nin görev ve yetkilerini düzenleyen kanuna göre Anayasa Mahkemesi yalnızca Anayasa ile verilen görevleri yerine getirebilir. Bu nedenle de “Mahkemenin Anayasa ile görev verilmeyen herhangi bir konuda inceleme ve değerlendirme yapması anayasal olarak mümkün değildir. Can Atalay konusu da Anayasa Mahkemesi’nin inceleme yetkisi kapsamında değildir. Anayasa’ya göre dava açılamayacak hallerden birisi söz konusu olduğu gibi, Anayasa Mahkemesi’nin görev ve yetkisinin de bulunmadığı bir alanda başvuru yapıldığı anlaşılmaktadır” deniliyor. * TBMM’nin görevinin, Yargıtay tarafından kesin hüküm olduğu belirtilerek, gönderilen kararın bilgiye sunulması olduğu şeklinde vurgulanıyor. Kısacası Meclis’in, kararın kesin hükmün şartlarını taşıyıp taşımadığını değerlendirme yetkisinin bulunmadığına dikkat çekiliyor. * Gelelim Can Atalay hakkında 13. Ağır Ceza Mahkemesi’nin kararına... Bu kararla mahkemenin konuyu Meclis’e havale ettiğine ilişkin iddialar gündemde. Ancak edindiğim bilgilere göre, “Mahkemenin kararı bu şekilde değil. Mahkeme Meclis’e dair bir karar vermemiş AYM’nin son kararının Mecliste yapılan işlemle ilgili olduğuna dair bir tespitte bulunmuştur” deniliyor. PEKİ TBMM NASIL BİR YOL İZLEYECEK? * TBMM içtüzüğüne göre üye tamsayısının beşte birinin imzasını taşıyan gerekçeli önerge ile toplanma çağrısı yapılabiliyor. TBMM Başkanı tarafından en geç 7 gün içinde çağrı isteminin yerine getirilmesi gerekiyor. Yani Meclis Başkanı bu kanuni zorunluğa karşı meclisi toplamak zorunda. * Can Atalay konusunda TBMM’ye sunulan çağrı yazısı bir genel görüşme yapılması talebini içeriyor. * Olağanüstü toplantı yapılmasına karar verilirse toplantı yoklama ile açılacak, 200 üyenin salonda bulunması halinde ise bu genel görüşme önergesinin ön görüşmesi yapılacak ve genel görüşme açılıp açılmaması oylanacak. YEMİN KESİN HÜKMÜN KALDIRILMASINA VE TAHLİYE KARARINA BAĞLI * Olağanüstü toplantı yapılması TBMM Başkanlığının Can Atalay konusunda yeni bir karar verdiği veya eski işlemi geri aldığı anlamına gelmeyecek. Yani çağrı isteminin karşılanması Anayasa ve İçtüzükten kaynaklı bir zorunluluk olarak Genel Kurulun toplantıya çağrılmasından ibaret olacak. * Kaynaklarım; “Atalay’ın yemin edebilmesi; mahkemenin kesin hükmü kaldırması ve Atalay hakkında tahliye kararı vermesine bağlıdır” dedi. Anladığım kadarıyla ve iddiaların aksine Ankara’daki havaya göre, Can Atalay’ın yemin etmesi yerel mahkemenin kararı olmadan mümkün gözükmüyor.",https://www.hurriyet.com.tr/yazarlar/hande-firat/yakin-gelecekte-can-atalayin-yemin-etmesi-mumkun-gorunmuyor-42503221
Hande Fırat,Irak ile anlaşmada su meselesi ve Kalkınma Yolu,"Ağustos 20, 2024 06:29","İki ülke güvenliğin yanı sıra ekonomi, ticaret, su, enerji, elektrik, ulaştırma gibi diğer alanlarda da ortaklığı derinleştirme kararı almışlardı. Bu köşeyi takip edenler bundan bir önceki yazıda, 15 Ağustos günü Ankara’da iki ülke savunma bakanlarının “Askeri, Güvenlik İşbirliği ve Terörle Mücadeleye Dair Mutabakat Zaptı”nın şifrelerini anlattığımı hatırlayacaktır. Bugün ise yapılan anlaşma ve mutabakat zabıtları çerçevesinde iki önemli meselenin, su ve kalkınma yolunun perde arkasına bakacağız. Sizlerle yine diplomatik kaynaklardan edindiğim bilgileri paylayacağım. IRAK’TA SU SORUNUNUN ALTYAPI ÇÖZÜMÜ TÜRKİYE’DE ◊ Irak’ın görüşmelerin başında temel talebi, yıllar önce Suriye ile yapılan anlaşma çerçevesinde Türkiye’nin Irak’a sabit bir değer belirlenerek o oranda su vermesiydi. ◊ Irak gerekçe olarak tarımın azalmasına, bu arazilerde yaşayanların şehirlere göçüne ve bunun ileride yaratabileceği sorunlara dikkat çekti. ◊ Ancak Türkiye’nin konuyu araştırması sonucunda ortaya çıkan tablo sorunun bambaşka bir boyutunu ortaya koydu. SABİT DEĞER YOK,  ALTIYAPI TÜRKİYE VE TÜRK ŞİRKETLERİNCE YAPILACAK ◊ Ankara masaya asıl meselenin su kullanımındaki hatalardan kaynaklandığını taşıdı. Türkiye, Iraklı muhataplarına meselenin su miktarından daha çok altyapı sorunlarından ve kullanım tekniklerindeki sorun ve eski teknolojiden kaynaklandığından anlattı. Örneğin damla sulama tekniği yok. Açık kanallardan yapılan sulama suyun büyük bir bölümünün buharlaşmasına neden oluyor. ◊ Baraj bulunmaması ise bir başka büyük sıkıntı. ◊ Su yönetimi sorununun net anlatımı Bağdat tarafından da kabul gördü. ◊ Altyapı, sulama teknikleri, finansal ve modelleme gibi konuların Türkiye ve Türk şirketleri tarafından yapılması Bağdat tarafından kabul gördü. ◊ Yapının kurulması sürecinde Türkiye, Irak’a elindeki miktara göre su vermeye devam edecek. Sabit bir değer belirlenmedi çünkü küresel ısınma sabit değeri mümkün kılmıyor. KALKINMA YOLU MESELESİ ◊ Stratejik bir mesele olan Kalkınma Yolu Projesi, Türkiye’nin sanayi ürünlerinin ihracı açısından büyük önem taşıyor. Ortadoğu ve Körfez’e ihracat için ana arterlerin açık ve güvenli olması gerekiyor. ◊ Konu Irak açısından da hayati önemde. Bağdat yönetimi kalkınma hamlesi ile ülkesini işgal, iç savaş gibi 40 yıl süren travmanın ardından yeniden ekonomisi güçlü, bölgede önemli ticaret adresi haline getirmek istiyor. Bunda birazdan anlatacağım Irak’ın istihdam ve genç nüfus gibi başlıkların da önemi bulunuyor. ◊ Kalkınma Yolu aslında yıllar önce gündeme getirilen bir Irak projesi. Geçmişte Irak, Türkiye üzerinden dünyaya bağlanmak istedi. Ortak proje önerisini gündeme getirince de Türkiye bu öneriyi kabul etti. TÜRKİYE ÇIKIŞ KOORDİNATLARINI BEKLİYOR ◊ Fav Limanı’nın yapımı projenin ana ayaklarından biri, yapım 5 aşamadan oluşuyor. Liman Basra’ya, Basra’dan Musul’a, Musul’dan Bölgesel Kürt Yönetimi’ne bağlanacak. ◊ Genel olarak projenin ana çerçevesi tamamlandı. Tek bir mesele üzerinde Irak kendi içinde çalışıyor; hattın Bölgesel Kürt Yönetimi’nde hangi güzergâhtan Türkiye’ye bağlanacağı. Ankara bu tartışmanın herhangi bir yerinde bulunmuyor. Bunu Irak Devleti’nin kendi iç meselesi olarak gören Ankara kararın verilmesini ve kendisine çıkış noktasının koordinatlarının bildirilmesini bekliyor. ◊ Çıkış noktasının koordinatları Ankara için neden önemli? Çünkü Türkiye buna göre kendi topraklarında demiryolu ve gerekirse karayolu yapacak. Demiryolu yaklaşık 100 km ve dağlık arazide olacak. IRAK İSTİKRARSIZLIĞIN KAYNAĞI OLMAK İSTEMİYOR Tüm bunların gerçekleştirilmesi için bir önceki yazımızda anlattığımız gibi terörün ortadan kaldırılması hayati önem taşıyor. Diğer yandan terörle mücadele, kalkınma, Kalkınma Yolu Projesi’yle aslında Irak istikrarın kaynağı olmayı hedefliyor. Bu durumun Irak’ın istikararıyla ilgili önemli sebepleri bulunuyor. ◊ Irak’ın demografik yapısı önemli. Genç nüfusun sayısı çok yüksek. Her ülkede olduğu gibi ellerindeki cep telefonları ile dünyayı, bölgeyi, Türkiye’yi takip ediyorlar. Bu nedenle de heves ve beklentileri var. ◊ Dünyayı ve bölgeyi takip eden gençler arasında, bazı bölge ülkelerinin Irak’ı sadece sömürmesinden rahatsız olanların sayısında artış gözlemleniyor. ◊ Ekonomik olarak Irak’ın karşı karşıya kaldığı sorunlar da süreçte önemli. Yüzde 95’i petrole bağlı olan ekonomide petrol işleme kapasitesi bulunmuyor. Özel sektör ise yeteri kadar gelişmemiş durumda. 42 milyonluk ülkenin 13 milyonu maaş, emeklilik maaşı, yardım olarak devletten gelir elde ediyor. ◊ Bu ciddi bir güvenlik sorunu yaratıyor, çözülmezse gelecek yıllarda daha da büyüyebilecek bir sorun. İş bulamayan gençleri Irak’ta başka ülkeler adına bulunan milis güçler ya da terör örgütü PKK, 300-400 dolara eleman olarak bünyesine katıyor. ◊ Türk dizileri Irak’ta büyük ilgi görüyor. Irak’taki temas ve araştırmalar Türk dizilerinin Iraklıların restoran kültüründen dekorasyona kadar birçok alanı etkilediğini gösteriyor. SUDANİ’NİN ÖNEMLİ HAMLELERİ Yukarıda saydığımız nedenlerden dolayı Irak’ın istikrarı hem kendi güvenliği hem de bölgesel etkisi açısından hayati öneme sahip. Irak Başbakanı Muhammed Şiya es-Sudani’nin de süreçteki ve ülkesindeki önemine dikkat çekmek gerekir. Sudani’nin hedefi; ◊ Irak’ın kendi ayakları üzerinde duran bir ülke olması, ◊ Negatif enerji yayan ve güvenlik sorunu yaratan bir ülke konumundan çözüm üreten, sorun çözebilen bir ülke konumuna getirme amacı taşıdığı söylenebilir. ◊ Bu nedenle altyapı ve ekonomi hamlesi başlattı. Bir anlamda halkına “kavga ile değil, kalkınma ile varım” mesajı veriyor. ◊ Bir yandan da Irak 40 yıllık travmadan önceki haline dönmek isteyen bir ülke. Bu nedenle de son dönemde Körfez ülkelerini, Arap Ligi’ni içeren diplomatik hamleler yapıyorlar. Ya da ikili görüşmelere üçüncü ülke olarak ev sahipliği yapıyorlar.",https://www.hurriyet.com.tr/yazarlar/hande-firat/irak-ile-anlasmada-su-meselesi-ve-kalkinma-yolu-42508093
Hande Fırat,Şimdi de dijital bağımlılık kâbusu,"Ağustos 18, 2024 06:29","Bazı ebeveynler bilgisayarları ya da tabletleri çocukların eline kendileri tutuşturuyor, bazıları dirense de çocuklar ne yapıp ediyor o teknolojinin içine giriyor. Bir yanda teknolojinin içine doğmak gerçeği, diğer yanda ise o teknolojinin açtığı kapıların derin karanlık tarafları var. Üstelik bağımlılık yarattığı da artık kanıtlandı. Aile ve Sosyal Hizmetler Bakanı Mahinur Özdemir Göktaş ile bir grup Ankara temsilcisi bir araya geldik. Bakan Göktaş, en son Eskişehir’de oynadığı oyunun etkisinde kalarak beş kişiyi yaralayan çocukla ilgili gelişmeler de başta olmak üzere dijital bağımlılık konusunda dikkat çeken açıklamalar yaptı: GÖKTAŞ: ÇOCUKLARIN GERÇEKLİK ALGISINI DEĞİŞTİRİYOR ◊ “Eskişehir’deki olayda, çocuk içine kapanık biri olarak görünüyor. ◊ Son dönemde artan dijital ve şiddet içerikli oyun bağımlılığı çocuklarımızın, gençlerimizin sağlığını olumsuz etkiliyor. Dijital oyunlar özellikle çocukların ve ergenlerin gerçeklik algısını değiştiriyor. Belli kesimler tarafından ergenlerin radikalleşmesinde araç olarak kullanılıyor. ◊ Bakanlığımız bünyesinde Sosyal Medya Çalışma Grubumuz var. Geleneksel ve sosyal medya ortamında çocukları ve aileleri tehdit eden içerikleri 7/24 takip ediyoruz. Zararlı içeriklere anında müdahale ediyoruz. Çocuklar için ‘Duy, Duyarlı Ol İhbar Hattı’mız var. Özellikle sosyal medya içeriklerine anında müdahale edebiliyoruz. DİJİTAL BAĞIMLILIKLA MÜCADELE SEFERBERLİĞİ ◊ Cumhurbaşkanı Yardımcımız Cevdet Yılmaz’ın başkanlığında yeni bir kurul oluşturuyoruz. Her türlü bağımlılıkla mücadeleyi özel olarak ele alıyoruz. Eskiden bağımlılık denildiğinde sadece madde, sigara ve alkol bağımlılığı algılanabiliyordu. Son dönemde artan dijital ve oyun bağımlılığı çocuklarımızın, gençlerimizin sağlığını olumsuz etkiliyor. ◊ RTÜK ile dijital bağımlılığa yönelik farkındalığı artırmak için çalışmalarımıza devam ediyoruz. ◊ Twitter, TikTok, Instagram gibi olumsuz içerik üreticilerin eğer varsa muhatapları onlarla diyaloğa geçiyoruz. Bakıyoruz ki muhatap yok en sonunda mahkeme kararıyla erişime kapatmak durumunda kalıyoruz. WATTPAD’DEKİ TEHLİKE: ZORBALIK, CİNSEL İSTİSMAR, İNTİHAR ◊ Wattpad’in Türkiye’de 3 milyondan fazla takipçisi var. Çoğu 18 yaş altı. Dünyada 90 milyon kullanıcısı var. Çocukların hikâye yazdığı, yazarların kendilerini keşfettiği masum bir platform olarak kulağa çok hoş geliyor. ◊ Hatta aileler bile bu konuda zaman zaman ‘Çocuğum ne güzel hikâye yazıyor’ diyor. Ancak bu platformda çocuklarımız her türlü zorbalık, şiddet, cinsel istismar, intihar, madde bağımlılığı gibi son derece olumsuz içeriklere hiçbir filtre ve kontrol mekanizması olmaksızın maruz kalıyordu. ◊ Bu platformun Türkiye’de bir temsilcisi yok, içeriklerle ilgili şikâyetimizi iletecek muhatap bulamıyorduk. ◊ Çocuklarımızın masum dünyasını kirletmeye yönelik bir kapı açıyor. Hâlâ bugün Wattpad bizimle herhangi bir temasa geçmedi. Ama ne yaptı? Kullanıcılarına ‘Siz hareketlenin, VPN kullanın’ dedi. Hem kaçak yoldan girilmesini istiyor hem de kullanıcılarını kullanıyor, onları teşvik ediyor. GÖKTAŞ: CİNSİYETSİZLEŞTİRME KÜRESEL BİR DAYATMAYA DÖNDÜ ◊ Cinsiyetsizleştirme son dönemde dünya genelinde yayılan önemli bir risk. Bu neredeyse küresel bir dayatmaya döndü. ◊ Biz bunun çocuk ve gençlerimize dayatılmasına karşıyız. Bu nüfusun azalması bundan bağımsız bir konu değil. Çünkü kadın - erkek mefhumu ortadan kaldırılmak isteniyor. Sağlıklı aile, çocuk sahibi olma tüm bunlar değersizleştiriliyor.” TÜRKİYE YAŞLANIYOR Bakan Göktaş, Türkiye’nin yaşlı nüfusunun son beş yılda yüzde 21.4 oranında arttığına dikkati çekti. Doğurganlık hızının ise 1.51’e gerilediğini açıkladı. Bu kritik seviye olan 2.1’in çok altında. Göktaş, “Bu trend tüm dünyada yaşanıyor. Bizim nüfusumuz Avrupa’ya göre daha genç olsa da yine bir alarm durumu söz konusu. Bu mesele sadece ülkemizin değil dünyanın en önemli meselelerinden biri” dedi ve şöyle devam etti: EKİMDE SAHA ÇALIŞMASI ◊ “Ülkemizde de doğum oranlarının düşmesinin nedenlerini kapsamlı şekilde araştıracak, verilerle ortaya koyacağız. Bunun için de bilimsel anlamda ekim ayında geniş çaplı bir saha çalışmasına başlıyoruz. İlgili bakanlıklarla bir çalışma grubu oluşturuldu. ◊ Çalışma grubu sahadan gelecek verileri de kullanacak, politikaları, hukuki düzenlemeleri ve hizmetleri ele alarak kısa, orta ve uzun vadeli sosyal politikalar ortaya koyacak.” KADINA YÖNELİK ŞİDDET Bakan Göktaş, kadına yönelik şiddetle mücadelenin siyaset üstü olduğuna dikkati çekerek, ”Tüm insanlığı ilgilendiren bir mesele” dedi. Şiddetin her türlüsü ile mücadelede kararlı olduklarını söyledi: ◊ “Maalesef bu mesele fiziksel, psikolojik ve ekonomik boyutları olan can yakıcı bir durum olarak karşımıza çıkıyor. Şiddetin her türlüsüyle mücadele etmeye ve kapsayıcı çözüm önerileri geliştirmeye devam edeceğiz. ◊ Tek bir vaka bile bizim için fazla bir vakadır. O nedenle bu konuda asla müsamaha göstermiyor, sıfır tolerans ilkesiyle hareket ediyoruz. ◊ Bu yıl politikalarımızı geliştirmek için kadına yönelik şiddetle ilgili kapsamlı bir araştırma da yapıyoruz. ◊ Faillerin en ağır cezayı almaları için davalara müdahil oluyoruz, hukuki süreçleri yakından takip ediyoruz.” Bakan Göktaş, kadınların işgücüne katılmalarını kolaylaştırmak ve artırmak için de yeni çalışmalar olduğunu belirterek, “Kadınların iş ve ev arasında tercih yapmak zorunda kalmamaları için esnek ve uzaktan çalışma modelleri geliştirmeyi ve mahalle tipi kreş modelini yaygınlaştırmayı hedefliyoruz” dedi. AİLEYE MAHALLE BAZLI SOSYAL HİZMET GELİYOR Ailenin korunması ve güçlenmesi için sürdürülen çalışmalarda amaç sağlıklı aileler. Bir yandan refah düzeyini yükseltmeyi hedefleyen bakanlık diğer yandan aile odaklı politikaları yerel düzeydeki risk ve tehditlere göre özelleştirerek, koruyucu ve önleyici tedbirler almayı hedefliyor. Bunun için Türkiye’de risk haritaları çıkarılacağını açıklayan Bakan Göktaş, mahalle bazlı sosyal hizmet modelinin hayata geçirileceğini söyledi.",https://www.hurriyet.com.tr/yazarlar/hande-firat/simdi-de-dijital-bagimlilik-kabusu-42506915
Hande Fırat,Cumhur İttifakı ve Kabine’den Ahlat’a çıkarma,"Ağustos 22, 2024 06:29","AHLAT, Türklerin Anadolu’ya giriş kapısı olarak bilinir. Anadolu’nun tapusu kabul edilir. 25-26 Ağustos tarihlerinde Malazgirt Zaferi kutlamalarına bu sene ayrı bir önem verildi. Önümüzdeki günlerde Malazgirt Zaferi’nin 953. yıldönümü kutlanacak. Bu kutlamalara deyim yerindeyse Cumhur İttifakı ve Kabine çıkarma yapacak. ERDOĞAN VE BAHÇELİ BİRLİKTE KATILACAK Törenlere Cumhurbaşkanı Tayyip Erdoğan ve MHP Genel Başkanı Devlet Bahçeli birlikte katılacak. Cumhurbaşkanı Erdoğan bir gün önceden giderek Cumhurbaşkanlığı yerleşkesinde bir gece kalacak. İki liderin Bahçeli’nin kendi imkânlarıyla yaptırdığı evi de ziyaret etmesi bekleniyor. Daha önceki ziyaretlerinde Cumhurbaşkanı Erdoğan direksiyona geçmiş, MHP Genel Başkanı’yla birlikte inşaatı süren Bahçeli’nin evine gitmişler, inşaat alanında incelemelerde bulunmuşlardı. Hatta iki lider inşaat alanında iki sandalyeye oturup uzun uzun sohbet etmişlerdi. Edindiğim bilgilere göre MHP Genel Başkanı, Cumhurbaşkanı Erdoğan’a “Burası sizin de eviniz” demişti. İki liderin ziyaret sırasında Bahçeli’nin Ahlat’taki evinde çay içmek için sözleştiği ifade edildi. KABİNE AHLAT’TA TOPLANIYOR Yıllar sonra Kabine de Cumhurbaşkanı Erdoğan başkanlığında Ankara dışında bir yerde, Ahlat’ta toplanacak. AK Parti hükümetleri döneminde Bakanlar Kurulu Sivas Kongresi’nin 84. yıldönümü nedeniyle 2003 yılında Sivas’ta toplanmış ve özel gündem olarak da Sivas’ın sorunları ve ihtiyaçları ele alınmıştı. Ahlat’ta toplanacak Kabine’de dış politika, iç politikada gelişmelerin yanı sıra Türk dünyası ile ilişkilerin ve başta Ahlat olmak üzere bölgenin sorun ve ihtiyaçlarının gündeme gelmesi bekleniyor. OTAĞLAR KURULUYOR Kutlama hazırlıklarının sürdüğü Ahlat’ta çadırlar kurulmaya başladı. Erdoğan, Bahçeli ve Kabine üyeleri  Millet Bahçesi’nde kurulan 1071 Sultan Alparslan Otağı’nı da ziyaret edecek. Ayrıca Okçuluk Vakfı’nın öncülüğünde geleneksel Türk oyunları ve konserler gibi etkinlikler de düzenlenecek.",https://www.hurriyet.com.tr/yazarlar/hande-firat/cumhur-ittifaki-ve-kabineden-ahlata-cikarma-42509558
Hande Fırat,15 Temmuz’un yıldönümünde FETÖ’deki büyük kavga,"Temmuz 16, 2024 06:29","Peki Türkiye’de etkisini yitiren ama ABD ve Avrupa’da rahat rahat yaşayan terör örgütünün içindeki kavganın nedenleri neler? ABD’DEKİ OKULLARDAN TERÖR ÖRGÜTÜNE AKAN PARA - FETÖ elebaşının sağlık durumu ağırlaşıyor. Böbrek, şeker gibi hastalıkların yanında demans hızla ilerliyor. Edinilen bilgilere göre elebaşı Fethullah Gülen’e yanındakiler sürekli çocukluk anılarını anlattırıyorlar. - Örgüt birden fazla parçaya bölünmüş durumda. Nedeni ise aslında parayı kimin yöneteceği ve batıdaki atamaları kimin yapacağı... - Para deyip geçmeyin, maddi kaynakları büyük. Sadece ABD’deki charter okullarından yıllık 200-250 milyon dolarlık para akışı var. - Bu para ile de bitmiyor. Ayrıca mülkleri, dükkanları yani taşınmaz malları var. - Türkiye’den bir para akışı yok. Türkiye’den yeni eleman da devşiremiyorlar. - Örgüt Türkiye’de hareket etme yetisini kaybetti. Ancak hâlâ kripto elemanları bulunuyor. Bu kripto elemanlar için ise devletin tüm kurumları teyakkuzda. TRUMP’A SUİKAST TAHMİN EDİLİYOR MUYDU Amerika suikast olayına kadar seçimleri ve “Biden’a çekil” çağrısı yapan senatörlerle, aralarında Hollywood ünlülerinin de olduğu büyük bağışçıların “Biden çekilmeli” açıklamalarını konuşuyordu. Dünyanın gözlerinin önünde merminin başına isabet etmesinden kıl payı kurtulan Donald Trump’a suikast girişiminin neden ve nasıl planlandığı FBI tarafından henüz açıklanmış değil. Ancak suikast haberini görür görmez, bir süre önce yabancı bir yetkili ile yaptığım sohbet aklıma geldi. Adını açıklamayacağım bir başka ülkenin büyükelçisi ABD derin devletinin Trump’a suikast düzenlenmesinden endişe ettiklerini söylemişti. Neden mi? - Trump ilk başkanlık döneminde ABD sistemini bozmak için çok uğraştı. - Oysa ABD’de sistemin gücü büyük. - Hem başkanlık döneminde hem de sonrasında açılan davalarla sistem bir nevi Trump’ı kendine göre terbiye etmek için uğraştı. - Hakkındaki davalar bir anlamda “Başkan seçilirsen, sistem dışına çıkarsan, her şeyini kaybedersin” anlamını taşıyordu. - Ancak Trump’ın başkan seçilmesiyle ilk büyük değişimin Rusya- Ukrayna savaşında yaşanması bekleniyor. - Trump’ın savaşı bitireceği konuşuluyordu. Gazze meselesinde İsrail’in tarafında olacağı bilinen Trump, Rusya ve Ukrayna savaşına harcanan paraya karşı. - Suikasttan bir süre önce görüştüğüm yabancı bir ülkenin büyükelçisi tam da bu nedenle “Trump’ı öldürmeye çalışabilirler” endişesini dile getirmişti. ŞAM İLE GÖRÜŞME SÜRECİ NASIL İLERLEYECEK? PKK/PYD ile mücadele ve mültecilerin güvenli bir şekilde geri dönüşü Ankara’nın en önemli iki gündem maddesi. Irak da Şam-Ankara hattında arabulucu olabileceğini söyleyerek, harekete geçti. Ancak unutmayalım ki Suriye’de ağır aktör Rusya. Rusya, Irak’ın arabuluculuğuna sıcak bakmıyor. Şam’ın da Rusya’dan bağımsız hareket etmesi mümkün değil. Peki süreç nasıl ilerleyecek? - Cumhurbaşkanı Erdoğan liderler düzeyinde bir araya gelinmesi için Dışişleri Bakanı Hakan Fidan’ı görevlendirdi. - Ancak liderlerden önce bir süredir izlenen sıralı politikanın yani istihbarat, dışişleri bakanları ve en son liderler toplantısından oluşan yol haritasının işlemesi bekleniyor. RUSYA HAREKETE GEÇTİ Bu köşeyi takip edenler hatırlayacaktır: - Rusya, Türkiye, İran ve Şam rejiminden oluşan dörtlü istihbarat toplantısı geçen Eylül ayında yapılacaktı. Ancak Suriye’nin ön şart koyması ile o toplantı yapılamadı. - Süreçte, özellikle de son dönemde aktörlerden olumlu mesajlar gelmeye başladı. - Rusya harekete geçti. Bir süre önce Ankara’yı arayan Moskova dörtlü istihbarat toplantısının bu ayın sonlarına doğru yapılması için çağrıda bulundu. - Bir aksilik ya da yeni bir ön şart konulması durumu olmazsa, dört ülkenin istihbarat başkanları bu ay sonunda buluşabilir. - Masada bir uzlaşı olursa, bu sürecin hızla ilerleyeceği anlamına gelir. Eş zamanlı olarak dışişleri bakanları arasında da temas beklenebilir. - İki süreç yürürse, üçüncü bir ülkede liderlerin iki üç aya kadar bir araya gelmesi kimseye sürpriz olmasın.",https://www.hurriyet.com.tr/yazarlar/hande-firat/15-temmuzun-yildonumunde-fetodeki-buyuk-kavga-42490510
Hande Fırat,Müzakere masasında son durum,"Ağustos 14, 2024 06:29","Abbas hem TBMM Genel Kurulu’na hitap edecek, hem de Cumhurbaşkanı Recep Tayyip Erdoğan ile görüşecek. Görüşmenin ana gündemi ise malum; İsrail’in Gazze’deki katliamları ve ateşkes arayışları ele alınacak. Diğer yandan Filistin uzlaşısının sağlanması da önem taşıyor. Ankara’nın Abbas’a vereceği mesajların arasında bu başlık da var. ABD Başkanı Biden’ın Beyaz Saray’da Gazze’de ateşkes için sunduğu üç aşamalı öneriyi açıklamasının ardından neredeyse iki buçuk ay geçti. Katliam ve bölgedeki yüksek tansiyon sürüyor. HAMAS, 15 Ağustos’ta başlaması beklenen ateşkes görüşmelerinin ABD Başkanı Joe Biden’ın sunduğu ateşkes planı üzerinden ilerlemesini istedi. Netanyahu bölgede ateşle oynamaya devam ederken, ateşkes mümkün mü? ABD Başkanı’na göre mümkün. Joe Biden, başkanlık görev süresi bitmeden Gazze’de ateşkesin mümkün olup olmadığına ilişkin soruya “Evet, hâlâ mümkün” yanıtını verdi. Şimdi gelelim hem müzakerelerdeki son duruma; hem de Ankara’nın çabalarına... ANKARA’NIN ÇABALARI Bu köşeyi takip edenler hatırlayacaktır. Biden’ın önerilerinin ardından ABD, Ankara’nın kapısını çalmış ve HAMAS’ın olumlu bir noktaya gelmesi için yardım istemişti. Başta Milli İstihbarat Teşkilatı Başkanlığı olmak üzere, Ankara’nın ilgili tüm kurumları ile sürece dahil olmasının ardından da Amerikalılar Türkiye’ye “HAMAS’ın bu olumlu noktaya gelmesinde çok katkınız var” demişti. İsmail Haniye suikastının ardından HAMAS’ın nasıl bir tavır alacağı da merak ediliyordu. Adının açıklanmasını istemeyen bir kaynağım, Mısırlı ve Katarlı arabulucuların İsrailli yetkililere, HAMAS’ın yeni lideri Yahya Sinvar’ın Gazze Şeridi’ndeki savaşı sona erdirecek bir ateşkes anlaşması istediğini ilettiğini açıkladı. Ankara da ateşkesin mümkün olabileceğini düşünüyor. Nedenlerini şöyle sıralayabiliriz: - Müzakere masasına gelen metin sonuçta ağırlıklı olarak ABD-İsrail uzlaşısına dayanıyor. - Amerikalılar ateşkes için bastırıyor. - Daha önce İsrail’de desteğini yitirmiş olan Netanyahu’nun kendi ülke kamuoyunda son dönemde eli güçlendi. HAMAS liderini elimine etmiş ve eli güçlü olarak masaya oturmak isteyebileceği değerlendirmeleri yapılıyor. - Sonuçta iki buçuk aydır devam eden bir müzakere süreci var. - HAMAS bu müzakere sürecinde yapıcı bir tutum sergiledi. - Hâlâ direnişi sürdürme kabiliyeti bulunan HAMAS’ın aslında gücünü toparlamaya ihtiyacı var. Bu değerlendirmeler ışığında Ankara açısından da ateşkes mümkün. ATEŞKESTE İSRAİL’İN VETO SORUNU Gelelim müzakere masasında İsrail’in sorun çıkardığı başlıklara... Konu İsrail’in hapishanelerindeki Filistinliler. Ayrıntılar şöyle: - İsrail askerlerinin Gazze’den tamamen çıkması hâlâ bir sonuca bağlanmış değil, masada müzakeresi devam eden ana konu. - Müzakereler HAMAS’ın elindeki her bir rehine için İsrail’in hapishanelerdeki Filistinlilerden 10-12 kişiyi bırakması üzerinde yoğunlaştı. - HAMAS’ın elinde 120’ye yakın rehine olduğu tahmin ediliyor. - Bu rehineler karşılığında İsrail 30 yıl altında hapis cezası alanları bırakmayı kabul etti. - Ancak 30 yıl üstünde hapis cezası alanlardan kimleri bırakacağına İsrail kendi karar vermek istiyor. HAMAS tarafından müzakere masasına iletilecek listede veto hakkı kullanmak istiyor. Bu listede yani 30 yıl üzerinde ceza alanların listesinde ise yaklaşık 50 kişi bulunuyor. - Ateşkes sonrası Gazze’yi kimin idare edeceği de netleşmeyen ve müzakeresi süren başlıklardan. MÜZAKERE SÜRECİ SİNVAR İLE KOLAY YÜRÜR MÜ? Müzakere sürecinde akıllardaki soru sürecin Sinvar ile hızlı yürüyüp yürümeyeceği. Her ne kadar bir yardımcısı olsa da, Gazze’de ve tünellerde olduğu biliniyor. Her ne kadar yardımcısı olsa da, müzakere masasından tekliflerin ona ulaştırılması ve yanıtının alınması süre alacaktır. Diğer taraftan HAMAS’ın askeri kanadı ile siyasi kanadı arasında bugüne kadar bir denge ve ayrım vardı. Üstelik Ankara’nın süreçte HAMAS’ın bir aktör olduğunu ve HAMAS’sız çözümün olmayacağı konusundaki aktörler üzerindeki çabasını da unutmamak gerekir. Kısacası askeri kanattan olan Sinvar’ın kurulan dengeyi bozmaması da önemli olacak.",https://www.hurriyet.com.tr/yazarlar/hande-firat/muzakere-masasinda-son-durum-42504090
Hande Fırat,Ankara’nın kırmızı çizgisi,"Haziran 21, 2024 06:29","Cumhurbaşkanı Erdoğan gazetecilere uçakta, Suriye’nin kuzeyinde terör örgütünün sözde seçim girişimi için bu açıklamaları yaptı. Peki, arka planda ne oldu, Türkiye nasıl bir yol izledi? Daha da önemlisi ertelenen seçimler tekrar yapılmaya kalkışılırsa ne olur? Bu sorulara Ankara-Washington ve Ankara-Moskova hattındaki gelişmeler ışığında yanıt vermeye çalışacağız. İSTİHBARAT ÖRGÜTLERİNE ÖZEL UYARI NOTU İLETİLDİ - Daha önce de bu köşenin okurlarına Türkiye’nin, tüm aktörlere bu seçimlerin yapılmasına müsaade etmeyeceğini ilettiğini duyurmuştuk. Bir anlamda Türkiye tam saha pres uyguladı. Ülkelerin istihbarat örgütleri de özel notla uyarıldılar. - Ankara’nın bundan sonraki beklentisi seçimlerin iptal edilmesi. Bu nedenle de çalışmalar bitmiş değil. ABD AÇIK AÇIK UYARILDI: ‘KAFA KAFAYA GELİRİZ’ - Durum son dönemde ABD açısından da karışık. ABD içinde de farklı görüşler ve arayışlar var. - Kuzey Suriye dosyası CENTCOM’da. Son dönemde ABD ile yapılan görüşmelerde Ankara açık açık, “Gelişmeleri CENTCOM üzerinden okuyorsunuz. Devletleşme çabalarını ve siyaseti görmüyorsunuz” dedi. Amerikalı yetkililerin haberlerinin olmadığını söylemeleri üzerine ise, “Seçimlere izin verilmesi ve devletleşme çabaları sürerse, bölgede Türkiye ile ABD kafa kafaya gelir” uyarısı açıkça iletildi. STATÜKO ŞİMDİLİK DEĞİŞMEZ ABD başkanlık seçimleri yaklaşırken, Dışişleri Bakanlığı da olası bir çekilme çalışması yaptırırken yanıtı en çok merak edilen soru, “ABD, Trump gelirse çekilir mi?” - Ankara ABD’nin genel politikasının değişmediğini düşünüyor. - Eğer sözde seçimler bir kere daha gündeme getirilirse Ankara politikasından taviz vermeden uygulayacak. Bu politika tüm taraflara anlatıldı. - ABD’nin dosya üzerinden çekilme çalışmasının nedeni ise, “Trump seçilir de çekilelim derse bu sefer hazırlıksız yakalanmamak” gerekçesiyle. Trump başkanlığında Cumhurbaşkanı Erdoğan ile bu konuda bir dizi görüşme gerçekleştirmiş, çekilme kararını da vermişti. Ancak kendi devlet sistemini ikna edememişti. - Bu nedenle Ankara yeni dönemde de bu konuda bir değişiklik beklemiyor. İran ve Rusya bölgedeyken ABD’nin çekilmesi gerçekçi değil. Moskova ise Amerika’nın terör örgütü üzerinden Suriye halkının petrolünü sömürdüğünü düşünüyor. Ruslar Amerikalıların kurdukları şirketleri de yakından takip ediyor. ÖRGÜTÜN İÇİ KARIŞIK - Gelelim terör örgütündeki gelişmelere. Kandil ve Suriye kanadı arasında sert rüzgârlar estiği artık sır değil. Ankara’nın tespiti örgütün içinin karıştığı yönünde. - Hakan Fidan’ın döneminde başlayan, İbrahim Kalın ile sürdürülen örgüt üst düzey yöneticilerine yönelik nokta operasyonlar artarak sürüyor. Hedefteki sözde üst düzey yöneticiler yaklaşık 18-20 yıldır görev yapanlar. Örgütün bir anlamda hafızasının ortadan kalkmasından rahatsız olan terör örgütü, bu yöneticilerini saklamayı birinci öncelik haline getirdi. - Sadece operasyonlarla mücadele edilmiyor. Siyasi uzantıları ve paravan örgütlerin yürüttükleri faaliyetlerin sonlandırılması da hedefleniyor. - Özellikle Avrupa ülkelerinin istihbarat servisleri davet edilerek, PKK/PYD ve FETÖ hakkında brifing veriliyor. Hatta FETÖ için; “Bu konuda hareket ederken, Türkiye için bir terör örgütü olduğunu bilerek davranın” mesajı da iletiliyor. Ayrıca PKK/PYD/YPG’nin Avrupa içinde para toplama faaliyetlerinin önüne geçilmesi için de mücadele yürütülüyor. ŞAM İLE GÖRÜŞME BİLMECESİ Konu tam bir bilmeceye dönmüş durumda. Bölgede ilgili aktörler sorulunca; “Ankara ve Şam görüşmeli” diyor. Ancak arkasından farklı adımlar ya da açıklamalar ortaya çıkıyor. - İstihbarat örgütleri arasındaki 4’lü toplantı geçen eylül ayı için planlanmıştı. Ancak son anda Şam yönetimi katılmama kararı verdi, Türkiye’nin askerlerini çekmesi şartını öne sürerek. - Ankara bu konudaki hem Rus hem İranlı muhataplarına; “Suriye bu şartlarla gelirse görüşme olmaz. Önşartlarla görüşme yapılmaz” dedi. Ankara’nın bu konudaki politikası önşartsız masaya oturulması. Türkiye açısından önemli olan hem terör örgütüne karşı işbirliği yapmak hem de mültecilerin güvenli bir şekilde dönüşlerinin sağlanması. - Buradaki soru şu: Ankara “Önşartsız masaya oturalım” derken, Rus ve İranlı yetkililer sohbetlerde 4’lü görüşmeler başlamalı mesajı verirken; Şam nasıl oluyor da masaya adeta oturmamak için önşart öne sürüyor? - Şam rejimi Rusya, İran, ABD ve terör örgütlerine karşı sesini çıkarmıyor ama hangi güç Şam’a Türkiye ile masaya oturmak için “Önşart söyle” dedirtiyor? Kime sorsanız “Ben değilim” diyor ama Ankara gerçeği biliyor. Şam’ın görüşme masasında ve alanda hangi iki ülkenin gözünün içine baktığı da malum... Konunun Irak boyutunu ve Moskova - Ankara hattında yaşananları ise bir sonraki yazıda ele alacağız.",https://www.hurriyet.com.tr/yazarlar/hande-firat/ankaranin-kirmizi-cizgisi-42479335
Hande Fırat,Almanya’ya Ankara’dan yeni bilgi,"Haziran 25, 2024 06:29","ALMANYA iç istihbarattan sorumlu Federal Anayasayı Koruma Teşkilatı geçen 19 Haziran günü tam 408 sayfalık 2023 yılı raporunu açıkladı. Bu köşenin sevgili okurları hatırlayacaktır, “PKK’nın suç oranı arttı, haraç kesiyor” gibi tespitlerin yer aldığı raporda şu ifadeler de vardı: * PKK’nın “bağış kampanyası” adı altında 2023’te 16 ile 17 milyon euro haraç topladığı tespit edildi. * PKK’nın Almanya’da 14 bin üyesi bulunuyor; terör örgütü olarak sınıflandırılan örgüt, Almanya’daki aşırılık yanlısı yabancı örgütler arasında. Önce Almanya için küçük bir düzeltme ile başlayalım. Ankara’nın elindeki bilgilere göre PKK terör örgütünün yıllık topladığı haraç 17 milyon eurodan fazla ve üye sayısı da 14 binin üzerinde. “Silahlı mücadelesine destekçi topluyor, şiddet burada da PKK ideolojisinin stratejik bir aracı” tespitinin yer aldığı raporun gereği Almanya tarafından neden yapılmıyor? FETÖ NEREDE Raporda nedense FETÖ yapılanması yer almıyor. Oysa iki ülke hem NATO müttefiki hem de ticari ilişkileri çok yüksek. Uzun süredir FETÖ’ye ev sahipliği yapan Almanya FETÖ konusunda adeta yeni bir aşamaya geçti: * Türkiye gibi bir NATO müttefikinde darbe kalkışması ve terör saldırısı yapan örgüt, istihbarat raporunda yer almadı. * Ankara’ya göre ABD’nin FETÖ’ye eskisi kadar ihtiyacı kalmadı. Örgüt açısından ortaya çıkan bu boşluğu Ankara’ya göre Almanya doldurmaya çalışıyor görünüyor. ABD’NİN ALTERNATİFİ ALMANYA * FETÖ terör örgütünün Mustafa Özcan’ın da başını çektiği Avrupa kanadı Almanya’ya yerleşmiş vaziyette. * Sadece Avrupa kanadı değil, örgütün beyin takımı da Almanya’da. * FETÖ’cülerin Almanya’daki sayısı Ankara açısından “sıkıntı verecek kadar yüksek”. * İade dosyaları Alman makamlarının önünde ama onlar da adeta özel şirket mantığı ile çalışan istihbarat örgütü aparatının elemanlarını Türkiye’ye iade etmek için hiçbir şekilde harekete geçmiyor. * FETÖ’cülerin yalanlarını kendi ülkelerinden yaymalarına müsaade ediyorlar. ALMANYA TÜRKİYE İLE GEMİLERİ Mİ YAKMAYA ÇALIŞIYOR Uzun bir süre Türk işçilerini aldılar, sonra mühendisler, ardından doktorlar... Almanya’da ciddi bir Türk nüfus var. Ancak Almanya eski Almanya değil. Merkel sonrası liderlik sorunu yaşayan, diplomaside alan kaybeden bir ülke haline dönüştü. Dünyanın şu an önde gelen sorunlarında aktör olamadı. İki terör örgütüne ev sahipliği yapan Almanya, kamuoyuna açıkladığı istihbarat raporu ile bir skandala daha imza attı. Raporda Türkiye hakkında şu ifade yer alıyor: ALMANYA’DAN TÜRKİYE’YE SKANDAL SUÇLAMA “Almanya’ya yönelik casusluk, istihbarat kaynaklı siber saldırılar, silahların yayılması ve usulsüzlük etki yaratma faaliyetlerine karışan başlıca aktörler -her durumda farklı odak noktalarıyla-; Rusya Federasyonu, Çin Halk Cumhuriyeti, İran İslam Cumhuriyeti ve Türkiye Cumhuriyeti’dir.” PKK’nın örgütlenmesini, haraç ve insan toplamasını, şiddetini raporda sayfa sayfa anlatan Almanya işine gelmeyen FETÖ ve casusluk suçlamasında nedense ikinci bir satır yazamamış. Ortaya da herhangi bir kanıt koyamamış.  TÜRKİYE BU SUÇLAMALARI CEVAPSIZ BIRAKMAYACAKTIR  Sanmayın ki Ankara sessiz kalacak. Sadece ortaya bir cümlecikle bir rapor atmayacak ya da bir basın açıklaması ile geçiştirmeyecek. O yanıtın nasıl olacağına gelince; şık olmadığı, Ankara ile diyalog kanallarının hep açık olduğu hatırlatılacak. Bu nazik ifadelerin ardından ise asıl meseleye gelinecek: * İki terör örgütüne NATO müttefiki nasıl ev sahipliği yapar? Bunu yaparken Türk yargısını ilgilendiren Kavala konusu gibi olaylarda sürekli nasıl taraf olur? * Almanya’nın Türkiye’de sayısız vakıf, dernek ve basın kuruluşları var. Hangisine casus muamelesi yapıldı? * Almanya’da Türkiye Cumhuriyeti’nin Alman yasalarına uygun şekilde örgütlenmiş vakıf ve dernekleri bulunuyor. Bunlar neden baskı altına alınmaya çalışılıyor? * Almanya, Türkiye’ye muhalif kesim ve örgütlere makbul vatandaş muamelesi yaparken, Türkiye’ye müzahir kesimlere ise olağan şüpheli gözüyle bakıyor. Bu açıkça ayrımcılıktır. * Almanya’nın Türkiye’yi 3. dünya ülkesi gibi yansıtmasının hiçbir şekilde kabul edilemeyeceği de bildirilecek. Yıllardır Almanya’da emek veren, aynı zamanda Alman yasalarına uygun hareket eden vatandaşlara olağan şüpheli gözüyle bakan Almanya’nın, Türkiye’yi bölgedeki başka ülkelerle aynı kefeye koyması akla, politikaya, müttefiklik ruhuna aykırıdır.",https://www.hurriyet.com.tr/yazarlar/hande-firat/almanyaya-ankaradan-yeni-bilgi-42480695
Hande Fırat,DEAŞ Horasan... Türkiye’nin Moskova’da önlediği büyük saldırı,"Haziran 18, 2024 06:29","DÜNYA, DEAŞ Horasan’ı son dönemde peş peşe yaptıkları saldırılarla tanıdı. Aslında Afganistan içinde ve dışında camilere yönelik çok sayıda saldırıları bulunuyor. DEAŞ-Horasan, 2014’ün sonlarında Afganistan’ın doğusunda ortaya çıktı ve aşırı vahşetiyle gündeme geldi. ‘Horasan’ adı  İran, Türkmenistan ve Afganistan’ın bir kısmını kapsayan bir bölgeye verilen eski bir kelimeden türetilmiş. Son dönemde ise; - Afganistan’da Çinlilerin kaldığı otele saldırdılar. - İran’ın Kirman kentinde, İran Devrim Muhafızları Kudüs Gücü Komutanı Kasım Süleymani’nin ölüm yıldönümünde saldırı düzenlediler. - Türkiye’yi hedef aldılar. 28 Ocak 2024’te iki DEAŞ’lı terörist Sarıyer’deki Santa Maria Kilisesi’nde bir saldırı gerçekleştirdi. - Rusya’nın başkenti Moskova’daki konser salonuna saldırdılar. Daha sonra üzerinde durmak kaydıyla bir soru ile hatırlatmayı bitirelim. Ne garip değil mi? Saldırdıkları coğrafya hep aynı... Nedense Batı’dan iz yok... NEREDEN ÇIKTI BU DEAŞ HORASAN VE AFRİKA KOLU DEAŞ Horasan iki kol halinde örgütlendi. - Birinci kolu yukarıdaki saldırıları saydığımız coğrafyada yani doğuda, ağırlık olarak da Afganistan’da. - İkinci kolu ise Afrika’ya yerleşti. DEAŞ’ın en tepedeki lideri Somalili. Aslında terör örgütünün Afrika’daki niyeti açısından önemli bir ipucu. Afrika’daki kol ise kendi içlerinde gruplara ayrılmış durumda. Afrika’ya kimi ülkelerin sadece çıkar kimi ülkelerin ise stratejik ortaklık amaçlı yaklaşımları biliniyor. Peki terör örgütü neden Afrika’yı özel olarak seçti? 1- Afrika’daki hükümetler zayıf. 2- Sınır güvenliği zayıf. 3- Ekonomileri zayıf. 4- Aşiretleri ve kabileleri kullanabiliyorlar. MOSKOVA’DA İKİNCİ SALDIRIYI TÜRKİYE ÖNLEDİ Ankara uzun bir süredir DEAŞ Horasan’ın faaliyetleri ile ilgili teyakkuzdaydı. Yani Ankara’ya göre DEAŞ tehdidi ortadan kalkmadı. Diyeceksiniz ki Amerikalılar da aynı görüşte. İki ülkenin bakış açısı tamamen farklı. ABD, DEAŞ tehdidini Suriye’de PYD/YPG terör örgütüne destek vermek için öne çıkarıyor. Bölgeyi tehdit eden DEAŞ Horasan ise farklı. - Suriye ve Irak’ta yenilince örgütün ana kolu Afganistan ve Tacikistan’a kaydı. - Terör örgütü özellikle Tacikleri kullanıyor. Elemanları onlardan devşiriyor. - DEAŞ Horasan’ın lideri de Afgan Tacik. Zaten son dönemdeki saldırıların arkasında da devşirdikleri Tacikler var. MOSKOVA’DAKİ İKİNCİ SALDIRI ALIŞVERİŞ MERKEZİNE YAPILACAKTI - Ankara, Santa Maria Kilisesi saldırısı sonrasında çeşitli isimlere ulaştı, sorguladı. - Rusya ile temas kuruldu. - Hatırlayacaksınız Moskova’daki terör saldırısını gerçekleştiren saldırganlardan ikisinin uzun süredir Moskova’da ikamet ettiği, biten ikamet sürelerini uzatmak için Türkiye’ye kısa süreliğine giriş-çıkış yaptıkları tespit edildi. Yani Tacik saldırganlardan ikisinin uzun süredir Moskova’da ikamet ettiği ve orada radikalleştikleri ortaya çıktı. Bu durum Moskova’ya iletildi. - Sadece bu değil Türkiye, yakaladığı örgüt elemanlarını konuşturarak Moskova’da yapılacak ikinci saldırıyı da önledi. - Terör örgütü konser salonuna yaptığı ilk saldırının ardından ikinci bir saldırı daha planlamıştı. Kalabalık bir alışveriş merkezine yapacaklardı. Türk istihbaratı bu ikinci büyük saldırıyı Moskova ile temasa geçerek önledi. TARTIŞILAN TEZ Türkiye ve bu coğrafya açısından ortaya çıkan yeni DEAŞ yapısı göz ardı edilemez. Bu nedenle de güvenlik güçleri sürekli teyakkuz halinde. Gelelim tartışılan teze: - DEAŞ Horasan’ın Afganistan’daki mücadelesi Taliban’la ancak burada Çin oteline saldırdı. - İran, Türkiye ve Moskova ise diğer adresler. Bu ülkelerin genel özelliği ise az ya da çok Batı ve İsrail ile sorunu olan ülkeler. Batı’ya hiç saldırmayan terör örgütü acaba desteği Batı ve İsrail’den mi alıyor? SURİYE’DEKİ DEAŞLILAR Gelelim ABD’nin kendi eliyle yarattığı bir terör örgütünü tutmak için diğer terör örgütü ile işbirliği yapmasına... Yani Suriye’deki DEAŞ’lılara... - Suriye’nin kuzeyindeki hapishanelerde yaklaşık 12 bin DEAŞ’lı var. - Bunların yarısı Avrupa kökenli. Avrupa radikalleşmiş bu vatandaşlarını geri almıyor. - Aileleriyle birlikte rakam ise yaklaşık 50 bini buluyor. Avrupa öleceklerse orada ölsünler yaklaşımında. Bu iş kime yarıyor derseniz,  tabii ki diğer terör örgütüne yani PYD/YPG’ye. Batı’ya “Bak ben bunları hapishanede tutuyorum” diyor. Oysa bu sorunla Türkiye de mücadele edebileceğini söylemişti. Ancak ABD ne yazık ki NATO müttefiki yerine terör örgütü ile işbirliği yapmayı yeğliyor. Sonuçta eğittiği, donattığı örgütü bölgedeki diğer ülkeler için de elinde bir koz olarak tutuyor.",https://www.hurriyet.com.tr/yazarlar/hande-firat/deas-horasan-turkiyenin-moskovada-onledigi-buyuk-saldiri-42478450
Hande Fırat,Avrupa’da sağın yükselişine Ankara nasıl bakıyor,"Haziran 11, 2024 06:30","27 Avrupa ülkesinde yapılan Avrupa Parlamentosu seçimlerinin sonuçları, merkez partilerin oy kaybettiğini, mülteci karşıtı politika izleyen aşırı sağ ve radikal partilerin yükselişini ortaya koydu. AB endişeli. Peki Ankara’da bu sonuçlar nasıl okunuyor? Son seçimler 2019 yılındaydı, o günden bugüne nelerin değiştiğini ve aşırı sağdaki yükselişin nedenlerini Ankara’ya göre sıralayalım: EN BÜYÜK SORUN MÜLTECİ AKINI -Ankara’ya göre önce Suriyeliler, ardından Ukrayna savaşı Avrupa’daki mülteci sayısını artırdı. -Avrupalı seçmen, kaynakların önemli bir bölümünün mültecilere gitmesinden şikâyetçi. -Pandemi, savaşlar ve mülteciler Avrupa ekonomisini sarstı. -Son dönemde enflasyon, işsizlik, tarımdaki sıkıntılar, yüksek fiyatlara tepki hatta protestolar var. -Aşırı sağ partiler seçmeni tam da bu başlıklardan yakalıyor. Özellikle “Ben kendimi düzeltememişken, kaynaklarım neden başkalarına gidiyor?” söylemi öne çıkıyor. TÜRKİYE’YE ETKİLERİ NE OLUR Avrupa’da aşırı sağın iki lideri adeta öncü güç rolüne bürünmüş durumda. Biri İtalya Başbakanı Giorgia Meloni, diğeri Ulusal Birlik Partisi Lideri Fransız Marine Le Pen... Her ikisi de AB’nin tüm yükü çektiğinden şikâyetçi. Peki Avrupa’da aşırı sağın yükselmesi Türkiye’yi nasıl etkiler? ‘DERİNLEŞMEDEN GENİŞLEMEYE KARŞILAR’ - Üyelik sürecindeki ilerlemede Türkiye sıkıntı yaşayabilir. Bu sadece Türkiye için geçerli değil. Balkanlar’ın üyelik süreçlerinde gelişme olmayabilir, çünkü Avrupa’daki aşırı sağ ‘derinleşmeden genişlemeye karşı’. - Türkiye açısından Ankara’nın yaptığı yorum şu: “Avrupa, Türkiye’yi üyelikte bir kol uzakta tutmak ama ticari ilişkileri geliştirmek isteyecektir.” AŞIRI SAĞIN REEL POLİTİĞİ - Avrupa’da yükselen aşırı sağın reel politik yanına gelince; ekonomi, yeni pazar arayışı ve köprü ülkeler ön plana çıkıyor. - Türkiye’nin yükselen profili, kalkınma yolu gibi projelere öncelik etmesi nedeniyle Türkiye’nin hem köprü ülke hem de nüfusuyla önemli bir pazar olarak görüldüğünü söyleyebiliriz. - ABD ve Çin’in etki alanını genişlettiğini düşünen Avrupa’daki aşırı sağ partiler, önceliği kendi etki alanlarına vermeyi düşünüyor. Bu da ikili ve ekonomik ilişkilerde Türkiye’nin öne çıkması anlamına da geliyor. FETÖ ELEBAŞI GÜLEN’İN SON VİDEOSU VE ÖRGÜT İÇİNDEKİ KAVGA Baktılar sadece fotoğraf paylaşarak olmuyor, “öldü” söylentisi aldı başını gitti, konuşmalarının sık sık kesildiği yani montajlandığı bir video dolaşıma sokuldu. Ancak FETÖ elebaşının sağlığının iyi olmadığı bu videodan da anlaşılıyor. Sadece şeker değil, hem demans hem de böbrek hastası. Edindiğim bilgilere göre, hastalıkları nedeniyle zamanının çoğunu uyuyarak geçiriyor. Gelelim diğer bilgilere... ÇİFTLİKTEN ‘BÜYÜ, ÜÇ HARFLİLER’ GEREKÇESİYLE AYRILMA -Pensilvanya’daki çiftlikten Mustafa Özcan, Cevdet Türkyolu, Abdullah Aymaz gibi isimlerin de kandırması ve biraz da kendi isteği ile ayrıldı. Gerekçe ise büyü, üç harflilerin geldiği, sağlığının daha iyi olacağı, takip edildiği... FETÖ ELEBAŞI NEREDE -Başka ülke ya da başka bir eyalette değil. Aynı eyalette yer değiştirdi. -CIA’in güvenli evinde olduğu iddiası da doğru değil. KAVGA BÜYÜK -Örgüt içinde kavga büyük. Fethullah Gülen artık yönetemiyor. Hem her haziran ayında örgüt içinde yapılan atamalar nedeniyle hem de mal varlığı ve para nedeniyle... -Yeğeni örgüte adeta bayrak açtı. O kadar ki Türkiye’ye gelip yaşananları anlatmak istediğini bile söyledi. Aslında artık kamuya açık yaptığı itiraflarının devam eden dava dosyalarına da girmesi gerekiyor. -Artık mesele örgütün Gülen sonrasında nasıl yönetileceğinde.... Kavga büyük olduğu için örgütün bölünebileceğini söyleyenler de var. Örgüt o kadar karışmış durumda ki bazı hesaplarca ya da kişilerce “hâlâ çok etkililer” spekülasyonu da yersiz. Bu durum terör örgütüne artık sahip olmadığı bir gücü verme çabası. -Gülen ölürse Türkiye’ye getirileceği iddiasına gelince; bu da doğru değil.  Ankara’ya göre kendisini koruyan kollayan ülkenin topraklarında gömülecek. CUMHURBAŞKANI’NDAN SONRA SIRA ÇİNLİLERDE Bugün gözler CHP Genel Merkezi’nde... CHP Genel Başkanı Özgür Özel’in misafiri Cumhurbaşkanı Erdoğan. Özgür Özel’in Hürriyet gazetesine yaptığı özel açıklamaları Turan Yılmaz’ın kaleminden okumuştunuz. Siyasi mesajlarının yanı sıra Özel’in Cumhurbaşkanı’na görüşmede ne ikram edeceğini de yazmıştık. Özel, “Kendisine sorarız tabii. Ama burada başka yerde olmayan birkaç şey var; mesir çayı, mor reyhan çayı, keçiboynuzu çayı gibi” demişti.�Özgür Özel biliyorsunuz Manisalı. Manisa denince de akla ilk olarak meşhur mesir macunu geliyor. Özel’in bir de özel planı var, o planı da Hürriyet’e açıkladı; - “Mesir büyük bir haksızlığa uğruyor. 487 yıllık bir festival, gelenek. Dünyanın en eski, halen devam eden halk ilacı, üstelik hâlâ kullanımda. - Hem mistik hem tarihi bir yanı var. MESİR MACUNU 1.5 MİLYAR NÜFUSLU ÇİN İLE BULUŞURSA - 9 boğa deli deli koşuyor, önünden İspanyollar kaçıyor, bütün dünya orayı izliyor. Bizler böyle mucizevi bir şeyi 500 yıldır 100 bin kişiye saçıyoruz. Manisa’ya gelen 6 Çinli turist izliyor. - Dünyaya mal edemedik. Çin büyükelçisine mesir ikram ettim ve faydalarını anlattım. Büyükelçiye ‘Sizden sadece 6 turist geliyor oysa 1.5 milyar kişisiniz’ dedim. - Gelecek sene için kendisini Manisa’ya davet ettim; ‘Bu macunu ülkenizin insanlarına anlatmanız lazım’ dedim.”",https://www.hurriyet.com.tr/yazarlar/hande-firat/avrupada-sagin-yukselisine-ankara-nasil-bakiyor-42475436
Hande Fırat,Ekonomi yönetiminin bir yıllık karnesi,"Haziran 12, 2024 06:30","Cumhurbaşkanı Tayyip Erdoğan, ekonomi yönetiminin 1 yıllık karnesini başarılı olarak değerlendirdi. Tam bir yıl önce ekonomide makro göstergelerin bozulması bazı kararları hızlandırdı. Mehmet Şimşek’in görevi kabul etmesinin en önemli nedeni olarak bunu gösterebiliriz. Bugün bir yılda ekonomi yönetimi neyi başardı, önce ona bakacağız: - Bütçe açığının milli gelire oranı alınan acil tedbirlerle çift haneli olmaktan kurtuldu. - Herkese mali disiplini çıpalama mesajını verdi. Uluslararası yatırımcılar için ikisi de çok önemli göstergeler. CARİ AÇIKTAKİ GERİLEME - Geçen yıl 57 milyar dolar seviyelerindeki cari açık, tedbirlerle bir yılda 32 milyar doların altına geldi. - Cari açığın önemine gelince; cari açık yüksekse makro ve finansal istikrarı sağlamak zordur. - Cari açık artarsa; ülkenin dış borçlanma ihtiyacı artar ve nihayetinde dış borçları artar. - Para birimi üzerinde baskı oluşabilir ve enflasyon da artabilir. - Sonuçta öngörülebilirliğin azalmasına, ülkenin yatırım ortamının bozulmasına ve dış yatırımların azalmasına neden olabilir. - Bu nedenle cari açığın gerilemesiyle Mehmet Şimşek ve ekibi mücadelede önemli bir aşamaya geldi. ULUSLARARASI KURULUŞLARIN PROGRAMA GÜVENİ - Geçen sene bu zamanlarda dış borcu çevirme oranları sıkıntıya girmişti. - O zaman bankacılıkta yüzde 97, reel sektörde yüzde 73 olan bu oran şu an yüzde 145 ve yüzde 119 seviyelerine geldi. - Yabancı yatırımcı, Orta Vadeli Program’ın ardından ‘Türkiye’ye güveniyoruz’ mesajı verdi. UZUN VADELİ VE DÜŞÜK MALİYETLİ 60 MİLYAR DOLAR KAYNAK YOLDA - Bunun nedenlerinden biri CDS, yani kredi risk primindeki düşüş. Mehmet Şimşek’in göreve geldiği günden beri en çok önem verdiği konu. - Uluslararası kuruluşlar artık programa net bir biçimde güvenini gösteriyor. Nasıl mı? Uzun vadeli ve düşük maliyetli 60 milyar dolara yakın kaynağın Türkiye’deki kalkınma projelerine aktarılması bekleniyor. REZERVLERDEKİ ARTIŞ - Rezervlerin bugün geldiği seviyeye geçen sene kimse inanmazdı. - Brüt rezervler ve swap hariç net rezervler geçen sene 98.5 milyar dolar ve eksi 60.5 milyar dolar iken, şu an 143.6 milyar dolar ve artı 1.5 milyar dolar seviyelerine geldi. Bir ülkenin rezerv birikimi her alanda önemli güvencesidir. Büyük başarı beklenenden daha hızlı geldi diyebiliriz. Ekonomi yönetimi bu verilerden çok mutlu. DOĞRUDAN PARA GİRİŞİ HIZ KAZANACAK Tüm bu makro göstergeler düzeldikçe bu bize nasıl yansıyor, ülkeye sağlıklı para girişi artıyor. Önceki gün Şimşek’in de belirttiği gibi, doğrudan yatırım olarak da para girişleri hız kazanacak. Kısacası geçen sene eylülde açıklanan Orta Vadeli Program saat gibi çalışıyor. MAKRO GÖSTERGELERİ İYİLEŞTİRMENİN TEK AMACI VATANDAŞI RAHATLATMAK Peki bu halkın cebine nasıl yansıyacak? - Tüm bu olumlu göstergelerin aslında tek bir amacı var. Vatandaşı alım gücü sıkıntısından kurtarmak. Hükümetin temel göstergeleri dengeye getirmeden bunu yapması mümkün değildi. Şimşek’in de her defasında sabır ve kararlılık mesajları bu nedenle önemli. - Bakan Şimşek doğru yolda çabalıyor, enflasyonun ateşini düşürecek. Yönetim, seneye bu zamanlarda, ayaklarına çelme takmaya çalışan sözde ekonomistlerin de pişman olmasını hedefliyor. DEZENFLASYON TEMMUZDA BAŞLAR - En zoru geride kaldı, dezenflasyonun başlama tarihi temmuz ama eylül ve ekim geldiğinde enflasyonun hissedilir şekilde sadece baz etki ile değil, kalıcı olarak düşmeye başladığı görülecek. GRİ LİSTE MÜJDESİ YAKINDA - Unutmadan bir de yakında gri liste müjdesi de gelecek görünüyor. Bu müjdeli haber için ekonomi yönetimi ay sonunda Singapur yolcusu. AYNI GEMİDE OLMAK Mehmet Şimşek ve ekonomi yönetimini yıpratmaya çalışanlar ya da başarıya kulağını tıkayanlar aynı gemide olunduğunu unutanlar. Başarı ne kadar hızlı gelirse, vatandaş hızla rahata çıkacak. Yalanların aksine ekonomi yönetimini ve programını oldukça güçlü sahiplenen bir Cumhurbaşkanı var. Dün Sayın Devlet Bahçeli’nin grup toplantısında programa destek vermesi de bir o kadar önemli ve anlamlı. Sonuç olarak diyebiliriz ki, şahsi istikballerin yerini ne zaman ülke menfaatleri alır, işte o zaman Türkiye gerçekten şahlanır. SANATÇI BULUŞMASI Ve gelelim geleceğimize... Dün Ankara’nın o yoğun gündeminden sıyrılıp, ışıl ışıl bir sanatçı adayıyla bir saat geçirdim. İsmi Sare Özer. Eski Milli Eğitim Bakanı ve Milli Eğitim Komisyonu Başkanı Mahmut Özer’in 11 yaşındaki yetenekli kızı. Devriamber sergisini görünce, kendi çalışmalarını anlatmak ve “iki sanatçı olarak biraz sohbet etmek” istemiş. Babası Mahmut Özer’in girişimiyle de dün bir araya geldik, çalışmalarımızdan bahsettik, çok güzel bir suluboya çalışmasını da günün anısına hediye etti. Sare, gelecekte hem tıp okumak istiyor hem de tuvale yansıttığı dünyasını çok daha geniş kesimlere ulaştırmak. Resim üzerine kazandığı burs ona doğru yolda olduğunu şimdiden göstermiş bile...”Sareninsihirlifircasi” isimli Instagram hesabında da eserlerini ve Sare’nin sanat yolculuğunu izleyebiliyorsunuz. Bana bir kez daha geleceğe niye umutla bakmamız gerektiğini hatırlatan Sare’ye çok teşekkür ediyorum, Türkiye’nin “Sare”lere çok ihtiyacı var...",https://www.hurriyet.com.tr/yazarlar/hande-firat/ekonomi-yonetiminin-bir-yillik-karnesi-42475876
Hande Fırat,Gazze’de ateşkes planının perde arkası ve şifreleri,"Haziran 13, 2024 06:30","Dünyanın gözü önünde haftalardır katliam yaşanıyor. Protestolar karşısında zaman zaman sözde uyarılarda bulunan ABD, bir eliyle gözlerini kapatarak katliama seyirci kaldı. Sonra da bir anda sanki göz yuman kendisi değilmiş gibi üç aşamalı ateşkes planını açıkladı. İki tarafın da bu planı kabul etmesini istedi. Üstelik Birleşmiş Milletler Güvenlik Konseyi’nde Rusya’nın verdiği çekimser oyu saymazsak, 14 kabul oyu çıkmasını da sağladı. HAMAS’ın bu plana yanıtı uluslararası basına yansıdı. Örgütün üst düzey bir yetkilisi BBC’ye yaptığı açıklamada, İsrail’in kalıcı ateşkese bağlılığını talep ettiklerini yineledi. HAMAS açıklamasında müttefikleri Filistin İslami Cihad Hareketi ile bir anlaşmaya varmak için hazır olduklarını belirtti. AMERİKAN PLANININ AYRINTILARI VE HAMAS’IN ÇEKİNCELERİ Teklifin rehine ve mahkûmların karşılıklı serbest bırakılması, Gazze’nin yeniden inşası gibi başlıkları kapsadığı kamuoyuna yansıdı. Gelelim ayrıntılara: - Tarafların kabul etmesi durumunda ilk etapta 42 günlük sürede HAMAS’ın canlı ya da ölü sivil rehineleri vermesi, İsrail’in de Filistinli mahkûmları bırakmasını kapsıyor. Bu süreçte ateşkes olacak. - İkinci aşamada HAMAS elinde bulunan rehine askerleri bırakacak. İsrail ise yine mahkûmları bırakacak. Bu süreçte de çatışma olmayacak. HAMAS’IN SORULARI Muğlak ifadeler nedeniyle HAMAS açısından ortaya çıkan soru ve tespitler şöyle: - Hiçbir yerde İsrail’in tüm rehineleri aldıktan sonra savaşa yeniden başlamayacağı gibi bir garanti yer almıyor. - Takas meselesi de HAMAS açısından muğlak. İsrail’in HAMAS’ın elindeki rehineler karşılığında kaç kişiyi serbest bırakacağı ve bırakacağı kişilerin nitelikleri bilinmiyor. Sürekli sivilleri gözaltına alan İsrail, örneğin iki gün önce aldıklarını mı bırakacak? Yani bir nevi oyun mu oynayacak yoksa gerçekten yıllardır hapishanelerde tuttuklarını mı serbest bırakacak? Bir diğer soru ise HAMAS açısından önemli olan siyasi mahkûmlar ne olacak? Örneğin El Fetih Lideri Mervan Barguti bu kişiler arasında yer alacak mı? ANKARA SÜREÇTE DEVREYE GİRDİ Süreçte ABD ve Türkiye arasında çeşitli seviyelerde görüşmeler yapıldı. Bu görüşmelerde ABD, Türkiye’den HAMAS’a teklifi kabul etmesi için telkinde bulunmasını istedi. HAMAS ile de görüşen Ankara, Amerika’ya şu soruyu sordu: - İsrail’in katliama geri başlamayacağı, yeniden saldırmayacağı garantisini kim verecek? Amerikalılar “Söz veriyoruz” yanıtını verdiler. Türkiye sözlü taahhüdü İsrail’in ihlal edebileceği endişesini, bu ihlali daha önce de yaptığını hatırlatarak dile getirdi. Bu nedenle de taahhüdün yazılı verilmesi gerektiğini söyledi. - Ankara, HAMAS ile yaptığı görüşmelerde de “Ret yanıtı verilmesin, bunun yerine metinde eksik ve muğlak görülen bölümlerin değiştirilmesi için önerilerde bulunmasını” tavsiye etti. ATEŞKES SAĞLANIR MI HAMAS’ın temel beklentisi kısacası kalıcı ateşkes ve iki devletli çözümün hayata geçirilmesi. İsrail hükümetinden peş peşe istifa haberleri gelirken, sürecin nasıl yürüyeceği merak konusu. Ancak müzakerelerde sorunlar çözülür ve ateşkes sağlanırsa, Amerika’nın teklifine göre İsrail’in Gazze’den çekilmesi gerekiyor. GAZZE’Yİ KİM YÖNETECEK - Teklife göre İsrail çekilecek ama Gazze’nin kontrolünü HAMAS’a bırakmayacak. - Amerikalılar görüşmede Gazze’nin kontrolünü Mahmud Abbas’a bırakmak istediklerini söyledi. Ancak bunun işlemeyeceği de aktörler tarafından biliniyor. HAMAS’IN TEKNOKRATLAR HÜKÜMET ÖNERİSİ Kapalı kapılar ardında yapılan müzakerelerde HAMAS önemli önerilerde bulundu. Şöyle özetleyebiliriz: - Gazze’de HAMAS ve EL Fetih olmasın. İkisinin üyeleri dışında teknokratlardan oluşan bir hükümet oluşturulsun. - Filistin Kurtuluş Örgütü’ne katılmayı kabul eden HAMAS, bir buçuk yıl sonra da seçimlerin yapılmasını teklif etti. - Filistin Devleti’nin kurulmasıyla Kassam Tugayları’nın silah bırakması ve devletin resmi ordusuna katılması da önerilerinin arasında bulunuyor. BİTİRİRKEN... Tüm bu öneriler kabul edilir mi? İsrail hükümeti sallanırken, ABD’nin sözde barış ya da ateşkes arayışlarından olumlu sonuç çıkar mı? Ya da ABD samimi mi? Bu soruların yanıtları şimdilik belirsiz. Meselenin uzayabileceği yorumlarını yapanlar var. Eğer Gazze’de ateşkes sağlanır, ateşkesin devamı ve Gazze’nin yeniden inşası için uluslararası bir güç oluşturulursa, Türkiye’nin de bu güç içinde yer almayı değerlendirmeye aldığını ve sıcak baktığını söyleyebiliriz.",https://www.hurriyet.com.tr/yazarlar/hande-firat/gazzede-ateskes-planinin-perde-arkasi-ve-sifreleri-42476380
Hande Fırat,Akkuyu’nun nükleer kalbini ilk ve son kez Hürriyet görüntüledi... 100 yıl kapalı kalacak,"Temmuz 09, 2024 06:30","Türkiye ve Rusya, 2010 yılında Türkiye’nin ilki olacak nükleer santral için imzaları attı, dört ünite aynı anda inşa ediliyor. Akkuyu Nükleer Santralı’nda (NGS) birinci ünitede son aşamaya gelindi. FOTOĞRAFLAR: Selahattin SÖNMEZ 2025 yılında ilk ünitenin devreye girmesi için çalışılıyor. Santral turumuza Akkuyu Nükleer A.Ş. Üretim ve İnşaat Organizasyon Direktörü Denis Sezemin ve Genel Müdür Basın Danışmanı- Akkuyu Nükleer A.Ş. İletişim Direktörü Vasiliy Korelskiy eşlik etti. KAPANINCA 100 YIL AÇILAMAYACAK� Büyük ölçüde inşaat çalışmaları tamamlanmış olan reaktör binasındaki merkez salondayız. Merkez salon çok kritik bir noktayı da bünyesinde bulunduruyor: 26 metre derinlikteki reaktör şaftını, bir başka deyişle santralın kalbini... Bu şaft bizim ziyaretimizden kısa bir süre sonra tamamen kapatılacak ve sonrasında 100 yıl kadar giriş olmayacak. Reaktör şaftı kritik, çünkü buraya yakıt demetleri yerleştirilecek ve elektrik enerjisi üretilecek. Bir başka deyişle; 26 metre derinlikteki bu bölüm elektrik enerjisi üretimi için olmazsa olmaz bir unsur. Yakıt demetlerini taşıma işini de robotik vinçler yapacak. Reaktör şaftıyla birlikte merkez salon da insan girişine kapatılacak, bu salonda kullanılmış yakıt çubuklarının özel güvenlik önlemleri altında tutulacağı bölüm de yer alacak. Bu salon da ana kumanda odasından uzaktan kontrol edilecek. Ünite kubbesinin altında, 360 derece dönebilen, yüksek teknolojili dairesel bir gezer vinç faaliyet gösteriyor. Bu vinçten dünyada 5 adet bulunuyor. Akkuyu Nükleer A.Ş. Üretim ve İnşaat Organizasyon Direktörü Denis Sezemin, reaktör faaliyete geçtikten sonra merkez salon ve reaktör şaftında yaşanacak süreci şöyle anlattı: ◊ Yakıt yüklendikten ve bir dizi teknolojik test gerçekleştirildikten sonra, bu merkezde kontrollü bir nükleer reaksiyon tetiklenecek, büyük miktarda ısı açığa çıkacak ve bu ısı mekanik buhar enerjisine ve ardından bir jeneratörde elektrik enerjisine dönüştürülecek. ◊ Merkez salonda kor soğutma sisteminin tankları da olacak. Bu, nükleer santralın personel ve harici güç kaynağı gerektirmeyen pasif güvenlik bariyerleri olarak adlandırılan ek bariyerlerinden birisi. NGS işletimi sırasında bu tanklarda sulu borik asit çözeltisi depolanıyor. Acil bir durumda, çözelti otomatik olarak reaktör koruna gönderiliyor ve yakıt erimesi önleniyor. ◊ Akkuyu NGS’nin reaktör binaları çift koruma kabına sahip. Dış koruma kabı betonarme ve aşırı dış etkilere dayanacak şekilde tasarlandı. İç koruma kabı ise reaktör odasının sızdırmazlığını sağlamak için iç yüzeyde çelik bir kaplamadan ve ön gerilmeli betondan oluşturuldu. SANTRALIN MERKEZİ Hürriyet Gazetesi Ankara Temsilcisi Hande Fırat, Akkuyu Nükleer A.Ş. Üretim ve İnşaat Direktörü Denis Sezemin ve Akkuyu Nükleer A.Ş. Genel Müdür Basın Danışmanı-İletişim Direktörü Vasiliy Korelskiy ile santralın merkezinde... TÜRKİYE’NİN KAZANCI ◊ Akkuyu Nükleer A.Ş Üretim ve İnşaat Organizasyon Direktörü Denis Sezemin, “Türkiye’nin kazancı ne” sorusuna şu yanıtı verdi: ◊ Projenin tüm aşamalarında Türk uzmanlar, Rus meslektaşlarıyla tek bir ekip halinde çalışmakta ve çalışmaya devam edecek, benzersiz Rus teknolojilerinin uygulanmasında pratik deneyim kazanacaklar. ◊ Akkuyu NGS inşaat projesinde yaklaşık 350 şirket yer alıyor ve bunların yaklaşık yarısı Türk şirketleri. ◊ Şantiyelerdeki inşaat malzemelerinin çoğu Türk yapımı. ◊ Bugüne kadar Türkiye Cumhuriyeti’ne yapılan vergi ödemeleri de dahil olmak üzere yerelleştirme hacmi 7.7 milyar dolara ulaştı. RUSYA’DA 6.5 YIL EĞİTİM ALAN TÜRK MÜHENDİSLER ◊ Şantiyede yaklaşık yüzde 80’i Türkiye Cumhuriyeti vatandaşı olmak üzere 34 binden fazla kişi çalışıyor. Üstelik Rusya’da tam altı buçuk yıllık nükleer enerji mühendisliği eğitimini tamamlamış olan 320 Türk uzman istihdam ediliyor. Programın 5 Türk mezunu, NGS’lerdeki teknolojik süreçleri optimize etmek için önerdikleri çözümlerle farklı yıllarda ‘Rosatom Yılın İnsanı’ endüstri yarışmasında ödül kazandı. Hâlâ 38 Türk öğrenci Rus üniversitelerinde eğitim görüyor. Gelecek yıl ise 46 öğrencinin daha eğitimlerine başlaması planlanıyor. Altı buçuk yılı bitiren Türk uzmanlar, bu kez de Akkuyu’da eğitimden geçiyor. Santral Kontrol Odası’nın bire bir simülatörü yapıldı. Burada tüm senaryolar üzerinden eğitim alıyorlar. Reaktör Kontrol Başuzmanı ve Nükleer Fizik Mühendisi Mehmet Çağrı Çeyner, “Kontrol odasının bir kopyasında çalışıyoruz. Tribünler buradan kontrol ediliyor, güvenlik sistemleri de. Biz aldığımız eğitimle kapıyı açtık, gelecek nesiller bizi geçecek” dedi. Radyoaktif Atık Belgelendirme Uzmanı Nurberk Sungur ise “Altı buçuk yılın sonunda atıklar üzerinde çalışıyorum. Çok heyecan verici. Türkiye’de hatta dünyada bir ilki gerçekleştirdik. Dört reaktörün aynı anda inşa edildiği başka yer yok” diye konuştu. DEV İNŞAAT SAHASI ◊ Dört ünite aynı anda inşa ediliyor. Dünyada sadece beş tane bulunan dev paletli vinçlerin ikisi inşaat sahasında. Tam 3 bin ton taşıyor. Vardiyalı 24 saat üzerinden hiç durmadan çalışılıyor. SANTRAL NE KADAR GÜVENLİ ◊ Akkuyu Nükleer A.Ş. Üretim ve İnşaat Organizasyon Direktörü Denis Sezemin şu bilgileri verdi: ◊ “Üniteler en son güvenlik sınıfı olan ‘3+ Nesil’e ait. Tüm dış ve iç etkilere karşı mümkün olduğunca güvenli ve dirençli hale getiren benzersiz bir dizi aktif ve ek pasif güvenlik sistemi bulunuyor. ◊ Modern NGS’lerin maliyetinin yüzde 40’ının güvenlik sistemlerine ayrıldığını belirtebiliriz. ◊ Akkuyu NGS, 9 büyüklüğünde bir depreme dayanacak şekilde tasarlandı. Santral, seller, tsunamiler, kasırgalar ve bunların kombinasyonları gibi aşırı dış etkilere dayanabilecek kapasitede.” NÜKLEER SANTRALLARDA ÇOK SEVİYELİ KORUMA ◊ Direktör Denis Sezemin: “Akkuyu projesinin de dahil olduğu modern nükleer santrallar, çok seviyeli güvenlik sistemleriyle donatılmıştır. ◊ Modern bir nükleer enerji santralı 9 büyüklüğüne kadar depremlere, kasırgalara, sellere, tsunamilere, ağır bir uçağın düşmesine ve bu dış etkilerin kombinasyonlarına dayanabilir. ◊ NGS’ler, denizin, çevresinin, toprağın ve atmosferin kirlenmesine neden olmaz ve tarımı etkilemez. ◊ NGS’lerin güvenliği ve güvenilirliği Uluslararası Atom Enerjisi Ajansı (IAEA), Nükleer Düzenleme Kurumu ve bağımsız uzman kuruluşlar tarafından dikkatle izlenmektedir. ◊ Kullanılmış nükleer yakıt atık değildir, yeni yakıt üretimi de dahil sanayide kullanılabilecek değerli bir hammaddedir. ◊ Radyasyon doğal bir olaydır. Örneğin Brezilya’nın Copacabana plajında bir ay tatil yapan insanın vücudu, bir nükleer santralın yakınındaki bir şehirde 10 yıl boyunca yaşamaktan daha yüksek dozda radyasyon almaktadır.” ALMANYA AYAK DİREDİ  TEDARİK ÇİN’DEN ◊ Süreçte şaft tesisi ekipmanlarını Almanya teslim etmedi. Denis Sezemin’in verdiği bilgiye göre, Temmuz 2023’ten bu yana, yani bir yıldır ekipmanların toplam hacminin yaklaşık yüzde 60’ı Almanya topraklarında Türkiye’ye ihracat izni bekliyor. Rusya ve Türkiye’nin girişimleri de sonuçsuz kaldı. Rusya Ocak 2024’te masrafları üstlenerek bu ekipmanı Çin’den yeniden sipariş ederek tedarikçileri değiştirme kararı aldı. NE KADAR ELEKTRİK ÜRETECEK ◊ Dört reaktörde işletmeye alındıktan sonra yılda yaklaşık 35 milyar kW/s üretim yapması planlanıyor. ◊ İstanbul’un elektrik ihtiyacını karşılaması için yeterli bir miktar. ◊ Akkuyu, Türkiye’nin elektrik ihtiyacının yüzde 10’unu karşılayacak. ÇEVREYE ZARARI OLACAK MI ◊ Akkuyu Nükleer A.Ş. Üretim ve İnşaat Organizasyon Direktörü Denis Sezemin “Çevreye zararlı olacak mı” sorusuna şu yanıtları verdi: ◊ Avantajı sera gazı emisyonlarının olmaması. ◊ Toprağa, atmosfere veya denize zararlı emisyonlar olmayacak. ◊ Denizden alınarak soğutma sisteminde kullanılacak ve daha sonra tekrar denize verilecek olan su, kimyasal veya radyolojik olarak etkilenmeyecek. ◊ Denizin etkilenmemesi için açık deniz ve kara hidrolik mühendislik yapıları ile pompa istasyonları inşa edildi. Pompa istasyonları, Rus ve Türk uzmanların ortak çalışması olan görkemli bir mühendislik yapısı. Dört istasyonun her birinin temeli  20 metreye kadar derine gömülü. 1. Ünite Merkez Kubbe DÖRT ÜNİTEDE BİRDEN İNŞAAT Akkuyu Nükleer Santralı’nda dört ünite aynı anda inşa ediliyor. Santral seyir tepesinden bakınca yapılan çalışmaların yoğunluğu dikkat çekiyor. 34 BİN KİŞİ ÇALIŞIYOR Mersin’deki nükleer santralın şantiyesinde yüzde 80’i Türk vatandaşı olmak üzere 34 binden fazla kişi çalışıyor.",https://www.hurriyet.com.tr/yazarlar/hande-firat/akkuyunun-nukleer-kalbini-ilk-ve-son-kez-hurriyet-goruntuledi-100-yil-kapali-kalacak-42486919
Hande Fırat,NATO Zirvesi’nde Türkiye’nin kazanımları,"Temmuz 12, 2024 06:30","Diplomatik kaynaklar NATO’nun 2025 sonrasındaki zirvesinin Türkiye’de yapılacağına dikkat çekerken, Türkiye’nin öncelik verdiği NATO’nun terörizmle mücadeledeki katkıları ve izleyeceği strateji hakkındaki belgenin güncellendiğini belirtti. Ayrıca yine Türkiye’nin önceliklerinden olan müttefiklerin birbirlerine yaptırım uygulamamaları gerektiği yönünde Vilnius Zirvesi’nde alınan karar yeniden teyit edildi. Diplomatik kaynakların verdiği bilgiye göre, Sonuç Bildirgesi’nde dikkat çeken unsurlar şöyle oldu: - NATO’nun 2025 Zirvesi Hollanda’nın Lahey kentinde düzenlenecek. Bir sonraki zirve toplantısı ise Türkiye’de gerçekleştirilecek. - Türkiye’nin öncelik verdiği konulardan biri olan “NATO’nun terörizmle mücadeledeki katkıları ve izleyeceği strateji hakkındaki belge” güncellendi. Ayrıca zirve bildirisinde terörizmle mücadele NATO’nun karşı karşıya olduğu ikinci büyük tehdit olarak kayda geçirildi. Böylece atanan Terörizmle Mücadele Koordinatörü’nün daha rahat çalışabileceği ortam oluşturulmuş oldu. - Yine Türkiye’nin öncelik verdiği konulardan biri olan müttefiklerin birbirlerine yaptırım uygulamamaları gerektiği yönünde Vilnius Zirvesi’nde alınan karar teyit edildi. TÜRKİYE BELİRLENEN DÜZEYİ KARŞILIYOR - Türkiye’nin tercih ettiği bir yazımla balistik füze savunması bağlamında, tehdidin büyüdüğü tasrih edildi, tüm NATO müttefiklerinin tamamen koruma kapsamına alınması taahhüdü yeniden kabul edildi. - Türkiye’nin tercih ettiği bir yazımla NATO-AB ilişkileri bağlamında, iki teşkilat arasında işbirliğinin daha eski bir döneme dayanan bir müktesebat temelinde yürütülmesi karara bağlandı. - Bazı ülkelerin kendi aralarında veya NATO kapsamı dışında geliştirdikleri müşterek projelerin NATO’nun savunma planlama sürecine uygun olarak yapılmaları karara bağlandı. Bu da Türkiye’nin NATO’nun tek güvenlik şemsiyesi olduğu yönündeki bakışıyla uyum içinde bir karar oldu. - NATO’nun savunma harcamaları bakımından belirlediği düzeyin Türkiye tarafından karşılanmış olduğu kayda geçirildi. (Savunma harcamaları Türkiye Gayrisafi Milli Hasılası’nın yüzde 2’si düzeyinde.) - Türkiye’nin Montrö Sözleşmesi’ni uygulaması ve diplomatik girişimleri sonucunda Ukrayna’ya yönelik parasal olmayan katkıların da NATO tarafından tanınması kararlaştırıldı. - Ukrayna’ya eğitim desteği sağlanması ve uzun dönemli bir güvenlik yardım paketi hazırlanması kararlaştırıldı. - Alınan karara göre NATO-Ukrayna Müşterek Analiz Talim ve Eğitim Öğretim Merkezi kurulacak, müttefiklerin desteği koordine edilecek.",https://www.hurriyet.com.tr/yazarlar/hande-firat/nato-zirvesinde-turkiyenin-kazanimlari-42488393
Hande Fırat,Siyasette yeni döneme adım,"Mayıs 10, 2024 06:29","Bu Türkiye’de zaten yaşanıyordu, yaşanıyor. Ancak siyasetin aşırı dozda birbirini hedef alması, bunu adeta bir sözlü ya da yazılı savaşa dönüştürmesi, troll ordularının destekleriyle de ne yazık ki toplumları içinde kutuplaştırır. Bu kutuplaşma büyüyüp içinden çıkılmaz hale gelince de, hem güçsüzleşirsiniz hem de dışarıdan her türlü etkiye fazlasıyla açık hale gelirsiniz. Bu nedenle son dönemde Cumhurbaşkanı Erdoğan- CHP Genel Başkanı Özel, MHP Genel Başkanı Bahçeli- CHP Genel Başkanı Özel arasındaki görüşme trafiğini olumlu buluyorum. Diyecekseniz ki, içinde yine siyasi adımlar barındırmıyor mu? Mutlaka barındırıyordur: - Özel’in liderliğinin güçlenmesi, - İmamoğlu’na karşı Özel’in güçlendirilmesinin tercih edilmesi, - 2028’e doğru stratejik kazanma arayışları, - Belki sistem sorunları ve bu sorunları “Kazan kazan” yöntemi ile çözme arayışları. Bunlara daha birçok madde ekleyebilirsiniz. Yine de... - Diyalog, birbirini anlamak, - Karşılıklı hassasiyetlerin, emeklilerin maaşları başta olmak üzere toplumdaki sorunların konuşulması hatta ortak çözüm arayışları, - Zor da olsa yeni ve toplumun her kesimini kapsayacak bir anayasa üzerinde çalışma arayışı, - Bu yumuşama ve diyaloğun toplumun tüm kesimlerine de yayılma sağlaması açısından görüşmek, tartışma ve kavgadan iyidir. Güçlü ve kaliteli muhalefet, güçlü ve kaliteli iktidarı yaratır. Güçlü ve kaliteli iktidar ise güçlü ve kaliteli muhalefeti. Çünkü kazanmak “daha iyi” olmayı gerektirir. DÜNYADAKİ KONJONKTÜR Bir yanda savaşlar, diğer yanda enerji ve diğer kaynaklar için oynanan oyunlar. Türkiye’nin bulunduğu coğrafya göz önünde bulundurulursa milli meselelerde konuşarak, itirazlar dinlenerek, birlikte hareket edilmesi gerekir. - CHP Lideri Özgür Özel’in yurtdışı gezilerinden örnekler göstererek, ilgili bakanlardan kritik başlıklarda brifing talebi doğru ve yerinde bir yaklaşımdır. - MHP Lideri Devlet Bahçeli’nin ise görüşmede; - Dünyada çok önemli olaylar cereyan ederken Türkiye’nin elinin güçlü olması gerektiğine, - Terör örgütünün yabancı ülkelerden aldığı destekle Türkiye’ye verdiği zarara atıfta bulunmasına, Türkiye’nin sınırlarının ve birliğinin korunması açısından genişleyecek sınır ötesi operasyonlarda yine birliktelik gösterilmesinin önemine vurgu yapmasını da dikkatinize çekerim. POZİTİF DÖNEM AK Parti pozitif bir dönemin başladığı görüşünde. Süreçte, vatandaşın her alandaki sorunlarının çözülmesi, Meclis’te yapılacak yasaların ve anayasa konusunda özellikle muhalefet ile tekrar masaya oturulması ve bu süreçlerin  “uzlaşı” ile yürütülmesi konusunun önemli olduğuna vurgu yapılıyor. Tüm bunların önemi yadsınamaz, bundan sonra liderlerden beklenen sürecin yürütülmesi ve “siyasette gerilim tırmanıyor” sözcüğünün bir süre de olsa kullanılmasına yol açmamalarıdır. EĞİRDİR GÖLÜ İÇİN KIRMIZI ALARM! Geçen hafta Eğirdir Dağ Komando Okulu’ndaydım. Komandolarımızın eğitimiyle ve onlarla gurur duydum. Ama Eğirdir Gölü’nü görünce içim acıdı. Fotomuhabirimiz Selahattin Sönmez’in fotoğrafları size her şeyi anlatıyor. - Su öyle azalmış ki, artık komandoların eskisi gibi kuleden suya atlamaları mümkün değil. - Sahil şeridinde gördüğünüz kayalar ise gölün kurumakta olduğunun göstergesi. - İki yıldır kar yağmıyor, ama Isparta’nın su ihtiyacı buradan karşılanıyor ve gölün etrafındaki elma bahçelerinin sulaması gölden yapılıyor. - Maalesef göl önce ikiye ayrılma sonra da kuruma tehlikesi altında. Kısacası tüm yetkililere sesleniyorum, “Kırmızı Alarm!” İLK MİLLET BAHÇESİ’NİN NEREDE OLDUĞUNU BİLİYOR MUSUNUZ? Bugün Türkiye’de çok sayıda Millet Bahçesi var, daha da yapılıyor. Peki ilk “Millet Bahçesi” nerede ve adını kim koydu diye sorsam... Millet Bahçesi’nin ilki Ankara’da İkinci Türkiye Büyük Millet Meclisi’nin etrafına kuruldu. Düzenlemesi 1926 yılında yapıldı, Atatürk balkonundan sık sık o bahçeye baktı. Bahçedeki uzun havuzun içindeki nilüfer çiçekleri nedeniyle Ankara halkı buraya “Nilüfer Havuzu” dedi. Türkiye’nin ilk Millet Bahçesi’ni ve Atatürk’ün o bahçeyi seyrettiği balkonu görmeyenler için tavsiyem İkinci Meclis yerleşkesini ziyaret etmeleridir.",https://www.hurriyet.com.tr/yazarlar/hande-firat/siyasette-yeni-doneme-adim-42459239
Hande Fırat,Seçmen AK Parti yönetiminde köklü bir değişiklik mi istiyor?,"Mayıs 31, 2024 06:29","22 yıllık iktidarın yenilenmeye ihtiyaç duyması ve bunun zorunlu hale gelmesi olağan. Cumhurbaşkanı Erdoğan’ın partisine yönelik yaptığı “vatandaşa dokunmama, kibir” eleştirileri de diğer nedenler. AK Parti seçim sonuçlarını, değişimi, atılacak adımları değerlendirdiği bir sürece girdi. AK Parti kampında bu sürecin önemli ipuçları ortaya çıkacaktır. Cumhurbaşkanı Erdoğan adım atmadan önce çok sayıda araştırma yaptırır, çeşitli kesimlerden görüş alır, dinler ve bu adımları da sürece yayarak atar. Şimdi de ayrıntılı bir çalışma yürütülüyor. ‘TÜRKİYE’NİN EN BÜYÜK SORUNU EKONOMİ’ Çok kısa bir süre önce tamamlanan, yani bu ayın 25’inde tamamlanan Optimar Araştırma ve Danışmanlık AŞ’nin anketi, partideki araştırmalarla bu başlıkta önemli ölçüde uyuşuyor. Optimar 26 ilde farklı yaş aralıkları ve mesleklerden 2 bin kişi ile hibrit bir anket yaptı. Bugün Türkiye’nin en önemli sorunu nedir sorusuna yüksek çıkan yanıtlar açısından baktığımızda sonuç şöyle: - Yüzde 61.6 ekonomi - Yüzde 7.3 her şey sorun - Yüzde 6.3 Suriyeliler ve düzensiz göçmenler - Yüzde 5.9 adalet... EKONOMİDE UMUT VAR MI? Ankete göre bir yıl sonra Türkiye’nin ekonomik durumunun daha kötü olacağını düşünenler yüzde 58.4 ile çoğunlukta, geri kalanı ise neredeyse yarı yarıya bir oranda daha iyi olacağını düşünenlerle aynı kalacağını düşünenlerden oluşuyor. Hemen hemen benzer rakamlar üç yıl sonrası için de geçerli. Ağırlıklı şikâyet ise kendi ekonomik durumlarının bir yıl önceye göre kötüleşmiş olması. NEDEN OY KULLANMADILAR? Optimar oy kullanmayanlara nedenini sordu. Dikkat çeken yanıtlar şöyle: - Başka şehirde olduğunu söyleyenlerin oranı yüzde 39.6 - Tepki için gitmediğini söyleyenlerin oranı yüzde 26.6 - Fikrim yok diyenler yüzde 8.9 - Değişime inanmayanlar ise yüzde 7.1... YEREL SEÇİMLERİN EN TEMEL MESAJI NEDİR? Gelelim seçim sonuçlarının verdiği en temel mesaja... Optimar’ın yaptığı araştırmada çıkan sonuçları paylaşayım: - İktidara tepki yüzde 50.9 - Ekonomik tepki yüzde 12.1 - Değişim yüzde 9.6 - Emeklilerin tepkisi yüzde 5.6. PARTİ İÇİNDEKİ TESPİTLER Optimar’ın anketine ara vererek, parti içindeki tespitlere gelecek olursak; ana meselelerin örtüştüğünü söyleyebiliriz. AK Parti’nin oy kaybında, sandığa gitmeyen seçmeninde ya da tepkisel oy kullananlarda en etkili sorun yaklaşık yüzde 80 ile “ekonomi” oldu. Bu başlığın altında hayat pahalılığı, emekliler gibi alt başlıklar bulunuyor. Sadece ekonomi değil bazı yerlerde “aday seçimi, teşkilat- aday sorunları” da etkili. Partiye göre üçüncü sırada ise liyakat ve adalet gibi başlıklar bulunuyor. AK PARTİ’YE KIRGIN SEÇMEN NE YAPTI? Yine AK Parti içinde yapılan tespitlerle devam edelim. Peki yukarıda sayılan sebeplerle kırgın AK Parti seçmeni ne yaptı? Yapılan tespitler şöyle: - Canı çok yanan seçmen karşı bloka geçti. Bu oran yüksek değil. - Canı az yanan seçmen Cumhur İttifakı içinde yer alan diğer partilere oy verdi. - Sandığa gitmeyerek de tepki gösterenler oldu. NASIL BİR DEĞİŞİM OLMALI? Peki AK Parti’de nasıl bir değişim olmalı? Önce Optimar’ın son anketi ile devam edeceğiz. Optimar bu başlığı ikiye ayırarak, “Parti yönetiminde değişiklik”, ”kabinede değişiklik” olarak inceledi. Buna göre... AK PARTİ YÖNETİMİNDE DEĞİŞİKLİK OLMALI MI? - Yüzde 84.1 evet - Yüzde 15.9 hayır KABİNEDE DEĞİŞİKLİK OLMALI MI? - Yüzde 75.1 evet - Yüzde 24.9 hayır PEKİ, PARTİDE NE KONUŞULUYOR? AK Parti’de vatandaşın “yerel seçimle” ana politikayı ve merkezi yönetimi değiştirmeden tepkisini gösterdiği tespiti yapılıyor. Cumhurbaşkanı Erdoğan’ın tüm yetkili kurulların ardından ve ayrıntılı incelemenin ardından; kırmadan, dökmeden, yavaş yavaş bir yenileme sürecini yürüteceği belirtiliyor. SİYASETTE NORMALLEŞME YA DA YUMUŞAMA Optimar’ın araştırmasında CHP Genel Başkanı Özgür Özel ile başlayan diyalog süreci de ele alındı. Bu süreçten seçmenin genel olarak memnun olduğunu söyleyebiliriz. Cumhurbaşkanı Erdoğan ile CHP Genel Başkanı Özel’in yaptığı görüşmeyi olumlu bulanların oranındaki yükseklik dikkat çekici. Oran tam yüzde 70.9. Üstelik farklı partilere oy verenlerin de üzerinde uzlaştığı bir nokta. Bu görüşmeyi yumuşama olarak değerlendirenler yüzde 50.8, normalleşme olarak görenler ise 49.2.",https://www.hurriyet.com.tr/yazarlar/hande-firat/secmen-ak-parti-yonetiminde-koklu-bir-degisiklik-mi-istiyor-42470278
Hande Fırat,Meksika Açmazı’nda dehşet dengesinde bozulma yok,"Haziran 07, 2024 07:16","Dehşet dengesi eğer terör örgütü sözde seçimleri yapsaydı değişecekti. Sonuçta terör örgütü seçimleri şimdilik ağustos ayına ertelediğini duyurdu. Peki ne oldu? TÜRKİYE TÜM AKTÖRLERE AYNI MESAJI VERDİ Bizzat Cumhurbaşkanı Tayyip Erdoğan’ın kameraların karşısında söylediği “Türkiye ‘teröristan’ın kurulmasına asla izin vermeyecektir” sözü Suriye’deki aktörlerin tamamına yani ABD, Rusya, İran, İngiltere, AB üyeleri ve Körfez ülkelerine söylendi. Bu temaslar üç koldan gerçekleşti: - Diplomatik görüşmeler hem telefonda hem de ilgili ülkelerin başkentlerinde yürütüldü. - İstihbarat örgütlerine de MİT aracılığıyla gereken mesajlar verildi. Verilen mesajlar şöyle oldu: - Türkiye sözkonusu adım atılırsa gereğini hiç çekinmeden yapacak. - Gayri meşru seçimler hem Suriye Arap Cumhuriyeti anayasasına hem de konuyla ilgili Birleşmiş Milletler Genel Kurulu Kararı’na aykırı. - Seçimlere izin verilirse Suriye sahası istikrarsızlaşır, adeta ateş topuna döner. AKTÖRLER NE DEDİ - Amerikalı yetkililer kamuoyuna yaptıkları açıklamaların yanı sıra, edindiğim bilgilere göre terör örgütüne de gereken mesajı verdi ve “Suriye’nin kuzeydoğusundaki mevcut durumun seçimlerin bu şekilde düzenlenmesine müsait olmadığını” söyledi. - Sadece ABD değil, Rusya ve İran başta olmak üzere bölgedeki diğer aktörler de seçimlerin istikrarı zedeleyeceğini, meşruiyetten yoksun olduğunu, Suriye’deki toplumsal uzlaşı ve siyasi çözüm perspektifine zarar verici olduğunu kabul etti. KONU DONDURULDU AMA BİTMEDİ Mesaj şimdilik alındı, statüko korunuyor. Ancak tam olarak bitmedi. Türkiye’nin temel talebi bu seçimlerin doğal olarak hiçbir şekilde yapılmaması ve terör devletinin ilk adımı olarak yorumlanabilecek bir oldu-bittiye kimsenin müsaade etmemesi. Bu nedenle de Türkiye bugüne kadar olduğu gibi kararlı tavrını bundan sonra da sürdürecek, ilgili taraflara da gerekli mesajları vermeye devam edecek. GÖZLER BİR YANDAN DA BAĞDAT HÜKÜMETİNDE Türkiye ve Irak arasında imzalanan bir dizi anlaşmanın en önemlisi PKK terör örgütüyle mücadeleyi kapsayan güvenlik belgesiydi. PKK’yı yasaklı örgüt ilan eden Bağdat yönetiminin terör örgütü olarak tanıması da bekleniyor. Burada şu tespitleri yapabiliriz: - Ankara, Irak ile yakalanan momentumdan memnun. - Savaş ve iç karışıklıklarla yerle bir olan, çeşitli aktörlerle kuşatılan Irak ilk kez yeniden bir ülke olma umuduna sahip oldu. - Bu umudu aşılayan Türkiye’nin Irak ile ilişkilerinin odağına ekonomi, ticaret, ikili ilişkilerle birlikte Kalkınma Yolu Projesi’ni koyması oldu. - Bu umudu hayata geçirmek isteyen Irak yönetimi, önündeki en büyük engelin ise PKK terör örgütü olduğunu biliyor. Yolun geçmesi planlanan Sincar’ın yönetimi terör örgütünde. Suriye sınırındaki geçişkenlik ise bir başka sorun. - Önümüzdeki süreçte Türkiye-Irak arasında Suriye sınırının güvenceye alınması başta olmak üzere yeni adımların atılacağını söyleyebiliriz. Bu kapsamda biraz zaman da alsa Irak’ın PKK’yı terör örgütü listesine de alması bekleniyor. MUSTAFAKEMAL MAHALLESİ’NDEN SONRA YENİ ADRES CİNNAH İYİ Parti Genel Başkanlığını bırakmış da olsa Meral Akşener’i siyasette önümüzdeki süreçte de bir aktör olarak göreceğimiz anlaşıldı. Aslına bakarsanız, bir süredir Cumhurbaşkanı Tayyip Erdoğan ve MHP Lideri Devlet Bahçeli ile geçmişteki sorunlu diyalogları sona ermişti. Yerel seçim süreci başlarken kendi partisinden ve altılı masadan birçok ismi çok sert dille eleştiren Akşener, Cumhurbaşkanı Erdoğan ile de MHP Genel Başkanı Bahçeli ile de ara ara telefon görüşmeleri yapıyordu. Hatta MHP Lideri Bahçeli ile Anıtkabir sohbetinin ardından yaptığı bir telefon görüşmesi, Akşener’in vefat eden ve Bahçeli’nin de arkadaşı olan abisini rüyasında görmesinden sonra gerçekleşti. O görüşme kırgınlığı geride bıraktırdı. Zaten sonrası malum, hem Erdoğan hem de Bahçeli Akşener’in partinin başında kalmasını istediler. Ancak Akşener bana sorarsanız partisine de kırgındı. Hatta kadın arkadaşlarıyla gezilere bile çıkmayı düşünüyordu. Ama siyaset kolay bırakılmıyor. Milli birlik gerektiren konularda, sistemin eksiklerinin giderilmesinde, anayasa yapım sürecinde Akşener’i de sahnede görmek kimseye sürpriz olmasın. Benim duyduğum, eski CHP Genel Başkanı Kemal Kılıçdaroğlu’nun Mustafa Kemal Mahallesi’nde tuttuğu ofis gibi Akşener de Ankara’da Cinnah Caddesi’nde bir ofis kurarak, çalışmalarını oradan sürdürmeyi planlıyor. Önümüzdeki günler neler getirecek göreceğiz.",https://www.hurriyet.com.tr/yazarlar/hande-firat/meksika-acmazinda-dehset-dengesinde-bozulma-yokiksiz-42473734
Hande Fırat,Ankara’dan tasarruf notları,"Mayıs 28, 2024 06:29","Hatırlayacaksınız bu mesajı Hazine ve Maliye Bakanı Mehmet Şimşek, Valiler Toplantısı’ndaki konuşmasında vermiş, Ankara büromuzdan Ebru Karatosun da haberini yapmıştı. Beklenen tasarruf genelgesi 16 Mayıs 2024 tarihinde Resmi Gazete’de yayımlandı. Genelgeyle, kamunun artık elini taşın altına koyacağı ortaya çıktı. Ayrıntıları açıklandı; kamu kurum ve kuruluşlarının 3 yıl süreyle her ne şekilde olursa olsun yeni taşıt edinemeyecek olmasından yine 3 yıl süreyle yurtiçinde ve yurtdışında hiçbir şekilde yeni hizmet binası alınmaması, kiralanmamasına; temsil ve ağırlama ödeneklerinin zorunlu haller dışında kullanılamayacağına kadar birçok başlık içeriyor. Herkes doğal olarak uygulamayı merak ediyor. KABİNE’YE ÖZEL BİLGİ NOTU - Bakanlıklarda genelgenin uygulanmasından sorumlu bakan yardımcıları belirlendi. - Görevleri hem genelgeye uyulması hem de uyulduğunu Hazine ve Maliye Bakanlığı ile Cumhurbaşkanlığı’na bir anlamda raporlamak. - Hazine ve Maliye Bakanı Mehmet Şimşek’in bu konudaki hassasiyeti biliniyor. - Son bakanlar kurulu toplantısına girer girmez, her bakanının oturduğu masaya bilgi notu koyduğunu öğrendim. - Bu notta Şimşek hem tasarruf tedbirleri hakkında bir kere daha bilgi verdi, hem de bakanlara Ankara ve İstanbul’da ihtiyaç duyulması halinde kullanabilecekleri iki konferans salonunun ismini de verdi. Kısacası kamuda otellerde ya da başka alanlarda kiralanarak organizasyon yapma döneminin bittiğini alternatif adreslerle de hatırlatmış oldu. ELEKTRİKLERİ KONTROL EDEN BAKAN Kabinede bazı isimlerin tasarruf genelgesi konusunda ciddi hassasiyet gösterdiğini söyleyebilirim. İsimlerini müsaade almadığım için açıklamayacağım. Ancak yaz aylarına girerken Türkiye’ye gelecek para açısından çok önem taşıyan bakanlığın başındaki isim; Ankara’da bakanlık binasının elektriklerinin açık olup olmadığını bile kontrol ediyor. Bir başka bakan ise katıldığı eğitim ile ilgili programlarda kendisinden akülü tekerlekli sandalye isteyen öğrencilerin alımını bizzat kendisi yapıyor. Özetle, kolay olmayan bir süreçten geçiliyor. Bu süreçte bakanların tutumunun ve tasarrufa öncelik etmelerinin önemini vurgulamak gerekiyor. SOKAK KÖPEKLERİ GÖKTEN İNMEDİ Hayvan Hakları Yasası gündemin en sıcak başlıklarından. Tartışma yaratan ve henüz tam karar verilmemiş madde ise “1 ay sonunda sahiplenilmeyen köpeklerin uyutulup uyutulmayacağı ile saldırganlaşmış, kuduz riski taşıyan köpeklerin uyutulması seçeneği”... Daha önce bu konuda yazılar yazmıştım. Geçen yıl ilgili kurum ve kuruluş temsilcileri ile yapılan bir toplantıda Türkiye’de yaklaşık sekiz buçuk milyon sokak köpeği bulunduğu, önlem alınmazsa bazı şehirlerde matematiksel olarak köpek nüfusunun insan nüfusunu geçebileceği hesaplanmıştı. Mesele kısırlaştırmanın zamanında yapılmasıydı. HIZLA ÜREDİLER - Kırsaldan şehire gelenler, hayvanlarını getirdiler, kırsalda dışarıda kalan köpek sokakta kaldı. - 30 yıl önce şehirlerde inşaat alanlarını korumak için köpekler konuldu, o köpekler hızla çoğaldı. - Ne yazık ki kimileri köpeklerini terk etti, sokağa bıraktı. - Köpekler yıllar içinde hızla üredi, bu süre boyunca politika geliştirilmedi. ÇÖZÜM TOPLU KISIRLAŞTIRMADA Onların da yaşam hakkı unutulmamalı. Bunun ise tek çözümü var. Kısırlaştırma seferberliği... Bilerek seferberlik dedim, çünkü zamana yayılan bir politika işe yaramayacak. - Türkiye genelinde aynı anda bakanlık ve belediyelerin koordinasyonu ile özel alanlar oluşturularak, kısırlaştırma işleminin yapılması gerekiyor. - Burada veterinerlerin işbirliği de önemli. - Yüzde 70 gibi bir oranın Türkiye genelinde peş peşe kısırlaştırılması gerekiyor. - Diğer yandan sürü istatistiği sınırlı tutulmalı. - Barınaklar toplama kampı olmaktan çıkarılmalı, çalışanları eğitilmeli, kurallar konulmalı ve denetimler yapılmalı. Gelelim diğer önemli meseleye, bir hevesle köpek alanlar; sonra da bakamayıp sokağa atanlar... Hayvanların da yaşam hakkı olduğunu hatırlayıp bu sorumluluğu taşımayacak olanlar evine eğlence olsun diye hayvan almasın lütfen.",https://www.hurriyet.com.tr/yazarlar/hande-firat/ankaradan-tasarruf-notlari-42468608
Hande Fırat,Suriye’de Meksika açmazı ve dehşet dengesi,"Haziran 05, 2024 06:29","TERÖR ÖRGÜTÜ NEYİN PEŞİNDE? PKK/PYD Terör örgütü Suriye’de tansiyonu yükseltecek bir sözde seçime hazırlanıyor. Ancak arkasına bakıp, derinine inince tabloyu çok net göreceksiniz: ADAY, SEÇMEN, SEÇİLEN TERÖR ÖRGÜTÜNÜN KONTROLÜNDE - Geçen aralık ayında terör örgütü sözde toplumsal sözleşme belgesi açıkladı. İçinde demokrasi süslemeleri yer alan belge mevcut Suriye Devleti’nin anayasasına aykırı. 1- Belge Suriye Demokratik Cumhuriyeti diye bir devlete referans veriyor. Oysa devletin gerçek adı bu değil, Suriye Arap Cumhuriyeti. Kısacası olmayan bir devlete referans veren bir belge. 2- Yine belge ile idari yapılanma kurmayı planlıyorlar. Oysa idari yapılanma Suriye Arap Cumhuriyeti anayasasında yok, yani anayasaya aykırı. Üstelik kanton tanımlamaları ile haritalanma işlemi de değiştirilmek isteniyor. 3- Belge kimin oy kullanacağını da belirliyor. 18 yaşından büyük herkes oy kullanacak. Ancak seçmen kartı şart. Seçmen kartı alabilmek için ise koşul 5 sene oturum şartı. Yani Kürtlerin çoğunlukta olduğu bölgede bu şartı yerine getiremeyen Arap nüfus oy kullanamıyor. Bir diğer şart ise PYD ordusunda rol alma. Kısacası seçmeni kendi örgüt tabanından belirliyor. 4- Sözde seçimde aday olabilmek için sözde yüksek seçim konseyinin onayı gerekiyor. 16 kişiden oluşan sözden konseyin başında yine bir kadın ve erkekten oluşan eş başkanlık sistemi var. Bu iki eşbaşkanın özelliği ise terör örgütü PYD kökenli olmaları. Aday olabilmek için işte bu seçim komitesinin onayı lazım. Yani kimin aday olacağına da yine terör örgütü karar veriyor. 5- Sözde seçim olsa bile, seçilenler bağımsız hareket edemeyecek. 7 kantondaki belediye başkanlarını Belediyeler Birliği’ne bağlayan belgeye göre, bu yapının başında da terör örgütü PYD’nin belirlediği eş başkanları bulunuyor. Kısacası 7 kanton, 40 şehir ve 104 beldedeki seçimler terör örgütünün bildiğimiz KCK yapılanmasının aynısını getiriyor. NEDEN ERTELEDİLER? O bölge karışık, Arap aşiretleri, Barzani taraftarları ile terör örgütü arasında çatışmalar var. Kürtlerin tamamı da terör örgütünün yanında değil. Ancak örgüt bir oyun daha oynadı. Suriye’nin Geleceği Partisi adında PYD güdümlü Arap çoğunluğu tarafından idare edilen bir parti oluşturdu. Bunun yapılanması yetişmediği için de 30 Mayıs sözde seçimlerini 11 Haziran’a erteledi. MEKSİKA AÇMAZINDA NE OLUR? En iyi senaryo, statükonun bozulmamasını isteyen tüm aktörlerin devreye girmesi ile seçimlerin ertelenmesi. Zaten yerelde ortalık karışık. Burada 2014’den beri örgütü elleriyle besleyen, büyüten, silahlandıran, eğiten ABD’nin tavrı çok önemli. AMERİKA ALANDA NE YAPACAK? - ABD Dışişleri Bakanlığı resmi söyleminde seçim sürecini desteklemediğini söyledi. - Amerikalılar “Konunun zamanlama, kapsam açısından arkasında değiliz” diyor. - ABD aynı zamanda bu ileri adımdan rahatsız, çünkü örgüte “Senin yaptığın işin karşılığı 20 ama sen fazlasını istiyorsun, 40 isteme” mesajını verdi. Çünkü şu an terör örgütünün bu adımı, ABD’nin kurduğu oyuna uymuyor. Bu sözde seçim, ABD’nin terör örgütüne açtığı alanın bir tık ötesinde. - Amerika açısından ciddi bir sorun da var, PKK ve PYD terör örgütü kendi gündemini dayatmaya çalışıyor. ABD açısından kötü senaryo eğitip, donattığı terör örgütünü başkasına özellikle de İran’a kaptırmak. Daha kötüsü ise bir soru; terör örgütü ya ABD üslerini hedef alırsa? Amerika o yüzden olaya soğukkanlı yaklaştığını anlatıyor. - Amerika bir yandan da Şam ile arka kapıdan diyalog arayışında. Amaçları ise PYD ile Şam’ı yakınlaştırmak. TÜRKİYE’NİN TÜM AKTÖRLERE İLETTİĞİ O MESAJ Türkiye önce kantonlarla özerk yerel yönetim, sonra da terör devleti oluşumuna sonuna kadar karşı. Bu seçimler olursa, seçimlerin meşruiyetini tanımayacağını tüm aktörlere bildirmiş durumda. Dahası aynı tutumu Amerika’dan da bekliyor. - ABD ile Türkiye konuyu Mayıs ayında başlattığı stratejik, diplomatik, bürokratik düzeyde yürüttüğü müzakerelerle götürüyor. - Türkiye bölgedeki aşiretlerle temas halinde. - Türkiye bakış açısını net biçimde muhataplarına iletti. Başta ABD olmak üzere beklenti, seçimlerin meşruiyetinin kabul edilmemesi. Uluslararası hukuk ve toplumsal dinamik de bunu gerektiriyor. - Ankara’ya göre Türkiye açısından kabul edilemez bir durumu kimse istemez, istememeli çünkü olası sonuç bizzat Cumhurbaşkanı Erdoğan tarafından birçok kez dile getirildi; “Gereken yapılır”. - Olur da gerginlik artarsa, terör örgütü Türkiye’ye karşı tansiyonu yükseltirse tüm planlar hazır. Terör örgütü karşılığını misliyle alır. AMERİKA ÇEKİLİR Mİ YA DA ÖRGÜTÜ BIRAKIR MI? - Şimdilik ABD varlığı önemli bir maliyet üretmediği için ve CENTCOM etkisiyle bölgede. Ancak şartlar değişirse, siyaset değişirse, ABD açısından maliyet artarsa arkasına bakmadan gidebilir. - Trump başkan olursa ne yapar sorusuna gelince... Trump iş insanlığından gelen alışkanlıkla adeta parça başı iş yapmaya alışık. Bu nedenle başından beri taktik amaçlı, geçici olarak tanımlanan bu ilişki bir anda parça başına dönüp, sonra da çekilmeye yol açabilir. - Türkiye her ihtimale göre hazırlık yapıyor. Eğer ABD çekilirse, içeride Türkiye’nin bir rolü de olmayabilir. Hesaplaşma Suriye içindeki güçler tarafından yapılabilir. ŞAM- ANKARA ARASI DİPLOMATİK TEMAS YOK - Şimdilik Şam-Ankara arası diplomatik temas yok. İhtiyaç olursa istihbarat örgütlerince yürütülüyor. Ancak diplomatik aşama seviyesine gelinmedi. - Diğer yandan Mayıs ayı sonunda BAAS kongresi, 15 Temmuz’da seçimler var. Bu arada sözde özerk yönetim ile Şam arasında ara bulma gibi durumun tartışıldığı anlaşılıyor. Genel seçimlerde kontenjan tanıma gibi olasılıkların masada olduğu söyleniyor. - Burada da Amerikan etkisini görüyoruz. Bölgedeki gelişmelerde de etkili. Amerikalılar Filistin meselesinde sıkıştı. İran hem Filistin üzerinde hem de Suriye’de alan açtı. Amerika’nın temel amacı ise İsrail ve Suudi Arabistan’ı bir araya getirerek, Hamas’ı devre dışı bırakmak. Bunun için de Şam rejimine, “İran’dan uzaklaş, bu kampa gel, PYD’ye de az yumuşak davran” şeklinde bir çağrı yapıyor değerlendirmesi yanlış olmayacaktır. PKK TASFİYESİNE KARŞILIK PYD’YE GÖZ YUMULACAĞI SPEKÜLASYONU İşte bu spekülasyon bir süredir Ankara koridorlarında konuşuluyor, yani PKK tasfiye edilirse Ankara PYD’ye göz yumar. Peki doğru mu? - Böyle bir pazarlık yok. Bunlar komplo teorisi. - Türkiye daha önce ABD’ye ‘Müttefik olarak Kandil’i yok et, terör örgütü listesindeki isimleri teslim et’ dedi. Ancak ABD bunu yapmadı. - PYD PKK ayrışamaz çünkü asıl yönetici kadro ortak. PYD içinde PKK’lı olmayan yok. ABD’de de bunu adı gibi biliyor aslında. ÖRGÜT PARA DERDİNDE Türkiye’nin operasyonlarının örgüte verdiği zararı anlamak için Batı’ya kullandığı dile bakmak gerekiyor. Terör örgütü “En az 10 yıl geri gittik” diyerek Batı’dan destek almaya çalışıyor. BİTİRİRKEN… Sonuç derseniz, aktörler dehşet dengesi bozulmasın diyerek; seçimleri erteletebilirler. Aksi halde tüm aktörler Türkiye’nin meşruiyetini tanımayacağını ve gereken her adımı atacağını, terör devletinin alt yapısına müsaade etmeyeceğini biliyorlar.",https://www.hurriyet.com.tr/yazarlar/hande-firat/suriyede-meksika-acmazi-ve-dehset-dengesi-42472665
Hande Fırat,Ankara’nın uzun gecesi: Reisi’nin helikopteri nasıl bulundu,"Mayıs 21, 2024 06:29","Şok diyorum çünkü komplo teorilerini dışarıda bıraksanız bile baştan sona yanlışlarla dolu bir ziyaret aracı ve yolu seçiliyor. Neden mi? Ayrıntılara yazının ilerleyen bölümlerinde gireceğim. Yaklaşık 600 km’lik bir yol. Nedense 600 km’lik yol için uçak değil, helikopter tercih ediliyor. Bu tercihin nedeni tamamen anlaşılmaz durumda. DEVRİM MUHAFIZLARI VE İRAN İSTİHBARAT ÖRGÜTÜ ANKARA’YI ARADI Azerbaycan dönüş yolundaki İran Cumhurbaşkanı Reisi ve Dışişleri Bakanı Abdullahiyan’ın bulunduğu helikopter, yanlarında heyetin diğer üyelerini taşıyan iki ayrı helikopterle birlikte yola çıkıyor. Sonrası simsiyah bir boşluk. Reisi’nin helikopterinden ses seda çıkmıyor, sinyal yok. Yok çünkü helikopterde uluslararası sinyal sistemi bulunmuyor. Sonra olanları şöyle sıralayabiliriz: - Devrim Muhafızları ve İran İstihbarat Örgütü Ankara’yı arıyor. - Ankara tüm kurumlarıyla harekete geçiyor. - İran önce gece görüşlü helikopter talebinde bulunuyor. Ankara ise sadece helikopter değil, kurtarma timinden elinde bulunan her türlü araç gerece kadar her türlü hazırlığı yapıyor. - Ankara bölgedeki hava durumuna bakıyor, helikopterin uçması neredeyse imkânsız. İRAN BÖLGESİNE SİLAHSIZ İHA İSTİYOR - Ankara İran’a hava durumu ile ilgili bilgi veriyor. Akıncı’nın gönderilmesinin daha sağlıklı olacağı anlatılıyor. - Bu arada İran bölgeye silahsız Akıncı girmesini istiyor. - Silahsız Akıncı kazanın ardından 23.30’da Batman’dan kalktı. 00.45’te kaza bölgesindeydi. 02.36’da ise enkazı buldu. - Akıncı Türkiye’ye 6.45’te döndü. AKINCI’NIN HER ANI İRAN İLE PAYLAŞILDI - Süreçte tüm bilgiler an be an İran ile paylaşıldı. - Ankara’nın organizasyon kabiliyeti ve kurumlar arası işbirlği ise çok önemliydi. SORU ÇOK YANIT YOK Düşen helikopteri bulan Türkiye, Akıncı. Bir kere daha milli ve yerli teknolojinin önemini ve gücünü bize gösterdi. Ancak İran açısından akıllarda soru çok. Ankara da bu soruların yanıtlarını doğal olarak merak ediyor. Gelelim o sorulara: - Havacılık kurallarına göre, önden hava şartları ile ilgili bilgi alınır. Özellikle devlet başkanı taşıyan bir helikopter, hava şartları uygun değilse asla kalkmaz. Pilotun kimseyi dinlememe hakkı bulunuyor. Peki o zaman neden kalktı? - 3 helikopter tekli güzergâhta mı yol alıyordu? Eğer tekli güzergâhta yol alıyorlardıysa ne yaşandı? Diğer iki helikopter geri dönüp, yer tespiti yapma ihtiyacı duymadı mı? Duymadıysa neden? - 3 helikopter farklı güzergâh takip ettiyse, bu zaten başlı başına bir sorun. - 2 heliktopter gerçekten indi mi? - Tüm bu koşullarda uçakla seyahat daha mantıklı iken neden helikopter seçildi? - Üst düzey devlet uçuşlarında bazı kurallar bulunmaktadır. Özellikle helikopter söz konusu olduğunda katı bir biçimde uygulanması beklenir. İki üst düzey ismin aynı helikopterde de bulunmaması gerekir. Bu durumda Cumhurbaşkanı ile Dışişleri Bakanı neden aynı helikopterdeydi? HELİKOPTERLERİN DURUMU - BELL 212 helikopterleri 1968 yılında üretildi. - 1998 yılında üretimleri durdu. - Başlangıçta Bell Helicopter tarafından Fort Worth, ABD’de üretildi. Üretimi 1986’da açılan fabrikanın ardından 1988’de Kanada’ya taşındı. Bu helikopterler bir pilot ve 14 yolcuyla 15 koltuğa kadar yolcu taşıyabiliyor. - Hava aracının normalde eskisi olmaz, ancak bakımsızı olur. - ABD yapımı helikopterlerin orjinal bakım ya da yenilenme ihtimalleri yoktu. İran eğer tersine mühendislik yaptıysa yenilemeyi de bu yolla yapmıştır. Burada da devreye “ne kadar güvenli” sorusu gündeme giriyor. SONUÇ... - Ankara şimdilik konuya kaza olma ihtimalinin yüksek olduğu yönünde bakıyor. Ancak kötü hava koşullarında helikopterlerin tercih edilmesi, inatla uçma kararı ise “içeride ne oluyor” sorusunu gündeme taşıyor. Soruların yanıtları ortaya çıkacak mı göreceğiz. Sonuç derseniz, bu bölgede teknolojiniz, savunma sanayiniz başta olmak üzere her açıdan güçlü olmak zorundasınız. MÜSAVAT DERVİŞOĞLU: MİLLİ BİRLİK VE BERABERLİK HER ZAMANKİNDEN DAHA DA ÖNEM TAŞIYOR Türkiye’nin yerli ve milli teknoloji ile gücünün önemini “hayırlı olsun” ziyaretinde bulunduğum İYİ Parti Genel Başkanı Müsavat Dervişoğlu da dile getirdi. Önümüzdeki süreçte iç politika ve dış politika ile ilgili görüşlerini anlatacak olan Dervişoğlu’nun Reisi’nin helikopterinin bulunması süreci ile ilgili sözlerini sizlerle paylaşmak isterim. Hürriyet Gazetesi’ne yaptığı özel açıklamada Dervişoğlu şöyle dedi: Müsavat Dervişoğlu - Hande Fırat - “Masum bir kaza olmuş bile olsa, içinde bulunulan jeopolitik durum ve coğrafya güçlü bir Türkiye’ye neden ihtiyaç olduğunu kanıtlamıştır. - Savunma sanayii alanında yerli ve milli hamlelerin önemini bir kez daha ortaya çıkarmıştır. Bu coğrafyada belli ki daha da güçlü savunma hamlelerine ihtiyaç vardır. - Dünyamız ve bölgemiz tarihi bir süreçten geçerken, yaşananlar ortadayken, içeride milli birlik ve beraberlik her zamankinden daha büyük önem taşımaktadır.”",https://www.hurriyet.com.tr/yazarlar/hande-firat/ankaranin-uzun-gecesi-reisinin-helikopteri-nasil-bulundu-42464929
Hande Fırat,"‘Kılıçdaroğlu aday olmazsa masa dağılır’ demişti, şimdi... ‘Carpe Diem zamanı’ (*)","Mayıs 14, 2024 06:29","Dönemin CHP Genel Başkan Yardımcısı Bülent Kuşoğlu “Kılıçdaroğlu dışında bir aday çıkarsa masa dağılır” demişti. Geçtiğimiz günlerde ise CHP Genel Başkanı Özgür Özel, Habertürk televizyonunda yaptığı açıklamalarda isim vermeden; “Kılıçdaroğlu aday olmazsa masa dağılır demek yanlıştı” dedi. Biliyorsunuz Özgür Özel ile Kemal Kılıçdaroğlu arasında zaman zaman önemli görüşmeler yapılıyor. Kuşoğlu ile sohbet ettik. O tarihi açıklama ve süreçte yaşananları, Kılıçdaroğlu’nun yol haritasını ve masanın bugünkü durumunu konuştuk. ‘ADAY BELİRLEMEDE GEÇ KALINDI’ Kuşoğlu önce Özel’in açıklamasına yanıt verdi. Türkiye’nin Cumhurbaşkanlığı Hükümet Sistemi’ne alışamadığını belirterek, aday belirleme sürecindeki sıkıntılara değindi. “Cumhur İttifakı’nın adayı Erdoğan gibi bir isim olmasa, orada da sıkıntı yaşanırdı” diyerek şu mesajları verdi: “* Altılı masada aday seçime üç ay kala belirlendi, geç kalındı. Adaylık öncelikli meseleyken, aylarca başka metinler üzerinde çalışıldı. * Ben partimizin adayı Kılıçdaroğlu dedim, bu da çok normal. Kemal Bey zaten doğal adaydı. MERAL AKŞENER’İN BİLİNMEYEN SÖZLERİ * Meral Hanım masaya iki büyükşehir belediye başkanının isimlerini getirmeden, sürecin başındaki bir ziyaretinde; “İki büyükşehir belediye başkanının isimlerinin kamuoyu yoklamalarında olması sıkıntı yaratır” demişti. * Kısacası aday daha önce belirlenseydi, sorun yaşanmazdı. * Aday mekanizması sorun, çünkü artık taşradan gelip öne çıkan siyasetçi yok, bakanlar genel sekreter gibi çalışıyor, Türkiye Büyük Millet Meclisi bir okul değil. Sonuçta adaylık iki büyük partinin genel başkanları ile üç büyük şehrin büyükşehir belediye başkanlarına kalmış gibi duruyor.”  ‘CHP’NİN GENEL BAŞKANI ÖZGÜR ÖZEL’DİR’  Kuşoğlu’na açık açık sordum, resmi genel başkan Özgür Özel. Ama bir de Kılıçdaroğlu ve İmamoğlu cephesi var. Gerçekte kaç genel başkan var deyince şu yanıtı verdi: * “Genel Başkan Özgür Özel’dir. * Bize gelince, Carpe Diem (anı yaşa) hali yaşıyoruz. Kemal Bey bürokraside, siyasette, devlette uzun yıllar çalıştı. Aktif siyaset olmasa da siyaset yapma sorumluluğu var. ‘KEMAL BEY AKİL ADAMDIR, SİYASETTE PARTİ BOŞLUĞU YOK’ * Bunun için CHP’nin başına geçmek zorunda değil. Kemal Bey akil adam. * CHP Genel Başkanı Özgür Özel ne zaman görüşmek isterse, görüşüyor. * Yeni parti için siyasette, toplumda bir boşluk lazım. Öyle bir boşluk yok. Yani bir siyasi parti kurmaz. * CHP’nin aleyhine hiçbir çalışması olmadı, Alevi oyları CHP’ye gitmedi iddiası doğru değil. ‘İMAMOĞLU’NA KIRGIN, KENDİ ADAYLIĞININ İSE ŞARTLARI BELLİ’ * Kemal Bey ancak mevcut yönetim başarılı olmazsa ve kendisine ihtiyaç olursa aday olur. * Kemal Bey Ekrem İmamoğlu’na kurultay sırasında yaşanan gelişmeler nedeniyle kırgın ama yine de desteğini esirgemez. * Mansur Yavaş’a kırgın değil. Mansur Bey kendisini seçimden sonra ziyaret etti.” SİYASETTEKİ YENİ DÖNEM DİYALOG  Kuşoğlu yeni dönemde başlayan diyaloğun önemli olduğunu düşünüyor. Ancak seçimlere doğru Cumhurbaşkanı Erdoğan’ın kutuplaşma politikasına ihtiyaç duyacağını iddia ediyor. Başlayan diyalog sürecinde ise anayasadan daha çok dünyadaki gelişmeler ve Türkiye’nin yeri üzerinde durulması gerektiğini söyledi. Kuşoğlu, “Anayasalar önemli. Ancak en önemlisi yeni dünya düzeninde Türkiye’nin yeri. Teknolojik gelişmeler, enerji meselesi, yapay zeka gibi gelişmelerle dünyada düzen değişiyor. Bu düzende Türkiye nerede duracak? Bu konuları konuşmak daha önemli” dedi. KUŞOĞLU’NDAN ALTILI MASA TAVSİYESİ Artık dağılan altılı masa ile ilgili ise Özgür Özel’e dikkat çeken önerilerde bulundu: * “Masa kalmadı diye görmemek lazım. Farklı kesimlerin bir araya gelmesi açısından önemliydi. Diyaloğa, yumuşamaya bugün alkış tutuluyor. O gün de bu yapıldı. * Özgür Özel altılı masanın bileşenlerinden sorumludur. Çünkü CHP çatısı altından seçilenler var. Sıkıntıda oldukları biliniyor. Onları ihmal etmemeli.”  BİTİRİRKEN...  Genel izlenim açısından şu tespitleri yapabiliriz. Bugün çevresi tarafından “Akil adam” olarak tanımlanan Kemal Kılıçdaroğlu okumaya, yazmaya, ana meseleler hakkında konuşmaya devam edecek. Kanaatlerini de CHP Genel Başkanı Özgür Özel ile paylaşacak. Kılıçdaroğlu ve kurmaylarına göre ise parti içi bir çekişme yok ama doğal olarak olgunlaştırılmaya çalışılan farklı görüşler var. Gerekirse zaten Genel Başkan Özgür Özel ile de paylaşılacak. Bu süreçte Kılıçdaroğlu’nun yanından ayrılmayan Kuşoğlu belli ki politikaların yapım aşamasında belirleyici isimlerden olmaya devam edecek.  (*) Anı yaşa",https://www.hurriyet.com.tr/yazarlar/hande-firat/kilicdaroglu-aday-olmazsa-masa-dagilir-demisti-simdi-carpe-diem-zamani-42461525
Hande Fırat,Milli Eğitim Bakanı açık açık o soruyu yanıtladı: ‘Benim bir cemaatle ilgim yok geldiğim çizgi belli’,"Mayıs 17, 2024 11:06","Ben ise çok tartışılan “cemaat” meselesine gireceğim. Bakan Tekin’e açık açık “Siz cemaatçi misiniz?” diye sordum. Yanıtı şöyle oldu: -“Hayır değilim. Sosyal medyaya bakıyorum, beni bütün cemaatlere yazdılar. - Benim geldiğim çizgi belli. Ben Milli Görüş geleneğinden geliyorum. - Herkesin kaçtığı bir dönemde demokratik ve siyasi mücadele tarafında yer aldım. Erbakan Hoca’ya saygım sonsuz. Akademisyenliği seçmem onun sayesindedir.” Gelelim TBMM’de çok tartışılan ve Milli Eğitim Bakanı Tekin’i tarikat ve cemaatlerle yapılan protokollere sahip çıktığı iddialarına neden olan konuşmasına... Bakan bu konuda diyaloğun eksik yansıtıldığına dikkati çekerek, şu yanıtları verdi: ‘BEN HUKUK DEVLETİ SINIRLARI İÇİNDE HAREKET EDİYORUM’ -“Milletvekilleri, ‘Siz cemaatlere ve tarikatlara para aktarıyorsunuz’ dedi. Ben de ‘Bakın, sizin önünüzde bizim bütçemiz var. Bana bütçemizden bir kalem gösterin. Ayırmış mıyız? Hayır ayırmamışız. Nereden çıkardınız bunu?’ yanıtını verdim. Protokol yapıyorsunuz dediklerinde ise ‘Evet biz sivil toplum örgütleriyle protokol yapıyoruz. Ama yaptığımız protokollerin hiçbirinde kamu otoriterine yani bakanlığa mali külfet yükleyen hiçbir hüküm yok’ sözüyle yanıtladım. - Protokollerimiz gönüllük esasına dayanır. Milli eğitimin temel amaçları protokolün ana çerçevesidir. - Yasal düzenlemeler çerçevesinde protokol yapıyoruz. Ben hukuk devletinin sınırları içerisinde hareket eden birisiyim. - Bizim devletimizde sivil toplum kavramını İçişleri Bakanlığımız tanımlıyor. Bunların mevzuatına göre kurulmuş yapılar sivil toplum örgütüdür. Ben STK’larla protokol imzalıyorum. Benim için bağlayıcı olan legal-hukuki sınırlar içerisinde faaliyet yürüten bir sivil toplum örgütü müdür? Değil midir? 4 bin civarında bizim protokolümüz var. - Bana yarın devlet derse ki ‘bu STK değildir, ben bununla ilgili karar aldım’ biz onunla protokol imzalamayız artık. Hukuken de imzalayamayız. - Derneğin onayını İçişleri Bakanlığı veriyor, onun güvenlik araştırmasını yapar, denetler. Vakıflarla ilgili Vakıflar Genel Müdürlüğü bütün vakıfları rutin olarak denetler. Hukuka aykırı bir eylemi varsa kayyum atar, ceza verir. Bu süreç işlerse ben de protokolümü iptal ederim. - Protokollerin içerisinde TOBB, Futbol Federasyonu, Voleybol Federasyonu gibi birçok yapı var. - Mesela yaptığımız protokollerden bir tanesiyle  deprem bölgesindeki okullara kütüphane yapılıyor.” ‘O NE DEMEK TABİİ Kİ SEVİYORUM’ Çok açık bir soru daha sorduk; “Atatürk’ü seviyor musunuz?” Bakan Tekin, “O ne demek tabii ki seviyorum, tüm milli kahramanlarımız gibi” yanıtını verdi. ANKARA’YA YOLU DÜŞENLER SEREBRAL PALSİLİ ÖĞRENCİLERİN ÜRÜNLERİNİ MUTLAKA GÖRMELİ Kahvaltının ardından Bakan Tekin ve Ankara Temsilci Yardımcımız Gonca Şenay ile birlikte SERÇEV ile yapılan protokol kapsamında SERÇEV Engelsiz Mesleki ve Teknik Anadolu Lisesi’ni ziyaret ettik. Okul, 8. sınıfını tamamlamış olan serebral palsi rahatsızlığı olan öğrencilerin mevcut sistem içerisinde akranlarıyla öğrenimine devam etmelerine imkân sunuyor. Amaç nitelikli işgücü olarak sektörde istihdam edilebilmelerini sağlamak ve tüm engelli çocuklara erişilebilir eşit eğitim imkanı sunmak. Gösterilerini izledik, sohbet ettik, yaptıkları el emeği ürünleri gördük. Bazılarının CNN Türk’te Gece Görüşü’nü kaçırmadığını öğrenmek hem şaşırttı hem de çok mutlu etti beni. Yolunuz düşsün ve çocuklarımızın el emeği ürünlerini siz de görün. SAĞLIKTA RANDEVU SİSTEMİ ÇALIŞMIYOR İDDİASININ ASLI NE? Şehir hastanesinden randevu alınamadığı iddiası bir süredir gündemdeydi. Bakın bir doktor arkadaşım, “Rutin olarak yani hiçbir rahatsızlığı olmadığı halde düzenli olarak gelen bir grup var” dedi. Nedeni belli değil ama mutlaka bakılmalı. Bunun yanı sıra: - 2023’te tam 23 milyon kişi aldığı hastane randevusuna gitmedi. - Gelinmeyen toplam randevu sayısı ise 81 milyon. - Bu gibi sebeplerle randevu kapasitesinin yüzde 30’u kullanılamadı. - Onaylı randevu döneminin başlatılmasının nedeni de bunlar. - Amaç ise hekimlerin zamanı verimli kullanması ve hastaların hak ettikleri sağlık hizmetlerine daha erken kavuşması.",https://www.hurriyet.com.tr/yazarlar/hande-firat/milli-egitim-bakani-acik-acik-o-soruyu-yanitladi-benim-bir-cemaatle-ilgim-yok-geldigim-cizgi-belli-42463043
Hande Fırat,Sonradan söylenebilen ‘kontrollü krizin’ yaygın savaşa dönme ihtimali,"Nisan 16, 2024 06:29","Önce ana başlıktan başlayalım; Ankara’nın endişesinin adı “Ancak sonradan söylenebilen kontrollü krizin bir aksilik yaşanması durumunda bölgede yaygın bir savaşa ya da daha büyük bir savaşa dönme ihtimali idi. Bu ihtimal hâlâ var.” Bu başlığı yazının ilerleyen bölümlerinde açacağım. İran 13 Nisan gecesi İsrail’e karşı hava saldırısı düzenledi, kimileri Ankara’yı sesiz kalmakla, geç ve düşük profilde tepki göstermekle eleştirdi. Bunu anlamak için 13 Nisan’ın öncesine döneceğiz: İRAN-ABD ARASINDA TÜRKİYE ÜZERİNDEN VERİLEN MESAJLAR - 11 Nisan günü ABD Dışişleri Bakanı Antony Blinken, Hakan Fidan’ı aradı. Blinken, Fidan’a şu bilgiyi iletti: “Elimizdeki tüm bilgiler İran’ın İsrail’e bir saldırı yapacağını gösteriyor. İran’ın tepkisinin abartılı olmamasını ve sınırlı olmasını istiyoruz. Durum sınırlı olursa, biz de ona göre tepki gösteririz.” Bu sözlerin ardından Blinken, Fidan’ın İran’a bu mesajı iletmesi ricasında bulundu. -Fidan bu kez de İran Dışişleri Bakanı’yla görüştü. Tepkinin ölçülü verilmesini isteğini ileterek, bölgesel savaşa dönüşmemesi uyarısında bulundu. İran Dışişleri Bakanı, Fidan’a; “Biz Şam’daki elçiliğimize yapılan saldırıya karşılık vereceğiz. Bu oranda bir yanıtımız olacak. Daha büyük olmayacak” yanıtını verdi. Bu mesaj ABD’ye iletildi. -Hakan Fidan’ın temasları bununla kalmadı, bölgesel ve bölge dışı aktörlerle bir dizi temas yürüttü. - Tüm bu temaslar sırasında Fidan bölgesel aktörlere de, bölge dışından gelenlere de “Herkes itidalli olsun” diyerek, aksi takdirde yaşanabilecek sonuçlara dikkat çekti. KUSURSUZ FIRTINA YAŞANABİLİRDİ... En büyük tehlike mesajlaşmalara ya da itidal çağrılarına rağmen; beklenin olmaması Amerikalıların deyimiyle ‘Kusursuz Fırtına’nın yaşanma ihtimaliydi. Adı kusursuz da olsa, o fırtına büyük bir savaşa ya da savaşın yayılmasına neden olabilirdi. İşte bu yüzden Ankara soğukkanlılıkla gelişmeleri an be an takip etti. - Krizin öncesinde başlayan süreçte, kriz anında da tüm kurumlar görevlerinin başındaydı. - Sahada test edilmeden atılan füzelerin nasıl bir seyir alacağı bilinmiyordu. - Bu arada Türkiye olası tüm sonuçlara karşı hazırlık yaptı. Kısacası 13 Nisan gecesi tüm temaslara rağmen, gelişmeler bölgeyi farklı bir noktaya götürebilirdi. Bu yüzden “Kontrollü Kriz” terimi, ancak yaşanan olaydan sonra kullanılabildi. Kontrolden çıkma ihtimali de vardı ve Ankara hazırlık yapmıştı. BUNDAN SONRASI... Bu kontrollü krizin aktörleri şöyle: - İran, İsrail, bölgedeki aktörler, bölge dışı aktörler. NETANYAHU SÜRDÜRMEK İSTİYOR Tüm aktörlerle yapılan görüşmeler ve o aktörlerin de izleniminden edinilen bilgi şu: “Netanyahu gerginliği sürdürmek istiyor.” Her ne kadar Batı İsrail’e arka çıksa da, bir kere daha yanıt vermesinden endişe ediyor; bu endişelerini de Türkiye ile paylaşıyorlar. O yüzden temel hedef İsrail’in yeni ve kontrolsüz bir krizi tetiklememesi. ANKARA BİR KEZ DAHA HAREKETE GEÇİYOR - Ortadoğu’nun mağduru İsrail değil, Gazze ve Gazzeliler. - Temel sorun da Gazze’de yaşananlar. Her ne kadar Netanyahu Gazze’yi unutturmaya, krizi tırmandırmaya çalışsa da; herkes sorunun farkında. - Artık bu işe “Dur” demenin zamanı geldi. Ancak bunu Doğu, Batı, bölgedeki aktörler, bölge dışı aktörler hep birlikte yapabilir. - Bunun için de ana soruna dönmek gerekiyor yani İsrail-Gazze meselesine. HAMAS VE KATAR İLE GÖRÜŞÜLECEK - Dışişleri Bakanı Hakan Fidan bugün Katar’da. Hem Katar ile hem de HAMAS yetkilileri ile görüşecek. - Diğer yandan konuyla ilgili aktörlerle temas halinde olacak. - 7 ülkeden oluşan temas grubu da yeniden harekete geçirilecek. - İsrail’e “Dur” çağrısının artık Doğu ile Batı’nın birlikte yapması gerekiyor. ERDOĞAN BİR KEZ DAHA DİPLOMATİK ATAĞA GEÇTİ Bundan sonrası önemli, savaşın yayılmaması, saldırıların kontrolden çıkmaması ve büyümemesi için asıl meseleye odaklanmak artık zorunlu. Cumhurbaşkanı Erdoğan da temaslarına başladı. Erdoğan’ın en dikkat çeken ve önemli görüşmesi 8-9 Mayıs tarihlerinde ABD ziyaretinde Başkan Biden ile olacak.",https://www.hurriyet.com.tr/yazarlar/hande-firat/sonradan-soylenebilen-kontrollu-krizin-yaygin-savasa-donme-ihtimali-42446656
Hande Fırat,Seçime giderken...,"Mart 29, 2024 06:29","BU pazar günü Türkiye yerel seçimlere gidiyor. Bu seçimde de biz gazeteciler işbaşında olacağız; sizlere verileri ve gelişmeleri anında aktarabilmek amacıyla... Serdar Karagöz ANADOLU AJANSI TAKİP SİSTEMİ Seçim akşamı verileri Yüksek Seçim Kurulu’nun yanı sıra bazı ajanslar ve siyasi partiler de topluyor. Her seçim ilk anda farklı farklı veriler gelse de sonuçlar illâ ki aynı rakamda birleşiyor. Ancak süreçte sistemin nasıl işlediğini bilmeyenler ya da bunu kötü niyetli bir şekilde kullanmak isteyenler nedeniyle ne yazık ki tartışmalar yaşanabiliyor. CNN Türk ve Kanal D’nin ortak yayınında da kullanacağımız Anadolu Ajansı (AA) verilerinin nasıl toplandığını, nasıl bir kontrol sürecinden geçirildiğini Genel Müdür Serdar Karagöz ve ekip arkadaşlarından bazı gazeteci meslektaşlarımla yerinde dinledik. Bu brifingi sizlerle de paylaşmak isterim. Anadolu Ajansı’nın seçim verisi toplama sistemi iki ana kaynağa dayanıyor: - 1. Kaynak: 2500 AA çalışanı sahada görev yapacak. İstanbul ve Ankara gibi büyükşehirlerde AA çalışanları verileri toplayacak. - 2. Kaynak: Araştırma şirketi çalışanları da sahada olacak. - Sandık sonuç verileri, AA yazılım ekibinin ürünü olan özel mobil uygulama ve yükleme ile verilecek. - Seçim verisi toplama işleminde AA, Amazon ve Microsoft ile de işbirliği yapacak. - Sandık sonuç tutanaklarının ıslak imzalı fotoğrafları cep telefonu ile özel bir programla kayıt altına alınacak, sonra da ‘optik karakter tanıma’ sistemi ile taranarak dijital ortama aktarılacak. - Sistem için kontrol mekanizması da oluşturuldu. Sandık başından gönderilen veriler optik karakter tanıma sistemi ile okunduktan sonra, Ankara’daki genel müdürlük binasındaki kontrol sorumluları tarafından kontrol edilecek. Sandık sonuç tutanağı fotoğrafı ile sisteme işlenen sonuçlar karşılaştırılacak. Veride herhangi bir hata varsa düzeltme yapılacak. - Elde edilen veriler bu sürecin sonunda müşterilerine yansıtılacak. SİBER SALDIRILAR İÇİN ÖNLEMLER ALINDI Sistem 2023 seçimlerinde de kullanıldı. Hangi sandık başında kim, hangi ıslak tutanağı girdi, kim kontrol etti, bunların hepsi sistemde olası bir manipülasyona karşı görülebiliyor. Sadece bu değil, AA olası siber saldırılara karşı da çok geniş güvenlik önlemleri aldı. Özellikle yurtiçinden yapılabilecek olası bir siber saldırıya karşı emniyet güçleri ile birlikte oluşturulan güvenlik sistemi çerçevesinde, siber saldırı gerçekleştirmeye çalışanın anında yeri tespit edilebilecek. ANLAMLI VERİLERLE AÇIKLAMANIN ÖNEMİ Doğal olarak veriler taşradan daha hızlı geliyor. Metropollerden ise daha sonra geliyor. Veriyi erken vermek, sonuçları ilk dakikalarda yorumlamak yanıltıcı sonuca neden oluyor. Bu seçimde... - Büyükşehir ve il... - İlçeler... - İl genel meclisi olmak üzere üç ayrı tutanak olacak. Sonuçların sayılması, imza altına alınması, itirazları da düşünürsek zaman alacak. Benim anladığım seçim yasaklarının erken kaldırılması durumunda anlamsız ve tartışmaya neden olan veriler ekranlarda boy gösterecek. Bu nedenle tartışmaları önlemek için YSK’nın seçim yasağını uygun bir saatte kaldırması gerekir ki, verilerin yoğunluğu düşünülünce, bunun 19.00 olması gerektiği düşünülüyor; tüm kanalların da bu saate uymasında büyük fayda var. SİYASİ PARTİLERE DÜŞEN GÖREV Tartışmayı yaratan bir başka konu ise, her siyasi partinin sandığa sahip çıkmamasından kaynaklanıyor. Bakın, yukarıda yazdım. Türkiye genelinde tam 206 bin 555 sandık kuruluyor. Her siyasi partinin bu rakamın iki katı kadar insanı (yedekleme de yaparak) görevlendirmesi gerekiyor. BİTİRİRKEN AA’DAN HABERLER... Anadolu Ajansı 104. yaşına giriyor. Genel Müdür Serdar Karagöz rekabet alanını uluslararası arena olarak belirledi. Bu nedenle de hedefleri dünyayı dünyaya anlatmak. Karagöz, “Amacımız AA’yı medya ve teknoloji şirketine çevirmek. Şu an dördüncü sıradayız ancak hedefimiz Reuters ve AP’nin ardından ilk etapta üçüncü sıraya yerleşmek” dedi. MUHABİR KİTABI YENİLENDİ Habercinin temel kitabı “Muhabir” de yenilendi. Alan muhabirliği, görsel habercilik, dijital habercilik, medya hukuku güncel örneklerle ayrıntılarıyla anlatılıyor. Her iletişim öğrencisinin hatta her muhabirin mutlaka okumasını tavsiye ederim. İLETİŞİM BAŞKANLIĞI DA BASIN MERKEZİ KURACAK Pazar günü yapılacak seçimler için Cumhurbaşkanlığı İletişim Başkanlığı da ulusal ve uluslararası basın mensuplarına yönelik Ankara ve İstanbul’da “basın merkezi” kuracak. Seçimlerin Türkiye’nin yanı sıra uluslararası kamuoyunda da ilgiyle takip edileceğinden yola çıkan Başkanlık, kurulacak basın merkezleri ile ulusal ve uluslararası basın mensuplarının seçime ilişkin gelişmeleri sağlıklı ve hızlı şekilde takip etmelerine katkı sunmayı amaçlıyor.",https://www.hurriyet.com.tr/yazarlar/hande-firat/secime-giderken-42435973
Hande Fırat,Riyad’daki Gazze toplantısının perde arkası,"Nisan 30, 2024 06:29","Türkiye’nin dikkat çekici katkısıyla oluşturulan 7 bakanın yer aldığı Temas Grubu Batılı ülkeler dahil birçok ülkenin başkentini ziyaret ederek, acil ateşkes ve kalıcı barış çağrısında bulunmuşlardı. Toplantılara Türkiye adına Dışişleri Bakanı Hakan Fidan katıldı. Türkiye’nin Gazze konusundaki önceliklerini, iki gün boyunca toplantı ve ikili görüşmelerde verdiği mesajları şöyle sıralayabiliriz: TÜRKİYE’NİN TEMEL ÖNCELİĞİ * Gazze’deki katliamın en kısa sürede durdurulması, bunun için de uluslararası toplumun acilen harekete geçirilmesi. * Gazze’deki adaletsizliklerin daimi çözümü için iki devletli çözüme odaklanılması ve bunun yönteminde uzlaşılması. Türkiye 1967 sınırları temelinde, Doğu Kudüs’ün başkent ilan edilmesiyle, bağımsız, egemen ve coğrafi bütünlüğe haiz bir Filistin Devleti kurulana kadar, Ortadoğu’da barış ve istikrarın sağlanmasının mümkün olmadığını tüm ülkelere iletiyor. * İnsani yardımın acil ve kesintisiz biçimde Gazze’ye ulaştırılmasının sağlanması. ‘NETANYAHU BÖLGEYİ SAVAŞA SÜRÜKLEMEYE ÇALIŞIYOR’ Türkiye tüm görüşmelerinde İsrail’in Gazze halkının yaşam hakkını elinden aldığını söyledi. Özellikle İsrail’i destekleyen ülkelere şöyle denildi: * Bu adaletsizlik karşısında tepki vermeyen ülkeler var. * Netanyahu, iktidarda kalabilmek için, bölgeyi bir savaşa sürüklemeye çalışıyor. * İsrail’in Gazze’de işlediği suçların bölgesel bir çatışmaya dönüşme riskini Türkiye en başından beri dile getiriyor. * Netanyahu’yu kayıtsız ve şartsız destekleyenler tutumlarını acil gözden geçirmelidir. * Üçüncü taraflar kendi çatışmalarını bu coğrafyaya taşımasınlar. ‘139 YETMEZ FİLİSTİN’İ DAHA ÇOK DEVLET TANIMALI’ Ne yazık ki 1967 sınırlarına rağmen bu sınırları kabul etmeyenler var. BM’ye tek bir veto nedeniyle üye olamıyor. Ancak Filistin Devletini tanımak İsrail üzerinde bir baskı oluşturmak anlamına da geliyor. Şu ana kadar 139 ülke Filistin’i devlet olarak tanıdı. Bu sayının artması önemli. Özellikle de Batılı ülkelerin artık adım atması şartı. BEŞ ÜLKE SIRADA Kısa bir süre önce “Barış ve güvenliği sağlamanın tek yolu” olarak Filistin Devleti’ni tanımaya hazır olduklarını açıklayan İspanya, İrlanda, Slovenya ve Malta görüşmelerde İsrail’e “Katliamı sürdürürseniz, Filistin Devleti’ni en kısa sürede tanıyacağız” mesajı verdiler. Norveç de bu ülkelerle aynı görüşte. 54 ÜLKENİN VİCDANI NEREDE  Gazze’de her gün kadın ve çocuklar başta olmak üzere siviller katledilirken, “medeniyet, hukuk, barış” tan en çok bahseden Batı’nın sözde büyük ülkeleri nerede? Fransa, Almanya, Birleşik Krallık, ABD, Portekiz, Hollanda, Finlandiya, Danimarka, Belçika, Yunanistan’ın vicdanı öldü mü? Peki Japonya’nınki ne zaman öldü, atom bombası atıldığında mı? İSRAİL VE DESTEK VERENLERE BASKI UNSURLARI YOLDA Başta İslam İşbirliği Teşkilatı ve Arap Ligi ve dünyada vicdanını kaybetmemiş ülkeler İsrail ve İsrail’e destek veren ülkelere karşı uygulanabilecek baskı unsurlarını da iki günlük toplantıda konuştu. Birçok öneri masaya geldi. Temel hedef sadece belli ülkeleri değil, bu baskı unsurları paketine mümkün olduğunca ülkeyi dahil etmek. Özellikle de Batılı ülkeleri... Edindiğim bilgiler bazı Batılı ülkelerin de destek vereceği yönünde. Peki hem İsrail’e hem de İsrail’i desteklemeye devam eden ülkelere karşı masadaki baskı unsurları neler ve ne zaman açıklanacak? Yabancı kaynaklarımdan edindiğim bilgiler şöyle: * Batılı ülkeler de artık İsrail’e silah satışını kesmeyi, hatta teknolojiye erişimini kısıtlamayı öneriyor. * Hava sahasının kısıtlanması yine öneriler arasında. * En dikkat çekici öneri ise Fransa’da yapılacak olimpiyatların boykot edilmesi. 2024 Yaz Olimpiyatları Paris’te yapılacak. Olimpiyat boykotu daha önce de yaşanmıştı. 1979 Yılında Sovyetler Birliğinin Afganistan’ı işgal etmesinin ardından ABD’nin başlattığı boykotla 1980 yaz olimpiyatlarına sadece 80 ülke katıldı. 4 yıl sonra ABD’de yapılan olimpiyatları ise Doğu Bloku ülkeleri boykot etti. * Gelecek hafta İslam İşbirliği Teşkilatı’nın Dışişleri Bakanları toplantısı var. Bu toplantıda baskı unsurlarının neler olabileceği bir kez daha konuşulacak. Ardından devlet başkanları zirvesi yapılacak. Alınacak kararların bu zirvede açıklanması bekleniyor.  BİTİRİRKEN...  Genel çerçeveye bakarken, şunu da ekleyelim: * Ne yazık ki ABD, HAMAS’ı İsrail’in şartlarını ne pahasına olursa olsun kabul etmeye zorluyor. Bu noktada bölgeden bazı ülkelerin de desteğini arıyor. Bunların arasında Türkiye’nin bulunmadığını söylemeye gerek yok. * Filistin’i destekleyen Türkiye gibi ülkeler ise İsrail’in üzerindeki baskıyı artırmak, Filistin’e destek olan ülkelerin sayısını artırmak için çaba harcıyor. * İsrail’in Refah’a olası bir operasyonunun önüne geçmek için de Filistin yanlısı tarafın büyümesi ve İsrail’in eylemlerine daha güçlü bir muhalefet gerekiyor. * Bir yanda dünya kamuoylarında İsrail’e yönelik tepki artıyor. Bu tepkinin toplumsal hareketlere dönüşme ihtimali Batılı ülkeleri de endişelendiriyor. * İran- İsrail arası gerginlik, Gazze’deki katliamın bölgesel yansımasıydı. Bir sonraki yansıma, hem bölgede hem Batıda daha ciddi toplumsal huzursuzluk yaratabilir. Kısacası artık herkes aklını başını alsın.",https://www.hurriyet.com.tr/yazarlar/hande-firat/riyaddaki-gazze-toplantisinin-perde-arkasi-42453698
Hande Fırat,"Atatürk’ten Meclis’e çocuklara, siyasilere dikkat çeken öğütler","Nisan 23, 2024 06:29","Türkiye Büyük Millet Meclisi’nin açılışı ve bu değerli günü çocuklara armağan eden Atatürk’ün kız kardeşi Makbule Hanım ile ilgili kıymetli gazeteci arkadaşım Nüket Aşkın, uzun süre yaptığı araştırmaların sonucunda “Sırlarıyla Atatürk’ün Kız Kardeşi Makbule Hanım” kitabını yayımladı. Bir solukta okuduğum kitapta, Makbule Hanım kadar Atatürk ile ilgili çok önemli, duygusal, insani bilgiler de yer alıyor. Size kitaptan günümüzü de ilgilendiren bazı bölümleri bu özel günde paylaşmak isterim: ATATÜRK AÇISINDAN MUHALEFET NE DEMEK Türkiye Büyük Millet Meclisi’nin açılışından 9 yıl sonra, Atatürk, 1929 yılında dünyada yaşanan ekonomik buhran sırasında hükümetin mali icraatlarını denetleyen bir muhalefet partisinin gerekliliğini hisseder. Yeni bir parti kurulması fikrini de yakın çevresiyle konuşur. Serbest Cumhuriyet Fırkası’nın kurulması kararı Yalova’da bir akşam yemeğinde alınır. Atatürk kardeşi Makbule’ye, “Haydi sen de bu partiye gir. Serbest olarak eleştirilerini yap, mücadele et” der. Bununla bitmez; Atatürk Vakit Gazetesi Sahibi Asım Us’u çağırır. Bir yanında İnönü, bir yanında Fethi Okyar vardır. Şu açıklamayı yapar: “Ben şimdi bir babayım. Siz ikiniz de benim evladımsınız. İkiniz arasında benim nazarımda hiçbir fark yoktur. Benim istediğim, sadece memleket işlerinin Büyük Millet Meclisi’nde açıkça münakaşa edilmesidir. Büyük Millet Meclisi’nde, Türk milletinin gözü önünde açıkça konuşulamayacağı hiçbir iş yoktur.” Nüket Aşkın’ın kitabındaki bu iki dikkat çekici olayla ilgili şunları söylemekte fayda var: - Atatürk’ün muhalefetin varlığına önem vermesi, - Hatta yeri geldiğinde kız kardeşinin bile muhalefette yer alabileceğini göstermesi, - İki siyasi partiyi de ‘evladım’ diyerek, ikisini birden kucakladığını açıklaması ve milletin önünde her konunun tartışılmasını istemesi dikkat çekicidir. İşler o dönemde Atatürk’ün planladığı gibi gitmemiş olsa da, gönlünden geçenin ne kadar önemli olduğunu görmek açısından bu bölümlere yazımda yer vermek istedim. “ÖNEMLİ OLAN ÜLKEYE YARARLI OLMAK” 23 Nisan’ı çocuklara armağan eden Mustafa Kemal Atatürk, 1937 yılında Kazım Özalp’in oğlu Teoman ile onun geleceğine ilişkin sohbet eder. O sohbette bugün ülkemizin geleceği olan tüm çocuklarımızın kulağına küpe olması gereken şu sözleri söyler: “Önemli olan ne mesleği seçersen seç ülkene yararlı olmaktır. Bunu sakın unutma!” BUGÜNÜN KÖRFEZ ÜLKELERİNE BİR DE O GÜNDEN BAKIN Gazze’de yaşanan katliama Körfez ülkelerinin sessizliği ya da yeteri kadar ses çıkarmaması eleştiriliyor. İbrahim Anlaşmaları ya da kendi çıkarları açısından davrandıklarına şüphe yok. Geçmiş ve tarih bugüne her zaman ışık tutar. Yine kitaptan devam edelim. Makbule Atadan, Şemsi Belli’ye verdiği röportajda Atatürk’ün İtalya savaşına ait bir hatırasını aktarır. O hatırada Atatürk şu dikkat çeken sözleri söylemiştir: “Şu Araplarla başım dertte. Avuç dolusu para harcıyoruz kendileri için. Bir gün bizim saflarımızda çarpışıyorlar. Ertesi gün bir de bakıyorum karşı tarafa geçmişler. Bana çok zahmet veriyorlar.” ‘NE SENİN NE BENİM PARAMIZ OLACAK’ Günümüzün diğer gündemi; siyaset- para ilişkisi. Makbule Hanım bu kez Yaşar Yula’ya verdiği röportajda, Atatürk’ün bugün belki de dönüp dönüp yeniden okunulması gereken şu sözlerini söyler: “Ne senin ve ne benim paramız olacak. Her şeyimiz, yalnız ve yalnız bize bunları veren milletin olacaktır.” Hepimizin bildiği gibi taşınır, taşınmaz tüm mal varlığını da millete ve devlete bağışlar. Hatta hem Makbule Hanım hem de Sabiha Gökçen ileriki yıllarda geçim sıkıntısı yaşarlar. ÇOCUKLARI OLMAYAN, KARDEŞLERİNİ KAYBEDEN MAKBULE HANIM VE ATATÜRK Ulu Önder de yaşadığı acılarla, hayal kırıklıkları ile mutluluklarıyla hepimiz gibi bir insan ve çocuktu. Acıyı küçük yaşlarda öğrenen bir çocuk. Kardeşleri vefat eden çocuklar... Her ikisinin de çocuğu olmaz. Manevi evlatları olur. Kim bilir 23 Nisan’ı çocuklara armağan etmesinde çocukların ülkemizin geleceği olması kadar, çocuk sahibi olmanın özlemi de vardır. 23 Nisan Ulusal Egemenlik ve Çocuk Bayramı’mız kutlu olsun.",https://www.hurriyet.com.tr/yazarlar/hande-firat/ataturkten-meclise-cocuklara-siyasilere-dikkat-ceken-ogutler-42450314
Hande Fırat,ABD-Türkiye ilişkileri ve sorunlu alanlar,"Mart 19, 2024 06:29","Mesele sadece masada kalan dosyalar ya da iki dosyanın kalkmış olması da değil. Mesele yeni bir siyasi iklimin iki dosyanın halledilmesiyle birlikte oluşması. ABD’DEN UZUN SÜRE SONRA GELEN OLUMLU HAVA Son dönemde yapılan üst düzey ziyaretler çerçevesinde, Washington’daki Ankara’ya ilişkin genel havanın olumlu olduğunu söylebiliriz. Hatta “ABD ile uzun süredir böyle bir hava yoktu” yorumu bile yapılabilir. Bu sorunlu başlıkların artık konuşulabilir hale gelmesi açısından önemli bir adım. Kısacası son dönemde sorunları üst düzeyde müzakere edilebilecek bir zemin var. Ancak ABD, başkanlık seçimlerine kilitlenmiş durumda. Kimileri Trump’ın başkanlığını şimdiden satın almış durumda. Hatta daha önce de hem yazmış hem de ‘Gece Görüşü’ programlarında ifade etmiştik, “ABD’de kimi kurumlar, bu olası başkanlığa karşı sorunlu konularda çalışmalar yürütüyor” demiştik. Trump’ın tarzını bilen ABD kurumları “Yarın Suriye’den çekiliyoruz” açıklamasına bu kez hazırlıklı yakalanmak için bir dosya üzerinde çalışıyor. Bu konuların ayrıntılarına gireceğiz. Ancak önce dikkat çeken bir gelişme ile başlayalım. YAPTIRIMLAR UYUM ŞEMASI ÜZERİNDE UZLAŞI Son dönemde konuşularak üzerinde uzlaşılan başlıklardan biri Türkiye açısından son derece önemli. Rusya ile ticari faaliyetleri olan ya da olduğu ileri sürülen şirketler Türkiye’ye sorulmadan, araştırılma istenilmeden ABD tarafından hemen yaptırıma tabii tutuluyordu. Bu ekonomide de çeşitli sorunları beraberinde getiriyordu. İki ülke yeni bir sistem üzerinde anlaştı. ‘Yaptırım uyum şeması’ denilen sisteme göre, ABD önce olası şirketleri Türkiye’ye bildirerek konuyla ilgili bilgi isteyecek. Türkiye’nin de araştırması ve sonuç bildirmesi durumunda gerekli görülürse adım atılacak. ABD’NİN TERÖR ÖRGÜTÜ İLE İŞBİRLİĞİ SORUNU  ABD’nin gündeminde Türkiye’nin Pençe- Kilit Operasyon serisi yok. ABD’nin ilgi alanı hâlâ Suriye ve terör örgütü PYD/YPG. Her ne kadar Amerika’da olası Trump başkanlığı ve kararına göre bir “çekilme” ya da “küçülme” çalışması yapılıyor olsa da çok gerçekçi senaryo olarak karşımızda durmuyor. Nedenleri ve bazı tespitleri şöyle sıralayabiliriz: * ABD’nin bahanesi DEAŞ ile mücadele. Ancak aslında ABD’nin PYD/YPG terör örgütüne yaptığı yatırım Rusya ve İran’a karşı. * DEAŞ ile mücadele konusunda zaman zaman ABD’yi “Kamplardaki DEAŞ’lıları serbest bırakırım” diye tehdit ettikleri biliniyor. Türkiye belirlenecek şartlarda bu kampların sorumluluğunu yüklenebileceğini, mücadeleyi de sürdürebileceğini zaten söyledi. * Bunun için öncelikle ABD’nin 2019 yılında Suriye’nin kuzeyindeki tampon bölgeye terör unsurlarının girmemesi konusunda attığı imzaya sahip çıkması gerekiyor. * Ayrıca Ankara artık terör örgütüne verilen imkân ve kabiliyetlerin durdurulması talebini de defalarca iletti. * Bir diğer rahatsızlık ise sözde Rojova anayasasını hazırlayan terör örgütünün bunu Avrupa’da az sayıda da olsa parlamentere anlatıyor olması. Kısacası, Ankara “Devletleşmeye çalışıyorlar ve buna müsaade edilemez” dedi. ABD’NİN YENİ SURİYE MESAJI Amerikalılar her ne kadar Ankara’ya “Devletleşmeye karşıyız” dese de bu endişeye karşı bir somut adım gerekiyor. Beyaz Saray ve Centcom arasındaki görüş farklılığı ya da Centcom’un Beyaz Saray’ı bu konuda yanıltıyor ya da gerçeği anlatmıyor olma ihtimali buradan bile görülüyor. * Kısacası Ankara operasyonlarını sürdürmeye kararlı. * Gelelim işin en can alıcı bölümüne; ABD ilk kez “Suriye’yi stratejik olarak konuşmaya” hazır olduklarının mesajını verdi. Önümüzdeki günlerde bu konuda toplantılar kimseye sürpriz olmasın. İki ülke arasındaki başlıklar bunlarla sınırlı değil, diğer detayları bir başka yazıda ele almak üzere şimdilik noktayı koyalım.",https://www.hurriyet.com.tr/yazarlar/hande-firat/abd-turkiye-iliskileri-ve-sorunlu-alanlar-42427361
Hande Fırat,Sanata sığınmak ve Devriamber,"Nisan 26, 2024 06:29","“İçini kanatan acını resme dökebilir misin? İçinde yarım kalmış sevgilerin resmi kaç gecede biter? İnsan acılarıyla nasıl barışır? Kaç kere düşer, kaç kere kalkar, aynı döngüyü kaç kere yaşar? Yüzünü tam güneşe çevirecek iken, ölüm döngüsü yüzünü kaç kere yere düşürür? Sırlar; ayrı ayrı acıların yaşandığı, karanlık gözyaşı kuyularında boğulan sırlar, güçlü omuza konulan o küçük baştaki saçları okşayan büyük ellerin kokusunda köklere duyulan özlemde gizli kalan sırlar. Bir babanın elleri, bir çınarın kökleridir. Baba, dallarında kuşlar saklayan kocaman bir çınardır. Başı okşanan küçük kız, hani o ilk büyük acıyla bir anda büyümek zorunda kalan, yüzü güneşe dönük görünse de aslında gözü hep topraktadır. Hani bir gün mutlaka her insanın gideceği kahverengi, serin toprak... Saçları o hatırlanmayan gecede okşanan küçük kız, çınarını kaybedince aslında yapayalnız kalır. Kalabalıklarda kendi gölgesine sarılan, yalnız kalan kız, sonra da yalnız kadındır. Acılara nasıl alışır insan? Acıları akıtıp, yedi zorlu vadiyi geçtikten sonra da yüzünü yeniden güneşe çevirir. Çınar ağacının yaprağı olan kız çocuk artık tek başına kocaman kökleriyle çınar olmuştur. Tam oldum derken, olmadığını öğrenir bir kere daha. Aynı acıyı, aynı döngüyü kendi kızıyla yaşayarak. Üç kuşağın üç aynı acı hikâyesidir bu. İşte o gün, Çınar Kadın, bir kere daha kendi içine döner ve o kadim sözü hatırlar; “Şu dünyada herkes bir şey olmaya çalışırken, sen hiç ol!” Adı : BABA -1 DEVRİAMBER’İN HİKÂYESİ Hayatta ördüğümüz duvarların ardından dışarıdan görülen yüzlerimiz, işlerimiz, unvanlarımız, koşturmalarımız var. Bir de içimizdeki acılarımız, hayallerimiz, kırıklıklarımız, içten atılan kahkahalarımız, korkularımız, gözyaşlarımızın olduğu gerçek benler var. Devriamber gerçekte bir gazetecinin içini dağlayan hikâyesinin sergisi. Bakmayın bizim ‘çok bilmiş yorumlarımıza, makyajlı ve havalı görüntülerimize, ekrandaki havalarımıza’... Bu işe muhabirlikten başlayanlar hep başkalarının hayatlarını yaşayanlardır; kendi hayatını unutanlar, çocuğu ateşlendiğinde yanında olamayanlar, annesi çağırınca gidemeyenler, babasının sözlerinden çok siyasetçilerin sözlerini hatırlayanlar. Fedakârlık isteyen bu meslek çok da nankördür; herkesin yeri bir dakikada doldurulur, bugün sevilir, yarın dövülürsünüz... Kısacası ruhunuzu öyle ya da böyle hasta eder, ama bunu da bir türlü bırakamazsınız. Başta rahmetli babam olmak üzere şair, sanatçı ile dolu bir aileden geliyorum. Hep “Şu içimizi nasıl akıtacağız?” derdinde bir aile... İçimi en çok “gazetecilik” ve bu meslekte gördüklerim doldurdu, doldururken yordu da yordu. Ama içim zaten acılıydı. Sonra bir baktım ki, o eski acı döngü olmuş bizim ailenin kadınlarında. Annem, ben, kızım babalarımızı 18 yaşın altında kaybettik. Tam da dayanacak çınara ihtiyacımız olduğu zamanlarda... Çınarı kaybeden çınara dönüyor, biz de çınar kadınlar olduk. Annem kendinde yaşadı, sonra bende yaşadı, sonra torununda. Benim için ise tam bir ‘kopuş’ oldu... Vazgeçtim, dünyadaki zorunlu rollerimi oynarken kendi içimde ‘hiç’ oldum. İşte bu kopuş oldu, yani derler ya “Yorgun geldim, yorgun gidiyorum...” O yüzden döngüye döndü içim. Şimdi kırılma zamanı! Bu döngü “Devriamber” ile kırılacak. Tüm bu yaşanmışlıklar ise beni 12 yıldır resim ile ayakta tutuyor. İlk hocam Müjgan Aslanpay, ikinci hocam Mahmure Tunal ve yıllardır çalıştığım yol arkadaşım, hocam, sanatçı Hüseyin Arıcı’ya sonsuz teşekkürler ediyorum. Resimler, heykeller, video art, dijital art, mapping için benimle çalışan tüm ekibe, katkı sunan tüm firmalara da şükranlarımı sunuyorum. Canım annem ve canım kızım, bu sergi bizim sergimiz... BABAM SANATA SIĞINMAK Kültür Bakanlığı adına “Sığınak” dedi. Zaten mekânın kendisi sığınak. Ulus’ta, Atatürk’ün de kürsüsüne çıktığı, 1924 ile 1962 yılları arasında İkinci Meclis’te, Cumhuriyet Müzesi yerleşkesinde yer alıyor. Sığınak olarak hiç kullanılmamış ama şimdi sanata sığınmak için kullanılıyor. Başta Kültür ve Turizm Bakanı Mehmet Nuri Ersoy ile Bakan Yardımcısı Gökhan Yazgı ve tüm ekibini tebrik ederim. Sergi 25 Mayıs’a kadar açık sevgili okurlarım. Sizi sadece Hande olarak davet ediyorum. Acılarını yaşayıp yeniden doğan, doğmak zorunda olan başta kadınlar olmak üzere herkese selam olsun... Üç neslin hikâyesi",https://www.hurriyet.com.tr/yazarlar/hande-firat/sanata-siginmak-ve-devriamber-42451867
Hande Fırat,O saldırganlar Moskova’dan Türkiye’ye gelmişler,"Mart 26, 2024 06:29","YAKIN geçmişle başlayacağız: * Afganistan’da havaalanına ve Çin oteline saldırdılar. * DEAŞ Horasan, ocak ayında İran’da eski üst düzey General Kasım Süleymani’yi anma töreninde çok sayıda kişinin hayatını kaybetmesine ve yüzlercesinin de yaralanmasına neden olan bombalı saldırıları gerçekleştirdi. * Aynı ay pazar ayini sırasında İstanbul’un Sarıyer ilçesinde yer alan ve Santa Maria Kilisesi olarak da bilinen Meryem Ana Doğuş Kilisesi’ne saldırdılar. * Moskova’da konserde katliam yaptılar. Dikkatinizi çekerim; sözde İslami bir terör örgütü Gazze’deki savaşa karşı ilgisiz ancak hedefinde Afganistan, Çin, Rusya, Türkiye ve Rusya var. Neden Batı’dan hiçbir ülke yok? KİM BUNLAR VE NEREDELER * Adını Afganistan, Pakistan, Türkmenistan, Tacikistan, Özbekistan ve İran’ın bazı kısımlarını kapsayan bölge için kullanılan eski bir terimden aldı. 2014’ün sonlarında Afganistan’ın doğusunda ortaya çıktı. Horasan, Farsça “güneşin yükseldiği yer” demek. Gittikleri her yere güneş değil, karanlık götüren kapkaranlık bir terör örgütü. * 2021 yılında Kabil Uluslararası Havalimanı’na saldırdılar, dünyanın gündemine oturdular. * Gerilla saldırıları, bombalamalar ve hedefli suikastlar yapıyorlar. * Konumları artık Suriye değil. Batı Afrika’dan Güneydoğu Asya’ya kadar uzanan gizli bir hücre ağı. * Bu son eylemler silsilesini yöneten aklın, Tacik kökenlileri kullanması da dikkat çekici. Burada Tacik uyrukluların yukarıda sayılan hedef ülkelerde yadırganmayan, görülmeye alışık, yani bu söz konusu coğrafyada rahat rahat dolaşabildiklerini hatırlatalım. MOSKOVA SALDIRISININ GERÇEKLEŞTİĞİ HAFTA NELER OLDU * DEAŞ-H terör örgütünün sevmediği Putin bir kez daha başkan seçildi. * Yabancı kaynaklarımdan edindiğim çok önemli bir bilgiyi sizlerle paylaşacağım. Hatırlayacaksınız Rusya, 20 Mart akşamı Kiev’i bombaladı. Hatta Kiev bunu resmi sosyal medya hesabından duyurdu. * O gün Kiev’de çok önemli bir toplantı vardı. Ukrayna-Rusya savaşının gidişatı, müzakere sürecinin ve tahıl koridorunun işleyebilmesi için rutin toplantılar yapan G-7 ile aralarında Türkiye’nin de bulunduğu ülkelerin ulusal güvenlik danışmanları toplantısı Kiev’de düzenlendi. * Dünyanın sayılı ülkelerinin ulusal güvenlik danışmanları savaş bölgesine gittiler. Son derece yüksek güvenlik önlemleri altında bir trenle... * Toplantı bitti, danışmanlar ayrıldı ve yaklaşık iki saat sonra Rusya, Kiev’e füze yağdırdı. Kiev’e göre 29, başka kaynaklara göre 31 füze atıldı. * İki gün sonra, cuma akşamı Moskova korkunç terör saldırısıyla sallandı. KOMPLO TEORİSİ SEVMEM AMA... Bunları alt alta koyarak amacım bir komplo teorisi oluşturmak değil. Tüm bunlar denk gelmiş diyebilirsiniz... * Sonuçta DEAŞ-H’nin iki yıldır Rusya’ya takıntılı olduğu tespiti yapılıyor. Rusya’nın Taliban’la ilişkilerinin iyi olması da bir başka sebep olarak gösteriliyor. * Rusya’nın suçlamalarını hem ABD hem Ukrayna resmi olarak reddetti. * ABD iki hafta önce Moskova’da büyük etkinliklerin hedef alınabileceğine dair bir uyarı yayımlamıştı yani önceden uyarmıştı. Böyle bakınca bir komplo teorisi üretilmesi doğru değil. Ancak amaç gerçekten Rusya başta olmak üzere bu saldırılarla özellikle bazı ülkeleri istikrarsızlaştırmak ise o zaman bazı sorular gündeme geliyor: * ABD uyarı çerçevesinde Rusya ile kapsamlı bir istihbarat paylaştı mı? Ruslar paylaşmadıklarını belirtiyor. Neden? * Rusya bu istihbaratı ciddiye aldı mı? * İki süper güç olası bir saldırı beklerken, bu terör örgütü bu saldırıyı nasıl gerçekleştirdi? Arkasında kim var? * Dünya ülkeleri terör örgütlerine karşı ne zaman birleşebilecekler, birlikte mücadele edebilmeleri için kaç masum insan daha ölmeli? * Yine dünya ülkeleri ne zaman kendi çıkarları uğruna para ile bu örgütleri kullanmaktan vazgeçecekler? * Rusya’nın ilk kez “savaş” ifadesini kullanması dünyayı endişelendirmiyor mu? Yetmedi mi savaşlar? Dünya liderleri bu kadar masumun kanını nasıl taşıyacaklar? ANKARA- MOSKOVA HATTI VE ORTAK MÜCADELE Moskova’daki dört saldırgandan ikisinin Türkiye’den Moskova’ya giriş yapması da tartışılan konulardan. Güvenlik kaynakları olayı A’dan Z’ye inceliyor. İlk tespit olarak şunları söyleyebiliriz: * Türkiye’den Moskova’ya giden iki saldırgan, Türkiye’ye Moskova’dan geldiler. Yani Moskova-Türkiye-Moskova rotası izlediler. Türkiye’de bir kayıtları bulunmuyor. * Moskova’dan söz konusu iki kişiye ilişkin Ankara’ya ulaşan bir uyarı da yok. * Doğal olarak Moskova’dan gelen ve kaydı bulunmayan iki kişinin tekrar Moskova’ya dönmesinde o an için anormal bir durum bulunmuyor. * Ankara, Türkiye’ye gelen ve yeniden Moskova’ya dönen bu iki kişiyle ilgili her konuyu mercek altına aldı, üstelik tüm gelişmeler Moskova ile de paylaşılıyor. * DEAŞ Horasan’ın ve arkasındaki aklın istikrarsızlaştırma hedefinde yer alan iki ülkenin, yani Türkiye ve Moskova’nın bu durumun net bir biçimde farkında olması gerekiyor. * Ankara’nın Moskova’dan beklentisi, bu durumun farkında olunması ve bilgi, belge paylaşımının artırılması ve mücadeleye yönelik ortak bir çerçeve belirlenmesi.  UKRAYNA’DAKİ O TOPLANTIDA NE OLDU  Savaş bölgesi Kiev’deki Ulusal Güvenlik Danışmanları Toplantısı’na Türkiye adına her zaman olduğu gibi Akif Çağatay Kılıç katıldı. Rusya-Ukrayna arasındaki gelişmelerin yanı sıra toplantıya ikili görüşmeler damgasını vurdu. Edindiğim bilgilere göre: ERDOĞAN MAYIS AYINDA ABD’YE GİDİYOR * Toplantı kapsamında çok sayıda ikili görüşme yapan Akif Çağatay Kılıç, ABD’li muhatabı Jack Sullivan ile dikkat çeken bir görüşme gerçekleştirdi. * İki ülke ilişkileri, Rusya-Ukrayna, Gazze’deki son durum masadaydı. * Son dönemde karşılıklı yapılan üst düzey ziyaretlerin ardından Cumhurbaşkanı Erdoğan ile ABD Başkanı Biden’in bir araya gelmesi için bir süredir iki ülke arasında bir çalışma yürütülüyordu. * Kılıç-Sullivan görüşmesinde Erdoğan’ın Washington ziyareti için bir tarih üzerinde uzlaşıldı. Bir aksilik olmazsa, ABD’deki seçim sürecine ilişkin takvimde bir sıkışıklık yaşanmazsa Erdoğan’ın mayıs ayının ikinci haftasına Washington’a gitmesi üzerinde mutabakata varıldı. 9 Mayıs günü gözler Erdoğan-Biden zirvesine çevrilebilir.",https://www.hurriyet.com.tr/yazarlar/hande-firat/o-saldirganlar-moskovadan-turkiyeye-gelmisler-42432791
Hande Fırat,Erdoğan’ın yeni yol haritası arası,"Nisan 05, 2024 06:29","Seçim sonuçlarındaki başarısı nedeniyle CHP’yi kutlarım. Bu başarıda CHP açısından neler etkili oldu önce ona bakalım; - Yeni ve genç isimler sokağa inip, insanlara dokunan bir kampanya yürüttüler. - Bire bir vatandaşın sorunlarını dinleyerek, öneriler aldılar. Örneğin CHP’nin Çankaya Belediye Başkanı site yöneticilerini, kendisine bağlı mahallelerin esnafını, gençleri gruplar halinde topladı. WhatsApp grupları oluşturarak, sorunları paylaşmalarını istedi. - Gençlerin ilgisi de kuşkusuz bu başarıda etkili oldu. - Ekonomideki sıkıntı, hayat pahalılığı da seçmeni tepkisel olarak CHP’ye yönlendirdi. - Kent ittifakı CHP’ye kazandırdı. CHP yerel seçimlerden Türkiye’nin birinci partisi olarak çıktı. Asıl zorluk ise şimdi başlıyor. Seçmen hiçbir siyasi partiye sonsuz kredi açmaz. Bugünden itibaren başta İstanbul olmak üzere fay hattındaki şehirlerin durumu, trafik sorunları, altyapı sıkıntılarının artık giderilmesi şart. Bir de seçmenin mesajından her zaman ders almak gerekir. Bugün kazandırdığı partiye, yarın kaybettirebilir. “Kent uzlaşısı” yapılmış da olsa, Türkiye’yi ateşe vermeye çalışanlar karşısında CHP “Dur” demeyi ve sağduyu açıklaması yapmayı da mutlaka hatırlamalı. Bu yüzden de Cumhurbaşkanı Tayyip Erdoğan’ın partisine yönelik eleştirilerini AK Parti kadar CHP yönetiminin de dikkatle okumasını ve ders çıkarmasını tavsiye ederim. ERDOĞAN’IN TESPİTLERİ - “Partinin de ittifakın da oy oranları geriledi. - AK Parti’ye oy veren seçmenlerin bir kısmı sandığa gitmedi. - Sandığa gitmeyen AK Parti seçmeninden teşkilat, genel merkez ve adaylar sorumlu. - Oy kaybında emeklilerin durumu, hayat pahalılığı ve enflasyon baskısı etkili oldu. - Partinin en büyük sorunu kibir hastalığı, bir de vatandaşla araya duvar örülmesi. - Sadece oy kaybı yok, kan ve ruh kaybı da var. - Hiç kimse bu sonucun sorumluluğundan kaçamaz.” Yukarıdaki cümleler Cumhurbaşkanı Erdoğan’ın MYK toplantısında yaptığı tespitlerin bir özeti. O özeti yaptığı toplantının hemen ardından ise Ankara’da bir alışveriş merkezine giderek vatandaşlarla vakit geçirmesi bana sorarsanız yine partisine mesajdı. “Ben sokakta, vatandaşın arasındayım” mesajı... Cumhurbaşkanı Tayyip Erdoğan ERDOĞAN NE KARAR VERECEK? Cumhurbaşkanı Erdoğan teşhisi koydu, koymakla kalmadı bu teşhisini milletiyle paylaştı. Şimdi tedavi zamanı... Peki tedavi nasıl olacak? Tedavinin bir kısmı belli, Erdoğan tespitleri ile yapılması gerekenleri sıraladı. Yani AK Parti’de A’dan Z’ye kim varsa Erdoğan’ın eleştirdiği, hastalık dediğini yapmaktan vazgeçecek. Peki görev değişiklikleri olacak mı? Mutlaka olacaktır ancak ilgili, ilgisiz yapılan görevden alma listeleri Erdoğan’da ters teper. Bayramın bir bölümünü “Tatil” adı altında istişare ederek, düşünerek ve partisi için yeni bir yol haritasının hazırlığı ile geçirecek. Burada şu tespitleri yapmakta fayda var: - Yerel seçimler geride kaldı. Bundan sonra Türkiye’nin bir numaralı gündem maddesi ekonomi. Cumhurbaşkanı Erdoğan seçimde ikinci parti çıkma riskine rağmen ekonomik programdan taviz vermedi. Genel seçimlerde EYT partiler arası bir yarışa dönüşmüştü. 38 yaşında emeklilerle Türkiye’nin ekonomisine faturası ağır oldu. İşte bu nedenle taviz verilmedi. Bundan sonra ise temel hedef enflasyonu yenmek. - Dünya yeni gelişmelere gebe... Savaşlar, yıpratma ve vekalet savaşları yeni faturalar çıkarıyor. Bu dönemde tecrübeli ve istikrarlı bir hükümetin varlığı ile güçlü bir devlet yönetiminin önemi tartışılmaz. Bu nedenle önümüzdeki dönemde dünyada da kartlar yeniden dağıtılacak. - Dünya Trump’ın başkanlığını satın almış durumda. Trump’ın başkanlığı Rusya-Ukrayna ateşkesini getirecek mi? Kudüs’ü İsrail’in başkenti olarak kabul eden Trump yangına körükle mi gidecek? Ortadoğu politikasında radikal değişikler yaşanacak mı? ABD hedefine hangi ülkeyi koyacak? ABD karşıtı ülkeler ne yapacak? İşte bu soruların olası yanıtları Türkiye’nin birlikte, sağlam, güçlü ve istikrarlı kalmasını da zorunlu hale getiriyor. Kısacası bir seçim geride kaldı, herkes kendi muhasebesini yapacaktır. Artık Türkiye’nin önüne bakma zamanı...",https://www.hurriyet.com.tr/yazarlar/hande-firat/erdoganin-yeni-yol-haritasi-arasi-42441953
Hande Fırat,Emine Erdoğan’dan Batı’ya zor sorular,"Mart 05, 2024 06:29","Çocukları, kadınları, masum insanları kurtarması beklenen medeni ülkeler, ateşkes çağrısı dahi yapamayacak kadar bu korkunç karanlığa teslim olmuş durumda. İsrail’in sözde mağduriyetinin giderilmesi için daha kaç can feda edilecek? 25 Avrupalı’nın hayatını kaybetmesinin vicdanlarda oluşturduğu öfke ve acıyı uyandırmak için kaç bin Filistinli’nin ölmesi gerekecek? Bu sorulara Batı medeniyetinin yanıtı var mı? Ya da o medeniyetin liderleri kendi vicdanlarında bu sorularla yüzleşebiliyor mu?” Soruları Cumhurbaşkanı Erdoğan’ın eşi Emine Erdoğan, Antalya Diplomasi Forumu kapsamında düzenlenen “Kadın, Barış ve Güvenlik” konulu oturumunda yöneltti. Soruların muhatabı tek başına kadınlar değil tabii ki... Tüm liderler ve tüm insanlık... KİMİ AYAKTA ALKIŞLADI     En dikkatimi çeken an ise tüm salonun oturduğu ve Emine Erdoğan’ın ayağa kalkarak alkışladığı andı. Şimdi o anı anlatayım: * İsrail’in Uluslararası Ceza Mahkemesi’ne taşınmasında öncü rol oynayan Güney Afrika Cumhuriyeti Uluslararası İlişkiler ve İşbirliği Bakanı Grace Naledi Mandisa Pandor da Antalya’daydı. * Konuşmasını tamamladı ve salonda bir kişi ayağa kalktı. O isim Emine Erdoğan’dı. Emine Erdoğan, Batı medeniyetinin yapamadığını yapan Afrika Cumhuriyeti Uluslararası İlişkiler ve İşbirliği Bakanı Grace Naledi Mandisa Pandor’u ve ülkesini ayakta alkışlamayı uygun buldu. * Erdoğan, Güney Afrikalı Bakanı, Anadolu’nun Asırlık Lezzetlerine Yolculuk programına da davet etti.  TANKLAR TARİHE GÖMÜLDÜ SİNCAN ARTIK PARLAYAN YILDIZ     Sincan deyince akla 28 Şubat ve tanklar gelirdi. Bu tarihin eski sayfalarında kaldı. Sincan her mahallesinde havuz olan, gençler için her türlü merkeze sahip yemyeşil bir yıldız oldu. Sincan’ın mevcut Belediye Başkanı ve adayı Murat Ercan’ın lansmanına Ankara havaları damgasını vurdu. Vaatlere gelince: * Gençler için dijital kampus, yani Ankara’nın ilk teknoloji vadisi hayata geçecek. * Mola Evleri; özel gereksinimli çocukların sosyalleşmeleri ve eğitimleri için kurulacak. Engelsiz Yaşam Merkezleri de devreye sokulacak. * Gençlere arkadaşlarıyla buluşabilecekleri nitelikli mekânlar ve başkentin ilk spor köyü, çocuklar için organik tarım yapabilecekleri çiftlik vaatler arasında.",https://www.hurriyet.com.tr/yazarlar/hande-firat/emine-erdogandan-batiya-zor-sorular-42416735
Hande Fırat,Türkiye güvenlik şemsiyesi,"Şubat 20, 2024 06:29","On yılı aşkın süredir devam eden sorunlar artık geride bırakıldı. Geride bırakılmakla kalmadı, çok dikkat çekici adımlar atıldı. Cumhurbaşkanı Erdoğan’ın Mısır ziyaretinden kısa bir süre önce Dışişleri Bakanı Hakan Fidan’ın Türkiye’nin Mısır’a insansız hava aracı satacağını açıklamasını ve Erdoğan’ın ziyaretine Türk savunma şirketleri yetkililerinin de eşlik etmesini göz önünde bulundurarak, hem Mısır Cumhurbaşkanı Sisi’nin önemli bir mesajını hem de bazı tespitleri sıralayalım: SİSİ’NİN TESPİTİ -Erdoğan’ın ziyareti Sisi’nin birden fazla kez yaptığı davetler sonucunda gerçekleşti. Türkiye açısından normalleşme politikasının tamamlanarak, stratejik ortaklıklar geliştirme politikasına yeni bir halka ekledi. - Görüşmelerde Gazze’den Doğu Akdeniz’e, ekonomiden Afrika’ya birçok başlık masadaydı. Kısaca enerji, ticaret, yatırım ve savunma alanlarında yüksek düzeyli stratejik işbirliği düzlemine geçildi. -Sisi çok dikkat çeken bir mesaj verdi; “Türkiye’nin savunma sanayisinde yaptığı büyük atılım ve gelişimi bizi şereflendirmektedir” dedi. Peki bu mesaj ne anlama geliyor? - Mısır, Gazze sorunu, ekonomik sorunlar ve Afrika’daki iç çatışmalarla uğraşıyor. - Bu kapsamda Türkiye’nin bölgesel ve savunma sanayisindeki gücü “Güvenlik Şemsiyesi” olarak yorumlanıyor. Bu şemsiyenin altında Türk dünyası, Balkanlar, Ortadoğu ve Afrika’da Türkiye’nin kritik ilişkilerinin bulunduğu ülkeler var. - Enerji meselesine gelince, Mısır Devlet Başkanı’nın bölgedeki enerji kaynaklarının tüm tarafların çıkarlarını maksimize edecek şekilde kullanılmasına taraftar olduğu Mısır basınına yansıdı. Bu da Doğu Akdeniz meselesinde iki ülkenin önümüzdeki süreçte yapacağı işbirliği açısından büyük önem taşıyor. - Bu ilk ziyaretin genel sonucu iki ülkenin de ulusal çıkarlarını ön planda tutmasıdır. - Gözler artık nisan ayında. Sisi’nin nisan ayında Ankara’yı ziyaret etmesi bekleniyor. Dolayısıyla iki ülke artık yeni bir döneme giriyor. KAHİRE’DEN SAMSUN’A... Cumhurbaşkanı Erdoğan’ı başbakanlık koltuğuna oturduğu günden beri takip ediyorum. Uzun zaman başbakanlık muhabirliği yaptım. Performansı tartışılmaz. Birleşik Arap Emirlikleri’nin ardından Kahire’ye geçti, ertesi gün ise Samsun’daydı. Dur durak bilmiyor. Samsun’daki mitingine ben de eşlik ettim. - Kim ne derse desin; dünya liderleri arasında çok önemli bir yeri var. Aynı zamanda Türkiye’de halkın nabzını çok iyi tutan bir lider. - Bu kadar yıllık iktidarın sonunda yağmura rağmen Samsunluların meydanı ve güzergâhındaki tüm sokakları nasıl doldurduklarını gözlerimle gördüm. - Çocuklardan “Tayyip Dede”, “Recep Dede” diye seslenenler de var. - Seçim otobüsü araba ve bebek dolu, çocuklar oyuncaklar için sıradaydı. -Erdoğan kendisine seslenen, kendisiyle konuşmak isteyen herkesin yanına gitti; dinledi, selamlaştı. İKİNCİ BAHAR KIRAATHANESİ Başlığı görünce aklınıza aşk gelmesin... İsme bayıldım. Ne olduğunu anlatacağım. Samsun’dan istikamet İstanbul’du. Eyüpsultan Belediyesi’nde Başkan ve aday Deniz Köken ile sohbet ettik. İkinci Bahar Kıraathanesi, sayısı hızlı artan emekliler için kurulmuş. Köken, ikinci baharı şöyle anlattı: “- Emeklilerimizin sayısı gittikçe artıyor. Projelerimiz arasında bu gerçeği hesaba katarak, İkinci Bahar Kıraathanesi konseptini oluşturduk. - On tanesini hizmete açacağız. Buralar sosyal mekânlar olmasının yanı sıra psikolojik destek hizmetlerinin alınacağı nitelikli yerler olacak. Bir terapi merkezi görevini yerine getirecek. - El becerilerini geliştirme imkânları sunulacak. Eyüpsultanlıların hayatın ikinci evresini en az ilki kadar canlı geçirmesini amaçlıyoruz.”",https://www.hurriyet.com.tr/yazarlar/hande-firat/turkiye-guvenlik-semsiyesi-42408166
Hande Fırat,Diplomasi trafiği ve F16’lar konusu,"Şubat 09, 2024 06:29","Gazze meselesinin yanı sıra bölgesel ve küresel sorunlar da bu trafikte etkili. Cumhurbaşkanı Tayyip Erdoğan gelecek hafta Birleşik Arap Emirlikleri ve yıllar sonra da Mısır’da olacak. SİSİ’NİN ÖZEL DAVETİ Türkiye ve Mısır arasındaki ilişkiler 2013 yılından beri bir anlamda vekâleten yürütülüyordu. Ancak son dönemde Katar’da Dünya Kupası’nda, G20 Toplantısı’nda ve sonra da Riyad’da, Erdoğan ve Sisi bir araya geldi. Bu görüşmelerin hemen hepsinde Türkiye’nin bölgedeki gücüne ve desteğinin önemine atıfta bulunan Mısır Devlet Başkanı Sisi, Erdoğan’a özel davetini iletti. Masadaki konulara gelince; - Gazze meselesi. - Doğu Akdeniz’de işbirliği ve enerji. - İkili ilişkiler. - Bölgesel ilişkiler ve sorunlar. Erdoğan, Birleşik Arap Emirlikleri’nde ise Dünya Hükümet Zirvesi’nin 11. Oturumu’na katılacak. Bu zirveye “Onur Konuğu” olarak davet edildiğini de söyleyelim. ABD İLE YENİ DÖNEM Mİ Gelelim ABD ile ilişkilere...İsveç’in NATO üyeliğinin Türkiye tarafından onaylanmasının ardından ABD’nin F-16 sürecini tamamlaması bekleniyor. Peki ABD yönetiminde hem bu konuda hem de ikili ilişkiler açısından nasıl bir bakış açısı var? ‘İKİLİ İLİŞKİLER YÜKTEN KURTULDU ENDİŞEYE GEREK YOK’ ABD-Türkiye arasında farklı seviyelerde yapılan tüm görüşmelerde Amerikalı yetkililer... - İsveç’in NATO üyeliği onayından duydukları memnuniyeti dile getirerek, ikili ilişkilerin büyük bir yükten kurtulduğunun altını çiziyor. - F-16’lar konusunda ise “Endişeye gerek yok” mesajı veriliyor. - ABD’li senatör Rand Paul’un F-16’ların satışı konusunda verdiği tasarının ise büyütülmemesi gerektiğine dikkati çekiyorlar. Hemen her ülkeye satış söz konusu olduğunda tasarı veren bir senatör olan Paul’un Türkiye’yle ilgili tasarısının Dışişleri Komitesi’nde gündeme alınması beklenmiyor. Zaten gündeme alınması yetmiyor, Senato ve Temsilciler Meclisi’nde kabul edilip Başkan’ın da onayını alması gerekiyor. Biden yönetimi Türkiye’ye verdiği sözü tutacağının altını çiziyor. Kısacası ABD söz konusu senatör tarafından verilen tasarının büyütülecek bir boyutunun olmadığını söylüyor. ABD’DEN ‘YENİ DÖNEM’ HAZIRLIK MESAJLARI Ankara-Washington hattında çeşitli seviyelerde görüşmeler yapıldığına dikkati çekmiştik. ABD seçimlere gidiyor, bu seçimlerin neticesi önemli olacaktır. Ancak şu an itibarıyla iki ülke arasındaki görüşmelerden çıkan izlenimlere gelince... - İsveç ve F-16 konularının halledilmesi ile ABD, Türkiye’yle ilişkileri farklı bir boyuta taşıyabilir. - Son dönemde Ankara’ya ‘işbirliğine yakınız’ mesajı iletiliyor. - Türkiye’nin kaynağında terörle mücadele konseptinden geri adım atmayacağı artık net bir şekilde görülüyor. Bu nedenle de DEAŞ ile mücadele konusunda Türkiye’nin tezlerine ve yöntemlerine artık daha yakın durduklarının da mesajlarını veriyorlar. MB’DE KARAHAN DÖNEMİNİN KODLARI Çiçeği burnundaki Merkez Bankası Başkanı Fatih Karahan görevdeki ilk haftasını doldurmadan dün basının karşısına çıktı. Herkes Karahan’ın vereceği mesajları merak ediyordu. Piyasaların deyimiyle Karahan “dünkü sınavı başarıyla verdi”. Başkan’ın verdiği mesajların ekonomik yansımalarını haberlerimizde göreceksiniz, ben de dikkatimi çeken birkaç noktayı paylaşayım: -Karahan’ın sunumu dikkatli ve özenliydi. Enflasyonla mücadele konusunda çok net bir kararlılık vurgusu vardı. -Karahan’la birlikte kürsüde MB Başkan Yardımcıları Hatice Karahan ve Cevdet Akçay da vardı. Dahası soruların bir bölümüne başkan yardımcıları yanıt verdi. Bu da MB ekibinin uyum içinde çalıştığını göstermesi ve kurumsal kararlılık mesajı verilmesi anlamında olumluydu. - Gelen her soruya yanıt verildi, ancak magazinsel olabilecek söylemlerden kaçınıldı. Sadece enflasyon ve enflasyonla mücadele mesajlarına alan açılması, polemiklerden kaçınılması da artı değer kazandıran bir yaklaşım oldu. -Kısacası Merkez Bankası’nda dün yapılan toplantıda her şey olması gerektiği gibiydi. Ekonominin beklenti yönetimi olduğu düşünülürse; bunun enflasyonla mücadeleye de olumlu katkı yapacağını düşünebiliriz.",https://www.hurriyet.com.tr/yazarlar/hande-firat/diplomasi-trafigi-ve-f16lar-konusu-42403419
Hande Fırat,Bir güne sığmayan ve sığdırılmaması gereken kadınlar!,"Mart 08, 2024 06:29","Aynı zamanda sevdiği veya sevmekten vazgeçtiği veya saplantılı duygular besleyen erkekler tarafından öldürülen kadınların da günü. İşkence gören, istismara uğrayan, dayak yiyen ve sessiz çığlıklar atanların günü. Erkek egemen iş hayatında kendine yer edinmek, edinebilmek için çok çalışan kadınların günü. Erken yaşta evlendirilmemesi gereken, okuyarak ayaklarının üzerinde durması için “Hadi kızım arkandayım” denilmesi gereken, bugünün kız çocukları, yarının kadınlarının günü. TÜİK’İN DİKKAT ÇEKEN VERİLERİ Türkiye İstatistik Kurumu 8 Mart Dünya Kadınlar Günü’ne özel bir bülten hazırladı. Ayrıntıları görmüşsünüzdür. Ben mutlaka çözüm bulunması gereken verileri sıralayacağım; * Cinsiyetler arası ücret ve kazanç farkı tüm eğitim düzeylerinde erkek lehine gerçekleşti. * Gece yalnız yürürken kendini güvensiz hisseden kadın oranı yüzde 27.4. * Kadın üst ve orta düzey yönetici oranı yüzde 19.6. * Kadın profesör oranı yüzde 33.9. * Kadın büyükelçi oranı yüzde 27.3. * Kadın milletvekili oranı yüzde 19.9. Sevgili Okurlarım; Biliyorsunuz geçtiğimiz şubat ayında Türkiye en acı rekorlardan birine imza attı. Sadece 24 saatte Türkiye’nin dört bir yanında tam sekiz kadın öldürüldü. * Bu ülkede hiçbir kadın kendini güvensiz hissetmemeli. * Kadın cinayetlerinin bitmesi için gereken her türlü radikal adım atılmalı. * Her ne kadar dünyada kadın istihdamı konusunda daha geri ülkeler olsa da kadın istihdamı daha da artmalı. * Daha çok kadın yönetici, daha çok kadın profesör, büyükelçi ve milletvekili görmeliyiz. * Siyaset erkek egemen görüntüsüne son verip, eşitlikçi bir yapıya bürünmeli. * Kabinedeki kadın sayısı arttırılmalı. TOPLUMA YOL GÖSTEREN TV’LERDE KADININ İMAJI DÜZELTİLMELİ * Sabahtan akşama televizyonların açık olduğu evlerin bulunduğu unutulmamalı. * Programından haberine, dizisine kadını olmadık ve olmayacak pozisyonlara sokarak; bireylerin beynine kadına dair ahlaksız, acımasız, olmaması gereken görüntüler enjekte edilmemeli. DÜĞÜM Platformlardan birinde Bergüzar Korel’in başrolünü oynadığı Düğüm isimli diziyi takip ediyorum. Kadın cinayetlerini çözmek için sabah programı yapan kadın sunucu “Oğlum olsa bile acımam” diyerek, olayların üzerine gitmektedir. Ama bir gün kendi oğlu bir kız çocuğunun cinayetine karışır ve ağzından çıkan o iddialı sözleri unutarak, oğlunun cinayetle ilgisini saklamaya çalışır. Bunu niye anlattım. Yazar Eylem Tok da bir anne. Çok acı bir olay yaşadı ama Eylem Tok’a bazı hususları hatırlatmak isterim: * O kazada bir bebek babasız kaldı. * Bir kadın kocasını kaybetti. * Bir aile ise oğlunu... * Kazada yaralanan bir başka kişinin ise hayati tehlikesi sürüyor. Umarım iyileşir ve kimseleri O’nsuz bırakmaz. * “Kendi oğlum olsa bile acımam” sözü ağır bir söz ama doğru bir söz. Kayıpları olan anneleri, bebekleri, eşleri de düşünerek, adaletin yerini bulması için ne kadar zor olursa olsun oğluyla geri dönmeli. Bunu herkesten çok kendi oğlunun vicdanı ve iyiliği için yapmalı.",https://www.hurriyet.com.tr/yazarlar/hande-firat/bir-gune-sigmayan-ve-sigdirilmamasi-gereken-kadinlar-42419187
Hande Fırat,24 saatin en acı ve büyük utanç rekoru,"Mart 01, 2024 07:03","1- Sevilay Karlı İstanbul’da 5 ay önce boşandığı Ümit Karlı tarafından bıçaklanarak ÖLDÜRÜLDÜ. 2- Hatun Ekrem Aslan Sakarya’da boşanma aşamasındayken Ali Rıza Aslan tarafından silahla vurularak ÖLDÜRÜLDÜ. 3- Emine Ülkü Araz İstanbul’da kocası tarafından ÖLDÜRÜLDÜ. 4- Özlem Çankaya İzmir’de ayrı yaşadığı erkek tarafından ÖLDÜRÜLDÜ. 5- Tuba Ateşçi geçen yıl boşandığı Murat Demir tarafından Bursa’da tabancayla vurularak ÖLDÜRÜLDÜ. 6- Tuğba Avcı Adıyaman’da kocası Kasım Avcı tarafından vurularak ÖLDÜRÜLDÜ. 7- Afgan Nasım Gol Karimi isimli kadın Denizli’de kocası Mohammed Esmail Habibi tarafından ÖLDÜRÜLDÜ. 8- Elif Saydam Erzurum’da cezaevinden firar eden Şafak Saydam tarafından ÖLDÜRÜLDÜ. Daha önce Türkiye 24 saatte 6 kadının katledildiğini görmüştü, şimdi bu sayı ilk kez 8’e çıktı. Büyük bir utanç duyuyorum, onları koruyamadığımız için.... Lütfen artık “Dur” de Türkiye! CANAN GÜLLÜ: ‘KADINLAR SAHİPSİZ KALDI’ Bu sayıyı ilk gördüğümde “Yok canım, yanlış var” dedim. Yanlış falan yokmuş. Durumumuz bu yani, içler acısı! Türkiye Kadın Dernekleri Federasyonu Başkanı Canan Güllü ile konuştum. Bu acı rakamın nedenlerini şöyle sıraladı: - “Türkiye’de siyaset kadını sahipsiz bıraktı. - İstanbul Sözleşmesi’nin çekilmesiyle bu oranlarda artış olacağını söylemiştik. Öyle de oldu. - Koruma sisteminde ve mahkemelerde kadınlar yalnız kaldı. - İstihdamda yer alamayan kadın, baba ve akraba evine sığındı. Ağırlıklı olarak boşanma sürecinde de insan diye tanımlamayacağım tiplerce katledildiler. NE YAPILMALI? CNN Türk’te İçişleri Bakanı Ali Yerlikaya Tarafsız Bölge’de yaptığı açıklamada; “Zor bir iş ama tamamen de çaresiz değiliz. Burada en önemli şey ihbar. Böyle bir risk taşıyan hanımlar ihbar yapabiliyor. Beş dakikada orada oluyoruz” dedi. Eminim bu konuda hassas ekipler kolluğun büyük bir bölümünü oluşturuyordur. Ancak Canan Güllü’nün anlattığı bir olay, tüm kolluğun bu konuda belki de yeni bir eğitime tabi tutulması gerektiğini de ortaya koyuyordur. Şimdi sizlerle Canan Güllü’nün anlattığı o olayı paylaşacağım: “Deprem bölgesinde bizim de konteyner yerleşkelerimiz var. Konteynerlerin önünden geçen bir arkadaşımız, bir kız çocuğunun çığlığını duyuyor: ‘Baba canımı acıtıyorsun!’ Bunun üzerine hemen jandarmayı arıyor, ancak “Sizi ilgilendirmez” yanıtını alıyor. Bunun üzerine görevli arkadaşımız bölgedeki sorumlu Jandarma Komutanı’na ulaşıyor. Komutan derhal talimat veriyor ve kız çocuğunun istismara uğradığı ortaya çıkıyor.” Ne acı değil mi? Şimdi gelelim yapılması gerekenlere... Canan Güllü madde madde sıraladı: - “Kolluk kuvveti daha hassas olsun. ‘Sizi ilgilendirmez, kim bilir kadın ne yapmıştır’ bakış açısı asla yer bulmamalı. - Aynı uyarı adli makamlar için de geçerli. Şiddete meyilli erkeğe verilen uzaklaştırma kararının denetimi yok. İhlal ederse de cezası yok. - Koruma kalkanı, işin içinde “şiddet” varsa talep edilmeden yargı tarafından konulmalı. - Hepsinden önemlisi artık bir seferberlik ilan edilmeli. Bir felakete gidiliyor.” Aile ve Sosyal Hizmetler Bakanı Mahinur Özdemir Göktaş’la yaptıkları görüşmeye atfen “Yeni bir tavır içine gireceğini umut ediyorum” diyen Canan Güllü, sosyal medya hocalarına da tepki gösterdi: CANAN GÜLLÜ: ‘ARTIK SOSYAL MEDYA HOCALARI SUSSUN!’ - “Gerçek dinimizle ve imanımızla alakası olmayan sözde hoca takımı artık sosyal medyadan konuşmasın. - Yok kocanıza itaat edin, yok şöyle giyinin, böyle giyinmeyin gibi saçma sapan konuşan sosyal medya hocalarından bıktık.” BİTİRİRKEN... Bu grafiğe iyi bakın! Bu grafikte yukarıda katledilen 8 kadın yok, çünkü sadece 2024 yılının Ocak ayına ait. Sadece bir ayda 29 kadın cinayeti işlenmiş, 12 de şüpheli kadın ölümü var. Bu bir aylık utanç bilançosu! Şubat ayında sadece 8 rakamını görmeyeceksiniz. O kapkara bir 24 saate aitti. Yani rakam daha da yüksek. İki ayda yaklaşık 68 kadın olarak açıklanması bekleniyor. Artık gerçekten yeter, kime sorsanız alınan tedbirleri sıralıyor. İyi de bu tedbirler yeterli olsaydı, yeteri kadar hassasiyet gösterilseydi, “Kim bilir kadın ne yapmıştır?” gibi cehaletin tam dibinde yer alan ya da “Şöyle giyinme, itaat et” gibi çakma hocaların konuşmaları engellenseydi, bu kadar öldürülür müydü? Son sorum; daha kaç kadının öldürülmesi bekleniyor?",https://www.hurriyet.com.tr/yazarlar/hande-firat/24-saatin-en-aci-ve-buyuk-utanc-rekoru-42414110
Hande Fırat,İliç’e dair sorular,"Şubat 23, 2024 06:29","Bakanlar günlerdir orada, açıklama üstüne açıklama yapıyorlar. Şüpheliler gözaltında. Ancak işçiler hala toprağın altında... Üstelik heyelan tehlikesi nedeniyle ne yazık ki arama kurtarma çalışmaları da durdurulmak zorunda kaldı. Tartışmalar ise bitmiyor, bölgede incelemelerde bulunan bilim insanları dikkat çeken açıklamalar yapıyorlar. Şüphelilerin ifadeleri ise tartışmaları daha da içinden çıkılmaz hale getiriyor. Cumhurbaşkanı Erdoğan; “Bu heyelanın teknik incelemeleri, soruşturmaları başladı. Soruşturmaların neticesine göre adımlar mutlaka atılacaktır” ifadesini kullandı. Buradan yola çıkarak aklımdaki soruları sıralamak isterim; - Anagold’un maden arama ruhsatı iptal mi edildi, durduruldu mu? Maden Kanunu’na göre ruhsat iptali ile faaliyet durdurma çok farklı. Faaliyet durdurmada firmaya eksikleri gidermesi için 6 ay gibi bir süre tanınıyor. Ama böylesi büyük bir faciada nasıl bir yol izlenecek, firmaya nasıl bir yaptırım uygulanacak? - Çıkan milyonlarca tonluk atık toprağı firma nereye taşıyacak? Bu sıradan toprak değil, atık niteliğinde yani hassas taşıma ve depolama gerektiriyor. Böylesi bir kütleyi firma, bu hassasiyetle taşıyabilecek mi? - Prof. Dr. Hakan Ersoy, “Dünya literatüründe, maksimum 150 metre olan ‘liç yığını’nın burada 257 metreye ulaştığını tespit ettik; bu inanılmaz bir rakam. Dünyada böyle bir ‘liç’e rastlamadık” dedi. Bugüne kadarki saha incelemelerinde bu durum nasıl görülmedi? - Bundan sonra firmadan yarattığı çevre kirliliğini minimize etmesi için ne yapması istenecek? ABD Montana eyaletinde 50 milyon dolarlık altın çıkarmak için açılan madenin siyanür havuzundaki patlama sonrası çevre zararlarını azaltmak için 1 milyar dolarlık bütçe ayrılmıştı. İliç’te çevre zararlarını minimize etmenin maliyetini kim üstlenecek? İliç’te bu maliyet ne kadar tahmin ediliyor? Firmadan nasıl tahsil edilecek? - Sağlığa zararlı olabilecek bu hafriyatın içindeki kimyasalların çözülmemesi için, PH’ının değişmemesi için ne gibi bir önlem düşünülüyor? - İş güvenliği denetçileri çalışanların yaşamının tehlikede olduğunu görmediler mi? Bunu rapor etmediler mi? - İkinci kapasite artışı için izin verilirken, bu çıkacak atığın çevreye vereceği olası zararlar dikkate alınmadı mı? DEZENFORMASYON SAVAŞI ""Dezenformasyon ve manipülasyon konusu günümüz iletişim koşullarında patolojik bir hale bürünmüştür. Sosyal medyada kaynağı belirsiz ve kontrolsüz hesaplardan yapılan paylaşımlar geniş kitleleri çok hızlı etkiyebilmekte ve kritik konularda ikna da edebilmektedir.” Bu sözler Cumhurbaşkanlığı İletişim Başkanı Prof. Dr. Fahrettin Altun’un editörlüğünü yaptığı ve önsözünü yazdığı “Enformasyon Savaşı’ndan Dezenformasyon Savaşı’na” kitabından... Türkiye dünyada dezenformasyona en fazla maruz kalan ülkelerin başında geliyor. Kitapta dezenformasyon ve manipülasyon konusu hem çok boyutlu hem de çok katmanlı olarak inceleniyor. 304 sayfadan oluşan kitap uzman isimlerin incelemelerinden oluşuyor. ALTUN’DAN YENİ MEDYA KULLANICILARINA ÖNERİLER Altun’un kaleme aldığı “Hakikatin İktidarı mı, Dezenformasyon ve Manipülasyon Sultası mı?” makalesinde dezenformasyonla mücadele stratejilerinin oldukça zor ve karmaşık bir iletişim anlayışı gerektirdiği vurgulanırken, mücadele yollarının neler olabileceği aktarılıyor. Altun yalan haberin tespit edilebilmesi için yeni medya kullanıcılarının dikkat etmesi gereken hususları şöyle sıralamış: - Doğrulama: Aynı haberin güvenilir farklı kaynaklarda yer alması. - Kaynak: Haberin kaynağının neresi veya kim olduğu özellikle araştırılmalıdır. - Şüpheci tavır: Haberlere karşı eleştirel bir tavır takınılmalı, septik yaklaşılmalıdır. - Tarihin kontrol edilmesi: Tarihin kontrol edilmesi gerekir, yalan haberin günü ve saati kolaylıkla değiştirilebilinir. - Paylaşım süreci: Sosyal medyada paylaşılan bir haberin provokasyonlara neden olabileceği göz önünde bulundurulmalıdır. - Hukuki sorumluluk: Paylaşımların hukuki sorumluluğu olduğu unutulmamalıdır. - Kişi hak ve hürriyetlerinin ihlali: Paylaşımlar başkalarının hak ve hürriyetlerini ihlal etmemelidir. - Görsellerin teyit edilmesi: Kurgulanmış görüntülere karşı uyanık olunmalı, arama motorlarından kontrol edilmelidir.",https://www.hurriyet.com.tr/yazarlar/hande-firat/ilice-dair-sorular-42409579
Hande Fırat,"Türk - ABD ilişkilerinde karşılıklı güven tazelendi, sırada ne var","Şubat 13, 2024 06:29","Her iki taraf da; “Güven tazelendi, ikili ilişkiler önemli bir yükten kurtuldu” tespitinde bulunuyor. Peki bundan sonra hem F-16’lar süreci hem de iki ülke ilişkilerinde süreç nasıl işleyecek? YENİ DÖNEM TANIMI - Amerikalı kaynaklar iki ülke arasında yeni bir dönemin başladığına vurgu yapıyorlar. - Amerikalı kaynaklar kongre sürecinin sorunsuz tamamlanmasından dolayı büyükelçinin herhangi bir niyet mektubu sunmasına gerek olmadığını ifade etti. Bu çerçevede doğrudan taraflar arası müzakerelere geçilecek. - Tedarik paketi için 3 ayrı sözleşme üzerinde çalışılacak. Bu sözleşmelerde hem teslim tarihleri hem de kesin fiyatlandırmalar yer alacak. - Sürecin sonunda hükümetler arası nihai sözleşme imzalanacak. - Süreç sadece F-16’larla sınırlı kalmayacak. ABD’den iki önemli heyet bahar aylarında Türkiye’de olacak. Biri enerji, diğeri ise ticaret heyeti. ABD özellikle yeşil enerji ile ilgileniyor ve bu konuda işbirliği yapmak istiyor. Ticaret heyetinde ise ABD’li 50 büyük firmanın CEO’larının mayıs ayında Türkiye’ye gelmesi planlanıyor. - Öte yandan üst düzey ziyaretler de planlanıyor. Yeni güven ikliminde diplomatik usul açısından önce Hakan Fidan’ın ABD’ye resmi ziyarette bulunması, ardından da Cumhurbaşkanı Tayyip Erdoğan’ın ikili görüşme yapması gündemde. - Ancak hem Türkiye’deki hem de ABD’nin seçimler nedeniyle bu görüşmelerin nasıl bir takvime oturtulabileceği üzerinde de çalışılıyor. - Cumhurbaşkanı Erdoğan’ın ikili görüşmesi temmuz ayında Washington’da yapılacak olan NATO Zirvesi’nde de olabilir. 11 YIL SONRA MISIR’A DOĞRU... Cumhurbaşkanı Erdoğan’ın önce Birleşik Arap Emirlikleri, ardından da Mısır temaslarını izliyoruz. İsrail’in Gazze katliamı sürerken, İsrail Başbakanlık Ofisi’nden 9 Şubat’ta yapılan açıklamada, Binyamin Netanyahu’nun ordu ve güvenlik teşkilatına, Gazze Şeridi’nin güneyine saldırı düzenlenmesi ve buraya sığınmış yaklaşık 1.5 milyon Filistinli’nin yerinden edilmesi için gerekli planın hazırlanması talimatını verdiği açıklanmıştı. Bahsettiğimiz alan Refah... İsrail saldırıyı başlattı. Şüphesiz Erdoğan’ın temaslarındaki en önemli gündem maddesini Refah’a saldırının önlenmesi ve alınacak tedbirler oluşturacaktır. - İlk durak Birleşik Arap Emirlikleri... Cumhurbaşkanı Erdoğan, 2013’den bu yana düzenlenen Dünya Hükümetler Zirvesi’ne, 120’den fazla ülkeden çok sayıda Devlet ve Hükümet Başkanı, uluslararası kuruluş temsilcisi ve özel sektörden önde gelen isimlerin yer aldığı kapsamlı toplantıya katılacak. - Onur konuğu olarak davetli olan Erdoğan ana konuşmacı olarak hitap edecek. - BAE ile ikili ilişkilerin de ele alınması bekleniyor. Çeşitli alanlarda 40’dan fazla anlaşma imzalandı. İlişkiler, 2023 Temmuz’da “Yüksek Düzeyli Stratejik Konsey” seviyesine yükseltildi. - İki ülke arasında, enerji, savunma sanayisi ve yeni teknolojiler alanlarında işbirliğinin daha da genişletilmesi planlanıyor. GÖZLER ERDOĞAN-SİSİ GÖRÜŞMESİNDE Cumhurbaşkanları düzeyinde son ziyaret 11. Cumhurbaşkanı Abdullah Gül tarafından 7 Şubat 2013’te yapılmıştı. Mısır’da geçtiğimiz aralık ayında yapılan seçimlerin ardından Abdülfettah es-Sisi yeniden cumhurbaşkanı koltuğuna oturdu. Türkiye- Mısır arasındaki sorunlu ilişkiler geride bırakıldı, 2023 yılında diplomatik ilişkiler büyükelçi düzeyine yükseltildi. İki lider süreçte 10 Eylül’de G-20 Zirvesi’nde ve 11 Kasım’da Riyad’da düzenlenen Gazze konulu İslam İşbirliği Teşkilatı ve Arap Birliği Ortak Zirvesi’nde görüşmüşlerdi. Bu görüşmede; - Gazze meselesi ana konu olacaktır. Özellikle de Refah’a İsrail saldırısının durdurulması konuşulacaktır. - Doğu Akdeniz’de işbirliği, Libya, Sudan ve Somali başta olmak üzere bölgesel konular da masada olacak. - İki ülke ilişkilerinde üst düzey işbirliği mekanizmalarının yeniden canlandırılması da gündemde. - Mısır, Türkiye’nin Afrika’daki en büyük ticaret ortağı. Ticaret hacminin 15 milyar dolara çıkartılması hedefleniyor.",https://www.hurriyet.com.tr/yazarlar/hande-firat/turk-abd-iliskilerinde-karsilikli-guven-tazelendi-sirada-ne-var-42405137
Hande Fırat,"Fidan, Güler ve Kalın birlikte Bağdat’ta… Irak zirvesinin şifreleri","Mart 15, 2024 06:29","Ankara bölgedeki terör örgütü varlığını bu yaz sona erdirmeye kararlı. “Bu işi ya beraber yapalım ya siz yapın, aksi takdirde kendi mücadelemizi vermeyi sürdüreceğiz” mesajını her zaman ifade eden Türkiye son dönemde Bağdat’tan bu konuda pozitif mesajlar alıyor. Bu nedenle de iki ülke arasında dikkat çekici şekilde artan temasların ardından Dışişleri Bakanı Hakan Fidan, Milli Savunma Bakanı Yaşar Güler ve Milli İstihbarat Teşkilatı Başkanı İbrahim Kalın ile muhatapları arasında dün bugüne kadar yapılan en önemli güvenlik zirvesi yapıldı: - Hakan Fidan ile Irak Dışişleri Bakanı Fuad Hussein önce baş başa görüştüler. - Ardından Savunma Bakanı ve MİT Başkanı’nın da bulunduğu iki buçuk saatlik zirve yapıldı. - Fidan ayrıca Irak Türkmen Cephesi Başkanı Hasan Turan ve Kerkük Milletvekili Erşat Salihi ile de görüştü. Bakanlar Fidan ve Güler ile MİT Başkanı Kalın Türkiye’nin beklentilerini anlattı. ANKARA’NIN TALEPLERİ Öncelikle şunun altını çizelim, Bağdat hükümeti Kalkınma Yolu Projesi’nin bir an önce hayata geçmesinden yana. Bu proje için terör örgütünden arınmış bir bölge olmazsa olmaz koşul. Bir yanda terör örgütü PKK Irak topraklarını kullanırken, diğer yanda Bağdat hükümetinin yanı sıra Irak deyince, bölgesel yönetimi ve Haşdi Şabi’nin gücünü de unutmamak gerekiyor. Ankara terör örgütüne karşı Irak’ta başta Bağdat hükümeti olmak üzere, tüm taraflarla görüşmelerini sürdürüyor. Gelelim Ankara’nın amacına: - Türkiye, 2019’da başlattığı Pençe-Kilit Operasyonu ile mücadelesini Türkiye’nin Irak sınırındaki hatta taşıyarak, geçici üs bölgeleri oluşturmuştu. - Hedef şimdi bu hattın tamamen kapatılması... Yani açıkta bulunan boşlukların doldurulması, güvenliğin tam anlamıyla tesisi için kimi yerlerde daha da derine inerek, 30-40 kilometrelik bir güvenlik koridoru oluşturmak. - Metina- Zap arasının tamamen kapatılması, Gara’nın tehdit olmaktan çıkartılması, Hakurk’un arındırılması gibi önlemler masada. - Kandil’e operasyonların sürmesi ancak asıl Türkiye sınırına yaklaşık 150-200 kilometre mesafede bulunan ve terör örgütünün üslendiği Asos’un ortak operasyonlarla örgütten temizlenmesi de iki ülke arasında konuşulan başlıklardan. TSK son dönemde zaten Asos’a hava harekâtlarını sürdürüyor. ORTAK HAREKÂT MERKEZİ - Ankara’nın gündeme getirdiği Ortak Harekât Merkezi’nin oluşturulması durumunda iki ülke terör örgütüne karşı daha hızlı sonuç alabilecek. Ancak bazı gerçeklerin de altını çizmek gerekiyor: - Kalkınma Yolu’nu bu kadar isteyen, topraklarında terör örgütünün kendine verdiği zararın farkında olan Irak’ın, PKK’yı terör örgütü listesine alması yani resmi olarak terör örgütü ilan etmesi gerekir. Ortak açıklamada PKK’nın yasaklandığının duyurulması ilişkilerin gelişmesi açısından olumlu bir adım oldu. IRAK-SURİYE ARASINA DUVAR - Başta Birleşik Arap Emirlikleri olmak üzere bölgede heyecan uyandıran Kalkınma Yolu’nun ve Irak’ın güvenliği açısından, Suriye- Irak arasındaki geçişkenliğin de sona erdirilmesi zorunludur. Bunun için Türkiye dahil birçok ülkenin uyguladığı güvenlik duvarı bir an önce hayata geçirilmelidir. Bağdat hükümetinin bu konuda çalışmaları yoğunlaştırdığı da biliniyor. - Gelelim işin Bölgesel Yönetim Bölümü’ne... Süleymaniye merkezli KYB ve Bafel Talabani’nin terör örgütüne verdiği desteğin son bulması gerekiyor. Gerekirse Ankara’nın “ileri tedbirler” alacağı biliniyor. Yukarıda dikkat çekilen tüm maddeler göz önünde bulunursa, Bağdat hükümetiyle görüşmelerde üç ismin aynı anda yer alması tesadüf değil. İşin diplomasi, askeri, istihbarat ve nokta operasyonlar boyutunun bulunduğunu söylemek gerekir. Iraklı yetkililerle PKK terörüne karşı birlikte mücadele konuşuldu. TARİHİ BİR ZİYARET Irak’a yapılan ziyaretin sonuçlarına gelirsek, görüşmeler olumlu geçti. Ortak sonuç bildirisi müzakereleri gece saatlerine kadar devam etti. Her iki taraf da ilişkilerin her alanını kurumsal bir çerçeveye oturtma anlayışında olduğunu vurguladı ve bu kapsamda güvenlik, ticaret, enerji, tarım, ulaştırma, su, sağlık gibi konularda bakanlar düzeyinde ortak daimi komiteler kurulmasında uzlaşıldı. Cumhurbaşkanı Tayyip Erdoğan’ın bu yıl içinde yapacağı Irak ziyareti de ele alındı. Irak tarafı büyük önem verdiği bu ziyaret için “İlişkilerde yeni bir dönemi başlatacak, tarihi bir ziyaret” değerlendirmesinde bulundu. ‘YASAKLI ÖRGÜT’ KARARI Güvenlik Zirvesi’nin sonuçları hemen alındı. Irak, terör örgütü PKK’yı yasaklı örgüt ilan ederken zirve sonrası yapılan ortak açıklamada “Türkiye, Irak Ulusal Güvenlik Konseyi tarafından PKK’nın Irak’ta yasaklı bir örgüt olduğu yönünde alınan kararı memnuniyetle karşılamıştır” denildi.",https://www.hurriyet.com.tr/yazarlar/hande-firat/fidan-guler-ve-kalin-birlikte-bagdatta-irak-zirvesinin-sifreleri-42424488
Hande Fırat,Türk-Yunan gençlerine ortak yarışma,"Şubat 04, 2024 06:29","YUNANİSTAN ekonomi diplomasisinden sorumlu Dışişleri Bakan Yardımcısı Kostas Frangoyannis Türkiye-Yunanistan İş Forumu için geldiği Türkiye’de Hürriyet’e konuştu. Türkiye ve Yunanistan arasındaki ticaretin artmasıyla üçüncü ülkelerde ortak projeler üstlenilebileceğini belirten Frangoyannis gençlere yönelik yeni bir yarışma açılması konusunda anlaştıklarını açıkladı. Frangoyannis “7 Aralık 2023’te Atina’da yaptığımız son toplantıda mevkidaşım Burak Akçapar ile gençlere yönelik yeni bir fikri tartıştık. Her iki taraf da her iki ülkeden 16-28 yaş arasındaki orta ve yüksek öğrenimdeki öğrencilerin, start-up’ların, ticaret ve sanayi odalarının aktif katılımıyla hackathon olarak bilinen çevrimiçi bir yarışma düzenlemeyi kabul etti. Katılımcılar üç spesifik konu hakkında fikir ve teklif sunmaya davet edilecek: Çevrenin korunması, iklim krizi ve akıllı şehirler. Bu teklifler, Türk tekliflerini değerlendiren bir Yunan komitesi ve Yunan tekliflerini değerlendiren bir Türk komitesince değerlendirilecek. Kazanan teklifler, ortak projeler olarak uygulanmak üzere her iki ülkeden teknik ve mali destek alacak” diye konuştu. Frangoyannis’le yaptığımız sohbetin ana hatları şöyle: İLİŞKİLERİMİZDE ‘SAKİN SÜREÇTEYİZ’ Son dönemde Türkiye ile Yunanistan arasında güven artırıcı adımlar gündemde. Hangi adımlar atıldı ve nasıl bir ilerleme sağlandı? Tarihsel ve jeopolitik bağları olan fakat aynı zamanda belirgin farklılıklara sahip iki komşu arasındaki ilişkilerin “inişler ve çıkışlar” yaşadığı yaygın olarak bilinir. Son dönemde ilişkilerimizde sakin bir süreçte olduğumuz da doğrudur. Geçtiğimiz altı ay içinde Başbakan Miçotakis ve Cumhurbaşkanı Erdoğan üç kez bir araya geldi ve işbirliği fırsatlarını araştırma konusunda mutabakata vardı. Bu çabanın bir parçası olarak her iki ülkenin dışişleri bakanları, Siyasi Diyalog, Pozitif Gündem ve Güven Artırıcı Tedbirler olmak üzere üç bileşenden oluşan bir yol haritasını da onayladı. 2021’de başlatılan bir girişim olan Pozitif Gündem’e aktif olarak katılıyorum. Pozitif Gündem, Yunanistan ile Türkiye arasındaki gelişmiş işbirliğinin karşılıklı olarak faydalı olabileceği ekonomik çıkar alanlarına odaklanıyor. Şu anda Pozitif Gündem’de 29 madde tartışılıyor. Cumhurbaşkanı Erdoğan’ın 7 Aralık 2023’te Atina’ya yaptığı ziyarette girişime ilişkin 15 anlaşma ve mutabakat zaptı imzalandı. Ayrıca tarım sektöründe ortak anlayış ve en iyi uygulamaların paylaşımını teşvik etme, araştırma ve yenilik alanında genç bilim insanları arasında işbirliğini teşvik etme ve her iki ülkede ihracat ve yatırım ortamını güçlendirme konusunda da mutabakata vardık. Pozitif Gündem sürecinin sorunlarımızın çözümünü kolaylaştıracağını düşünüyor musunuz? “Pozitif Gündem”in, ikili ilişkilerimizdeki atmosferin iyileşmesine önemli katkı sağladığına inanıyorum. 2021’de kabul edilmesinden bu yana bağlantı, altyapı, sivil koruma, ticaretin kolaylaştırılması ve turizm akışları gibi alanlarda daha fazla işbirliği ve ilerlemeler sağlandı. Ancak en önemli başarısı, gerilim dönemlerinde bile her iki taraf arasında açık iletişim ve işbirliği kanallarının sürdürülmesi oldu. Ayrıca, Pozitif Gündemin dinamik ve kurumsallaşmış bir sürece evrildiğini, her iki ülkedeki vatandaşların günlük yaşamlarında ve genel ekonomide somut sonuçlar doğurduğunu da vurgulamak isterim. HEDEF 10 MİLYAR EURO Gümrük Birliği Anlaşması’nın güncellenmesinin Türk-Yunan ekonomik ilişkilerine katkı sağladığını düşünüyor musunuz? Türkiye ile AB arasındaki Gümrük Birliği Anlaşması’nın gözden geçirilmesi, öncelikle Türkiye’yi ve bir AB ülkesi olarak Yunanistan dahil olmak üzere AB’yi ilgilendiren bir konu. AB-Türkiye ekonomik işbirliğinin yeniden canlandırılması ve kapsamının genişletilmesi ortak çıkarımıza olabilir. Yunanistan’ın bu süreçte ilerlemeyi desteklediğine dair sizi temin ederim. İki ülke arasında ticarette ne gibi adımlar atılacak ve ticaret hacmi konusunda hedefiniz nedir? İkili ekonomik ilişkilerimizde muazzam bir potansiyel olduğuna kesinlikle inanıyorum. Bunun bir göstergesi olarak, her iki ülkeden çok sayıda firmanın katılımıyla gerçekleşen İş Forumu’nu bugün (önceki gün) İstanbul’da düzenledik. Yunan şirketlerinin iş heyetine ve foruma katılmaya gösterdiği yoğun ilgiden özellikle memnuniyet duyuyorum ve aynı heyecan Türk şirketleri tarafından da mevcut. Şu anda ikili ticaretimiz 5 milyar Euro’yu aşıyor. Gerçekçi olduğunu düşündüğüm hedefimiz önümüzdeki beş yıl içinde 10 milyar Euro’ya ulaşmak. Bu ticaretin artmasıyla, bilgi, uzmanlık ve kaynak alışverişiyle, Yunanistan’da, Türkiye’de, hatta üçüncü ülkelerde ortak projeler üstlenilmesiyle sağlanabilir. Yunanistan’dan Türkiye’de faaliyet gösteren 61 Yunan şirketi var. Yeni dönemde bu sayının artacağını düşünüyor musunuz? Bu hedef aynı zamanda İstanbul İş Heyetimizin de temel odak noktası. Örnek olarak mevkidaşım Burak Akçapar’la mutabakata vardığımız tedbirlerden biri de yeni bir iş birliği çerçevesinin oluşturulması. Bu girişim, her iki ülkenin önde gelen işadamları tarafından yönetilecek ve enerji, ulaştırma ve ticaret gibi çeşitli sektörlerdeki işbirliğinin ilerlemesini denetleyecek ve kolaylaştıracak. Ayrıca 7 Aralık 2023’teki Atina toplantısında iş dünyasına özel birçok anlaşma ve mutabakat zaptı imzalandı. YUNAN ADALARI DOSTLUK KÖPRÜSÜ - Yunanistan’ın Türkiye’ye Avrupa müktesebatına uygun olarak vize verilmesinin kolaylaştırılmasını savunduğunu belirten Frangoyannis şunları söyledi: “Yunanistan, Türk vatandaşlarının yedi gün süreyle on Yunan adasına kapı vizesi ile seyahat etmelerine izin vermek için Avrupa Komisyonu’ndan başarıyla talepte bulundu ve onayını aldı. Bu düzenleme, turizm sektörünün yıl boyu canlı kalmasını sağlaması açısından hem Türkiye hem de adalarımız açısından büyük önem taşıyor. Bu girişim aynı zamanda temel bir gerçeği yansıtan güçlü bir mesaj da taşıyor: Yunan adaları iki halk arasında bir iletişim ve dostluk köprüsü görevi görüyor.” ÖĞRENCİ DEĞİŞİM PROGRAMLARI YOLDA - İkİ ülke arasında yaz kampları dahil olmak üzere öğrenci değişim programları geliştirme sürecinde olduklarını belirten Frangoyannis “Her iki ülkenin start-up toplulukları arasında işbirliğini teşvik etmek için üniversitelerin de dahil olduğu görüşmeler devam ediyor” diye konuştu. TERİM SON DERECE BAŞARILI - Frangoyannis, Fatih Terim’in Yunanistan’a gelişiyle ilgili olarak “Fatih Terim’in son derece başarılı bir sporcu ve futbol antrenörü olduğunu kabul etmek gerekiyor. Onun Yunanistan Süper Ligi’ndeki varlığı değerli bir uzmanlık getirip, ligin genel rekabet gücüne katkıda bulunuyor” dedi. POLAT’A HOŞGELDİN MESAJI - Adnan Polat’ın DEİK Türkiye-Yunanistan İş Konseyi Başkanlığı’na seçilmesinden dolayı “gönülden bir hoş geldin” dediğini belirten Frangoyannis “Yunan tarafında şu anda Sayın Polat’ın mevkidaşını belirleme aşamasındayız” ifadelerini kullandı.",https://www.hurriyet.com.tr/yazarlar/hande-firat/turk-yunan-genclerine-ortak-yarisma-42400832
Hande Fırat,Üs bölgesi neden ve nasıl hedef seçildi? Arkasında kimler var?,"Ocak 13, 2024 11:34","Bu soruların yanıtlarını güvenlik zirvesi öncesinde Ankara nasıl değerlendiriyor, ona bakacağız: METİNA VE BÖLGENİN TSK AÇISINDAN ÖNEMİ *Söz konusu bölge, terörü kaynağında kurutmak, sızmaları önlemek, teröristlerin sınırlarımıza sızmasını önlemek için Türk Silahlı Kuvvetleri açısından hayati önemde. * Zap ve Metina Türkiye’nin sınır bölgesi güvenliği için Türk Silahlı Kuvvetleri’nin mutlaka bulunması gerektiği bir bölge. * Son dönemde TSK bölgede daha da güneye indikçe, meskun mahallere ve köylere de yaklaşmış durumda. * Sivil hassasiyeti nedeniyle TSK köylere ve meskun mahallere yaklaşmıyor. Ancak teröristlerin bu alanları gizlenmek için kullandığı artık kesin bir şekilde anlaşılıyor. NASIL SALDIRDILAR? * Teröristler yine bir üs bölgesine ve onun hemen önünde bulunan ileri emniyet noktasına saldırdılar. * Üssün hemen önünde bulunan ileri emniyet bölgesine bir grup terörist el bombaları ile saldırırken, bir grup da üs bölgesine ateş açtı ve çatışma çıktı. * Üzülerek ifade edeyim, üs bölgesinin önünde bulunan ileri emniyet bölgesindeki Mehmetçik şehit düştü. İSTİHBARAT VAR MIYDI? * Bölgede hem sabit hem de mobil dinleme cihazları bulunuyor. Teröristlerin son dönemde telsiz kullanmayı bıraktığını belirten kaynaklar, “Farklı teknolojik yöntemleri devreye sokuyorlar” yorumunu yaptı. * Yine son dönemde terör örgütüne sadece ABD’nin değil farklı merkezlerin de silah, mühimmat, istihbarat bilgisi verdiği yönünde bilgiler mevcut. BU DÖNEMDE NEDEN YOĞUNLAŞTI? * Son dönemde artan terör saldırılarının hem iç hem de dış gelişmelerle ilgisi bulunuyor. * Bölgede Türkiye’nin etkin bir aktör olmasını istemeyen güçler, terör örgütü üzerinden Türkiye’yi hedef alıyor. Bir anlamda son dönemin kavramıyla Türkiye’ye yönelik “Yıpratma Savaşı” uygulanmaya çalışılıyor. * Küresel güçlerin de bölgedeki hesap ve çıkarları, İsrail’in Gazze katliamı da göz önünde bulundurulursa; bölgede bu güçlerin her birinin kendi terör örgütünü ya da vekalet güçlerini kullandığını söylemek yanlış olmayacaktır. * Türkiye’de seçimler yaklaşırken söz konusu saldırılarla iç kamuoyuna ilişkin de bazı amaçlar güttükleri de ifade ediliyor. Amaç kamouoyunda “Türkiye’nin o bölgede ne işi var?, Türkiye sınırlarına çekilsin” tartışmasını açtırmak olduğu değerlendirmesi yapılıyor. * Bu tartışmanın bölgedeki hesabı olan güçlerin ve teröristlerin çıkarına olacağını hatırlatarak; Türkiye’nin kaynağında terörü kurutma kararlılığının ve mücadelesinin süreceğini ifade edelim.",https://www.hurriyet.com.tr/yazarlar/hande-firat/us-bolgesi-neden-ve-nasil-hedef-secildi-arkasinda-kimler-var-42390116
Hande Fırat,Ne dava imiş...,"Şubat 02, 2024 06:29","Bugünlerde öyle değil... Almanya’nın en büyük sorunu ya da korkusu ‘Dava’. Okuyunca ve Almanya’nın yıllardır Türkiye’nin mücadele ettiği terör örgütlerine güzel güzel ev sahipliği yaptığını da göz önünde bulundurunca “Ne Dava imiş” diyebilirsiniz. Bugünlerde Türklerin kurduğu DAVA da hatta çifte vatandaşlık da Cumhurbaşkanı Tayyip Erdoğan ile ilişkilendirilmeye ve buradan da korku senaryosu yazılmaya çalışılıyor. ÇİFTE VATANDAŞLIK Çifte vatandaşlık Federal Meclis’ten bu ay çıkan yasayla mümkün. Ancak bir dizi şarta bağlı. Yasal ikamet süresi sekiz yıldan beş yıla düşse de dilbilgisi, geçimini sosyal destek almadan sağlamak, “insan onuruna, özgürlükçü demokratik düzene” bağlılık gibi şartlar var. * Almanya’da 12 milyondan fazla yabancı ülke vatandaşı var. * Türklerin sayısının yaklaşık 2.8 milyon olduğu belirtiliyor. * Bunların 1.5 milyonunun Alman pasaportuna sahip olduğu söyleniyor. * Çifte vatandaş sayısı ise yaklaşık 530 bin civarında. Almanya siyasi açıdan çifte vatandaş olacakların siyasi organizasyonlar içinde nasıl dağılacağını yani hangi partiye oy verebileceğini de tartışıyor. Bir anlamda göçmen kökenli ve Alman vatandaşı olanlar, siyasi partiler tarafından kazanılması gereken bir grup haline geliyor. Kendilerini temsil edecek bir parti bulamamaları durumunda yani temsil boşluğunun ortaya çıkması ise yeni hareketlerin kurulmasına neden olabilir. Henüz bu aşamaya gelmeyen Almanya’da başka bir kıyamet kopuyor. Almanya işi gücü bıraktı DAVA’yı tartışıyor ve bunu da Cumhurbaşkanı Erdoğan üzerinden yapıyor. DAVA’YI NEDEN ERDOĞAN İLE İLİŞKİLENDİRMEK İSTİYORLAR? Almanya’da bazı çevrelerdeki Erdoğanfobi hatta Türkiyefobiyi anlatmaya gerek yok. Türkiye’den kaçan terör örgütü üyelerinin cirit attığı bir ülke konumunda Almanya. İşte bu ülkede ocak ayının başında Türk toplumu içinden bir parti kuruldu. Çeşitlilik ve Uyanış için Demokratik İttifakı kısa adıyla DAVA’nın hedefleri şöyle: * Ortak karar alma hakkından büyük ölçüde mahrum bırakılan ve siyasi olarak yeterince temsil edilmeyenlerin güçlü sesi olmak. * Milliyetçiliğe, yabancı düşmanlığına, Müslüman karşıtı ırkçılığa ve antisemitizme karşı olmak, çeşitlilik ve hoşgörüden yana olmak. * Yabancı kökenli insanların haklarını savunmak, çocuk ve yaşlı yoksulluğuyla mücadele etmek ve ideolojisiz bir mülteci politikası çağrısında bulunmak. Bir de haziran ayında yapılacak Avrupa seçimleri için oy pusulasında yer almak ve 2025 yılındaki Almanya seçimlerine katılma hedefleri var. Özellikle bu son cümle Almanya’yı nedense ayağa kaldırmış ve art arda senaryo yazdırmış vaziyette. Siyasetçisinden uzmanına, medyasına kısaca şu iddialarda bulunuyorlar: * “DAVA’yı Erdoğan kurdurttu. Amacı Almanya’daki Türk kökenli insanları parçalamak, paralel dünya inşa etmek. * Erdoğan Avrupa Parlamentosu’nun kapısını açacak, parlamentoya bir parti sokacak.” BİRAZ SAKİN Mİ OLSANIZ? Her ülkede olduğu gibi Almanya’da da siyasi partiler belli yasalar çerçevesinde kuruluyor. Yasal bir engel olsa partiyi kurmaları mümkün olmazdı. Ancak şu konulara değinmekte fayda var: * Türk toplumu Almanya’daki ana akım siyasi partilere yeteri kadar ilgi göstermiyorsa belli ki o partilerde kendi sorunlarının çözülemediğini görmüştür. * Çözüm yolunda bir umut ışığı da oluşmamıştır. * Almanya’nın şu an DAVA’dan daha önemli olan siyasi sorunu aşırı sağdaki yükseliştir. * Erdoğan ve Türkiye’ye karşı besledikleri duygunun temelinde ne bulunuyor hepimiz biliyoruz. Ancak ekonomi başta olmak üzere dünyadaki koşulları aklıselim değerlendirip sakin olmalarında fayda var.  * Bu arada DAVA’dan korktukları kadar besledikleri terör örgütlerinden korksalar daha gerçekçi olur. FOTOMUHABİRLERİ YILDÖNÜMÜNDE DEPREMİ ANLATTI!  Türkiye Foto Muhabirleri Derneği, 39 yıldır aralıksız düzenlediği Yılın Basın Fotoğrafları yarışmasının sonuçlarını açıkladı. Törende en çok deprem felaketinin acı dolu kareleri dikkati çekti. Yarışmanın büyük ödülü Yılın Basın Fotoğrafı’na AFP’den Adem Altan, Ebrar Sitesi’nde enkaz altında kalan 15 yaşındaki kızı Irmak’ın elini tutan baba Mesut Hançer’in karesiyle layık görüldü. EN ÇOK ÖDÜL DEMİRÖREN GRUBU’NA Türk medyasının en prestijli fotoğraf ödüllerinin verildiği Yılın Basın Fotoğrafları Yarışması’nda, Demirören Grubu en çok ödül kazanan medya grubu olarak bir başarıya imza attı. Milliyet fotomuhabiri Uğur Yıldırım 4 ödül birden kazanarak, bu yıl en çok ödül alan isim oldu. DEPREMİ KİTAP VE SERGİYLE ANLATTILAR Meclis’te fotomuhabirleri yalnızca ödül vermedi. Yayımladıkları “7.7 Unutma” kitabı da burada görücüye çıkardı. Hürriyet fotomuhabirlerinin de arasında bulunduğu 28 fotomuhabiri, fotoğrafları ve kaleme aldıkları yazılarla 50 binden fazla insanımızı kaybettiğimiz “Yüzyılın Afeti”ni anlattı. Türkiye Foto Muhabirleri Derneği’ni ve emeği geçen tüm meslektaşlarımı canıgönülden tebrik ederim.",https://www.hurriyet.com.tr/yazarlar/hande-firat/ne-dava-imis-42399842
Hande Fırat,Kale,"Ocak 12, 2024 06:29","İlk kez gidenlerin sohbetlerini dinlerken, “Alanın büyüklüğü, kapılardaki önlemler” gibi konularda şaşkınlıklarını duydum. Davetliler sadece konferans salonu ve oraya giderken yol üstündeki alanları gördüler ama adı üzerinde tam bir “Kale” ve “Kale” tam 5 bin 1 dönüm araziye kurulu. Hakan Fidan’ın başkan olduğu dönemde başkanlık sayısı artırılıp, günün koşullarına uygun alt yapı ve teknolojik imkânlara kavuşturularak taşındıkları arazide ana binanın dışında, özel birimlerin çalıştığı 8 uydu bina daha yer alıyor. KALENİN ALTI MİT Başkanı İbrahim Kalın’ın misafirlerini ağırladığı bölüm normalde teşkilat çalışanlarının büyük toplantıları için kullanılıyor. Dev arazide yerin üstündeki binalar dikkati çekse de yer altındaki yapı ve önlemler de en az yer üstü kadar önemli. Yani Kale’nin bir de yerin altındaki özel kısmı var. HAVA SAVUNMA SİSTEMLERİ İLE KORUNUYOR Kale çok özel korunuyor. Hava savunma sistemleri başta olmak üzere tüm savunma mekanizmaları, ağır silahlar Kale’yi çevirmiş durumda. Bir işgal anına bile hazır. Neden diye soranlara bir hatırlatmada bulunayım; 15 Temmuz gecesi lojmanlarla yan yana bulunan Ankara Yenimahalle MİT Başkanlığı ve birimleri ağır saldırıya uğramış; MİT çalışanları ise silahları ile teröristlerle mücadele etmişlerdi. İSTİHBARATIN AKADEMİSİ  Ankara’da başka bir yerleşkede özel eğitim yerleşkesi olan MİT Başkanlığı’nın o yerleşkede artık bir de akademisi var. Entelektüelliği ve akademik çalışmaları ile de bilinen MİT Başkanı İbrahim Kalın’ın talimatıyla akademi bu ayın başında faaliyete geçti. * Akademinin amacı istihbarat, güvenlik ve strateji alanlarında lisansüstü eğitim ve bilimsel faaliyetler yürütmek. * Türkiye’nin istihbarat ve güvenlik alanındaki deneyimleri kavramsallaştırılacak. * Bilimsel araştırmalar yürütülecek. Ar- Ge projeleri geliştirilecek. * Akademi bünyesindeki enstitülerde açılacak yüksek lisans ve doktora programlarına, üniversitelerin en az dört yıllık örgün eğitim veren ilgili lisans programlarından mezun ve şartları karşılayan herkes başvurabilecek. * Öğrenciler istihbarat, güvenlik, strateji, bölge çalışmaları, siber güvenlik ve kriptoloji, uydu- uzay sistemleri, yapay zekâ ve veri analitiği alanlarında çalışma yürütecek. GEÇEN HAFTA İLK KEZ OKUDUĞUNUZ ‘YIPRATMA SAVAŞI’NIN AYRINTILARI “Yıpratma Savaş”ları kavramı ve tanımını ilk kez geçen hafta bu köşede okudunuz. Resmi olarak ve ayrıntılı bir biçimde ise MİT’in kuruluş yıldönümünde Başkan İbrahim Kalın’dan duydunuz, dinlediniz. Dünyanın içinde bulunduğu bölgesel karmaşalar, çatışmalar, küresel hesaplarda artık iki kavramı yaşıyoruz, maalesef yaşamaya da devam edeceğiz. 1-Yeni hibrit tehditler 2-Yıpratma savaşları Kalın önümüzdeki süreçte beklenenleri gerekçeleriyle şöyle anlattı: * Uluslararası sistem sorunları çözemiyor. * Devletler, aktörler, vekalet güçler, paramiliter gruplar, zayıf devlet ve hükümet yapıları krizleri akut hale getiriyor. * Önümüzdeki yıllarda belirsizlik ve güvensizlik derinleşecek, yeni çatışmalara zemin hazırlayacak. Peki bu sahaya ve hayata nasıl yansıyacak? Yanıtları sıralayalım: * Yıpratma savaşları ve vekalet savaşları konvansiyonel çatışmaların yerini almaya devam edecek. * Güç kazanan, küresel düzenin haksızlığına itiraz eden, haksızlıklara karşı dik duran ve birliktelik sağlamaya çalışan ülkeleri yavaşlatmak, durdurmak, enerjisini tüketmek için yıpratma savaşları devreye sokulacak. * Yıpratma savaşlarında bölgesel sorunlar, bölgesel çatışmalar, içeride karmaşa, terör saldırıları, siber saldırılar, provokasyonlar gibi yöntemler sahnede olacak. TEŞKİLATIN HAFIZASI Kale yapılmaya başlandığı gün, içine Milli İstihbarat Teşkilatı’nın tarihini, çalışmalarını anlatan bir müzenin de yapılmasına karar verilmişti... Hakan Fidan’ın çalışmalarını başlattığı müzeyi İbrahim Kalın tamamladı. Tarihin ve dijitalin iç içe geçtiği müzenin son dokunuşlarına İbrahim Kalın imza attı. KALE’NİN BAŞINDAKİ SANATSEVER     İbrahim Kalın bir söyleşisinde; “Büyük sanat eserlerine baktığım zaman ‘Bu büyük sanatkâr, metafizik alemde asılı duran o olgun meyveyi alıp bu dünyaya getirmiş’ diye düşünüyorum” diyor. MİT Başkanı’nın en dikkat çeken özelliklerinden biri sanata olan sevgisidir. Törene katılan gazetecilerin ‘Çalışan Gazeteciler Günü’nü de bu yönünü öne çıkaran bir kartpostalla kutladı. Şeker Ahmet Paşa’nın ünlü “Ormanda Oduncu” tablosu kartpostalıyla... Orman her taraftan kuşatılmış gibidir. İçinde yol alıyor duygusuna kapılsanız da dışından da bakıyor izlenimi edinirsiniz. Ormanın adeta kuşatması altındaki insanı simgeler oduncu. Kalın bunları mı düşünerek bu resmi seçti bilmiyorum ama bir gazeteci olarak kendimi çoğu zaman tam da bu ormandaki oduncu gibi hissediyorum.",https://www.hurriyet.com.tr/yazarlar/hande-firat/kale-42389513
Hande Fırat,‘Bizim hikâyemiz’ dediler ve yıllardır çektikleri acıyı anlattılar,"Ocak 23, 2024 06:29","HAMAS’ın “Bizim Hikâyemiz” başlığı ile yayımladığı “Aksa Tufanı Operasyonu”nu neden yaptıklarını anlatan 16 sayfalık rapor bu vurucu cümleyle başlıyor. Bu cümle tam 105 yıl boyunca toprakların yüzde 98.5’una hakim bir milletin nasıl yerinden edildiğini, küçücük alanlara sıkıştırıldığını, topraklarından ve evlerinden kovulduğunu dünyanın yüzüne çarpıyor. Ana hatlarıyla ne anlatılıyor? * 105 yıllık süreçte Filistin halkının çektiği baskı, zulüm, adaletsizlik, evinden ve toprağından olma, mülteci kampında yaşamak zorunda kalmak. * Gazze’nin 17 yıldır uygulanan blokajla, dünyanın en büyük açık hava cezaevine dönüştürülmesi. * Sadece 2000-2023 tarihleri arasında İsraillerin 11 bin 229 Filistinliyi öldürdüğü, 156 bin 768’ini yaraladığı ve bunların büyük bir bölümünün sivil olduğu. Tüm dünyanın gözü önünde onlarca yıldır yaşananların özetinde bir başka cümle daha var özellikle Batı medeniyetine hatırlatılan: “Yahudiler Nazi Almanyası’nın etkisine maruz kaldı. Yahudi sorunu özünde bir Avrupa sorunudur. Filistin halkı her zaman zulme karşı durmuştur.” ATEŞE ATACAK ADIMLAR  Rapora kısa bir ara verip, yukarıdaki cümlenin ne anlama geldiğine bakalım. Özünde Avrupa’nın sorunu bizzat Batı eliyle Ortadoğu’ya taşındı, taşınmakla kalmadı, sadece o bölgeyi değil tüm Ortadoğu’yu ateşe atacak adımlar atıldı. Filistinlilerin acısı ise yıllar boyunca görmezden gelindi. * ABD 6 Aralık 2017’de Kudüs’ü resmen İsrail’in başkenti olarak tanıdı, karar Amerikan Büyükelçiliği’nin Tel Aviv’den Kudüs’e taşınmasıyla sonuçlandı. Dönemin onlarca yıllık Amerikan politikasını alt üst etti. Bu kararın bölgede bir kalkışmayı ateşlemekle kalmayacağı, küresel güvenlik üzerinde de vahim etkisi olabileceği öngörülmüştü. * Aslında aktörler bu kararın iki devletli çözüm ve bağımsız egemen bir Filistin devleti oyalamasını bile yok edebileceğini öngörüyordu. * Kısacası uluslararası arenada oynanan kumar ile Filistin meselesinin siyasi çözüm süreci göz ardı edildi. ABD VE BATI’NIN TUTUMU  Tekrar HAMAS’ın raporuna dönecek olursak, ABD ve Batılı ülkelerin tutumu ve bu tutuma HAMAS’ın bakış açısı da net bir şekilde yer alıyor. Özetle şu mesajlar veriliyor: * “ABD ve müttefikleri yıllar boyunca acı çeken Filistin halkına hiç dikkat etmedi. İsrail’in saldırganlığı insan hakları örgütlerince belgelenmiş olmasına rağmen ABD ve Batılı ülkeler İsrail’in saldırganlığını örtbas etti. * ABD ve Batı İsrail’e hukukun üzerinde devlet muamelesi yaparak; işgalin uzaması, genişlemesi, Filistin halkına baskı yapması için İsrail’e gerekli kılıfı sağladı. Bu nedenle ABD ve Batı ülkelerini suç ortağı olarak görüyoruz.” Rapora göre HAMAS 7 Ekim Aksa Tufanı operasyonunu tarihsel gerçekler, yaşanan acılar, uluslararası toplumun kayıtsızlığı nedeniyle “gerekli bir adım” olarak görüyor.  Bu nedenle de “işgalden kurtulma ve toprakları geri alma çerçevesinde savunma eylemi” olarak nitelendiriyorlar. 7 Ekim’den bu yana yaşanan süreçte İsrail’in dezenformasyonlarının anlatıldığı raporda “Aksa Tufanı operasyonu sırasında İsrail’in güvenlik ve askeri sisteminin tamamen ve hızla çökmesiyle bazı aksamalar ve Gazze ile operasyon bölgelerini birbirinden ayıran tel örgülerde geniş gedikler açılmasıyla kaos yaşanmış olabilir” ifadesi de dikkati çekiyor. Gelelim iki İsrail gazetesine dayandırılarak paylaşılan habere... Raporda İsrailli sivilleri ise İsrail güvenlik güçlerinin öldürdüğü iddia ediliyor. ADALET DİVANI’NDAN BEKLENTİ HAMAS’ın talebi Uluslararası Adalet Divanı’nda tüm suçların soruşturulması. Bunun için de başta ABD yönetimi olmak üzere Batılı ülkelere çağrıda bulunuyorlar. Ayrıca mahkemeye de “Derhal işgal altındaki Filistin’e gelerek, suçları ve ihlalleri araştırın” diyorlar.. ANKARA NE DİYOR?  Rapor Ankara’da da yankı buldu. Aslında Türkiye’nin konuya bakış açısı BM Genel Sekreterliği ile aynı çizgide. * HAMAS, Aksa Tufanı’nı bir sabah aniden kalkıp yapmadı. Asıl neden yıllardır süre gelen İsrail işgali ve bunun yarattığı semptomdur.  ESİR TAKASI YAKIN TAKİPTE  Türkiye, elinden gelen katkıyı sağlamaya devam ediyor. Gelişmeler yakından takip edilirken, esir takası konusunda da Katar dahil tüm aktörlerle görüşme yapıyor. Ankara, sorunun çözümü için gereken her yerde devreye girmeye hazır.",https://www.hurriyet.com.tr/yazarlar/hande-firat/bizim-hikayemiz-dediler-ve-yillardir-cektikleri-aciyi-anlattilar-42394784
Hande Fırat,‘Terör maşaları’yla yıpratma savaşları,"Ocak 14, 2024 06:29","SON zamanlarda artan provokasyonlar, Türkiye içerisinde çeşitli terör örgütlerinin saldırı arayışları, başka ülkelerin casusluk faaliyetleri ve bir anda sınırlarımızın ardındaki terör örgütü PKK’nın hain saldırıların toplu adının, “Yıpratma Savaşı” olduğunu daha önce yazmıştım. Bugün bir kez daha hem yıpratma savaşını hem de Metina’da 9 askerimizin şehit düşüren saldırının ayrıntılarını, PKK ve uzantılarıyla mücadele konusunda bölgesel ve küresel açıdan son durumu sizlerle paylaşacağım. 7 Ekim yani Gazze meselesinin başlangıcından hemen sonra Irak’ta terör örgütünün bir anda hareketlenmesini dikkatinize sunacağım. Aşağıdaki satırları okurken, Dışişleri Bakanı Hakan Fidan’ın Irak’ta yaptığı temasları ve merkezi hükümetin Türkiye ile bu mücadelede genel çerçevede uzlaştığını da göz önünde bulundurun. YIPRATMA SAVAŞI NEDİR? Sevgili okurlarım, 7 Ekim’den bu yana Türkiye sadece Irak’ta 31 şehit verdi. Ayrıntılarını ilerleyen satırlarda okuyacaksınız ama önce size bir de “Yıpratma Savaşı”nın tanımını yapacağım. - Temel hedef bölgesel ittifakları bozmak için, her ülkeyi kendi sorununun içinde meşgul etmek. - Başından beri İsrail- Filistin meselesinin bölgede bir dizi fay hattını tetiklemesi öngörülüyordu. - Bölgesel birlikteliğin bozulması için, ülkelerin kendi içlerinde sorunlara yoğunlaştırılması bunun için de vekil güçlerin, taşeronların yani terör örgütlerinin kullanılması söz konusu oluyor. METİNA’DA 1740 RAKIMLI TEPEDE NE OLDU Türkiye önce kendi topraklarından terör örgütünü temizledi, bunu yaparken konsept değiştirerek terörü kaynağında kurutmak için düğmeye bastı. Suriye ve Irak topraklarında eş zamanlı büyük operasyonlara başladı. 378 kilometrelik Türkiye-Irak sınırı için 2019’dan itibaren Hakurk ile Pençe harekâtları başlatıldı. MÜREKKEP SIÇRATMA STRATEJİSİ - 378 kilometrelik sınırın Irak tarafında 10 ila 30 km’lik derinlik terör örgütünden temizlenmeye başlandı. Bugün Zap’ın sadece güneyinde küçük bir alan kaldı. Hedef bahar aylarında o bölgenin de tamamen temizlenmesi. - TSK’nın şu an o bölgede yaklaşık 100 üssü bulunuyor. - Bu üsler ve güvenli alan akademisyenlerin mürekkep sıçratma stratejisi denilen yöntemle yapılıyor. Kâğıda sıçratılan mürekkep damlalarının bir süre sonrası birleşmesi gibi, TSK bir alana yerleşiyor, temizliyor, genişletiyor, yanındaki güvenli alanla birleştiriyor. - Hedef bir yanda Zap’ta açıkta kalan bölgeyi de temizlemekken, diğer yanda ihtiyaç duyulan yerlerde daha da güneye inmek. - İşte sorun burada başladı, güneye indikçe hem coğrafya zorlaştı hem koşullar hem de meskun mahallere ve köylere yaklaşıldı. - Bölgedeki hemen her tepenin içinde beş altı katlı ve yaklaşık 30-40 girişi çıkışı olan mağaralar bulunuyor. Bu mağaralarda teröristler saklanıyor. Mühimmatları tüm haberleşme sistemleri o mağaraların içinde. Mağaranın içindeki onlar varken, mağaranın bulunduğu tepenin üstünde çoğu zaman Mehmetçik görev yapıyor. COĞRAFYASI ZOR BÖLGE Sevgili okurlarım, son saldırının olduğu bölgede coğrafya bu şekilde. İklim de değişik. Sis çok fazla. İHA ve SİHA kullanımı zor. Kar tipi şeklinde yağdığında ise termal kameralarda sorun yaşanabiliyor. Son saldırıda; - Teröristler yine bir üs bölgesinin hemen önünde bulunan ileri emniyet noktasına saldırdılar. - Yaklaşık 30-40 terörist önce el bombalarıyla ileri emniyet noktasını hedef aldılar. Eş zamanlı olarak da ateş açtılar. - Üzülerek ifade edeyim, üs bölgesinin önünde bulunan ileri emniyet bölgesindeki Mehmetçik el bombalarıyla saldırıda şehit düştüler. - Bu arada çatışma başladı. TELSİZ KULLANMADILAR - Bölgede hem sabit hem de mobil dinleme cihazları bulunuyor. Teröristlerin son dönemde telsiz kullanmayı bıraktığını belirten kaynaklar, “Farklı teknolojik yöntemleri devreye sokuyorlar, kriptolu telsizleri var. Bu saldırıda da telsiz kullanmadılar” yorumunu yaptı. - Saldırı noktasının meskun mahal ve köye yakınlığına dikkat çeken kaynaklar örgütün sivil yerleşim alanlarını saklanmak için kullandığını söylediler. - Yine son dönemde terör örgütüne sadece ABD’nin değil farklı merkezlerin de silah, mühimmat, istihbarat bilgisi verdiği yönünde bilgiler mevcut. 7 EKİM’DEN BU YANA IRAK’TA 09 Ekim 2023- 1 şehit 10 Ekim 2023- 1 şehit 13 Ekim 2023- 1 şehit 18 Ekim 2023- 1 şehit 20 Kasım 2023- 1 şehit 26 Kasım 2023- 3 şehit 12 Aralık 2023 1 şehit 22 Aralık 2023- 6 şehit 23 Aralık 2023- 6 şehit 11 Ocak 2024- 1 şehit 12 Ocak 2024- 9 şehit. BU DÖNEMDE NEDEN YOĞUNLAŞTI? - Son dönemde artan terör saldırılarının hem iç hem de dış gelişmelerle ilgisi bulunuyor. - Bölgede Türkiye’nin etkin bir aktör olmasını istemeyen güçler, terör örgütü üzerinden Türkiye’yi hedef alıyor. Bir anlamda son dönemin kavramıyla Türkiye’ye yönelik “Yıpratma Savaşı” uygulanmaya çalışılıyor. - Küresel güçlerin de bölgedeki hesap ve çıkarları, İsrail’in Gazze katliamı da göz önünde bulundurulursa; bölgede bu güçlerin her birinin kendi terör örgütünü ya da vekalet güçlerini kullandığını söylemek yanlış olmayacaktır. - Türkiye’de seçimler yaklaşırken söz konusu saldırılarla iç kamuoyuna ilişkin de bazı amaçlar güttükleri de ifade ediliyor. Amaç kamuoyunda “Türkiye’nin o bölgede ne işi var? Türkiye sınırlarına çekilsin” tartışmasını açtırmak olduğu değerlendirmesi yapılıyor. - Bu tartışmanın bölgedeki hesabı olan güçlerin ve teröristlerin çıkarına olacağını hatırlatarak; Türkiye’nin kaynağında terörü kurutma kararlılığının ve mücadelesinin süreceğini ifade edelim. SON SÖZ Türkiye, Güvenlik Zirvesi’nde terörle mücadelede uygulamakta olduğu doktrinden vazgeçmemeye, yani terörü kaynağında kurutma stratejisini sürdürmeye karar verdi.",https://www.hurriyet.com.tr/yazarlar/hande-firat/teror-masalariyla-yipratma-savaslari-42390443
Hande Fırat,Kilise saldırısıyla ilgili çarpıcı detayları İçişleri Bakanı Yerlikaya anlattı,"Ocak 30, 2024 06:29","Buna karşın askerinden polisine, MİT personeline büyük bir özveriyle çalışılıyor. Türkiye üzerinde ve içinde hesapları olanların adresi bu kez İstanbul’daki Santa Maria İtalyan Kilisesi’ydi. Ayin sırasındaki saldırıyı terör örgütü DEAŞ üstlendi. Zaten saldırı yapan iki kişinin de DEAŞ hücresi ile bağlantıları ortaya çıktı. Hatırlayacaksınız yılbaşında Türkiye’de sinagog ve kiliseler ile elçiliklere yönelik eylem hazırlığı yaparken yakalanan DEAŞ’lılar vardı. İşte bu son saldırıyı yapan biri Rus, diğeri Tacikistan vatandaşı olan saldırganların da o yapının içinde olduğu belirtiliyor. Diğer yandan DEAŞ’ın kanlı saldırılarını tüm dünya gibi ne yazık ki bizler de biliyoruz. Patlayan bombalar, bombalı araçlar ya da bir alanda taranan siviller... Kiliseye giren saldırganlar bir kişiyi öldürdüler. Peki hedef neydi ya da kimdi? İçişleri Bakanı Ali Yerlikaya ile konuşma fırsatım oldu. YERLİKAYA: ALLAH’TAN İKİ SİLAH DA TUTUKLUK YAPMIŞ İçişleri Bakanı Yerlikaya operasyonlardaki gözaltılara dikkati çekerek, ifadelerin tamamlanmasının ardından ayrıntıların netleşeceğini söyledikten sonra şu bilgileri verdi: - “Saldırganlar kiliseye 7.65’lik tabancalarla giriyor. - Allah’tan iki silah da tutukluk yapmış. - Yerde üç kovan bulundu.” DEAŞ’ın tabanca ile neden kilise bastığı, yapılan operasyonların örgütlerin silah bulmasını zorlaştırmasının etkisi olup olmadığı, amaçlarının öldürmek mi yoksa korku, panik, kargaşa mı yaratmak olduğu sorularının yanıtları ifadeler ve polisin çalışmalarının ardından netleşecektir. İçişleri Bakanı Yerlikaya’ya dünyadaki ve ülkemizdeki vahşi ve kanlı saldırılarından yola çıkarak; “DEAŞ’ın saldırı şeklini biliyoruz. Ya bomba kullanırlar ya da girdikleri yerde tüm sivilleri katlederler. Bu saldırıda amaçları neydi? Çünkü iki durumla da Allah’tan karşı karşıya kalmadık” sorusunu yönelttim. Yerlikaya “Aynı sorunun yanıtını biz de arıyoruz” dedi. Silahların tutukluk yapmış olmasının da belki de hedeflerine ulaşmalarını engellediğini belirtti. Ancak bu sorunun ayrıntılı yanıtının ifadelerin ve çalışmaların sonucunda ortaya çıkacağını da sözlerine ekledi. Ali Yerlikaya POLONYA BAŞKONSOLOSU HEDEF MİYDİ? İçişleri Bakanı Ali Yerlikaya’ya ayine katılan Polonya Başkonsolosu Witold Lesniak’ın hedef olup olmadığını da sordum. Bakan ilk belirlemelere göre Başkonsolos’un hedef olmadığını değerlendirdiklerini söyledi: - “Polonya Başkonsolosu’nun düzenli bir şekilde İstanbul’da farklı farklı kiliselere gittiği bu kez ise tesadüfen bu kiliseye gittiği bilgisi var. - O an kilisede zaten yaklaşık 35 kişi var. - Hedef Başkonsolos olsa, saldırganlar niye Tuncer Cihan’a önce silahın kabzasıyla vurup, sonra silahla öldürüyor?” Bakanın açıklamaları böyle... DEAŞ’ın hedefinde Polonya Başkonsolosu olsa, 35 kişinin içinde doğrudan hedef haline gelebilirdi. Oysa görüntülerde yapılan taramada da DEAŞ’lıların içeride özel birini aradığına dair bir bulgu ve tespit yok. Ancak bunlar yine de ilk bulgular. POLONYA PLAKALI ARAÇ TESADÜF MÜ? Bir diğer soru saldırganların Polonya plakalı bir araç kullanıyor olmaları. Peki bu tesadüf mü? İlk bulgular bunun da tesadüf olduğunu ortaya koyuyor. Bakan bu konuda şunları söyledi: - “Araç 2022 tarihinde Avrupa’dan giriş yapmış. - Burada el değiştirmiş. - Zaten el değiştirme ve keşif üzerinden ulaşıldı.” KİLİSENİN ÖNÜNDE GÜVENLİK AÇIĞI VAR MIYDI? Saldırı sırasında kilise önünde polis olmadığı yönünde iddialar ortaya atıldı. Oradaki güvenlik mensubunun görevi 100 metrelik bir alanda koruma görevi yapması. Yani kapının önünde durmak değil. 100 metrelik bir alandan sorumlu. Saldırganlar polisin olmadığı anda içeri girmiş olabilirler. Ancak bu konu da İçişleri Bakanlığı tarafından mercek altına alınmış durumda. 10 SAAT 10 DAKİKALIK BAŞARI Bakanlığın açıkladığı ya da açıklamadığı çok sayıda operasyon yapılıyor. Bunun temel amacı olası eylemleri önlemek. Aşağıda 1 Haziran 2023 ile 26 Ocak 2024 tarihleri arasındaki DEAŞ’a yönelik operasyonların ayrıntısını bulacaksınız. Terör örgütleriyle mücadele için deyim yerindeyse polis, MİT ve diğer güvenlik güçleri adeta 24 saat çalışıyor. Son kilise saldırısının ardından ise saldırganlar tam 10 saat 10 dakika sonra yakalandılar. Bu tartışmasız bir başarıdır. Bu başarıda başta İçişleri Bakanı Yerlikaya olmak üzere tüm polis teşkilatının payı var. Bakan bu konuda ise şunları söyledi: - “Hem önleyici operasyonlarda hem de hızlı yakalamada görmek ve görünür olmanın önemi büyük. - Teşkilatın başarılı çalışmasının yanı sıra Mobese kameralar, geliştirilen özel yazılımlar ve kullanılmakta olan yapay zeka programlarının da katkısı büyük.”",https://www.hurriyet.com.tr/yazarlar/hande-firat/kilise-saldirisiyla-ilgili-carpici-detaylari-icisleri-bakani-yerlikaya-anlatti-42398347
Hande Fırat,Terörle mücadelenin komşular boyutu,"Ocak 19, 2024 06:29","Buraya bir ülkeyi daha eklemek gerekiyor; silah, mühimmat, para, eğitim desteği veren ABD’yi. Şimdi bu ülkelerle ilgili son duruma bakacağız. Bu bölümü okurken, Irak ve Suriye merkezi hükümetlerinin topraklarının tamamına hâkim olmadıklarını Irak’ta farklı ceplerin, Suriye’de ise birçok aktörün bulunduğunu unutmayın. Irak’taki KYB ve terör örgütü ilişkisinin ayrıntılarını ise Ankara Temsilci Yardımcısı Gonca Şenay’ın haberinde bulacaksınız. TEMEL ÖNCELİK IRAK -Dışişleri Bakanı Hakan Fidan’ın Irak ziyareti Irak’ın tüm aktörleriyle görüşme temelinde yapıldı. Temel amaç ise merkezi hükümetin topraklarının tamamına hakimiyet sağlaması gerekliliğini anlatmaktı. Bir anlamda “Kalkınma yolunu bir fırsat olarak görüyorsunuz, ancak PKK Irak için büyük tehdit” mesajı verildi. - Irak merkezi hükümetinde bu mücadele için bir irade var. Ancak bunu yapacak kapasitede sorun var. - Irak ordusuna Haşd-i Şab-i’nin ses çıkarmaması hatta PKK ile mücadelede destek vermesi son derece önemli. - Bu nedenle Irak ile yakalanan ivmenin kaybedilmemesi ve daha da ileriye taşınması Türkiye açısından çok önemli. - KYB’nin PKK ile ilişkisi ise ayrı bir boyut. Türkiye bu konuda her seçeneği masaya yatırmış durumda. SURİYE- IRAK GEÇİŞİNİN ENGELLENMESİ TEMEL HEDEF - Çok sayıda egemen güç tarafından kontrol edilen Suriye’de Türkiye terör koridorunu engellemiş olsa da ABD ve Rusya anlaşmanın gereklerini yerine getirmiyor. - Terör örgütü Suriye ve Irak arasında gelip gidiyor. Bu geçişin önlenmesi temel hedef. - Bu gidiş-gelişin Irak tarafında durdurulması planlıyor. Suriye’de o bölgede ABD varlığının bulunmasından hareketle, operasyonların Irak’ın Suriye sınırına yoğunlaşacağını bekleyebiliriz. REİSİ İLE AÇIK AÇIK KONUŞULACAK - İran’ın oradaki ismi PJAK ile karşılıklı saldırmama anlaşması yaptığı sır değil. - Ancak İran topraklarında PJAK diğer terör kardeşlerine yani PKK/PYD/YPG’ye ev sahipliği yapıyor, koruyor, kolluyor, destek oluyor. - Ankara bu kez İran Cumhurbaşkanı Reisi’den bu duruma son vermesini isteyecek. ABD NE ZAMAN ANLAYACAK? NATO müttefiki ABD’ye bir terör örgütü ile işbirliği yapmasının sakıncalarını ve verdiği zararları anlatmaktan Ankara’nın dilinde tüy bitti. Bu durum artık irrasyonel. ABD’nin verdiği her mühimmat, her silah Türkiye’yi vuruyor. Yani artık yetti! Ancak reel politik çerçevesinde Türkiye-ABD ilişkilerinin bu konunun ciddiyetinin ABD tarafından anlaşılacağı yani anlaşılmak isteneceği bir boyuta taşınması gerekiyor. İsveç’in NATO üyeliği ve F-16 konusunda bir uzlaşıda bulunulmasının ardından, iki ülke ilişkilerinin karşılıklı birbirini anlayabilecekleri ve birbirlerine zarar vermekten vazgeçebileceği bir aşama için farklı bir boyuta taşınması gerekiyor. YEREL SEÇİMLERE DOĞRU AK Parti yerel seçimlere doğru adayların büyük bölümü açıklandı. Ankara’da ibre bazı isimler arasında gitti geldi denilse de, ilk günlerden beri konuşulan isim yani Turgut Altınok artık büyükşehir belediye başkan adayı. Başkent milliyetçi seçmeni ağırlıkta olan bir il. Altınok’un adaylığına MHP de en başından beri yeşil ışık yakmıştı. Altınok ile Yavaş arasında belli ki heyecanlı bir seçim süreci yaşanacak. Gelelim İzmir’e... Hamza Dağ’ın gönlünde yatan oldu, İzmir’in büyükşehir belediye başkan adayı olarak açıklandı. Hamza Dağ İzmir’i ve sorunlarını iyi bilen bir isim. İzmir her ne kadar CHP’nin kalesi gibi görünse de, Hamza Dağ’ın adaylığıyla artık CHP’nin İzmir’i cepte görmemesi gerekiyor. İSTANBUL İLÇELERİ İÇİN GÖZLER HAFTA SONUNDA İstanbul’un kendisi kadar ilçeleri de önemli. Hafta sonu adayların açıklanması ve çok büyük değişiklikler olmaması bekleniyor. İlçeler demişken, geçtiğimiz günlerde Bahçelievler’de gençlerle buluştum. Toplantıya Belediye Başkanı Hakan Bahadır da katıldı. Çok beğendiğim bir projeyi yıllardır uyguluyor. Kendisinin danışmanları gençler... Yanlış okumadınız lise ve üniversite öğrencileri Hakan Bahadır’a danışmanlık yapıyor. LİSE VE ÜNİVERSİTE ÖĞRENCİLERİ BAŞKAN DANIŞMANI - Adı “Genç Başkan Danışmanları Projesi.” - Amacı Bahçelievler’de gençlerin belediye yönetimine katılmasını sağlamak. - Her okuldan seçilmiş tam 6 bin genç başkan danışmanlığı yapıyor. - WhatsApp grupları var. Bu grup üzerinden 7/24 iletişim halindeler. Gördükleri eksiklikleri, talepleri bu grupta paylaşıyorlar. Gelen talepler başkanın talimatı ile hızla değerlendirmeye alınıp, karşılanıyor. - Gençlerin başkan danışmanı kartı da var. Genç danışmanlar belediyenin sosyal tesislerinden yüzde 25 indirimle yararlanıp, tüm spor tesislerinden ücretsiz faydalanıyor ve konserleri de protokolden izleyebiliyorlar. - Projenin amacı ise gençlerin ilçeleri ve ilçelerinde yaşayanlar için bir anlamda iyilik yapmaları için yarışmalarını sağlamak.",https://www.hurriyet.com.tr/yazarlar/hande-firat/terorle-mucadelenin-komsular-boyutu-42392945
Hande Fırat,Tecrübe mekteplerin en mükemmelidir,"Aralık 22, 2023 06:29","Tecrübe; yaşadıklarımızın, kişisel ve ulusal hatta dünya tarihinden öğrendiklerimizin de bir bütünüdür. “Tecrübe etmek” deyince eline su dökülemeyecek bir millet olduğumuzu unutmayalım. Selçuklu’dan Osmanlı’ya, Osmanlı’dan Türkiye Cumhuriyeti’ne geçmişimiz hem büyük başarılar hem de yol kazalarıyla, ihanetlerle, kendim ettim kendim buldumlarla dolu... Çok özel bir coğrafyanın çok özel bir milletiyiz biz. Eğer bu coğrafyada ayakta kalacaksak birliğimiz, dirliğimiz, cesaretimiz, aklımız bize hep lazım. Jose Ortega Y Gasset ise Kitlelerin Ayaklanması’nda şöyle der: “Geçmişi inkar etmek saçma ve aldatıcıdır, çünkü geçmiş insanın doğal halidir, dört nala geri döner.” En tehlikesi son cümledir; “Dört nala geri dönme ihtimali”... Bu ihtimali de insanların ve toplumların “unutma” huyu ya da “balık hafızası” gündeme getirir. DEVLETLERİ VE TOPLUMLARI NE AYAKTA TUTAR? Birliktelik, ahlak, adalet kavramlarını saydığınızı duyar gibiyim ama isterseniz buna liyakat, kurallar ve bu kuralların tam denetimi diyelim. Kurallar ve tam denetim asla unutulmamalıdır. Bunun nedenini de balık hafızasının neden tehlikeli olduğu ile açıklayalım: - Bir cemaatin 80’lerden itibaren nasıl güçlendiğini, devletin kurumlarını nasıl ele geçirdiğini, son aşamada Silahlı Kuvvetler’de yaptıklarını ve darbe girişimini unutur. - İlk günlerde en çok eğitimin önemini, kurumların kurallar çerçevesinde yönetilmesi gerektiğini, liyakati konuştuğumuzu da unutur. - Kaçanları, yalan söyleyenleri, acıları, küçücük yaştan itibaren beyni yıkanarak robota dönüşenleri de unutur. - Aslında dinimizi unutur, aslında geçmişi unutur, aslında doğru bilgileri doğru kaynaklardan alarak sadece aklımıza güvenmemiz gerektiğini de unutur. BUNLARI NEDEN YAZDIM? Benim bu ülkeye borcum çok... İyi bir eğitim aldım, çok çalıştım ve iyi bir işim var, vatanım cennet gibi, Mehmetçik sınırda görev yaparken, operasyona çıkarken hepimiz hayatımızı yaşamaya devam ediyoruz. Eğer doğruları bugün söylemezsek yarın yine aynı acılar dört nala geri döner. Yani doğruları söyleme vakti: - Piyade Okul Komutanlığı’nda meydana gelen olay ve sonrasındaki iddialar günlerdir tartışılıyor. Bu konuda yapılan resmi açıklama ve bilgilendirmeleri gazetemizde Selçuk Böke’nin haberinden okuyabilirsiniz. Ben detaya girmeyi tercih ediyorum. ◊ Bugün Milli Savunma Bakanlığı’nın başında terör örgütü tarafından gözleri bağlanan, darp edilen, ters kelepçe takılan bir isim var. Devletin bölünmez bütünlüğüne olan inancını da Türk Silahlı Kuvvetleri’nin görev ve yetkilerini tam yerine getirirken hiçbir yetkisini aşmaması gerektiğine olan bağlılığını da biliyorum. - Türk Silahlı Kuvvetleri’nin temeli disiplindir. Amacı ise vatanı ve milleti korumaktır. Yani bu amaç dışında, disiplinsiz hareket edenin TSK’da barınmaması gerekir. - Türk Silahlı Kuvvetleri fikir dayatma yeri de değildir. Farklı düşünceleri bünyesinde bulundurur. Ancak disiplin çerçevesinde fikir dayatmaya kalkmak ya da örgütlenmek söz konusu olamaz. - Milli Savunma Bakanlığı ve Türk Silahlı Kuvvetleri meseleye öncelikle “Disiplin, vatan ve millet görevi” olarak bakar. Neden mi? 1- Atatürk’e saygısızlık disiplin suçudur. 10 Kasım’da Atatürk resmi sol göğüs bölgesine takılır. Eğer bir personel takmıyorsa bu disiplinsizliktir. 2-Amire yazmadan, amire bildirmeden bu suçu işleyeni kendi başına ya da grup olarak da cezalandırmaya kalkmak disiplin suçudur. Eğer herkes herkese ceza vermeye kalkarsa ortada ne disiplin kalır ne de bütünlüğü olan bir ordu. Burada şu bilgileri de paylaşayım: - Atatürk resmini göğsüne takmayan öğrenciye tepki gösteren grup konuyu bölük komutanına iletiyor. Bölük Komutanı’nın uyarısıyla öğrenci Atatürk resmini takmak zorunda kalıyor. - Bu gençler dört yıldır beraber okuyor. Yani birbirlerini tanıyorlar. Törenden sonra da gerilim sürüyor. Tartışma WhatsApp grubuna taşınıyor. - Gençler dörder kişilik odalarda kalıyor, Atatürk resmi takmayan öğrencinin kapısına son olarak Atatürk resimleri asılıyor. 3-Amir bu olaylardan habersizse, zamanında müdahale etmemişse, göz yummuşsa ya da gerekeni yapmamışsa o da disiplin suçu işlemiştir. “TSK’YI RAHAT BIRAKMAK” Adli soruşturma ve disiplin süreci devam ediyor. Türk Silahlı Kuvvetleri kendi bünyesindeki incelemeleri de sürdürüyor. Dünyadaki gelişmeler ve bulunduğumuz coğrafya göz önünde bulundurulursa onların gücüne ne kadar ihtiyaç olduğunu görebilirsiniz. Anayasal ve yasal sınırlar içinde kalmak kaydıyla; - Mesele sadece bugünün sorunu değildir. 15 Temmuz’un ardından hızla ve topluca yapılan alımlar sorunlu mudur mutlaka bakılmalıdır. - Personel alımlarının hassas bir süreçle yürütülmesi şarttır. Referans dönemi kapanmalıdır. - Disiplin üzerine kurulu bir yapıda “Şucu-bucu” gibi çeşitli isimlerdeki yapıların örgütlenmesine asla müsaade edilmemelidir. Türk Silahlı Kuvvetleri fikir yayma ve örgütleme platformu değildir. - Kısacası Türk Silahlı Kuvvetleri’ni yasalar çerçevesinde rahat bırakarak, objektif personel alımının dört dörtlük sağlanması şarttır. - Bir on yıl sonra başka bir isim altında bir 15 Temmuz daha yaşanma ihtimalini istemiyorsak; kurallarla, ilimle, bilimle birlikte birbirimize saygı duyarak çalışmaya ve yaşamaya mecburuz. TARTIŞMALARDAKİ DOZA DİKKAT! Sevgili okurlarım bugün tam 85 bin TSK personeli operasyon bölgelerinde, ölümle burun buruna görev yapıyor. Farklı görüşler meseleyi sadece kendi pencerelerinden ele alıp tartışmayı başka noktalara getirmeye çalışırsa, bu ülkeye zarar verirler. Geçmişi kimse geri getirmeye kalkmasın. Kurallar, akıl ve çağın gerekleri doğrultusunda önümüze bakalım. GÖĞÜN MAVİ OLDUĞUNU ANLAMAK İÇİN DÜNYAYI DOLAŞMAYA LÜZUM YOKTUR Tarih 6 Kasım 2022... Dönemin İçişleri Bakanı Süleyman Soylu Güvenlik Korucuları Eğitim İçi Hizmet Semineri’nde şu sözleri söyler: “Terörün yanında, teröre sebep olan, teröre kaynaklık eden unsurlarla da mücadele etmeye başladıktan sonra bu bölgede her şey değişti. Eskiden terör örgütüne yıllık katılım 5 binli sayılarla ifade ediliyordu. Bugün hamdolsun 100’ün altına düştü. Adım adım sıfıra doğru ilerliyoruz. Şimdi bir ‘oh’ daha çekiyorum. Gençler PKK’ya gitmiyor.” 2024’e giriyoruz... Gençler artık dağa gitmiyor, gitmiyor çünkü bunun arkasında Türkiye Cumhuriyeti Devleti’nin kurumlarıyla hayata geçirdiği büyük bir proje yatıyor. Yakın geçmişe dönerek o projeyi özetleyelim: - Güvenlik güçleri sınır içinde ve sınır dışında büyük operasyonlar yürüttü, hala yürütüyor. - Eş zamanlı olarak Doğu ve Güney Doğu Anadolu’da kalkınma hamlesi başlatıldı. - 4+1 denilen yani toplamda beş yıl bölgede görev yapan öğretmenlere kadro hakkı tanındı. Böylece hiçbir okul öğretmensiz kalmadı. - Diyanet İşleri Başkanlığı ciddi çalışmalar yürüttü. - Gençler için sosyal tesisler kuruldu, başka illerde gezilere götürüldüler, anneler için okuma-yazmadan meslek edindirmeye bir dizi kurs açıldı. - Diyarbakır anneleri acılarını anlattı, terörün gerçek yüzünü annelerin ağzından herkes bir kere daha öğrendi. - Kısacası çocuklarımızın dağa çıkmasını engellemek için de başka yapılara ihtiyacımız yok. Türkiye Cumhuriyeti Devleti tüm kurumlarıyla sabır ve akıl ile “bölme” girişimini bitirdi. Sevgili Okurlarım; Türkiye Cumhuriyeti Devleti büyük bir devlettir. 2024 yılına girerken dünyayı yeniden keşfetmeye pek gerek yok. Çağın gereklerine, ilim ve bilim ışığında ahlaklı, vicdanlı, adaletli, dürüst, çalışkan gençler yetiştirmemiz için devletin kurumları da çalışanları da yeter. Geçmişteki hataları tekrar etmekten vazgeçelim. Descartes der ki “Göğün her yerde mavi olduğunu anlamak için dünyayı dolaşmaya lüzum yoktur.”",https://www.hurriyet.com.tr/yazarlar/hande-firat/tecrube-mekteplerin-en-mukemmelidir-42379864
Hande Fırat,12 kahramanın şehit düştüğü saldırının ayrıntıları ve ardındaki şifreler,"Aralık 26, 2023 11:28","1. Ne yazık terör örgütünün iki ayrı saldırısı ile 12 kahramanımız şehit oldu. Milli Savunma Bakanı Yaşar Güler, Irak sınırında çok önemli bir açıklama yaptı, “Operasyonlarımız kim destek verirse versin, eli kanlı teröristler yok oluncaya kadar devam edecek” dedi. Hem kim ya da kimler sorusuna yanıt arayacağız hem de saldırılarla ilgili iddialar karşısında edindiğim bilgileri sizlerle paylaşacağım.  2. SALDIRI ÜS BÖLGESİNE DEĞİL, İLERİ EMNİYET BÖLGESİNE  * Türkiye Kuzey Irak’ta uzunca bir süredir mücadele yürütüyor. Ancak bunu Irak toprakları içinde yapıyor ve üs bölgeleri oluşturuyor. 378 km’lik Irak sınırı boyunca Irak topraklarında Türkiye’nin 100’den fazla üs bölgesi var. * Ancak son iki saldırı iddia edildiği gibi üs bölgelerine yapılmadı. Üs bölgelerinin ilerisinde “ileri emniyet bölgeleri” oluşturuluyor. İleri emniyet bölgelerinin amacı;  * Üs bölgelerini korumak ve teröristlerin onlara yaklaşmasını engellemek,  * Daha büyük saldırıları önlemek,  * Gözetleme yapmak olarak sıralanıyor.     * Sayıları binleri buluyor. Ancak bu alanlarda hep asker bulunmuyor. İhtiyaca, istihbarata göre konuşlanıyorlar.  * İki bölgeye de konuşlanmalarının nedeni tecrübe... Kış daha da bastırmadan terör örgütünün bir saldırı girişimi olasılığından yola çıkarak, hep yapıldığı gibi tedbir almak. SIZMA GİRİŞİMİ * Teröristlerin sızma girişimi ve saldırı iddia edildiği gibi 50-100 kişiden oluşan gruplarla değil, küçük gruplar halinde havanın ağır, yoğun sis ve kar yağışı (tipi) olduğu anda yapıldı. * Çatışmak değil, ölmek için gelen teröristler saldırıyı çok sayıda el bombasıyla gerçekleştirdiler. Yüzlerle ifade edilen el bombalarını atarak, kaçmayı denediler. Ancak tamamı etkisiz hale getirildi. HEDEF ÜS BÖLGELERİYDİ * Dikkat çekilmesi gereken bölüm ise iki saldırı noktası olması. Aralarındaki mesafe kuş uçuşu 100 km. Biri Metina, diğeri ise coğrafi olarak İran’a da yakın olan Hakurk. * İleri emniyet bölgelerinde bulunan birliklerin mevzileri kahramanca savunması ile birliklerimizin kahramanca mevzilerini savunması sayesinde teröristlerin asıl amacı engellendi. Hedefleri üs bölgeleriydi. Yani kahraman Mehmetçik büyük bir saldırıyı engelledi. ŞEHİT HABERLERİ GİZLENMİYOR! * Şehit haberlerinin başka kimselerce verilmesi kamuoyunda “Şehit haberinin gizlenmesi” gibi bir algı oluştursa da, iletişimin bu kadar hızlı ve kolay olduğu bir çağda, gizlenmesi mümkün değil. Zaten Milli Savunma Bakanlığı’nın da gizleme gibi bir amacı yok. * Ancak şehit/yaralı haberlerinin verilmesi için özel bir prosedür uygulanıyor. Önce gerekli tedbirler alınarak aileye haber veriliyor, sonra kamuoyu ile paylaşılıyor. * Güvenlik yetkilileri, “Bazı sosyal medya hesaplarında iddia edildiği gibi Pençe-Kilit Operasyon bölgesinde açıklananların dışında şehit askerimiz yoktur. Yine iddia edildiği gibi kaçırılan/kayıp askerimiz de bulunmamaktadır. Bu yayınlar terör örgütlerinin propagandasını yaparak toplumda algı oluşturma çabasıdır” ifadesini kullandı.  3. ARKASINDA KİMLER VAR?  Teröristlerin kullandıkları silah ve teçhizatlar ABD menşeli. Gözler doğal olarak ABD’ye çevriliyor. ABD’nin “PKK ile mücadelenizi destekliyoruz, YPG’yi PKK’dan ayırıyoruz” garip söyleminin bir kere daha çöktüğü ortada. Ancak son dönemdeki gelişmeleri alt alta koyunca olağan şüphelilerin sayısı da artıyor: ABD 21 ARALIK’TA NE DEDİ * Saldırıdan hemen önce 21 Aralık’ta Türkiye Cumhuriyeti ve Amerika Birleşik Devletleri Yüksek Düzeyli Savunma Grubu toplantısı yapıldı. Amerikalılar bu görüşmede bir kere daha PKK ile YPG’yi ayırdılar ve “Türkiye’nin PKK ile mücadelesinin yanında oldukları” mesajını verdiler. Türkiye ise her ikisinin de aynı olduğunu, aynı merkezden yönetildiğini delilleriyle masaya koydu. IRAK’LA TARİHİ GÖRÜŞME * Irak Dışişleri Bakanı Fuat Hüseyin ile Dışişleri Bakanı Hakan Fidan’ın 19 Aralık günü yaptığı görüşme tarihi bir öneme sahipti. Neden mi?  * Türkiye uzunca bir süredir Bağdat yönetimine Irak’ın toprak bütünlüğü, Kalkınma Yolu’nun hayata geçebilmesi için terör örgütünün varlığının sona erdirilmesi gerektiğini anlatıyordu. “Bu mücadeleyi ya birlikte yapalım ya da biz tek başımıza mücadeleyi sonuna kadar sürdüreceğiz” diyordu.  * Bağdat Hükümeti bu tarihi görüşmede terör örgütünden rahatsız olduğunu belirterek, ilk kez ortak mücadele mesajı verdi. İRAN İLE GÖRÜŞME OCAK AYINDA * İran Cumhurbaşkanı İbrahim Reisi bir aksilik olmazsa 4 Ocak günü Ankara’da olacak. * İran Cumhurbaşkanı Reisi ile yapılacak görüşmelerin ana gündem maddelerinden biri de terör örgütüyle mücadele olacak. İSVEÇ’İN NATO ÜYELİĞİ İLE BU SALDIRILARIN BAĞI VAR MI? * Türkiye bugün eğer bir değişiklik olmazsa İsveç’in NATO üyeliğini Dışişleri Komisyonu’nda ele alacak. * Bu komisyon öncesi gerçekleştirilen, üstelik ABD menşeli silahlarla gerçekleştirilen saldırının amacı TBMM’de tepki yaratarak, anlaşmanın geçmesini engellemek olabilir mi? * Eğer amaç bu ise, İsveç’in NATO üyesi olmamasından kimler karlı çıkacak? İSRAİL’İ UNUTMAYALIM * Gazze katliamını inatla durdurmayan İsrail’in yaptıkları karşısında insanlığın sesi Türkiye oldu.  * İsrail’in Türkiye karşısında çirkin bir oyunun içinde olmadığını umut edelim.  4. 'PKK İLE PYD AYNI DEĞİL' DİYEN ABD'YE BİR DELİL DAHA!  Türkiye yıllardır anlatıyor, dellileri masaya koyuyor. “PKK eşittir YPG” diyor. Bakın son saldırılarda PKK’lı teröristler Amerika’nın yüksek teknolojiye sahip silah ve teçhizatlarını kullanıyordu. Yetmiyor mu? Yetmiyorsa ABD’ye bir haber daha verelim. KANDİL KADROSU’DAN EŞBAŞKANLIĞA! * Rohif kod adlı Laila Karaman (Leyla Kahraman) bu ayın 20’sinde Rakka’da düzenlenen sözde Suriye Demokratik Meclisi 4. Konferansı’nda yeni eşbaşkan seçildi. * Kendisi PKK/KCK-PYD/YPG terör örgütü mensubu. * SDM sözde eşbaşkanı sıfatıyla uluslararası temasları PKK/KCK-PYD/YPG adına gerçekleştirmekle görevli. * PKK/KCK’nın Kandil kadroları arasında yer alıyordu ve SDM eşbaşkanlığı görevine de Kandil yönetiminin talimatı doğrultusunda getirildi. * Eski SDM başkanı olan İlham Ahmed, örgütün uluslararası alanda tanınırlığına yönelik çalışmalarında yeterli bulunmadığı gerekçesiyle görevinden alındı. * Güvenlik kaynakları, Kandil kadrosundan SDM eşbaşkanı olan Laila Karaman’ın PKK/KCK liderlerinden Cemil Bayık, Murat Karayılan ve Mustafa Karasu ile çekilmiş leşker kıyafetli çok sayıda fotoğrafına da ulaştı. * Sözde eşbaşkanın Kuzey Irak’taki örgüt kamplarında silahlı ve ideolojik eğitimler aldığı da tespit edildi. * İnatla iki terör örgütünü ayrı gören ABD başta olmak üzere tüm ülkelere bir kez daha duyurulur; PYD/YPG’nin siyasi kanadı konumundaki SDM’ye PKK/KCK kadrosu bir unsurun atanması, PKK/KCK ile PYD/YPG arasındaki organik bağı göstermektedir. BUNDAN SONRASI...  TÜRKİYE, terörle mücadele konusunda kararlılığını artırarak sürdürecek. Kış şartlarına girerken, yoğun sisten ve kardan yararlanan terör örgütüne karşı Bağdat hükümetiyle sıkı bir işbirliğinin başlaması bekleniyor. Bununla birlikte; * Ankara çok sayıda plan hazırlamıştı. Bu planlar çeşitli aşamalarda devreye sokulacak gibi görünüyor. * Bu kapsamda insansız hava uçakları, sızmaların olduğu ve terör örgütünün üslendiği bölgelerde 24 saat havada kalabilir. * Ankara’nın daha önce yaptığı planlar arasında, Irak topraklarından 30 km derinliğe girerek operasyonları o bölgeden yürütmek de bulunuyor. * Bölgeye zaten dinleme–kestirme istasyonları kurulmuştu. Bunların sayısı artırılabilir. * Terörle mücadele konusunda bölge ülkelerine de işbirliği için daha yoğun baskı yapılacaktır.",https://www.hurriyet.com.tr/yazarlar/hande-firat/12-kahramanin-sehit-dustugu-saldirinin-ayrintilari-ve-ardindaki-sifreler-42381563
Hande Fırat,Yerel seçimlerde İstanbul yarışı,"Ocak 09, 2024 06:29","Bir süredir kulislerde konuşulan isim Murat Kurum, İstanbul Büyükşehir Belediye Başkan adayı. Yarış Kurum ve İmamoğlu arasında geçecek. ‘ŞİMDİ İSTANBUL SADECE İSTANBUL’ SLOGANI Aday tanıtım toplantısında “Yeniden İstanbul” sloganı kullanıldı. Ana sloganlardan biri ise Murat Kurum’un sosyal medya hesabında da yer alan “Şimdi İstanbul Sadece İstanbul” ifadesi. Sloganın gerekçesi ve İstanbul için belirlenen kampanyadaki üç ana başlık şöyle: - “Sadece İstanbul ifadesi, Murat Kurum’un İstanbul’a hizmet etmek dışında hiçbir amacı olmadığına vurgu yapmak için bulunmuş. Bir anlamda Ekrem İmamoğlu’nun farklı kariyer planları ve gündemi bulunmasından yola çıkılmış. - Kurum’un kampanyasındaki üç ana başlık ise; 1- Depreme hazırlık yani İstanbul’u depreme dayanıklı ve dirençli bir kent haline getirmek. 2- Trafik sorununun çözülmesi. 3- Huzur ve güvenli sokaklar. Sokak hayvanlarından çocukların güvenliğine uzanan “her saatte güven içinde yürünebilir sokaklar” hedefini hayata geçirmek. ‘ÖZGÜR EFENDİ’ NEREDEN ÇIKTI? Cumhurbaşkanı Tayyip Erdoğan CHP’nin eski genel başkanı Kemal Kılıçdaroğlu için “Bay Kemal” diyordu, CHP yeni Genel Başkanı Özgür Özel için ise seçtiği lakabı aday tanıtım toplantısında öğrendik; “Özgür Efendi”... Erdoğan konuşmasında tam altı kez “Özgür Efendi” dedi. “Efendi” ifadesinin nereden çıktığını merak ettim. Meğerse “Efendi” Cumhurbaşkanı Erdoğan’ın sık kullandığı bir ifadeymiş tıpkı “Hocam” gibi... Bir kaynağım şöyle anlattı: “Sayın Cumhurbaşkanı bir toplantıda ya da görüş alışverişinde birinin görüşlerine itiraz ettiğinde, doğru bulmadığında hatta sinirlendiğinde ona isminin hemen arkasına efendi koyarak hitap eder. Örneğin Mehmet Efendi gibi... Hocam sıfatını ise bunun tam tersi için kullanır yani Mehmet Hocam derse haklı ve doğru bulduğunu anlarsınız...” Sohbetlerimden çıkardığım; bundan sonraki süreçte CHP Genel Başkanı Özgür Özel için Cumhurbaşkanı Erdoğan’dan “Özgür Efendi” ifadesini sürekli duyacağız. GÜÇLÜ BİR MEDYA DİPLOMASİSİ İÇİN... Bir süredir gazetecilere yeşil pasaport imkânı sağlanması için Oral Çalışlar, Sinan Burhan, Zafer Şahin, Mehmet Acet ve Melik Yiğitel başta olmak üzere meslek örgütlerimizin de başkanları ile görüşmeler yapıp, çalışmalar yürütüyorduk. Tüm bu temasları dikkatle takip ettiğini öğrendiğim MHP Genel Başkanı Devlet Bahçeli grubuna talimat vererek, TBMM’ye yasa teklifini verdirtti. Devlet Bahçeli Kendilerine bir kere daha teşekkür ediyorum. Bununla birlikte gerekçelerinin içinden geçmekte olduğumuz konjonktürde ne kadar önemli olduğunu da sizlerle paylaşmak isterim. MHP Genel Başkan Yardımcısı İsmail Özdemir o gerekçeleri şöyle açıkladı: ‘MEDYA DİPLOMASİSİ GÜÇLENDİRİLMELİ’ “- FETÖ ve PKK başta olmak üzere terör örgütleri Türkiye aleyhtarlığını uluslararası medya üzerinden yapıyor. - Bu konuda mücadele yürütmek ve o haberlerden etkilenen çevrelere doğruyu anlatmak için medya mensuplarımıza görev düşüyor. - Bunun için de medya diplomasisi güçlendirilmeli. Gazeteciler yurtdışına rahatça giderek, Türkiye’nin haklı tezlerini anlatabilmeli. - Türkiye Gazze konusunda da büyük bir sorumluluk taşıyor. Gazeteciler Türkiye’nin bu konudaki tezlerini de gündeme rahatça getirmeliler. - MHP Grubu olarak bu konunun yasalaşması gerektiğine inanıyoruz.”",https://www.hurriyet.com.tr/yazarlar/hande-firat/yerel-secimlerde-istanbul-yarisi-42387926
Hande Fırat,Milli Savunma Bakanı Güler: F-16’da somut gelişmeler bekliyoruz,"Aralık 17, 2023 06:29","MAĞARALARA SIKIŞTILAR: “1 Ocak’tan bugüne kadar Irak ve Suriye’nin kuzeyi dahil; 2 bin 84 terörist etkisiz hale getirildi. Özellikle, son 4 ayda icra ettiğimiz Irak ve Suriye’nin kuzeyindeki terör hedeflerine yönelik bir kısmında karadan ateş destek vasıtalarının da kullanıldığı etkili ve kapsamlı hava operasyonları ile toplam bin 110 hedef imha edildi, 820 terörist etkisiz hale getirildi. Böylece teröristlere ağır bir darbe indirilerek kararlılığımız gösterildi. Yine, kararlı operasyonlarımız neticesinde teslim olmalar arttı, yıl içerisinde 122 terörist teslim oldu. Bugün operasyon yapmayı dahi akıllarından geçiremeyen, sözde kale dedikleri mağaralardan kafalarını çıkaramayan ve sıkışıp kalan teröristler için tek çıkış yolu Türk adaletine teslim olmaktır. Terörle mücadele 40 yıllık bir konu. Artık biz bu terör belasını kesip atmak istiyoruz. Türkiye’nin önümüzdeki 10-20-30 yıl daha buna tahammülü yok. Ülkemizi ve milletimizi bu beladan kurtarmak istiyoruz ve bununla ilgili de kesin sonuçlu iş yapıyoruz. Yapılan operasyonların sınırlarımıza etkisi var mı? 5-6 senedir sınırlarımızda bir tehdit yok. Şırnak’a, Hakkari’ye gidip geliyoruz ve emniyetli olduğunu görüyoruz. Bizim şu anda Irak kuzeyindeki Pençe-Kilit bölgesinde az bir işimiz kaldı. Teröristlerin ‘kale’ diye kazdıkları yerler onların mezarı oluyor. Birkaç yer daha var ve oraları da onların mezarına çevireceğiz. KİMSEDEN ÇEKİNCEMİZ YOK: Bir müttefikimizin bir terör örgütüyle temasta olması bile kabul edilebilecek bir şey değildir. Sonuçta biz NATO’da müttefikiz. Bizim kimseden çekincemiz yok. Cumhurbaşkanı’mız başta olmak üzere NATO ve benzeri toplantılarda söyleyeceklerimizi açıkça dile getiriyoruz. Müttefiklerimizin Suriye’de yaptıklarının kabul edilemez olduğunu her ortamda vurguluyoruz. Kimse bizim zekâmızla alay etmesin. YPG’li teröristlerle yaptıkları hiçbir faaliyet kabul edilemez. Daha önce ‘Teröristlere helikopter kullanma eğitimi veriyorlar’ dedim. Yine geçen hafta içinde tatbikat yaptılar teröristlerle. Her gelişmeyi yakından takip ediyoruz. YUNANİSTAN İLE POZİTİF GÜNDEM: Biz gerçek anlamda Yunanistan ile iyi komşuluk ilişkilerini kurmak istiyoruz. Sadece F-35’lere sahip olmakla 85 milyonluk Türkiye’ye herhangi bir tehdit oluşmaz. Önemli olan caydırıcı bir güce sahip olmaktır. Hande FIRAT / ANKARA - Yaşar Güler İSVEÇ’TE ÖNEMLİ OLAN UYGULAMA: İsveç konusunda ise yapılan yasal değişiklikler tek başına bir anlam ifade etmiyor. Bizim için önemli olan somut ve uygulamaya dönük adımlar atılarak taahhütlerin yerine getirilmesidir. Üyelik ile ilgili son kararı TBMM verecektir. TEKNİK TOPLANTILAR TAMAMLANDI: ABD’den 40 adet F-16 Blok 70 Viper alımı ile 79 adet modernizasyon kiti talep ettiğimiz süreci takip ediyoruz. ABD ile teknik toplantılar tamamlandı. Ancak bir an evvel olumlu ve somut adımlar atılarak sürecin başlatılmasını beklediğimizi de muhataplarımıza iletiyoruz. Temenni ediyorum ki önümüzde süreçte somut gelişmeler olacaktır. Mevcut F-16’larımızı modernize etmek istiyoruz. F-16 tedarik ve modernizasyonu süreci devam ederken üzerinde durduğumuz tek uçak; oldukça etkili olan ve en iyi alternatif olarak gördüğümüz Eurofighter. İlk aşamada 20 daha sonra da 20 olmak üzere en üst versiyon 40 uçak alma planımız vardır. İngiltere’nin bu konudaki desteği ve yaklaşımı diğer müttefiklere örnek olması açısından önemlidir. Tüm bunların ötesinde asıl hedefimiz, muharip eğitim uçağımız HÜRJET ve 5’inci nesil milli muharip uçağımız KAAN’dır. KAAN’ın; ilk uçuşunun 27 Aralık’ta gerçekleştirilmesi, yerli motorun 2028’de hazır olması ve en geç 2032’de de envantere alınması planlanmaktadır. TÜRKİYE İLE BİRLİKTE OLANLAR KAZANACAK: Artık, Türkiye’yi içermeyen hiçbir değerlendirmenin kıymeti harbiyesi olmayacak, önümüzdeki dönemde Türkiye ile birlikte olanlar kazanacaktır. SURİYE’DE BİR KARA HAREKÂTINA İHTİYAÇ VAR MI: Biz zaten Suriye’ye girmişsek her şey masadadır demektir. Türkiye bir tehlikeyi görürse ve operasyon yapmamız gerekiyorsa hiç tereddütsüz yapacağımızdan kimsenin şüphesi olmasın. İSRAİL’İN TÜRKİYE’YE SALDIRMA İHTİMALİ VAR MI: Böyle bir ihtimalin olması mümkün olamaz. Herkes herkesi bilir. KARADENİZ VURGUSU: Karadeniz, Karadeniz’e sahili olan ülkeler tarafından yönetilmelidir ve sorunlar bu ülkelerce çözülmelidir. Karadeniz bir huzur denizi olarak kalmalıdır. S400 NE KADAR SÜREDE AKTİVE OLUYOR: Bugün bir ülke ‘2 saat sonra taarruz ediyorum’ diyerek, başka bir ülkeye saldırmıyor. Yani kimsenin haberi olmadan bir ülkenin başka bir ülkeye hava saldırısı yapması çok zor. Biz de ihtiyaç hasıl olduğunda S400’leri kullanmakta tereddüt etmeyeceğimizi defalarca dile getirdik.” TUZLA PİYADE OKULU İLE İLGİLİ İDDİALAR “Tuzla Piyade Okulu’ndaki olay 10 Kasım’da meydana gelen bir hadise. Bir öğrenci subayımız, yakasına takması gereken fotoğrafı takmıyor ve ‘Toplu iğnem yok, onun için takamadım’ gibi bir gerekçe ortaya sürüyor. Ona tepki gösteren başka öğrencilerle aralarında tartışma yaşanıyor. Bu olay sonucu hepsi geçici olarak görevden uzaklaştırıldı. Bu olayla ilgili mahkeme ve Yüksek Disiplin Kurulu’nda verilecek kararları duyuracağız. Bu aşamada olayı yanlış yerlere götürecek yorumlardan kaçınmalı ve adli sürecin sonuçlanması beklenmelidir.”",https://www.hurriyet.com.tr/yazarlar/hande-firat/milli-savunma-bakani-guler-f-16da-somut-gelismeler-bekliyoruz-42377234
Hande Fırat,Yıpratma savaşları,"Ocak 05, 2024 06:29","Önce 7 Ekim saldırısı ardından İsrail’in katliamı ve bölgeye küresel güçlerin akınıyla devam eden süreçle son dönemde yaşanan gelişmeleri alt alta koyalım: - Irak’ta terör örgütünün bilinmeyen ellerce(!) desteklenen saldırısı ile Türkiye’nin 12 şehit vermesi, - Netanyahu’nun başka ülkelerdeki HAMAS liderlerini ölümle tehdit etmesinin ardından Türkiye’de başlayan MOSSAD operasyonları, - Yeni yılda Türkiye’de sinegog ve klise hedef almayı planlayan DEAŞ terör örgütü üyelerine yapılan operasyon, - Lübnan’da HAMAS’ın üst düzey ismi Salih El Aruri’nin öldürülmesi, - İran’da Kasım Süleymani’yi anma törenleri sırasında 2 patlama ve 84 kişinin ölümü. Bunlar çok kısa bir zaman diliminde yaşananlar... Küresel güçlerin bölgedeki silahlarını, gemilerini, yığınaklarını aklınızda tutup; birçok terör örgütünün bu güçler için vekalet savaşı verdiklerini de ekleyin. Dışişleri Bakanı Hakan Fidan’ın medya yöneticileri ile yaptığını toplantıda gelinen son durumu özetleyen; “Çok boyutlu bir yaptırım savaşı, zaman zaman istihbarat savaşı, zaman zaman da fiili askeri çatışmaya ve eyleme doğru evriliyor. Bütün alanlarda devam eden bir çatışma süreci bu” sözlerini de koyun. Hatta savaşın bölgesel yayılma ihtimalinden bahsederken, “Bu savaşın yayılması ciddi bir tehlike. Biz bunu Batı toplumlarına ve Doğu toplumlarına da anlatıyoruz” sözlerini de unutmayın. Peki büyük resimde ne oluyor? Bölgedeki bu saldırılarla amaç ne? Ankara ne gibi tedbirler aldı, alıyor? ANKARA’NIN SON OPERASYONLARI HERKESE MESAJ Ankara’ya göre; - Adı yıpratma savaşları... Temel hedef ise bölgesel ittifakları bozmak için, her ülkeyi kendi sorununun içinde meşgul etmek. - Başından beri İsrail-Filistin meselesinin bölgede bir dizi fay hattını tetiklemesi öngörülüyordu. - Bir yanda bölgesel birliktelik sağlanmaya çalışılırken, diğer yanda 7 Ekim’den itibaren bir dizi önlem hayata geçirilmeye başlandı. Bu önlemler Netanyahu’nun Hamas lider ve üyelerinin gelip gittiği ülkelere yönelik tehdit ve Irak’taki terör örgütü PKK’nın saldırısı ardından bir anlamda en üst seviyeye çıkarıldı. - Bölgedeki ülkelerde sorun yaratmak için küresel güçler ceplerinden yine aynı formülü çıkardılar; vekil güçlerin, taşeronların yani terör örgütlerinin kullanılmasını... MİT’İN MOSSAD VE DEAŞ OPERASYONLARI - Yeni yıldan hemen önce MİT’in DEAŞ’lı teröristleri yakalaması, ardından İran’da patlayan bombalar ile başlayalım. İran’daki saldırıları DEAŞ üstlendi. Ancak İsrail’in doğrudan bu işin içinde olduğu düşünülmüyor, savaşın içine İran’ın çekilmesi İsrail açısından istenmeyen olasılık. - Doğrudan kelimesini bilerek kullandım, DEAŞ ya da bir başka terör örgütünün ya da vekil gücün bu işin arkasında olması ihtimali üzerinde zaten duruluyordu. Ankara’da yakalananlar ve ardından İran’daki iki patlama ile yeniden gündeme gelen DEAŞ’ın alt birimlere bölündüğünü söyleyelim. Gündemdeki soru ise şu kimin DEAŞ’ı ya da kim hangi alt birimini vekil olarak sahaya sürdü? - Gelelim casuslar avına... MİT başta olmak üzere güvenlik güçleri 7 Ekim sonrası zaten güvenlik tedbirlerini artırmıştı. Ancak Netanyahu’nun tehdidi sonrası, edindiğim bilgiye göre MİT Başkanı dozun arttığından hareketle “temas ve şüphe var ise, hiçbir şekilde risk alınmaması” talimatını verdi. - Bu talimatın ve yapılan operasyonunun önemini de Lübnan saldırısında net bir biçimde gördük. - Güvenlik güçlerinin operasyonları sürüyor. Burada şunun da altını çizelim, MOSSAD’a yönelik yapılan operasyonlarla aynı zamanda küresel güçlerin de bölgedeki başka ülkelerin de istihbarat birimlerine önemli bir mesaj verilmiş oldu. Türkiye kendi topraklarında kim olursa olsun operasyon çekilmesine müsaade etmeyecek. GÖKTAŞ SOSYAL MEDYADAKİ YARDIM ÇAĞRISINA ANINDA YANIT VERDİ 2023’ün son gününde sosyal medyada yine bir kadının yardım çığlığı vardı; Hilal Yılmaz’ın paylaştığı yardım çağrısı, “Ölüm tehdidi alıyorum. Sesimi duyun artık” diye başlayan videosu...Aile ve Sosyal Hizmetler Bakanı Mahinur Özdemir Göktaş, sosyal medyadaki çağrıya anında yanıt verdi, olaya doğrudan müdahale ederek birçok kadının dikkatini çekti. Bakan Göktaş’ın aslında mesajları net: - Kadına şiddete sıfır tolerans vurgusuyla, kararlılığını sürdürecek. - Konuyu “partiler üstü bir mesele” olarak nitelendirmeye devam edecek. GÖKTAŞ: MÜCADELE KARARLILIKLA SÜRECEK - Göktaş “Bu mücadeleyi büyük bir kararlılıkla sürdürmeye devam edeceğiz. Bu konuda asla müsamaha göstermedik ve göstermeyeceğiz. Şiddete maruz kalan ya da şiddet riski taşıyan herkesi koruyoruz. Kadınlara, çocuklara ve aile bireylerine yönelik her türlü tehdit, şiddet, istismar ve ihmalin hukuki süreçlerini 81 ildeki avukatlarımızla titizlikle takip ediyor, hukuki davalarda mağdurların yanında yer alıyoruz. Özellikle vurgulamak isterim ki, kadına yönelik şiddetle mücadele, herkes tarafından sürdürülmesi gereken kolektif bir çabadır. Bu hepimizin ortak sorumluluğudur” dedi. Bakan Göktaş’ın hızlı ve doğrudan müdahalesi bir kadının yardım çığlıklarına karşılık gözyaşlarını ve korkuyu umutla doldurdu. Herkes gibi ben de kendisini tebrik ediyorum.",https://www.hurriyet.com.tr/yazarlar/hande-firat/yipratma-savaslari-42386128
Hande Fırat,"İsrail ve MOSSAD, MİT’ten yardım istediğiniz günleri hatırlıyor musunuz","Aralık 08, 2023 06:29","Sadece tüm dünyadaki vicdanlı insanlar değil, artık kendi halkından da tepki görüyor. Özellikle de Hamas’ın elindeki rehinelerin ailelerinden... Kısacası içerde sıkıştı. Sıkışınca da “devlet aklını iyice kaybedip” ne yapacağını şaşırmışçasına, sızdırma haberlerle kamuoyu nezdinde PR çalışmalarına başladı. Neymiş MOSSAD Türkiye’nin de aralarında bulunduğu ülkelerde Filistinlilere karşı suikastlar düzenleyecekmiş. Netanyahu baltayı yine taşa vurdu. Neden mi? Hemen sıralayalım: * Yıl 2006: Hamas, beş yıldır rehin tuttuğu İsrailli asker Gilad Şalit’i serbest bıraktı. Anlaşma gereği İsrail de 1000 kadar Filistinli tutuklu ve hükümlüyü tahliye etti. Yine anlaşma gereği bazı Filistinliler sürgün edildi. Sürgün edildikleri ülkeler arasında Türkiye de vardı. İsrail Türkiye’ye teşekkür etti. * Yıl 2022: O yıl bir ay içinde İran’da çok önemli isimler esrarengiz şekilde öldü, öldürüldü. Gözler istihbarat servislerindeydi. İstanbul’da otelde kalan İsrailli bir gruba İranlıların suikast düzenleyeceği bilgisi Ankara’ya ulaştı. İsrail Ankara’dan acil yardım talep etti. MİT İranlı casusları yakaladı, İsraillileri otelden çıkarak güvenli bir şekilde ülkelerine gönderdi. İsrail Türkiye’ye yine teşekkür etti. * Yıl 2023: 7 Ekim’in ardından Hamas’ın elindeki rehinelerin kurtarılması için İsrail MİT’ten de yardım talep etti. Rehinelerin serbest bırakılma sürecinde Katar ve Mısır’ın yanı sıra Türkiye de kritik rol oynadı. İstihbarat diplomasisi sürdü. Gelelim şu an itibariyle son duruma: 2006 yılındaki anlaşma çerçevesinde gelen Filistinlilerin bir kısmı Türkiye’de ikamet ediyor. Ara ara da Katar’da yaşayan Hamas’ın siyasi kanadından isimler ziyarette bulunuyor. Bunun dışında askeri kanattan kimse yok. Ankara diyor ki: İSRAİL AYNI OYUNDAN SIKILMADI MI? * “İsrail bir oyun oynuyor. Türkiye’de Hamas’ın sadece siyasi olabileceği, askeri kanadının olmadığı ve olamayacağı, Türkiye üzerinden herhangi bir transfer ve sevkiyat yapılamayacağı konusunda Hamas ile yıllar öncesi yapılmış anlaşma var. * İsrail ve MOSSAD tüm bunları bilmesine rağmen, Türkiye’nin karşısına hep gazete haberleriyle geldi. * Ankara ‘Gözden kaçırılan bir şey var ise getirin’ dedi, ama bir şey getirmediler, bulamadılar.” Sevgili okurlarım durum bu... Netanyahu neyin peşinde bilinmez çünkü sağlıklı düşünemediği ortada. Ancak şunları bilmesinde fayda var: MİT’TEN 7/24 ÖNLEM * İsraillileri İran’ın elinden Türkiye kurtardı. * MİT, Türkiye’de hiçbir ülkenin casusluk faaliyetine izin vermiyor, vermeyecek  * 7 Ekim saldırısı sırasında adeta uyuyan MOSSAD ve Şinbet’e MİT’in ve Karşı Casusluk Bölümü’nün 7/24 çalıştığını, üstelik tüm tedbirlerin artırıldığını, teknolojinin tüm imkânlarının kullanıldığını ve MİT’in Türkiye’yi söz konusu faaliyetlerden koruma sisteminin de yine 24 saat üzerinden devrede olduğunu da hatırlatalım.  ABD YOLCUSU TEMAS GRUBUNUN ÖNCELİĞİ FİLİSTİN DEVLETİNİN KURULMASI  İSLAM İşbirliği Teşkilatı ve Arap Ligi’nin ortak toplantısında kurulan en dikkat çeken mekanizma aralarında Türkiye Dışişleri Bakanı Hakan Fidan’ın da olduğu 7 Dışişleri Bakanı’nın uluslararası temas ve eylemlerde bulunması için görevlendirilmeleriydi. Bu mekanizmanın kurulmasında Türkiye’nin emeği büyük. Bakanlar, İngiltere’den Fransa’ya, uluslararası kurum ve kuruluşlara ziyaretlerde bulundular. Şimdiki durak ise Amerika Birleşik Devletleri. Bu kez ABD Dışişleri Bakanı Blinken ile görüşecekler. Peki bugüne kadar ne mesaj verdiler ve Blinken’a ne diyecekler? BLINKEN’A NE MESAJ VERİLECEK * “Temas grubunun önceliği ateşkes ve insani yardım dışında, Oslo’da 1993’de verilen söz çerçevesinde 1967 sınırlarına uygun Filistin Devleti’nin acil olarak kurulması. * Eğer Filistin Devleti bir an önce kurulmazsa, süreç başlamazsa; sorun hiçbir zaman çözülmez, çatışma süreci de bitmez.  * Sürecin başlamasıyla garantörlük mekanizması da devreye girmeli. Temas grubu garantörlük dışındaki mekanizma önerilerine de açık.” 7 ARALIK FIRSATI  Ülkelerdeki seçim süreçlerinde dış politikadaki gelişmeler de kullanılır. Hem Türkiye’de hem de Yunanistan’da seçim süreçleri bitti. İki lider güçlü bir şekilde yollarına devam ediyorlar. Bu arada dünya, savaşlar, çatışma alanları, iklim felaketleri ve olası sonuçlarıyla boğuşuyor. 6 Şubat depremleri, Yunanistan’daki tren kazası ve orman yangınlarındaki yakınlaşma ile şimdi yeni bir sayfa açma zamanı. Cumhurbaşkanı Tayyip Erdoğan ile Yunanistan Başbakanı Kiriakos Miçotakis’in yaptığı görüşmeye o yüzden “7 Aralık Fırsatı” adını koymakta fayda var. Gelelim perde arkasındaki sonuçlara: * Yeni bir sayfa pozitif gündemli başlıklarla açılacak. Öncelik hem işbirliği yapılabilecek alanlara verilecek hem de işbirliği daha geniş alanlara yayılacak. İki ülkenin ortak çıkarlarına odaklanılacak. * Güven artırıcı önlemlere öncelik verilirken, sorunlu alanlar için kurulan mevcut mekanizmalar güçlendirilecek, iletişim hatları geliştirilecek. * İki ülke arasındaki gerginliklerden üçüncü ülkelerin karlı çıktığı düşünülürse, kazan-kazan formülünün ön planda tutulması amaçlanıyor. Ankara’nın amacı Ege Denizi’nin bir barış coğrafyası olması. Yine Ankara, Doğu Akdeniz’deki sorunların ise ortak projeler geliştirilmesi ile aşılabileceğini düşünüyor.     PEANUT DA ORADAYDI  Yunanistan Başbakanı Kiriakos Miçotakis’in yanından ayrılmıyor, başbakanlık binasında her an karşınıza çıkabilir. Hatta misafirleri Miçotakis ile bazen kapıda, bazen ise içeride karşılıyor. Miçotakis; “Genelde naziktir, misafirlerimizi kapıda karşılar” demişti. Penaut, Miçotakis’lerin köpeği. Aslında bir sokak köpeğiydi, Yunanistan Başbakanı sahiplendi. Daha önce bir basın toplantısını bölmüşlüğü var. Slovakya Başbakanı ile Miçotakis konuşurken, Penaut havlamaya başladığında Yunanistan Başbakanı, “Sahiplendiğimiz köpek ilk kez bir basın toplantısını bölüyor” demişti. Cumhurbaşkanı Erdoğan, Yunan Başbakanı ile el sıkışırken Peanut yine oradaydı. Bu sefer dışarı çıkmadı ama kapının hemen arkasında kuyruğunu sallayarak, iki liderin içeri girmesini bekledi.",https://www.hurriyet.com.tr/yazarlar/hande-firat/israil-ve-mossad-mitten-yardim-istediginiz-gunleri-hatirliyor-musunuz-42372911
Hande Fırat,Ekonomi yönetimi nihayet tebessüm etmeye başladı,"Aralık 15, 2023 06:29","Bu ziyarette neler söylediğini elbette yeniden size anlatmayacağım ama bazı gözlemlerimle, görmediğiniz bölümleri size aktarmak istiyorum. İlk olarak söyleyeceğim şu ki, gelen verilerle birlikte ekonomi yönetimi en azından tebessüm etmeye başlamış durumda. Ziyaretin bende bıraktığı en güçlü izlenimlerden biri Bakan Şimşek’in vücut dilinde kendini göstermeye başlayan sonuçların alınmasının verdiği rahatlık. Bu köşede ekonomi yönetiminin hedeflerini, attığı adımları, zorluklarını ya da başarmaya olan inançlarını, bunun yanı sıra yapabileceklerine olan inancımı daha önce aktarmıştım. Dünkü ziyaretin ardından bazı verilere çok kısa şekilde bakalım. RİSK PRİMİNDEKİ DÜŞÜŞ * Mehmet Şimşek’in “Program işliyor” derken işaret ettiği kamu ve özel sektör için son derece kritik CDS (Kredi risk primi) verisi dün itibari ile Mart 2021’den beri ilk kez 300.49 ile en düşük seviyesine geldi. Daha sonra  299.9 baz puana kadar indi. * Cari dengede fazla verilmeye devam ediliyor, açık yıllıkta mayıs ayında 9.6 milyar dolar azaldı. * Ekimde işsizlik son 11 yılın en düşük seviyesi olan yüzde 8.5’e indi. * Uluslararası rezervler Merkez Bankası’nın büyük gayreti ile 141.4 milyar dolar ile tarihi zirvesine ulaştı. * Kira fiyatları üç yıl sonra ilk kez düşüş gösterdi. İstanbul Emlakçılar Odası Başkanı Nizammedin Aşa’ya göre kiralarda son aylarda yüzde 10-15’lik bir düşüş yaşandı. * Merkez Bankası’nın ortaya koyduğu güçlü politikalar ile KKM stokunda azalma ciddi boyuta ulaştı. * Ciddi bir programla üstüne gidilen enflasyonda bazı dirençli alanlarda yavaşlama/çözülme başladı. * Uluslararası kredi derecelendirme kuruluşları Türkiye için görünümü pozitife çevirdi. Ne kadar zorlasalar da verilere bağlı olarak not artışını da kaçınılmaz olarak yapacaklar. Bu gece Moodys bakalım ne açıklayacak. Ne zaman sohbet etsek Bakan Şimşek, “Programımızı kararlılıkla uyguluyoruz, sonuçlarını alacağız” diyordu. Söylediği gibi gelecek yılın ikinci yarısından itibaren enflasyonda düşüşlerin başlayacağını, ithalat ve cari dengede olumlu gelişmelerin olacağını düşünüyorum. Şimşek dünkü söyleşide de bunun altını bir kez daha çizdi. “Attığımız adımlar sonuç vermeye başladı. Kararlılıkla programı uygulayacağız. Zamana ihtiyacımız var. Kestirme, kolaycı bir çözüm yok” dedi. Şimşek başta olmak üzere ekonomi yönetiminin söylemleri ilk günden bu yana çok ciddi bir tutarlılık gösteriyor. Veri odaklı hareket edileceğini, sonuçların zaman içinde ama mutlaka görüleceğini sürekli söyledi. Geçen 6 aya bakınca sözlerinin ne kadar doğru olduğunu, programın bekledikleri gibi sonuç vermeye başladığını anlıyoruz. Sonuçta dünyanın neresinde olursa olsun uygulanan programların ilk sonuçlarının altı aydan itibaren ve asıl çıktıların ise birinci yıldan itibaren kendini göstereceğini herkes söyler. Doğru adımlar atıldığı sürece sabır ve zamanla Türkiye’nin düzlüğe çıkmaması için bir neden yok. İSPANYA YOLUNDA Bu satırlar yazılırken Bakan Şimşek ile TCMB Başkanı Hafize Gaye Erkan yatırımcılarla görüşmek için İspanya yolundaydı. Özenle seçilmiş kritik bir ziyaret daha gerçekleşiyor: * İspanya şu anda Avrupa Birliği dönem başkanı. Türkiye’nin dış ticaretinin yarısı büyümede yatay bir döneme giren AB ülkelerine yapılıyor. * Avrupa’nın dinamosu olan Almanya ise teknik olarak resesyona girmiş durumda. Yani ihracat açısından yeni pazarların yanı sıra mevcut pazarların korunması ve ticaretin artırılması kritik önemde. * Bu tarz görüşmeler Türkiye ekonomisi için hayati önem taşıyor. Hele hele Şimşek ve Erkan’ın yeni yatırımcıları çekmeleri halinde sonuçları Türkiye açısından kazançlı olacak.  YATIRIMCILARLA NE KONUŞULUYOR?  Bir konuya da çok kısa değinmek istiyorum. Şimşek ve ekonomi yönetiminin her yatırımcı görüşmesi ve ülke ziyaretinin sanki para istemek gibi lanse edilmesi büyük haksızlık. Burada yapılmak istenen Türk ekonomisinin perspektifinin aktarılması ve her bir vatandaşa ekonomik katkı sağlayacak yatırımların getirilmesi. Her ülke bir şekilde bu yatırımları teşvik ediyor. Yakın zamanda gelecek olumlu katkıların özellikle uzun vadede neleri beraberinde getireceğini hep beraber göreceğiz. Buradan o günler geldiğinde yazacak şekilde şimdiden söz veriyorum, bir yazı borcum olsun. Diğer yandan Cumhurbaşkanı Recep Tayyip Erdoğan’ın da İspanya yönetimi ile ilişkilerinin olumlu olduğunu hatırlatıp iki ülkenin birçok projede ortak çalıştığından hareketle, İspanya ile daha büyük işbirliklerinin bu ziyaretle gündeme gelmesinin kimseye sürpriz olmaması hatırlatmasıyla şimdilik noktayı koyayım.",https://www.hurriyet.com.tr/yazarlar/hande-firat/ekonomi-yonetimi-nihayet-tebessum-etmeye-basladi-42376294
Hande Fırat,Güzel insan yetiştirmek,"Aralık 12, 2023 06:29","Amaçları hem insanları ilimle buluşturmak hem de gençleri akademik çalışmalara özendirmek. Mottoları ise, güzel insan yetiştirmek. Güzel insan yetiştirilirse sorunların yarısının çözülmüş olacağına inanıyorlar. Açıkçası mottolarını çok beğendim. İlim Yayma Vakfı bu sene kuruluşunun 50’nci yılını kutluyor. Mütevelli Heyet Başkanlığını Bilal Erdoğan’ın yürüttüğü İlim Yayma Vakfı, medya yöneticileri ve köşe yazarlarıyla buluştu. Bilal Erdoğan’ın açıklamalarını ve izlenimlerimi madde madde paylaşmak isterim: ÖZEL ÖDÜL AZİZ SANCAR’A * Akademi ödüllerinin bu yıl üçüncüsü düzenlenecek. Ödül alanlar 16 Aralık akşamı törende açıklanacak. Akademisyenlere 150’si büyük ödüle olmak üzere toplam 250 altın verilecek. * “Büyük Ödül”, “Sosyal Bilimler” ve “Mühendislik, Doğa ve Sağlık” ödüllerinin yanında, bu yıl vakfın kuruluşunun 50’nci yılı nedeniyle Nobel Ödüllü Aziz Sancar’a da özel ödül verilecek. GAZZE İÇİN TEŞVİK * Gazze’de yaşanan katliama dikkati çeken Bilal Erdoğan, Filistin meselesi, savaş ve soykırım suçu başta olmak üzere yapılacak akademik çalışmalar için de özel araştırma bursu verileceğini açıkladı. ULUSLARARASI BOYUT KAZANDIRILACAK * Hedef ilim ödüllerini uluslararası boyuta taşımak.  * “İlim Yayma Vakfı’nı kuranlar, makul noktada duran insanlar” diyen Bilal Erdoğan bazı ilim insanlarından “İlim Yayma Cemiyeti bana ödül vermez” imaları duyduklarını belirtti. Bunun doğru olmadığına dikkati çeken Erdoğan “Böyle bir şey düşünülemez. Ben bugüne kadar ödül alan değerli isimleri tanımıyordum. Türkiye’nin ortak noktası bu ülke için güzel insan yetiştirmek” diye konuştu. DOĞU AKDENİZ ÜNİVERSİTESİ’NDEN GAZZE MESAJI  FİLİSTİNLİ bir annenin sosyal medyada çok konuşulan bir sözü vardı. O anne “Altı çocuk doğurmak zorundayım çünkü; ikisini İsrail öldürecek, ikisi eve ekmek getirecek, ikisi ise Filistin’in haklı davasını dünyaya anlatacak” demişti.     Haklı davayı dünyaya anlatacak 367 Filistinli genç Doğu Akdeniz Üniversitesi’nde eğitim görüyor. Kıbrıs, küresel güçlerin enerji oyunları ve Yahudilerin toprak aldığı iddialarıyla gündemdeyken Doğu Akdeniz Üniversitesi’nden Gazze çığlığı yükseldi: * Doğu Akdeniz Üniversitesi’nin Filistin uyruklu öğrencileriyle, Gazze’de yaşanan savaş ve insanlık dramında şehit olanlar için gıyabında cenaze namazı kılındı. * Öğrenciler, İsrail’in Gazze’ye yönelik saldırılarında hayatlarını kaybedenler için dua etti. * DAÜ kuruluşundan bugüne kadar toplamda 2 bin 120 Filistin uyruklu öğrenciyi mezun verdi. * DAÜ tarafından yapılan açıklamada, 21’inci yüzyılda olunmasına rağmen Gazze’de kardeş Filistin halkı ve bölge sakinlerine karşı insanlık dışı suçların işlenmesi konusunda büyük üzüntü duyulduğu ifade edildi. * Ankara’da Hürriyet Gazetesi’ni ziyaret eden DAÜ Tanıtım ve Kurumsal İletişimden Sorumlu Rektör Yardımcısı Prof. Dr. Mustafa Tümer, Kıbrıs Türk halkının 1974 yılı öncesi uğradığı zulmü hatırlatarak, Filistin halkının acılarını anladıklarını kaydetti. Prof. Dr. Tümer, yaşanan soykırımın bir an önce sona ermesi ve başta çocuklar olmak üzere tüm masumlara edilen zulmün bitmesi temennisinde bulundu. Sevgili okurlarım, dünyanın vicdanlı insanları ayakta, sokaklarda! KKTC’den bir üniversiteden yükselen bu ses çok kıymetli. ‘Gazze Kasabı’nı durdurmak için bu seslerin daha da yükselmesi gerekiyor. Türkiye’deki üniversitelerin de gerek akademik çalışmalar gerek ise açıklamalarla seslerini tüm dünyaya duyurmaları gerekir.",https://www.hurriyet.com.tr/yazarlar/hande-firat/guzel-insan-yetistirmek-42374613
Hande Fırat,İsrail’e karşı duruşta bölgede yakalanan ivme kaybedilmemeli,"Kasım 17, 2023 06:29","“İnsanlar zamanında Franklin Roosevelt’e Pearl Harbour’dan sonra bu soruyu sordu mu? George Bush’a 11 Eylül saldırılarından sonra sordu mu?” Gazze’de yaptığı katliamlar yetmedi, hem Arap ülkelerinin liderlerine meydan okudu hem de sürecin başından itibaren arkasında duran, silah ve para yardımı yapan ancak yaptığı katliamlar nedeniyle yeni yeni sesini yükselten Amerika Birleşik Devletleri’ne... Bebek, çocuk, kadın, sivil ölümlerinden sorumlu İsrail’in Başbakanı Binyamin Netanyahu’nun vicdanını yitirdiğini biliyorduk. Ancak CNN International’daki yayında aklını ve dengesini de yitirdiğini tüm dünya ile birlikte gördük. TARİHTE BİR İLK Canlı yayında Netanyahu’yu çileden çıkaran nedenlerin başında Arap İslam Ortak Olağanüstü Zirvesi’nin 30 maddelik kendisi açısından zehir zemberek sonuç bildirgesi bulunduğuna şüphe yok. Nedenlerine gelince; ◊ Bildiride yer alan 30 maddenin tamamı Netanyahu açısından bir neden. ◊ Asıl mesele Cumhurbaşkanı Tayyip Erdoğan’ın deyimiyle “Bugüne kadar söylenmemişlerin söylendiği” metnin altında eksiksiz tüm ülkelerin imzasının bulunması. Yani Netanyahu’nun kendini cevap vermek zorunda hissetmesi bir anlamda zirvenin etkili olduğunu gösteriyor. TEHDİT BU SAATEN SONRA SÖKMEZ, SÖKMEMELİ Öfkesine yenilen, aklını yitirmiş bir görüntü sergileyen Netanyahu açık açık Arap liderlerini nasıl ve neden tehdit etti? Bu sorunun yanıtlarına şöyle bir bakarsak, bu coğrafyadaki Arap ve İslam ülkelerinin bir arada durabilmelerinin önemi de anlaşılacaktır. ◊ İsrail’in güvenlik doktrini tarih boyunca Arap komşularını zayıf, parçalanmış, tarafsız tutmaya dayanmıştır. ◊ Arap baharı olarak bilinen süreçte İsrail’in en büyük endişesi stratejik müttefiki olan Mısır rejiminin devrilmesi, Mübarek iktidarının gitmesiydi. Hatırlayın, Sisi’nin gelişi hem İsrail’i rahatlatmış hem de ABD tarafından darbe olarak tanımlanmamıştı. ◊ ABD’nin bölgedeki genel tavrı ise yıllar boyunca İsrail’in güvenliği, enerji ve petrol akışının garantide tutulması üzerine kuruluydu. ◊ ABD’nin Ortadoğu’ya en dikkat çekici müdahalelerinden biri de tam da bu gerekçelerle oldu. Eski ABD Başkanı Trump dört Arap ülkesi ve İsrail ile diplomatik ilişki başlattı. Sonuçta İbrahim Anlaşmaları imzalandı. ◊ İsrail Gazze katliamı boyunca Arap ülkelerinin yine kendisinden korkacağını, sessiz kalacağını, kendisiyle bir noktada anlaşmayı kabul edeceklerini düşündü. ◊ Ancak bu kez sadece Ortadoğu halkları ayaklanmadı. Bebek, kadın, sivil ölümleri tüm dünyayı sokağa döktü. ◊ Kısacası Netanyahu’nun karşısında aslında sadece Arap ülkeleri ya da İslam ülkeleri yok. Dünyanın tüm vicdanlı insanları sokaklarda, İsrail’in karşısında! ◊ Bu saatten sonra Arap ülkeleri liderleri sessiz kalmazlar, daha doğrusu kalmamalılar. Her ne kadar tarihi sürece baktığımızda, Körfez ülkelerinin genel olarak HAMAS’tan çok hazzetmediğini görsek de bu saatten sonra katliamlar karşısında kim sessiz kalırsa, bilsin ki o katliamı işleyen kadar suça ortak olacaktır. ◊ Kısacası yakalanan ivme mutlaka korunmalıdır. Başta Körfez ülkeleri olmak üzere, bildiriye imza atan ülkeler de vicdan sahibi dünya halkları da geri adım atmamalı ve güçlü duruş sergilemelidir. ABD’NİN TAVRI Bir öyle, bir böyle, kapalı kapılar arkasında ve kamuoyu önünde farklı, hatta ülkelere göre başka açıklamalar yapan ABD yönetimi gerçekte dünya kamuoyu tarafından büyük bir baskı altında. ABD’deki seçimleri, Yahudi lobisini hesaba katan yönetim ve ABD devletinin anlaması gereken ise dünya kamuoyunun gözünde ahlaki bir çöküş yaşadığı. Ankara-Washington hattında yapılan tüm temaslarda şu mesajlar net verildi: ◊ İsrail yönetimi ile kendinizi ayırın, dünya kamuoyunda size karşı çok büyük bir tepki oluştu. ◊ Yarın dünyanın başka bir yerinde kriz çıktığında, insan hakları ve sivillerin ölümü konularında ABD’nin söz söyleyecek bir referans noktası artık kalmadı. ABD YÖNETİMİNİN ANKARA’YA ÖZELEŞTİRİSİ Yapılan görüşmelerde özellikle ABD Dışişleri Bakanı Antony Blinken’in bir sözü ise dikkat çekiciydi. Edindiğim bilgilere göre Blinken, “Bizim en büyük hatamız Biden yönetimi olarak göreve geldiğimizde İsrail-Filistin meselesini yeteri kadar ciddiye almamamız ve iki devletli çözüm için güçlü adımlar atmamamız oldu” ifadesini kullandı. ABD İsrail‘in süreci bir şekilde yönettiğini düşünmüş...",https://www.hurriyet.com.tr/yazarlar/hande-firat/israile-karsi-durusta-bolgede-yakalanan-ivme-kaybedilmemeli-42362473
Hande Fırat,Erdoğan’ın ‘MOSSAD’ iddialarına yanıtı: Bedelini çok ama çok ağır öderler,"Aralık 07, 2023 06:29","Katar görüşmelerinin ana gündem maddesi İsrail’in Gazze’deki katliamıydı. Cumhurbaşkanı Erdoğan, başta ABD olmak üzere Batı ülkelerinin İsrail’e verdiği desteğe dikkati çekerek; “Bu ülkelerin gerek nakdi, gerek silah, mühimmat, araç gereç gibi ayni ve parasal olarak sınırsız destekleri, ciddi manada Batı’nın şımarık çocuğu İsrail’i bu noktalara taşıdı” dedi. İsrail ile ilgili Amerikan Wall Street Journal Gazetesi’nde çıkan ve Türkiye’de büyük tepkiyle karşılanan haber basın toplantısının en dikkat çeken gündemiydi. Haberde, Filistin dışında yaşayan Hamas üyelerine yönelik İsrail’in suikast planları olduğu belirtilmiş ve bu ülkeler arasında Türkiye de sayılmıştı. Yani MOSSAD’ın suikast düzenleyeceği iddiası... Milli İstihbarat Teşkilatı’nın ardından Erdoğan da bu iddiaya çok sert tepki gösterdi... BİR DAHA BELLERİNİ DOĞRULTAMAZLAR * “Her şeyden önce bu haberi yapanlar demek ki Türkiye’yi tanımıyorlar. * Böyle bir yanlışa tevessül etmeleri halinde şunu bilmeleri gerekir ki bunun bedelini, faturasını çok ama çok ağır öderler. * Şu anda Gazze’yi kuşatmak suretiyle bu adımları atanlar, bir hafta içinde netice alacaklarını zannediyorlardı. Ne oldu, alabildiler mi? Almadılar.  * Türkiye’ye, Türklere karşı böyle bir adımı atmaya eğer cüret ederlerse bunun bedelini, bir daha bellerini doğrultamayacak surette, ödemeye mahkûm olurlar. * Türkiye’nin hem istihbarat hem güvenlik alanında aldığı mesafeyi dünyada bilmeyen yoktur. * Ayrıca biz dün kurulmuş bir devlet değiliz. Bunu da kimsenin aklından çıkartmaması gerekir. NETANYAHU İFLAS BAYRAĞINI ÇEKEBİLİR * Failin kimliğine göre hareket eden küresel sistemin ayarı bozulmuştur. Bu bozuk ayarla neyi nasıl düzelteceksiniz? * Özellikle İsrail Başbakanı Netanyahu şu anda iflas ile baş başa kalmış bir durumdadır. Her an iflas bayrağını çekebilir. * Neyse ki 7 Ekim’den bugüne Batı’nın İsrail’e bakışı ciddi manada değişmiştir. İnanıyorum ki çok fazla da sürmeyecek, kısa bir zaman içerisinde özellikle Gazze’ye yönelik İsrail’in bu zalimce tavırları, kendisini iflas ile karşı karşıya getirecektir. * İsrail’i yöneten mevcut koalisyon sağlıklı değil. Bu koalisyon çöktü çöküyor. Bunlar gidici. * İsrail’e ‘Artık sizi beslemekten bıktık’ diyenler, ortaya çıkmaya başladı. İlk günlerde destek açıklamaları yapan Fransa’ya bakın. Şimdi aynı Fransa mı? Macron farklı açıklamalar yapıyor. * Bizim çok önemli bir ilkemiz var ya; ‘Men sabera zafera. Sabreden kimse, zafere ulaşacaktır.’ Şu anda, Hamas, Filistin, işte bu sabır mekanizmasını çalıştırıyor.” KARAR FİLİSTİN HALKININ Son dönemde en çok konuşulan iddialardan biri ise İsrail’in Gazze’de 40 km uzunluğunda, 12 kilometre genişliğinde bir tampon bölge planı... Erdoğan “Bu tartışılacak bir plan değil”dedi: * “Bu planın tartışılmasını bile ben tüm Filistinli kardeşlerime saygısızlık olarak görürüm. * İsrail, Filistin’de kalan bir avuç toprağı tamamen alarak, buraları da işgal etme niyetinde. * Gazze’yi kimin yöneteceğine Filistin halkı karar verir. * İsrail’in yapacağı en iyi şey; 1967 sınırlarında bağımsız ve coğrafi bütünlüğü olan Filistin Devleti’nin kurulmasını kabul etmek ve işgal altında tuttuğu Filistin topraklarını iade etmektir. * Hamas her şeyden önce bir direniş örgütüdür. Hamas, Filistin’de yapılan seçimlerden zaferle çıkmış bir siyasi harekettir. Hamas bugün de kendi topraklarını korumanın gayreti içerisindedir.” İNSANLIK ONURUNUN KURTULUŞ REÇETESİ Peki ateşkes ve kalıcı barış için yeni bir yol haritası var mı? Cumhurbaşkanı, tüm sürece ilişkin Türkiye ile Katar’ın bakış açısının örtüştüğünü belirtti. Yol haritasını ise madde madde sıraladı: * “Barışa ulaşmasını hedeflediğimiz bu süreci birlikte işletecek, adımları yine birlikte atacağız. * ‘Kendi başına bırakalım, yürüsün’ diyeceğimiz süreç değil. * Ateşkesin ve yaralıların Gazze’den tahliyesi öncelikli konular. * Gazze’nin yeniden inşası ve imarı konusunda da gerekeni yine hep birlikte yapacağız. * Biz garantörlüğe de, bu konferansa ev sahipliğine de hazırız. * Gözleri olup zulmü görmeyenlere, kulakları olup gerçeği işitmeyenlere, dilleri olup hakikati söylemeyenlere ‘Görün, duyun, gerçeği artık söyleyin’ diyoruz. İnsanlık onurunun kurtuluş reçetesini sunuyoruz aslında.” NETANYAHU CEZASINI ÖDEYECEK Bir diğer merak edilen konu ise Netanyahu ve suç ortaklarının Uluslararası Ceza Mahkemesi’nde yargılanıp yargılanmayacağı. Cumhurbaşkanı Erdoğan süreci anlattı, dünya kamuoyunda Netanyahu’nun katliamlarına karşı yapılan protestolara dikkat çekti: * “Netanyahu ve suç ortaklarının uluslararası zeminde yargılanması için dünyanın değişik yerlerinden 3 bin civarında avukatla, Uluslararası Ceza Mahkemesi’ne başvurduk. Bunun takipçisi olacağız. * Uluslararası Ceza Mahkemesi’ne dünyanın değişik yerlerinden de İsrail aleyhine başvuru yapan ülkeler bulunuyor. * Netanyahu öyle veya böyle bugün olmazsa yarın kesinlikle yargılanacaktır. Hatta şu anda kendi içlerinde bunun kavgası gürültüsü başlamış durumda. İSRAİL’İN MEYDANLARI DA AYAKTA * Dünyanın değişik yerlerinde meydanlar nasıl ayağa kalktıysa, şu anda İsrail’in meydanları da ayaktadır ve bölünmüşlerdir. Netanyahu’nun hesaba çekilmesini isteyen bir İsrailli grup var. Netanyahu yaptıklarının cezasını ödemekten kaçamayacaktır. * Londra’nın caddelerinde, New York’ta Beyaz Saray’ın önünde, Paris’te, Belçika’da, Hollanda’da dünyanın birçok yerinde yükselen sesler, Filistin’deki zulüm bitene ve suçlulardan hesap sorulana dek dinmeyecek. * Gazze’deki tarifsiz zulüm karşısında tüm vicdan sahipleri gibi bizim de ciğerimiz yanıyor.” İSRAİL AVRUPA’YI KAYBETMEYE BAŞLADIĞININ FARKINDA Ankara, Birleşmiş Milletler’deki ateşkes tasarısına çekimser oy kullanan ülke liderleriyle temaslarını sürdürüyor. Cumhurbaşkanı’na bu ülkelerin tavırlarında bir değişiklik olup olmayacağı da soruldu. Erdoğan “Benim kanaatim değişiklik olacağı istikametinde” yanıtını verdi. Ardından da İslam İşbirliği Teşkilatı ve Arap Ligi ortak zirvesi sonrası dışişleri bakanlarından oluşturulan yedili grubun temaslarına dikkati çekti: * Değişik ülkeleri dolaşıyorlar. Değerli olan bu grubun Filistin konusunda tek ses olması. * Sürecin başında İsrail’e hak verip yanında konumlanan ancak gerçekleri gördükçe uzaklaşan ülkeler yok değil. * Bir de İspanya gibi cesurca çıkış yapanlar var. Bu ilkeli duruşun Avrupa’da yayılması halinde İsrail’in katliamını sürdüremeyeceğini düşünüyorum. * İsrail, Avrupa’yı kaybetmeye başladığının farkında.” SEÇİMİ KAZANMALIYIZ Yerel seçimler yaklaşırken Cumhurbaşkanı Erdoğan iç politika ve ekonomiye ilişkin de değerlendirmelerde bulundu. Önce yerel seçim hazırlık sürecine değinen Erdoğan: “Cumhur ittifakı olarak sıkıntımız yok” dedi. * Ekibimiz şu anda muhataplarıyla görüşmelerini yaptı, yapıyor. Sayın Devlet Bahçeli ile bu konuda ana çerçevede görüşmelerimizi yaptık, adımlarımızı zaten attık, atıyoruz. Cumhur İttifakı’ndaki sağlıklı çalışma şartları görünen o ki karşı tarafta yok. * ‘Yeniden İstanbul’ diyorsak, ‘Yeniden Ankara’ diyorsak bu iller başta olmak üzere şehirlerimizin tamamında çok çalışıp, Cumhur İttifakı olarak seçimi kazanmalıyız. * Bizim belediyecilik anlayışımızı temsil etmeyecek, bizi hayal kırıklığına uğratabilecek kimseyi listelerimizde göremeyeceksiniz.” ÖPÜLEN ELLERE BAKILIRSA... Peki HDP bütün şehirlerde aday çıkarır mı? Erdoğan; “Yaptıkları geçtiğimiz seçimde gerçekleşen ve hala gizli tutulan pazarlıkları tazeleme gayreti olabilir” dedi ve ekledi: * Öpülen ellere, gönderilen selamlara bakılırsa CHP de nikâh tazeleme konusunda bir hayli hevesli. Bu hevesi gördüklerinden olsa gerek ‘ne koparırsak kârdır’ taktiğini devreye almışlar anlaşılan. Biz bu oyunu daha önce de gördük. FIRSATÇILIKLA MÜCADELE Fırsatçılık ve fahiş fiyat artışlarıyla mücadele konularında denetim ve cezai uygulama görevlerinin yapıldığını anlatan Cumhurbaşkanı Erdoğan “Piyasada yokluk oluşmaması, buna bağlı olarak da fahiş fiyat artışları oluşmaması noktasında ciddi tedbirler aldık ve 6 aydan bu yana piyasada hiçbir mal sıkıntısı yaşanmadı” dedi. Gayrimenkulde, otomotivde ciddi fiyat düşüşleri olduğuna dikkat çekti, enflasyonla mücadele konusundaki kararlılığı vurguladı: * Enflasyonu dizginleyerek, beklentileri yöneterek, kalıcı bir şekilde dezenflasyon sürecini başlatmış durumdayız. * Bizim için önemli olan genel anlamda ekonominin tamamına hâkim fiyat seviyesindeki artışların yavaşlamasıdır. Şu anda yavaşlama başladı. * Önümüzdeki aylarda bu çok net bir şekilde ortaya çıkacak. Baz etkisiyle haziran ayına kadar yıllık enflasyon yüksek kalacak. Haziran sonrası çok hızlı bir şekilde yıllık enflasyon düşecek.”",https://www.hurriyet.com.tr/yazarlar/hande-firat/erdoganin-mossad-iddialarina-yaniti-bedelini-cok-ama-cok-agir-oderler-42372335
Hande Fırat,Para nerde?,"Kasım 28, 2023 06:29","- Uçabiliyor mu? - Yok daha deneme aşamasında... Eee Süpermen araba ne oldu? - Her şeyde anlaştık, parayı yarın alıyorum. - Araba nerede? - Müşteride. - Para nerede? - Yarın verecekler. - Araba nerede? - Müşteride. - Para nerede??? - Ee eee müşteride.” Aklımın içinde Yılmaz Erdoğan’ın efsane filmi Organize İşler’in bu bölümü günlerdir dönüp duruyor. E nasıl dönmesin? Ünlü futbolcuların fon yatırımı, bir partinin kasasından kaybolan para iddiası, enerciiili ve kafaya sarılan dolarlı güzellik salonu sahipleri, araba satan kardeşler, Lazkızı’nın şok eden tiktok paylaşımları... Bu konularla ilgili her gelişmeyi okuduğumda aklıma yine o soru geliyor; PARA NERDE? Bir tek ben değil, olayın içinde, ucunda, köşesinde, tamamen dışında yer alanlar da hep birlikte adeta Organize İşler’in setinde gibiyiz. * Ünlü futbolcular bu soruyu soruyor. PARA NERDE? * Parası biten siyasi partide taraflar bu soruyu haykırıyor; PARA NERDE? * Enerciye, kız kardeşlere, laz kızına da devlet soruyor; PARA NERDE ? Aranan paralar nerede, yargı süreçlerinin sonunda ortaya çıkacaktır. Ancak superman ya da superwomanlar gözümüzün önünde. Kimi uçarken, kimi deneme aşamasındayken yere çakılmış durumdalar. Umarım herkese ders olur, kimse supermenliğe ve supermenlerin “Parana daha çok para katarım” uçuşlarına inanmaz. İnanacak olanın ise soracağı soru belli: PARA NERDE?  OLASI DEPREME HAZIRLIK İÇİN SANAYİ TESİSLERİNİN TAŞINMASI DA GÜNDEMDE!  Hafta sonunu Anadolu Yayıncıları Federasyonu’nun organizasyonuyla Kayseri’de düzenlenen panellerde geçirdik. Çevre, Şehircilik ve İklim Değişikliği Bakanı Mehmet Özhaseki ile de sohbet etme imkânı bulduk. Özhaseki’nin bir numaralı gündem maddesi deprem. Hem 6 Şubat Kahramanmaraş merkezli depremlerin ardından bölgenin yeniden inşasıyla hem de olası İstanbul depremine hazırlıklar üzerinde çalışıyor. Bakan Özhaseki olası Marmara Depremi’ne karşı yapılan hazırlıklar konusunda şunları söyledi: * “Kentsel Dönüşüm Yasası’nın ardından çalışmalar hızlandırıldı. * İstanbul için yol haritası 15 güne kadar ilan edilecek. * “Yarısı Bizden” kampanyası önemli. Vatandaşa diyoruz ki ‘Evinizi riskli görüyorsanız ve depreme hazırlık için yenileyecekseniz siz yapın evinizi, biz size yarısını verelim.’ * Sanayi tesislerinin de taşınması konusunda bir çalışma yapılıyor. Ankara-Sivas hattına taşınması için bir çalışma yürütülüyor. Bunun için de bir kanuni düzenleme gerekiyor çünkü taşınma için de bazı teşvikler gündeme gelecektir. * Ankara Sivas Hattı’na taşınacak tesislerin üretimlerini Mersin’e ulaştırması gerekir. Bunu bir üçgen olarak düşünebilirsiniz. Mersin’e kadar da bir raylı hat projesi gündeme gelebilir.”  AK PARTİ’NİN YEREL SEÇİM YOL HARİTASI  Türkiye yeni yılın ilk günlerinden itibaren yerel seçimleri konuşmaya başlayacak. İttifakların ve siyasi partilerin adayları belli olacak, adaylar meydanlara inecek. Temayül yoklamalarını bitiren AK Parti’de adaylar kademeli bir süreç sonunda belirlenecek. Temel hedef ise İstanbul başta olmak üzere büyükşehir belediyelerini kazanmak. Kamuoyunda birçok isim telaffuz edilse de henüz bir karar verilmiş değil. İstanbul adayı konusunda dört başlık üzerinde tartışmalar sürüyor: 1- İstanbul Büyükşehir Belediye Başkan adayı Karadenizli olmalı mı, olmamalı mı? 2- Genel siyaset mi yapmalı, yerel siyaset mi? 3- Çok tanınan bir isim mi olmalı yoksa daha az tanınan bir isim mi tercih edilmeli? 4- Genç bir aday mı tercih edilmeli? İstanbul adayı için bu başlıklarda da çalışmalar yürürken, Ankara büyükşehir belediye başkanı adayının Ankaralı olmasına neredeyse kesin gözüyle bakılıyor. İTTİFAK GÖRÜŞMELERİ TAMAMLANDI Yerel seçimler konusunda MHP ile ittifak görüşmelerinin heyetler arası bölümü tamamlandı. Artık gözler iki parti liderinin yapacağı ittifak görüşmesinde. Heyetler arası görüşmede genel anlaşma sağlanmış olsa da bazı illerle ilgili son karar genel başkanlara bırakılmış durumda. AK Parti ve MHP’nin büyükşehir olmayan az sayıda ilde yarışabileceği yani ikisinin de aday çıkarabileceği belirtiliyor. Bu az sayıdaki ilin; “Eğer iki parti de aday gösterdiği takdirde Cumhur İttifakı kazanıyorsa, iki parti de aday gösterebilir” düşüncesinden hareketle belirlendiği ifade ediliyor. 15 Aralık’tan itibaren adayların açıklanması, ocak ayının son haftasında ise seçim beyannamesi ile aday tanıtım toplantısının yapılması gündemde.",https://www.hurriyet.com.tr/yazarlar/hande-firat/para-nerde-42367857
Hande Fırat,Biraz daha ölüm için mi,"Kasım 24, 2023 06:29","ABD, İsrail, Katar ve Mısır’ın öncülüğünde sürdürülen görüşmelerde bölgeden bir an önce “durdu” haberinin gelmesi bekleniyor. Bekleniyor çünkü İsrail; - “Mesele HAMAS’a karşılık vermekse, misliyle verdik. - Gazze’yi yıktık. - Günahsız bebekleri öldürdük. - Çocukları ana babasız, aileleri çocuksuz bıraktık. - Bölgeyi karıştırdık. - Tüm dünya halklarından büyük tepki çekiyoruz. - Zamanında Nazilerin yaptıklarını biz şimdi Filistinlilere yapıyoruz. - Yeter!” demiyor, inatla demiyor! BİTMEYEN SORULAR Gerçekten artık yetmedi mi? Bu kadar ölümü bu dünyanın vicdanı daha ne kadar ve nasıl kaldıracak? Esirlerin takasının ardından ölümler yeniden mi başlayacak? İsrail’in, hamisi ABD’nin gerçekte amaçları ne? Sadece HAMAS’ı mı bitirmek? HAMAS’ı bitirince yerine ne gelecek? Yıllardır topraklarından edilen Filistinliler ne olacak? 38 gemi Doğu Akdeniz’de “Savaşın bölgeye yayılmaması” için mi var? İnanalım mı? DOĞU AKDENİZ’DE KAÇ ÜLKENİN GEMİSİ VAR - Yunanistan: 3 - Rusya: 6 - ABD: 11 - Almanya: 2 - Fransa: 2 - İtalya: 8 - İngiltere: 3 - İspanya: 2 - Danimarka: 1 BU KADAR ÖLÜM GAZ VE PARA İÇİN Mİ, SIRADA NERESİ VAR DOĞU Akdeniz’deki doğalgaz kaynakları biliniyor. Gazze’nin hemen dibinde de önemli rezerv alanları bulunuyor. İsrail gazetesi Haaretz, ABD’nin Güney Kıbrıs’taki İngiliz Agrotur Üssü üzerinden İsrail’e silah, teçhizat ve asker sevk ettiğini yazdı. Rum basınına göre ise ABD İsrail’e gerçekleştirdiği sevkiyatla Kıbrıs adasını da askeri açıdan Gazze Savaşına karıştırıyor. ABD’nin planları arasında Larnaka’dan Gazze’ye ulaşacak insani yardım koridoru projesi de var. Böylece Refah Sınır Kapısı yerine Larnaka önerisi gündeme getiriliyor. Şimdi büyük resme bakmayı deneyin: - Acaba Kıbrıs Rum Kesimi neden işin içine sokuluyor? - Yahudi nüfusunun nerelerde artırılması planlanıyor? - Larnaka’ya kurulacağı iddia edilen limanla ne amaçlanıyor? - Gazze kıyıları kontrol altına alınırken, Doğu Akdeniz’de askeri üsse de kavuşacak olan ABD yine mi enerjinin peşinde? - Doğalgaz, petrol yani enerji ile para ve güç kavgası yüzünden daha kaç bebek öldürülecek? 21. YÜZYILDA BİR ‘SÜLÜN OSMAN’ HİKÂYESİ Günlerdir gazetelerde yazılıyor, televizyon ekranlarında “ifadeler” akıyor ve yine şaşkınlıkla izliyoruz. Konuşulan rakamlar devasa büyüklükte... Mahkeme aşamasına da yansıyan iddialara göre bir bankanın Florya Şubesi Müdürü, Galatasaraylı futbolcu ve teknik kadrolarla alternatif bir düzen kuruyor. Aralarında Türkiye’nin yakından tanıdığı futbolcular Arda Turan, Emre Belözoğlu, Fernarda Muslera’nın da yer aldığı sistemde Galatasaray’ın eski teknik direktörü Fatih Terim, Terim’in kızı Buse Terim ve Volkan Bahçekapılı da yer alıyor. İfadelere ve raporlara göre; Emre Belözoğlu - Arda Turan - Seçil Erzan - Süreç sonunda 18 kişi toplam 25 milyon 770 bin dolar ve 7 milyon TL dolandırılmış durumda. - Başlangıçta “özel fon” diyerek isimlerden para toplayan daha sonra ise bir nevi “modern ponzi” sistemi kuran banka müdürü, bazı isimlerden 2 milyon 910 bin dolar alıyor ve bir ay sonra 500 bin dolar kar vereceği vaadinde bulunuyor. - Parayı veren kişi bu kadar kısa zamanda nasıl böyle bir kar elde edileceğini sorgulamıyor bile... - Dahası Türkiye’nin göz önünde insanları, adeta dedikodular ve kulaktan duyma bilgilere dayanarak tüm birikimlerini hiçbir inceleme yapmadan bir kişinin insafına bırakabiliyor. - 4 milyon 292 bin doları teslim edenler, banka şubesinde yapılan ve hiçbir yöneticinin dikkatini çekmeyen para transferleri, dolar cinsinden 46 gün vadede yüzde 253 getiri vaadi için  sıraya girenler, parasını geri almak için senet imzalatanlar... Bütün bunları görünce insan önce bir “Sülün Osman”ı hatırlıyor sonra da finansal okur-yazarlık için daha çok ekmek yememiz lazım diyor.... Fatih Terim FUTBOLCULAR Arda Turan, Emre Belözoğlu, Fernando Muslera, Volkan Bahçekapılı ve Selçuk İnan’ın da arasında bulunduğu 18 kişiyi toplam 25 milyon 770 bin dolar ve 7 milyon 384 TL dolandırdığı gerekçesiyle 226 yıl hapsi istenen bankacı Seçil Erzan davasında, dolandırma olayında adına fon kurulduğu öne sürülen Fatih Terim’in savcılığa verdiği ifade ortaya çıktı. Müşteki olarak ifade veren Fatih Terim’in, “Bu fonla alakalı Seçil Erzan’a hiç para vermedim. Bahsedilen fon ile yakından uzaktan ilgim yok” dediği öne sürüldü. BATAKLIKTAN PARKA Ankara’nın Sincan ilçesine yapılan Millet Bahçesi bugünlerde çok popüler. - 185 bin metrekarelik yeşil alanı, - 8 bin metrekarelik yürüyüş parkuru, - 1500 metrelik bisiklet ve ayrıca fayton yolu, - 8 bin metrekarelik çok amaçlı etkinlik alanı, - 66 çeşit oyun grubu, - 58 farklı bitki türü, - 18 bin 793 ağaç, - Spor alanları, otoparkıyla popülerliği hak ediyor. Ama bence daha önemlisi geçmişi... Geçmişte bataklık olan alanda, iki çocuk, bir genç hayatını kaybetmiş. Sincan Belediye Başkanı Murat Ercan, Yenikent’deki bataklığı şimdi akıllı bir parka çevirdi. Üstelik parkı park yapan, yani çiçek ve ağaçlarını dikenler Yenikentli kadınlar. Gittim, gezdim, gördüm ve kadınlarla konuştum. “Bugüne kadar Ankara’da birçok parkın çiçeklerini diktik, ilk kez kendi parkımızın çiçeklerinizi dikiyoruz. Bataklık bizim parkımız oldu” dediler. Kısacası Ankaralılar bataklıktan kurtulup, dalından meyve toplayabilecekleri bir parka kavuşuyor.",https://www.hurriyet.com.tr/yazarlar/hande-firat/biraz-daha-olum-icin-mi-42365999
Hande Fırat,Ekonomideki gelişmeler,"Aralık 05, 2023 06:29","Piyasalara “pozitif” yansıyan bu karar, aynı zamanda ekonomi yönetiminin uyguladığı politikalara dünya tarafından olumlu bakışın da göstergesi. Böylece uygulanan ekonomi politikalarının sonuçları da bir anlamda görülmeye başladı. 2024’ün ikinci yarısından sonra ise başta enflasyon olmak üzere bu olumlu etkiler daha da artarak ve tüm kesimlere yansıyarak sürecek. Peki bundan sonraki yol haritası ne olacak? Öncelikle ekonomi politikaları Orta Vadeli Plan kapsamında, tüm ekonomik dengeler gözetilerek kararlılıkla sürdürülecek. Bu süreçte bazı tespitleri ve hedefleri de paylaşmakta fayda var: DÖVİZ REZERVİNDEKİ ARTIŞIN OLUMLU ETKİSİ - Ekonomi yönetimi 5-6 aylık süreçte döviz rezervlerinin 136.5 milyar dolara ulaşmasını haklı olarak önemsiyor. Çünkü rezerv artışıyla ödemeler dengesindeki risk ve risk pirim oranı düştü. - Enflasyonla mücadele öncelikli hedeflerden. 2000’li yıllarda enflasyonu tek haneye indirmiş olan AK Parti hükümetleri göz önünde bulundurularak, şimdiki ekonomi yönetiminin de ana hedefinin 2026 yılında tek haneli enflasyon olduğunu söyleyelim. - Yüksek enflasyonun çok hızlı bir şekilde düşürülmesi, ortaya çıkabilecek ekonomik ve sosyal maliyet nedeniyle tercih edilmiyor. Hedef bu yüzden 2026 yılı. Ekonomi yönetimi enflasyonu düşürürken; büyüme ve sosyal dengeyi de gözetmek istiyor. - 2024 yılında enflasyon tahmininin yüzde 33 olduğu sonrasında jeopolitik anlamda yaşanan sıkıntılar nedeniyle 36’ya revize edildiğine dikkat çekilirken, 33 oranının da halen gerçekleşebilir bulunduğuna vurgu yapılıyor. YEREL SEÇİM SÜRECİNDE EKONOMİ AÇISINDAN BİR BELİRSİZLİK YOK - Muhalefetin ve bazı uluslararası çevrelerin yerel seçimler sürecini yeni bir seçim havasına evirmeye çalışma gayretleri ise doğru bulunmuyor. - Sonuçta genel seçimler bitti. Makro ekonomiyi de merkezi yönetim belirliyor. Yerel seçimler yerel hizmetlerle ilgili. - Bazı çevrelerce yaratılmaya çalışılan bu hava tutmayacaktır. Türkiye’nin yatırım açısından en elverişli ülkelerden olduğuna dikkat çekiliyor. EVDE DÖVİZ TUTMAK ABD’YE YARAR - KKM’den çıkışlar sürüyor. Ekonomi yönetimi KKM’nin bir dönem için görevini yaptığını düşünüyor. - Ancak toplumun bir kesimi evinde döviz tutuyor. Bu dövizin sisteme girmesi ise önemli bulunuyor. Bir kaynağımın ifadesi ile “Dolar alıp evinize koyarsanız, ABD’ye sıfır faizle kredi vermiş oluyorsunuz. Dolarınız varsa da bankacılık sistemi yani ekonomi içinde olmalı.” ASGARİ ÜCRETTE HASSAS DENGE BU ay içinde asgari ücret için taraflar bir araya gelecek. Asgari ücretin belirlenmesinde hassas bir denge var. Bu dengenin kurulması için şu iki hususa dikkat edilecek; - Dar gelirli vatandaş enflasyona ezdirilmeyecek. - Asgari ücret artışının istihdam kaybına ve kayıt dışılığa yol açmasına müsaade edilmeyecek. KİRADA YÜZDE 25 SINIRI SÜRER Mİ? VATANDAŞIN en büyük şikâyeti ev kiralarındaki fahiş artıştı. Gelen sınırlamanın sürüp sürmeyeceği ise merak konusu. Bu konudaki karar ekonomideki verilere göre alınacak. Dezenflasyon süreci devam ederse, kiralar normal bir oranda artışa oturursa bir sınırlamaya gerek kalmayacak. Ancak aksi bir durumda yeni bir değerlendirme yapılacak. EMEKLİLERİN DURUMU MEMUR ve emeklisine enflasyon oranı ve refah payına göre bir zam yapılacak. Ancak işçi emeklisi, özellikle de 7 bin 500 lira alan emeklinin durumu için ise çalışmalar sürüyor. Özellikle en düşük emekli maaşı için hükümetin mutlaka bir düzenleme yapacağının altını çizelim. Hiçbir ülkenin kaynağının sınırsız olmadığına dikkat çekilirken, yapılacak düzenlemelerde belli bir denge içinde adalete önem verilmesi gerektiği vurgulanıyor.",https://www.hurriyet.com.tr/yazarlar/hande-firat/ekonomideki-gelismeler-42371320
Hande Fırat,Şampiyonlar ligi ve Mars’ta şube,"Aralık 01, 2023 06:29","Yaşadığımız çağın tüm imkânlarının seferber edildiği ve fonda güzel kadınların, yakışıklı erkeklerin olduğu, milyon dolarların tek kalemde el değiştirdiği, üstelik milyon dolarların dahi yetmeyip daha da çoğunun talep edildiği, tefecilerin, futbol dünyasının, sosyal medya fenomenlerinin rol aldığı bir filmi izliyor gibiyiz. Artık hafızalarımızın GB’ı yaşadığımız olayları alt alta koymaya yetmiyor: * Türkiye, 2021 yılında bir sabaha Thodex vurgunuyla uyandı. İddialara göre THODEX CEO’su olan 1994 doğumlu Faruk Fatih Özer, hesapları boşaltıp yurtdışına kaçtı. 391 bin kişinin kullandığı tahmin edilen kripto borsasında 2 milyar dolardan fazla vurgun yapıldığı tahmin ediliyor. Yargı süreci devam ediyor. * “Var Böyle Tipler” kanalıyla tanınan sosyal medya fenomeni Kıvanç Talu ile prodüktör eşi Beril Talu’nun yakın çevrelerini dolandırarak ortadan kaybolduğu iddia edildi. Çiftin kaçmadan önce Beylerbeyi’ndeki evlerinde bir parti verdiği ve 100 milyon dolarla ülkeyi terk ettiği belirtiliyor. * Bütün hayatlarını sosyal medyada yaşayan, bunu yaparken de sürekli “ben zenginim”i gözümüze sokan Dilan ve Engin Polat, yapılan operasyonla tutuklandı. Sosyal medya fenomeni ailenin, kesilen sahte faturalarla 1 milyar liradan fazla kara parayı akladığı iddia ediliyor. * Polat operasyonu, “Şampiyonlar Ligi”ni de radara soktu. Aynı dönemde güzellik salonu sahibi olan, aynı dönemde zenginleşen ve abartılı hayatlarını aynı dönemde sosyal medyaya taşıyan isimler için de bir dizi soruşturma başlatıldı. * Candan kardeşler olarak bilinen Nihal Candan ve Bahar Candan da yakın zamanda tutuklanan isimler oldu. Dolandırıcılık, kara para aklama ve suç gelirlerinin aklanması iddiasıyla suçlanan Bahar Candan ile Nihal Candan’ın dolandırıcılık yapan bir çetenin reklam yüzü ve konu mankeni olarak kullanıldığı tespit edildi. * Türkiye bu olanları hazmetmeye çalışırken, ortalığa bu kez de “Seçil Erzan Fonu” döküldü. Kimler kimler yoktu ki, Fatih Terim’den Emre Belözoğlu’na, Arda Turan’dan Selçuk İnan’a... Bu isimler Türkiye’nin yüzde 95’inin hayal bile edemeyeceği birikimlerini çantalar içinde bir bankacıya teslim etmiş ve bankanın iddiasına göre yıllık yüzde 2 bin 607’e varan oranlarda faiz almayı öngörmüştü. Hikâyeye son olarak tefeciler de dahil oldu... * Ve dumanı tüten bir operasyon daha... Forex yatırımları kapsamında yapılan operasyonda ünlü bir ekonomi yatırımcısı Ece Pulaş, birçok isimle birlikte tutuklandı. Danimarka ya da Norveç gibi bir ülkenin 10 yıllar içinde bile yaşayamayacağı olayların yüzde 90’ını Türkiye sadece son bir ayda yaşadı. SİNEMALARDA BU HAFTA! “Para nerde?” diyaloğu ile hatırlanan Yılmaz Erdoğan’ın Organize İşler’i sollandı. Şimdi sinemalarda “Şampiyonlar Ligi ve Ponzi” var. Bir de geçen yıl Denizbank’ın 25. yılı nedeniyle hazırladığı film... Güler misiniz ağlar mısınız bilmiyorum. İzlemeyenler mutlaka izlesin. Bankanın hedefi 2078 Yılı’nda Mars’ta şube açmak. Mars’ta şube açan olur mu bilmem ama bir aydır gelişmeleri “uzaylı” gibi izliyoruz. Sevgili gençler; * Çok çalışın, kazanın hatta zengin olun ama mutlaka dürüst olun. Ama şimdi sınıfa muz götürmeyin! Alamayanlar vardır. (50 yaş ve üstü anladı, anlamayanlar için biz böyle büyütüldük.) * Zengin olmak ayıp değildir. Ayıp olan yediğini, içtiğini görgüsüzlüğe varacak derecede sergilemektir. O zenginliğin içine bilgi, kültür, görgü eklememektir. * Sosyal medyadaki yalan hayatlara, “mutluluğun resimlerine” aldanmayın! * Ucuz yoldan para kazanma yollarına bakmayın. Zihni sinir fikirlere aldırmayın. Kafakola gelmeyin!  * Zaten zenginseniz daha da çoğu için saçma yollar başvurmayın! İstatistiklere göre insanoğlu servetinin yüzde 80’inini bu dünyada bırakıyor. Benden söylemesi... CHP’NİN YEREL SEÇİMLER İÇİN YOL HARİTASI NE?  CHP Genel Başkanı Özgür Özel’in İYİ Parti Lideri Meral Akşener’i ziyaret ettiği saatlerde Hürriyet Gazetesi’nin geleneksel kahvaltı konuğu CHP Genel Başkan Yardımcısı Burhanettin Bulut’tu. Bulut ile yerel seçim sürecini konuştuk, söze de İYİ Parti ile başladık.  “Şu anda bir işbirliği talebinde olan bir parti olarak, ‘Biz onlar olmadan kazanırız’ gibi bir şey söylemeyi nezaketsizlik olarak görürüm” diyen Bulut’un açıklamaları şöyle: İTTİFAK DEĞİL İŞBİRLİĞİ * “Şu anda tek başına nasıl kazanırız üzerinden çalışma yapıyoruz, ama bu işbirliğine kapalı olduğumuz anlamına gelmesin. İşbirliği arayışımız var. * Bölge bölge bir işbirliğinden yanayız. * Öncelik İYİ Parti’de ama başka bölgelerde diğer partiler de varsa onlarla da olabilir. * Yerel seçimlerde bir ittifakın olması çok mümkün görünmüyor. Genel başkanımızın söylediği gibi, birinci olarak ittifak kelimesi yoruldu. İki zaten yasal süreç ona izin vermiyor. İttifak konusunda vatandaşın hassasiyeti var ve onlara artık itici geliyor. ÖNCE MEVCUT BAŞKANLARA BAKILACAK * Süreçte önce mevcut belediye başkanları için alanda yoklama yapılacak. * Bir ilde üç aday bu araştırmalarda önde çıkıyorsa, onlardan biri kadın ya da genç ise tercih kadın ve gençlerden yana olacak. * Eğer eşitlik var ve kadın ile genç aday yoksa; orada öne çıkan adaylar arasında ön seçim yapılacak. * Bu arada milletvekileri de sahada araştırma yapacaklar. Ayrıca STK’ların da fikirleri alınacak. * Hedef aralık ayının sonuna kadar adayların yüzde 90’ını açıklamak. * (HDP ile işbirliği) Eğer bu dönem bir işbirliği olacaksa, kamuoyunun nazarında açık ve şeffaf bir şekilde olacaktır.”",https://www.hurriyet.com.tr/yazarlar/hande-firat/sampiyonlar-ligi-ve-marsta-sube-42369469
Hande Fırat,Ekonomi rotasında ilerliyor,"Kasım 14, 2023 06:29","İsrail’in Gazze’deki katliamı aynı zamanda Ortadoğu bir bataklığa mı sürükleniyor sorusuyla bölgesel savaş endişesini de beraberinde getiriyor. Bununla birlikte Türkiye’de CHP’de 13 yıl sonra gelen genel başkan değişikliği, yaklaşan yerel seçimler, yüksek mahkemeler nezdinde başlayan tartışma ile hükümetin yeniden ağrılık vermeye çalıştığı anayasa değişikliği meselesi var. Tüm bu gündem maddelerinin yanında kendi yolunda yürüyen ekonomi yönetiminin duruşu ise eminim bazılarının dikkatini çekiyordur. EKONOMİ YÖNETİMİ KENDİ PROGRAMINI KESİNTİSİZ UYGULUYOR - Faiz yükselir mi, PPK bu sefer durur mu, altın  ithalatına kota mı olur, cari açık için alınan önlemler yeterli olur mu, bu ortamda yabancı yatırımcılar ya da ülkelerle görüşme mi yapılır ya da bu tedbirlerle işsizlik çok yükselir mi eleştiri ve yorumlarına bakmadan ekonomi yönetimi kendi programını kesintisiz uyguluyor. - Kasıtlı eleştiri ya da yaşanan olaylara aldırış etmeden belirlenen reçete uygulanıyor. - Dün açıklanan eylül ayı cari dengedeki 1.9 milyar dolarlık fazla ile altın hariç 3.2 milyar dolarlık fazla atılan adımların doğru hesapladığını ve sonuç alınmaya başladığını gösteriyor. Hazine ve Maliye Bakanı Mehmet Şimşek bu gelişmeyi de, alınan tedbirlerin son iki ayda cari dengede 7.3 milyar dolarlık iyileşme sağladığı değerlendirmesiyle kamuoyuyla paylaştı. Telefon harcından iç tüketimi yavaşlatmaya yönelik vergi artışlarına kadar atılan adımların sonuçları enflasyon başta olmak üzere Orta Vadeli Program’da yer alan tahmin ve hedefler için umutları güçlendirdi. Bu arada Bakan Şimşek, yabancı sermayenin gelmediği ve gelmeyeceğine yönelik yapılan propagandalara cevap verir gibi, CDS’lerin yarı yarıya düştüğünü belirterek, “Yatırımcı güveni geliyor, bu da nakit ve kaynak girişine yol açacak” dedi. HASAR KONTROLÜ BİTTİ, YOL HARİTASI UYGULAMADA Sanki Türkiye’ye kaynak girişi olsa bu herkese zarar yazacak gibi sürekli olumsuz eleştiriler yapan gürûhu anlamakta zorluk çekiyorum. Daha önce de birkaç kez altını çizmiştim. Türkiye, uyguladığı ekonomi politikaları nedeniyle dünya piyasalarından uzaklaşmıştı. Bu iki tarafta da kabul görmüştü. Şimdi Şimşek’in yeniden bakan olmasıyla birlikte kurulan yapıda hasar kontrolü sonrası belirlenen yol haritası uygulanmaya başladı: -Bakan Şimşek başta olmak üzere yetkili herkes Türkiye’nin planlarını ve vizyonunu anlattı. Şimşek bu çabanın sembol ismi oldu. - Hem piyasalar hem de Türkiye’nin yatırım çekmeye çalıştığı ülkeler Türkiye’nin bildiği profesyonelliğinin yanı sıra ekonomi politikalarında samimiyetine inandı. - Her şey çok açıktan yapılmıyor. Kapalı kapılar arkasında süren bir sürü görüşme var. Beklendiği gibi bankacılık sektöründe bir hisse satışına dair haber uluslararası medyada da yer aldı. - Enerji, teknoloji, bankacılık, sigortacılık gibi birçok alanda yeni yatırımlara şahit olacağımızı söyleyebilirim. Bu alanda ekonomi yönetiminin kendi belirlediği yolda kararlı adımlarla yürüme kararlılığına çok saygı duyuyorum. Her birimize katkı verecek sonuç bu politikayla ortaya çıkacak. OCAK AYINDA TCMB’NİN EV SAHİPLİĞİNDE YATIRIMCI TOPLANTILARI YAPILACAK Diğer yandan TCMB ve Başkanı Hafize Gaye Erkan’dan bahsetmemek haksızlık olur. ABD’den gelmesinden tutun Türkiye piyasalarına aşina olmamasına kadar birçok eleştiri aldı. Ancak o işine baktı ve enflasyon raporu basın toplantıları, PPK kararları ve üstüne TBMM Plan ve Bütçe Komisyonu’ndaki performansıyla kendine olan güveni boşa çıkarmadı. - Ocak ayında Bakan Şimşek’in de katılacağı TCMB’nin ev sahipliğinde yatırımcı toplantıları yapılacak. - Orada hem yapılanlar hem de yapılacaklar anlatılacak. Sorulara cevap verilecek. - Üstelik ocak ayına kadar ekonomi yönetiminin aldığı sonuçların olduğu dosya hem kalınlaşmış hem de umutları daha da yeşertmiş olacak. - Şimşek ve Erkan sahneden inmemekte ve aldıkları sorumlulukların gereğini yapmakta çok netler, bu çok belli. Neticede kendi kredibilitelerini de ortaya koyan bu isimlerde gördüğüm şu: Başaracağız, başka seçenek yok. TCMB BAŞKANI VE ABD TEMASLARI TCMB Başkanı Erkan en güçlü olduğu yere, ABD’ye giderek sağlam bir adım atmaya hazır hissediyor kendini. Geçtiğimiz haftalarda “Masamda bekleyen milyarlık teklifler var” sözlerini boşa sarf etmiş değil. Aslında temelde vurgulamak istediği, yatırımcıların Türkiye’ye olan ilgisi ve bulunduğu pozisyona ABD’li yatırımcıların pozitif bakışı. Nerede olursa olsun olumsuz gelişmelere hiç aldırış etmeden ekonomide doğruları yapan ve yapıya yeni bir tuğla daha ekleyen ekonomi yönetimini Şimşek ve Erkan nezdinde kutluyorum. Büyük bir yol kazası olmazsa enflasyondaki düşüşle kendini gösterecek başarı -ki herkes onu görmek istiyor- büyümeye başlayan kartopuna en büyük katkıyı verecek. Haziran ayından bu yana geçen dönemde doğru adımlar, doğru mesajlarla yol alan ekonomi yönetimi Cumhurbaşkanı Recep Tayyip Erdoğan’dan aldığı destekle yoluna güçlenerek devam etti. Üretilmeye çalışılan havaya rağmen siyasi desteği tam olarak alan yetkili isimler, bazılarının iddialarının aksine söz verdikleri üzere yüzümüzü güldürecekler...",https://www.hurriyet.com.tr/yazarlar/hande-firat/ekonomi-rotasinda-ilerliyor-42360779
Hande Fırat,Erdoğan’dan Berlin dönüşü önemli açıklamalar: 50 artı 1’in değişmesi isabetli olur,"Kasım 19, 2023 06:29","Erdoğan cumhurbaşkanlığı seçimlerinde 50+1 şartının değişmesi konusunda “İsabetli olur. Çoğunluğu alan adayın seçilmesi usulüne geçilmesi halinde Cumhurbaşkanlığı seçimi de seri olur. Mevcutta 50+1 mecburiyeti partileri yanlış yollara sevk ediyor” dedi. Cumhurbaşkanı Tayyip Erdoğan, Berlin seyahati dönüşü uçakta gazetecilerin sorularını cevaplarken özetle şunları söyledi: 50+1 YANLIŞ YOLLARA SEVK EDİYOR “50+1 şartının değişmesi konusunda aynı fikirdeyim, isabetli olur. Çoğunluğu alan adayın seçilmesi usulüne geçilmesi halinde Cumhurbaşkanlığı seçimi de seri olur, uğraştırmaz ve yanlış yollara da sevk etmez. Mevcutta 50+1 mecburiyeti partileri yanlış yollara sevk ediyor. Kimin eli, kimin cebinde belli değil. Yok altılı, yok on altılı masa… Bundan sonra kim bilir daha neler çıkar? Ama oy sayısı itibarıyla ‘en fazla oyu alan aday seçilir’  denildiği zaman seçim hızlıca tamamlanır. Diğer yandan mevcut anayasamızın satır aralarında darbeci zihniyetin ruhunun dolaşıyor olması bizleri en çok rahatsız eden konu. Ayrıca dünya 1980’li yıllardan bugüne çok değişti. Bu değişiklikler anayasa metnine yansıtılmaya çalışılsa da bu anayasamızın metinsel bütünlüğünü yok etti. Yeni, sivil, kapsayıcı ve çağın gerekliliklerine tam uyumlu bir anayasayı Türkiye’ye kazandırmak, ulaşmayı arzu ettiğimiz en önemli hedeflerimizden biri. Meclis’te yeni anayasa çalışmalarına birkaç defa başladık ancak muhalefetin engellemeleri, verdiği sözleri yerine getirmemesi nedeniyle hep yarım kaldı. Biz verdiğimiz sözün arkasındayız, milletimizi hak ettiği sivil anayasaya kavuşturacağız.” Cumhurbaşkanı Tayyip Erdoğan önceki gün Berlin ziyaretinde Almanya Başbakanı Olaf Scholz ile birlikte kameraların karşısına geçmişti. SCHOLZ’LA GÖRÜŞME GAZZE’DE TESPİTLERİ YANLIŞ “Almanya’da görüşmelerimizde ikili ilişkilerimizin ekonomik, ticari ve insani boyutlarının yanı sıra, güvenlik, savunma sanayii başta olmak üzere birçok alanı gözden geçirme fırsatı bulduk. Terörle mücadele kararlılığımızı ve Almanya’dan güvenlik alanında daha yakın işbirliği beklediğimizi kendilerine anlattık.  Muhataplarımızla Avrupa Birliği’ne üyelik sürecimizin yeniden canlandırılması, vize muafiyeti ve Gümrük Birliği’nin güncellenmesi yönünde de olumlu gelişmeler beklediğimizi paylaştık. TAKILDIKLARI NOKTA HAMAS’IN DURUMU Görüşmelerimizde ağırlıklı olarak Gazze konusu da yer aldı. Bu noktada maalesef Sayın Cumhurbaşkanı’nın da, Sayın Şansölye’nin de takıldıkları nokta ağırlıklı olarak Hamas’ın durumu. Bu konuda 7 Ekim tarihinde Hamas’ın attığı adımdan dolayı işin failinin Hamas olduğunu düşünüyorlar. ‘Siviller öldürüldü, şöyle oldu, böyle oldu’ diyorlar. Biz de aksini kendilerine ifade ettik. İsrail’in bir terör devleti olduğunu net olarak söyledik. ‘Ne yazık ki, Filistin’de 13 bin çocuk, kadın, yaşlı, öldürüldü. Bunları görmüyorsunuz. Bunları bir kenara koyuyorsunuz. Ama İsrail tarafındaki 100-200 ölümü, tablonun özeti olarak bize anlatmaya çalışıyorsunuz’ dedik. Maalesef tespitlerinde yanlış bir odaklanma var. Ukrayna politikasını aynen burada da uyguluyorlar. ‘İsrail haklı’ deyip, silahsa silah, paraysa para sınırsız bir şekilde buraya aktardıklarını görüyoruz. Hatta Şansölye basın toplantısında da söyledi. ‘Bu bizim görevimiz, İsrail’e bu mali destekleri, bu silah desteklerini veriyoruz’ dedi.” ŞANSÖLYE EUROFIGHTER KONUSUNA GİRMEDİ - Erdoğan, alınması planlanan Eurofighter uçakları konusunda Almanya Başbakanı Scholz ile görüşmesini şöyle anlattı: “Bu konuda Berlin’deki ikili basın toplantımızda medya mensubunun oradan bize ne dediğini gördünüz. Bunların bakışı o. Ama şansölye bu konuya hiç girmedi. Yani Eurofighter’ı veririz vermeyiz noktasında yorum yapmadı. Biz zaten cevabımızı açık bir şekilde verdik. Bu uçakları bize verirlerse verirler, vermezlerse çalacağımız kapı mı yok? Çok. İşte biliyorsunuz hava savunma sistemlerinde S400’den önce hangi adımlar atıldı? Amerika vermesi gereken hava savunma sistemlerini vermedi, biz de Rusya’dan S400 aldık. Kendi silahlarını üreten ülke olma yolunda ilerliyoruz. Savaş uçakları noktasında da ihtiyacımızı karşılayacak adımlar atıyoruz.” NÜKLEER DENETLEME İSTEYECEĞİZ - Cumhurbaşkanı Erdoğan, İsrail’in elindeki nükleer silahlara ilişkin de denetleme çağrısı yaptı: “İsrail Nükleer Silahların Yayılmasının Önlenmesi Antlaşması’na taraf değil. Ama üye ülkelerin nükleer güvenlik adına Uluslararası Atom Enerjisi Kurumu’na başvurup bir denetleme mekanizması isteme durumu var. Onu harekete geçireceğiz. Kurul kararını Atom Enerjisi Kurumu’nun üst organı olan Birleşmiş Milletler Güvenlik Konseyi’ne göndermeleri gerekiyor. Orada Amerika Birleşik Devletleri’nin İsrail’in yanında durup bu konuyu veto etmesi mümkün. Ancak bu konunun, o zeminde tartışılır hale gelmesi bile muazzam bir durum. Şu ana kadar İsrail ile ilgili böylesi bir başvuru resmi kayıtlara ilk defa geçiyor. Biz Türkiye olarak bu çağrıyı yapıyoruz. Tüm dünya kamuoyuna da bunun peşini bırakmama çağrısı yapıyorum.” Cumhurbaşkanı Erdoğan Berlin dönüşü uçakta gazetecilerin sorularını yanıtladı. İSRAİL’İN 100 YALANINI DEŞİFRE ETTİK - “İsrail, bırakın tüfeği, hastaneye topla tankla giriyor. Hâlâ hastanenin altından tünel arıyorlar. Bütün bunların hepsinin yalan olduğu ortaya çıktı” diyen Erdoğan şöyle devam etti: “7 Ekim’den itibaren özellikle İsrail’de artık bizatihi devlet, hükümet yetkililerinin doğrudan bile isteye yalan söylediğini defalarca gördük. 7 Ekim’den itibaren İletişim Başkanlığımız bünyesindeki Dezenformasyonla Mücadele Merkezi aracılığıyla hızlı bir şekilde İsrailli yetkililerin söylediği yalanları ifşa edip, gerçeğini paylaşıyoruz ve bunu uluslararası medyaya hızlı bir şekilde iletiyoruz. Böylelikle de İsrail’in maskesini düşürmüş oluyoruz. İsrail’in söyledikleri medyada kolaylıkla dolaşamaz hale geldi. Zira biz doğrudan İsrailli yetkililerin paylaştığı ve söylediği 100’ün üzerinde yalanı, uluslararası medyada haber olacak şekilde deşifre ettik.” İSRAİLLİ AİLELERİN YARDIM TALEBİ MEKTUBUN ARDINDAN MİT DEVREDE - Cumhurbaşkanı Erdoğan, İsrailli rehine ailelerinin yardım için kendisine yazdığı mektup konusunda şöyle dedi: “Hamas’ın elinde tuttuğu İsraillilerin ailelerince tarafıma yazılmış mektupta bizim yakınlarının salıverilmesi ile ilgili devreye girmemiz talep ediliyor. Biz İsraillilerin de Filistinlilerin de esir tutulmasını istemeyiz. Hamas’ın bu insanları bırakmamak gibi bir bakış açısı yok. ‘Bırakırız’ diyorlar zaten. İstedikleri İsrail tarafından hukuksuzca tutuklanan küçük çocuklardan tutun annelerin ve babaların da aralarında bulunduğu tutsakların salıverilmesi. İsrail yönetimi 5 yaşındaki çocukları tutuklayacak kadar insanlıktan çıkmış durumda. İsrail’in sivil katliamlarından Hamas’ın elindeki rehinelerin bir bölümü etkilenmiş durumda anladığımız kadarıyla. İşin şöyle bir yönü de var. İsrailli aileler bize bu yöntemle ulaştıklarına göre kendi hükümetlerinden umudu kesmişler. Zaten İsrail’in Gazze’de şu ana kadarki tutumu kendi vatandaşları dahil orada kim varsa katletmek şeklinde. Bu konuyla ilgili İstihbarat Teşkilatımızı devreye soktuk, şimdi onlar bu konuyu araştırıyorlar. Bir netice alabilmek için çalışıyoruz.”",https://www.hurriyet.com.tr/yazarlar/hande-firat/erdogandan-berlin-donusu-onemli-aciklamalar-50-arti-1in-degismesi-isabetli-olur-42363319
Hande Fırat,Cumhurbaşkanı Erdoğan’dan önemli açıklamalar: Gazze konusunda ABD ve Batı’da hava değişti,"Kasım 11, 2023 06:29","CUMHURBAŞKANI Tayyip Erdoğan Özbekistan’da yapılan Ekonomik İşbirliği Teşkilatı’nın 16. Zirvesi’nin ardından uçakta gazetecilere Ortadoğu’dan iç politikaya ve yargıdaki son gelişmelere kadar birçok konuda dikkat çeken açıklamalar yaptı. İsrail’in katliamları ve Gazze’de yaşananlar birinci başlıktı. Bir kere daha “Ateşkesi sağlamak öncelikli hedefimizdir” diyen Erdoğan, İsrail Başbakanı’nı açık açık uyardı: NETANYAHU’NUN İYİ GÜNLERİDİR - “İsrail bu zulmü, barbarlığı sergilemeye eğer devam ediyorsa, burada tüm ülke liderlerinin düşünmesi gereken bir şeyler var demektir. - Netanyahu’nun bugünü yarına göre iyi günleridir. Şu anda İsrail halkının yüzde 60-70’i Netanyahu’nun karşısında yer alıyor. - İsrail, Filistinlileri bugün katletmeye başlamadı. Bu işin bir geçmişi var. Bu katliamlar 1947’den itibaren başladı ve o günden bugüne Filistinlilerin barındıkları, kaldıkları yerler ne kadardı, bugün ne kadar?” BATI’DA POLİTİKA DEĞİŞİKLİĞİ Cumhurbaşkanı Erdoğan’a son dönemde başta Gazze’nin işgali ve sonrasında yönetimi konusunda ABD ve İsrail yönetimi özellikle Biden ve Netanyahu arasında söylem farkı görüldüğü de hatırlatıldı. Bu söylem farkına temkinli yaklaşan Cumhurbaşkanı, tüm dünyadaki protesto gösterilerine dikkati çekti. - “Amerika’da bir politika değişikliği konusuna gelecek olursak, öyle bir hava var. Sadece orada değil tüm Batı’da, İngiltere’de, Fransa’da var. - Tüm dünyada ABD protesto ediliyor, neden? Çünkü İsrail’in Gazze’de yaptığı katliama destek vermek ABD’yi tepkilerin hedefi haline getirdi. - Bizim hamasi söylemler, içi boş insani şovlara değil somut adımlara ihtiyacımız var. - Diyorlar ki ‘daha iyi bir yol haritası için çabalıyoruz.’ BM kararlarından daha iyi bir yol haritası olur mu? - Şayet ateşkes konusunda samimiyseniz BM’nin kararlarının uygulanması konusunda İsrail’e baskı yapın. Çünkü insanlar ölüyor, anneler kundaktaki bebeklerini, çocuklar anne babalarını kaybediyor. Bu hissiyatı ABD paylaşmaya başlarsa İsrail’i durdurmak daha da kolay hale gelir. - İnsan hakları ve uluslararası hukuk bu kirli savaşın bir an önce durdurulmasını emrediyor. BLİNKEN’IN ZİYARETİ * DIŞİŞLERİ Bakanı Hakan Fidan’ın ABD Dışişleri Bakanı Blinken’ı karşılaması sırasında kameralara yansıyan görüntüler tüm dünyada gündem oldu. Cumhurbaşkanı Erdoğan bu görüşme ile ilgili olarak “Bakanlığımız konuğuna, temsil ettiği makama yakışır bir şekilde yaklaşımda bulunmuştur” dedi ve şöyle devam etti: - “ABD Dışişleri Bakanı Blinken’ın en büyük hatası en başta oldu. İsrail’e gittiğin zaman, ‘Ben buraya ABD Dışişleri Bakanı olmanın yanında bir Yahudi olarak geldim’ dersen bunun da bir karşılığı olur. - İşte bunun karşılığı da bir anda Yenikapı’ya 1,5 milyon insanın toplanmasıdır. - İngiltere’de, Fransa’da, Amerika’da Beyaz Saray’ın önünde on binler bir araya geldi. Bunlar bir işaret fişeğidir.” YÜKSEK YARGIYA VE MECLİS’E MESAJLAR CUMHURBAŞKANI Erdoğan’a Türkiye’deki gelişmeler de soruldu. Yargıtay 3. Ceza Dairesi’nin Can Atalay meselesiyle ilgili Anayasa Mahkemesi üyelerine yaptığı suç duyurusunun sorulması üzerine Cumhurbaşkanı Anayasa Mahkemesi’ne, TBMM’ye ve partisi içinden bazı isimlere yönelik açıklamalar yaptı: - “Her şeyden önce Yargıtay’ın bir yüksek mahkeme olduğunu herhalde kimse inkar edemez. - Anayasa Mahkemesi bu noktada maalesef birçok yanlışları da arka arkaya yapar hale geldi. Bu da bizi ciddi manada üzmektedir. - Şu an itibarıyla Yargıtay’ın aldığı karar asla bir kenara atılamaz. - Anayasa Mahkemesi de Yargıtay’ın attığı bu adımı hafife de alamaz. - Anayasa Mahkemesi’nin kararına karşı Yargıtay da şu anda demiştir ki ‘Sen yüksek mahkemeysen ben de yüksek mahkemeyim ve sizinle ilgili bir yaptırımı ben de talep ediyorum.’ Gereğini yerine getirecek olan merci neresiyse gereğini bekliyor. Bu parlamentoysa parlamentodan istiyor. - Şimdi Can Atalay’ı alın koyun bir kenara. Bundan önce yine benzer şeyler maalesef oldu. Parlamentomuz da bu konularda ağır hareket ediyor. Yani birçok terörist parlamentoda dokunulmazlıkların kaldırılması süreci geciktiği için yurtdışına kaçtılar. - Eğer partimden bazı arkadaşlar da burada Yargıtay’ı yerip Anayasa Mahkemesi’ne övgüler düzüyorsa onlar da yanlış yapıyorlar. - Son olarak şunu da vurgulamak isterim ki, Anayasa yapma yetkisi Yüce Meclisimizindir ve bu yetkisini devredemez. Kimse de Meclisin bu mutlak yetkisine el uzatamaz.” EĞER CHP ATATÜRK’ÜN PARTİSİYSE * CUMHURBAŞKANI Erdoğan’a CHP’deki genel başkanlık değişim süreci ve bunun yerel seçimlere olası etkisi de soruldu: - “Biz ne dedik? Bay Bay Kemal dedik. Dediğimiz oldu mu? Oldu. Bunu ilk söylediğimiz zaman yapsaydı, bu kadar olumsuz olmayacaktı. - Bunların birbirinden farkı yok. Biri Demirtaş’a selam gönderiyor. Biri Kavala’ya selam gönderiyor. Bunlar hâlâ ‘Demirtaş’a selam gönderirsem ben güçlenirim’ havasındalar. ‘Kavala’ya selam gönderirsem güçlenirim’ diye düşünüyorlar. Yahu güçlenemezsin. Sen de kaybedeceksin. Öbürü de kaybedecek. - Eğer bu parti Atatürk’ün partisiyse Atatürk’ün partisinde milli olmayan, yerli olmayan kimse barınamaz ve barınamayacaktır. - Şimdi 31 Mart bunun kantarı olacak ve İstanbul, Ankara başta olmak üzere inşallah Cumhur İttifakı gereğini yapacaktır.” RİYAD’DAKİ ZİRVENİN ÖNEMİ * GÖZLER bugün Riyad’daki İslam İşbirliği Teşkilatı Zirvesi’nde. Zirveyi çok önemsediğini belirten Erdoğan “Bir an önce insani ateşkesin sağlanmasının teminine yönelik müzakereler yapmak için toplanacağız” dedi: - “Zirvede ‘Buraya katılan ülkelerin her biri ne yapabilir?’ sorusuna odaklanacağız. - İyi planlanmamış adımlar Filistin davasına zarar verir. - Orada alınacak kararların sürecin devamı için çok önemli olacağını düşünüyorum. İnanıyorum ki bölge ülkelerinin ve İslam dünyasının temsil edildiği bu zirveden çıkacak kararlar, İsrail’in zulmünü durdurmak için büyük bir adım olacaktır. - Bizler bu bölgenin insanlarıyız, dışarıdan gelenler gibi fevri ve popülist politikalar ortaya koyamayız. Buradaki her acı bizim canımızı yakıyor.”",https://www.hurriyet.com.tr/yazarlar/hande-firat/cumhurbaskani-erdogandan-onemli-aciklamalar-gazze-konusunda-abd-ve-batida-hava-degisti-42359452
Hande Fırat,Hakan Fidan’dan tüm bölgeye uyarı... Büyük felaketlere yol açmayın,"Ekim 19, 2023 08:36","Fidan, Batılı devletlerin de iki devletli bir çözüme karşı “hayır” demediklerini söyledi ve şu mesajları verdi: ‘İKİ KAMPIN MESELESİ HALİNE GELDİ’ - “Bu mesele artık iki kampın meselesi haline gelmiş durumda. Kamplaşma olduğu zaman, jeostratejik bir tehdit alanı haline geliyor. - Bunu kapsamlı ve güzel bir barışla çözmek varken, gittikçe daha büyük bir çatışmanın ateşini fitilleyecek bir risk alanı olarak bırakmak rasyonel bir davranış değil. - Batı’nın tavrına baktığımız zaman, diğer yerlerde karşı olduklarına yaptırım uygularken, İsrail’e bir şey yaptığı yok. ‘İSLAM ÜLKELERİNİN ATABİLECEĞİ CİDDİ ADIMLAR VAR’ - İbrahim Anlaşmaları (Körfez ülkeleri ve İsrail arasında imzalanan anlaşmalar) ile ortaya konan tablo, İsrail’in Arap ülkeleriyle ilişkilerinin normalleştirmesi ve bundan hareketle de Filistin meselesinin giderek önemsizleştirmesine dayalı bir konu. - Buna taraf olan ülkelere İsrali-Filistin çatışmasına ne türden bir katkı sağlayacağını kendilerine sorduğum zaman genelde, ‘Bu sayede en azından İsrail ile konuşacak, baskı yapacak elimizde bir manivela olur’ diyorlar. Bize göre bu Filistin sorununu ertelemekten veya şekil değiştirmesini sağlamaktan başka bir şey değil. - İslam ülkeleri, Arap ülkeleri ve diğer ülkelerin bir araya gelerek alabilecekleri çok ciddi diplomatik tavırlar var. - Yoksa bugüne kadar yapıldığı gibi Amerika, İsrail adına gelir, bütün ülkelerle teker teker, ayrı ayrı konuşur. Herkesi bir hatta tutup, İsrail’i bulunduğu istikamette gemisini yürüttürmeye devam ederler. ‘HERKESİN HERKESİ ALDATTIĞI OYUNA DÖNDÜ’ - Filistin meselesi herkesin herkesi aldattığı bir oyuna dönmüş durumda. Artık ahlaksızlığından ve yani fıtrata aykırılığından dolayı olayın gideceği bir yer kalmadı. - Biz devlet olarak tepki koymasak, halkın tepkisi farklı noktalara gidebilir.” GEÇİCİ ATEŞKES NİYE OLMADI? Hakan Fidan yabancı sivillerin tahliyesi, insani yardımın ulaştırılması için hafta başında önce açıklanan sonra taraflarca yalanlanan geçici ateşkesin neden ilan edilmediğini de anlattı: ‘İSRAİLLİLER BÖLGENİN AÇIK HEDEF HALİNE GELMESİNİ İSTİYOR’ - “İsrailliler rahat bir savaş verebilmek için başta yabancılar olmak üzere mümkünse bütün sivillerin terk etmesini, askeri açıdan bölgenin tümüyle açık bir hedef haline gelmesini istiyorlar. ‘MISIR BİZ BUNA HİZMET ETMEYİZ DİYOR’ - Mısırlılar da haklı olarak ‘Biz buna hizmet edecek bir şekilde kapıyı açmayız. Önce bize bir izin verin, bölgeye insani yardım götürelim’ diyor.” İSRAİL GAZZE’YE KALICI OLARAK MI GİRMEK İSTİYOR? Dışişleri Bakanı’na İsrail’in Gazze konusundaki niyeti de soruldu. “İlk darbeyi yedikten sonra duygusallık içinde söylenenler var ama bir de yapılabilirlik sorunu var” diyen Fidan’ın tespitleri ve uyarıları şöyle: “*Hamas’ın aktörlükten çıkartılması gerektiği konusunda bir fikir birlikleri var. Hamas’ı nasıl fiilen ortadan kaldıracaklar? Bunun modalitesini şu anda tartışıyorlar ve burada Amerikalılar da gittikçe artan bir şekilde tartışmanın bir tarafı oluyorlar. - Peki Hamas orada olmadığı bir senaryoda, orada kim olacak? O, büyük bir soru işareti onlar için. ‘İSRAİL SAĞLIKLI DÜŞÜNEMİYOR, FREN MEKANİZMASI YOK’ - Çok büyük felaketleri beraberinde getirebilecek birtakım tavırlardan kaçınmayı sağlayacak bir fren mekanizmaları yok. - Biz Amerikalılar dahil tüm muhataplarımıza İsraillilerin şu anda sağlıklı düşünemediklerini söylüyoruz. Duygusal ve intikamcı adımlar peşindeler. İSRAİL’E BÖLGE UYARISI - Bölgede hem kendileri için hem bölge için daha büyük felaketlere yol açabilecek adımlar olabilir.” Dışişleri Bakanı krizden barış çıkabileceğini söyleyerek, İsrail’in de provokasyonlardan vazgeçmesi gerektiğini söyledi. Esir takasıyla ilgili çalışmaların ise devam ettiğini anlatan Fidan, Katar başta olmak üzere bazı ülkelerin yoğun çaba içinde olduğunu belirtti. ABD’YE UYARI: ‘KOPUŞUN AREFESİNDEYİZ’ ABD’nin uçak gemisinin bölgede olmasının yeni bir durum olmadığını söyleyen Hakan Fidan şu mesajları verdi: -“Gördüğümüz kadarıyla bunu eğer Hamas dışında bir taraf savaşa girecek olursa orada caydırıcı bir unsur olsun diye istiyorlar. -Amerikalılar, Hamas’ın artık Filistin’de bir taraf olmaktan çıkarılması gibi bir politikayı İsraillilerin de zorlamasıyla kabul etmişe benziyorlar. - Amerika’nın moral üstünlüğü bölgede inanılmaz bir şekilde zedelenmiş durumda. Belki kalıcı bir kopuşun da arifesindeyiz.” BLİNKEN GELMEK İSTEDİ Bölge turuna çıkan ABD Dışişleri Bakanı Blinken’in Ankara’ya da gelmek istediğini ancak programlarının uymadığını anlatan Hakan Fidan, “O tarih için ben Mısır ziyaretimi planlamış durumdaydım. Kendisiyle sürekli temas halindeyiz. Yakında da gelmek istiyor. Ekiplerimiz tarih tespiti için çalışıyor” dedi. ABD’YE TERÖR MESAJI: HİÇBİR YAPTIRIM DURUŞUMUZU DEĞİŞTİRMEZ DIŞİŞLERİ Bakanı Hakan Fidan, PKK/YPG terör örgütüyle mücadelenin Türkiye’nin öncelikli meselesi olduğunu söyledi. Tereddütsüz mücadelenin süreceğini, “Kırmızı çizgilerimiz var” sözleriyle ortaya koydu: ‘ABD ÇEKİLDİĞİ GÜN ORADA BARINAMAYACAKLAR’ - “Örgüt Türkiye’de eylem yapıyorsa, bunun cevabını Irak’taki mağaralarda almayacak. Her eylemi adrese iade ediyoruz. - Ekonomimize, turizmimize zarar vermeye kalkışırlarsa çok ağır bedel ödeyeceklerini bilecekler. - Bölgede örgütü ayakta tutan altyapıyı ve örgütün gelir getirici kaynaklarını imha etmekten çekinmiyoruz. - Onlara destek verenler, onca para harcadıkları örgütün dört operasyonla darmadağın olmasının şaşkınlığı içerisindeler. Onların bir iğneyle patlayan kağıttan kaplan oldukları ortada. - ABD oradan çekildiği gün onlar orada barınamayacaklar. Çünkü oradaki yerel halk, Araplar, Suriyeliler de onlardan rahatsız. - Şu an DEAŞ ile fiilen bir mücadele de yok. Sadece DEAŞ’lı tutuklular var. PKK’ya gardiyanlık yaptırıyorlar. - Biz Amerikalılara şunu söylüyoruz: Suriye topraklarında bizim sizinle bir sorunumuz yok. Ancak oralarda yuvalanan örgütü hedef almaktan da geri durmayacağız. - Burada hiçbir yaptırım kararı, hiçbir tavır bizim duruşumuzu değiştiremez. - Senin NATO üyesi ülke olarak, benim yanımda olman gerekiyor.” ABBAS-HANİYYE GÖRÜŞMESİ Bakan Hakan Fidan, Filistin Devlet Başkanı Mahmut Abbas ile HAMAS Siyasi Büro Şefi İsmail Haniye’nin Türkiye’deki görüşmelerine ilişkin ayrıntı da verdi. Fidan, “Cumhurbaşkanımızın huzurunda orada iki grup arasındaki normalleşme ilişkileri konuşuldu. Mutabık oldukları genel çerçeveyi söylediler. Filistinliler arasında birlik sağlanamamasının, iki devletli çözümün önündeki en büyük engellerden biri olduğu unutulmamalıdır”  dedi. ‘İRAN İSRAİL İÇİN BÜYÜK TEHDİT OLUŞTURUYOR’ DIŞİŞLERİ Bakanı Fidan, “İran hem askeri boyutu hem de siyasi boyutu ile ilgili çok önemli bir başlık” diyerek şu mesajları verdi: “İran’ın kendine bağlı müzahir milis gruplar üzerinden oluşturduğu direniş hattı, söylemi ve bunu pratiğe dönüştürme şekli, bölge politikalarında kendi tabanı nezdinde meşruiyet kazanırken, İsrail için ise büyük bir tehdit oluşturuyor. Bizim önceliğimiz çatışmanın yayılmaması. İsrail’deki savaş çığırtkanları, ‘İlk önce kimse bana müdahale etmesin, ben bir Gazze’ye yoğunlaşayım, ondan sonra Hizbullah’la, gerekirse İran’la da savaşırız’ diyorlar. İran’la savaşa girdiklerinde Amerika’nın da İsrail’in yanında savaşa gireceğine inanıyorlar. Amerikalılar ise bu tür bir gelişme istemiyor. Caydırıcılık yoluyla savaşın yayılmasını engellemeyi umuyorlar.” GÜMRÜK BİRLİĞİ GÜNCELLENECEK Mİ? GÜMRÜK Birliği’nin teknik bir konu olduğunu belirten Dışişleri Bakanı Fidan, “AB bunu politize etmemeyi tercih ederse bu konuda mesafe alabileceğimizi düşünüyoruz” dedi ve şöyle devam etti: “Şartlı olarak gelmezlerse yani olgun bir şekilde diplomasi yürütmeyi tercih ederlerse bu konuda mesafe alırız. Günün sonunda AB tam bir birlik değil, tam bir devlet değil. Belirli konularda özellikle dış politika konularında devlet gibi işleyemiyor.”",https://www.hurriyet.com.tr/yazarlar/hande-firat/hakan-fidandan-tum-bolgeye-uyari-buyuk-felaketlere-yol-acmayin-42347499
Hande Fırat,Umacı,"Ekim 31, 2023 06:29","Eski dönemlerde söz dinlemeyen çocuklarını korkutmak ya da söz geçirmek için annelerin kullandığı hayali bir yaratık. İletişim imkânlarının günümüzdeki kadar gelişmediği geçmişte bir karşılığı olsa da bu hayali yaratık bugünlerde gene gündemimizde. ◊ Gazze’ye yönelik katliamında başta ABD olmak Batılı birçok başkentin desteğini alan İsrail Başbakanı Binyamin Netanyahu kamuoyunu etkilemeyi BAŞARAMADI! ◊ İspanya’dan Londra’ya, Washington’dan Paris’e birçok şehirde sağduyulu insanlar sokaklara çıkıp, İsrail aleyhine gösteri yapıyor. Filistin Bayrakları sallıyor. BATI KAMUOYU YER Mİ? İşte bu yöndeki kamuoyu baskısından bunalmış görünen NETANYAHU, “Hamas IŞİD’dir. IŞİD nasıl ezildiyse Hamas da aynı şekilde ezilmelidir” dedi. İsrail Dışişleri Bakanlığı da Hamas’ın “IŞİD’le aynı olduğu” söyleminin desteklenmesi için sosyal medyada #HamasisISIS (Hamas IŞİD’dir) etiketinin kullanımını teşvik etti. ◊ Hamas’ı umacı göstermek için IŞİD ile benzeştirdiler. ◊ Hâlbuki çok sayıda cihatçı, özellikle İran ile yakın bağlarından dolayı Hamas’a uzun süredir şüpheyle bakıyor. ◊ Hatta Hamas’ı dinden çıkmakla itham ediyor. ◊ IŞİD’in Mısır’daki Sina kolu, Ocak 2018’de bir video yayımlayarak Hamas’a açıkça savaş ilan etmişti. Videoda en dikkat eden suçlama ise Hamas’ı, İran ile yakın ilişkilerinden dolayı “Tahran’ın ajanları” olarak tanımlaması ve Hamas’ı “kutsal topraklarda Şii etkisini yaymaya çalışmakla” itham etmesiydi. GAZZE KASABI Bakınız “Bosna Kasabı” Radovan Karadziç. Karadziç ABD ile anlaşmış ve yıllarca CIA himayesinde saklanmıştı. Ancak “siyasete karışmama” anlaşmasını bozdu. ABD de korumayı kaldırdı. Sonrasında da yakalandı. Lahey’de Srebrenica’daki soykırım, savaş suçları ve insanlığa karşı suçlardan ömür boyu hapis cezasına çarptırıldı. Gazze Kasabı Netanyahu’nun da Gazze’deki insanlara yönelik savaş suçları nedeniyle günü geldiğinde cezalandırılacağına inancım tam. BU COĞRAFYADA TÜRKİYE CUMHURİYETİ OLMAK! Önünüze bir harita alın ve sadece bir an durup ülkemizin bulunduğu coğrafyaya bakın... Küresel güçlerce başlatılan savaşlar, parçalanan devletler, topraklarına hakim olamayan liderler, evsiz hatta topraksız kalan milletler, anasız çocuklar, çocuksuz analar, kan, acı ve göz yaşı... İşte bu coğrafya da kimsenin maşası olmayan ve dimdik ayakta duran tek bir ülke var. Bizim ülkemiz; Türkiye Cumhuriyeti. Asya’dan Avrupa’ya uzanan, Anadolu’da önce Selçuklu’yla, sonra Osmanlı’yla üç kıta yedi iklimde iz bırakan bir geçmişe sahip olan tarihimizde Atatürk, silah arkadaşları ve Yüce Türk Milleti’yle ülkemiz küllerinden yeniden doğdu. Pazar günü de coşkusuyla alanlara sığmayan, sığamayan vatandaşlarla 100 yaşını kutladı. 100 YILDIR VAR OLAN BİRLİK VE BERABERLİKLE DAHA NİCE 100 YILLARA! Türkiye’nin dört bir yanı, her karış toprağı çok güzeldi, İstanbul muhteşemdi... O muhteşem görsel şölen için aylar süren bir çalışma yapıldı. İletişim Başkanlığı’nın koordinasyonunda yürütülen çalışmalar üç aşamalı bir planla organize edildi. 1- Türk Hava Kuvvetleri’nin nefes kesen “Türk Yıldızları” ve “SoloTürk” uçak gösterilerinin yanı sıra TCG Anadolu’nun liderliğindeki Türk Donanması’nın Boğaz’dan geçişi: ◊ Burada tam 12 farklı noktadan 32 kamera ve 18 dron, tek bir kumanda merkezinden yönetildi. ◊ 76 kişilik bir ekip çalıştı. 2- Göz alıcı havai fişek gösterisi: ◊ Toplam 1.2 ton patlayıcı kullanılarak hazırlanan bu gösteri,  2 ay süren koreografi çalışmalarının ve provaların ürünüydü. ◊ Türkiye’de ilk kez kullanılan 1.4G’lik üç adet Shell’in de dahil olduğu havai fişekler, Boğaz hattında bugüne dek yapılmış en uzun ve en geniş çaplı gösteri olarak kayıtlara geçti. ◊ 9 dakika 50 saniye süren o anlarda 18 kişi çalıştı. 3- 2023 adet dron’un uçuşuyla görsel şov: ◊ Hazırlığı 5 ay sürdü. ◊ 10 farklı 3D figür, gece gökyüzünde hayat buldu. ◊ Bu gösteri, Çin’in 5 bin dron’lu gösterisinden sonra gerçekleştirilen en büyük ikinci etkinlik olarak tarihe geçti. ◊ 144 kişilik bir ekip çalıştı. TÜM DÜNYAYA VERİLEN MESAJLAR Bugün dünden daha güçlü olma zamanı. Atatürk’ün açtığı yolda ilerlemek demek “Daha güçlü, daha medeni, daha öncü yani her şeyin daha iyisi olmak” demek. Türkiye İstanbul’dan tam da acıların yaşandığı bir coğrafyadan tüm dünyaya mesajlarını milyonların kutlaması ve görsel bir şovla verdi. ◊ Dünyanın ortasında parlayan Türkiye: Yüz yaşını geride bırakarak, yeni yüzyılına adım atan Türkiye Cumhuriyeti küresel çapta güç sahibi olma gücünü ortaya koydu. ◊ Türkiye üzerindeki ay yıldız ve Türkiye’nin kırmızıya boyanması Ülkenin bölünmez bütünlüğünü, her karış toprağının şehit kanlarıyla dolu olduğunu hatırlattı. ◊ Atın üzerinde şahlanan Türk askeri: Cumhuriyet’in savunucusu, barışın anahtarı Türk askerini temsil etti. ◊ Türkiye Yüzyılı tipografisi: Daha güçlü bir idealin başlaması, 100’üncü yaşına ulaşan Türkiye Cumhuriyeti çınarının tarih sahnesindeki ihtişamıyla tüm dünyanın dikkatini üzerine çekmesini anlattı. ◊ Lale sembolizmi: Türkiye’nin köklerinden kopmadan geleceğe nasıl güçlü baktığını sembolize etti. Bitirirken; bayrağımızdaki ay yıldızın özellikle tüm dünyaya umut olan barışı, bugün tüm dünyanın en çok ihtiyacı olan barışı temsil ettiğini de hatırlatayım. BAŞKENT ANKARA DA ÇOK GÜZELDİ Türkiye Cumhuriyeti’nin başkenti Ankara da çok güzeldi. Sabah başlayan gösteriler akşam da sürdü. Ankara Devlet Opera ve Balesi, Cumhuriyet’imizin kuruluşunun 100. yılına özel bir konser hazırladı. Vedat Diri’nin metniyle, Cumhuriyet tarihine tanıklık ettik. Ankara Devlet Opera ve Balesi solistleri, orkestrası, korosu, balesi ve çocuk korosuyla kalabalık bir kadro ile sahnedeydi. Ancak gösteri Devlet Opera ve Balesi’nin kapısından girdiğiniz o ilk an başladı, ilk kez fuaye alanı kullanılmış ve tarihi savaş alanı canlandırılmıştı. Dekor tasarımı yapan Özgür Usta “Ankara Devlet Opera ve Balesi olarak, daha önce kurumumuzda yapılmamış bir fuaye düzenlemesi yaparak, seyircilerimizi ilk karşılama alanından sahneye uğurlama yolculuğunun unutulmaz olmasını istedik” dedi. Seyircilere ise üzüm hoşafı ve ekmek ikram edildi.",https://www.hurriyet.com.tr/yazarlar/hande-firat/umaci-42353926
Hande Fırat,İsrail nasıl savaş suçlusu ilan edilir?,"Kasım 03, 2023 06:29","Türkiye “Bir an önce ateşkesin sağlanması” önceliğini kararlılıkla sürdürüyor. Bu bir devlet politikası olarak her seviyede yürütülüyor. Diğer yandan ise, yapılan açıklamalarda “gerçekler” anlatılıyor, bu gerçeklerle dünya kamuoyunun harekete geçirilmesi amaçlanıyor. Son bakanlar kurulu toplantısında hem Dışişleri Bakanı Hakan Fidan hem de MİT Başkanı İbrahim Kalın, Gazze’deki son durumu ve yürütülen temasları ayrıntılı sunumlarla anlattılar. ULUSLARARASI KAMUOYUNUN HAREKETE GEÇİRİLMESİ “Filistin’de bir insanlık suçu işleniyor” tespitinden yola çıkarak temel hedef uluslararası kuruluşları harekete geçirmek ama maalesef insanlık suçlarını, çocuk ölümlerini önlemek için kurulan bu kuruluşlar hiçbir şey yapmıyor. Türkiye şimdi bir uluslararası konferans düzenlemeyi planlıyor. Bunun için Dışişleri Bakanlığı çalışmalara başladı. Diğer taraftan Türkiye’nin açık uyarıları da sürüyor, son olarak Cumhurbaşkanı Tayyip Erdoğan İstanbul’da düzenlenen mitingde, “Batı dünyası Gazze’deki çocuk, kadın, masum katliamını meşrulaştırmak için siyasetçisinden medyasına seferber oldu. İsrail tam 22 gündür açıkça savaş suçu işliyor. Şimdi İsrail biz seni ‘savaş suçlusu’ olarak dünyaya tanıtacağız” demişti. Peki bu süreç hayata geçirilecek mi ve geçirilecek ise nasıl olacak? BM İNSAN HAKLARI KONSEYİ NEDEN HAREKETE GEÇMİYOR Cumhurbaşkanı Erdoğan’ın açıklamalarından yola çıkarak, süreci Hürriyet’in geleneksel kahvaltısına konuk olan Adalet Bakanı Yılmaz Tunç ile konuştuk. Adalet Bakanı da Birleşmiş Milletleri işaret ederek, İnsan Hakları Konseyi’ne dikkat çekti: * “Birleşmiş Milletler İnsan Hakları Konseyi var. 47 üyeden oluşuyor. * Bu konseyin, insan hakları ihlalleriyle ilgili olarak yaptığı tespitler ileride uluslararası ceza mahkemesinde delil olarak kullanılabilir. Konseyde veto uygulaması da yok. * Bir üye teklif edebilir, 3’te bir üye de soruşturma komisyonu kurulmasını kabul eder. * Soruşturma Komisyonu da gider bölgede inceleme yapar.” Adalet Bakanı Tunç’un bahsettiği Birleşmiş Millet İnsan Hakları Konseyi üyeleri üç yıllığına seçiliyor. Bu yıl Bangladeş’ten Çin’e, Gabon’dan Sudan’a uzanan 47 farklı üyesi bulunuyor. Aralarında Türkiye yok. Ancak acının, çocuk ölümünün ne olduğunu bilen ülkelerin de temsilcileri var. Kuruluş nedeni apaçık ortada olan Birleşmiş Milletler İnsan Hakları Konseyi harekete geçmek için acaba kaç çocuğun, bebeğin daha öldürülmesini bekliyor? TÜRKİYE İÇİNDE SÜREÇ NASIL İŞLER Gelelim konunun Türkiye içindeki boyutuna... Türkiye Uluslararası Ceza Divanı üyesi değil ancak evrensel yargılama yetkisi var. Bu kapsamda Türk Ceza Hukuku’nda soykırım ve insanlığa karşı ilişkin düzenlemeler de yer alıyor. Adalet Bakanı Yılmaz Tunç, bu konuda ise şöyle konuştu: * “TCK’nın 13’üncü maddesinde bu suçlar belirlenmiştir. Soykırım, insanlığa karşı suç başlığı ile yer alır. * Bir yabancı, insanlığa karşı suçu başka bir yabancı ülkede işlemiş ise Türk yargısının yargılama yetkisi vardır. * Bireysel bir başvuru ile başlayabilecek olası süreçte yargılama Adalet Bakanlığı’nın iznine bağlıdır. * Bu meselenin siyasi bir boyutu bulunmaktadır. * Önümüzdeki süreçte önemli olan öncelikle bu akan kanın durmasına yönelik diplomatik çalışmalar. Bu noktada Cumhurbaşkanımız da Dışişleri Bakanımız da yoğun gayret gösteriyor. * Ateşkesin sağlanması için Türkiye’nin girişimleri devam ediyor.” ÖNCELİK DİPLOMASİ VE ATEŞKESİN SAĞLANMASINDA Adalet Bakanı’nın açıklamaları süreci ortaya koyuyor. Ancak Türkiye içinde olası bir yargılama sürecinin başlaması ya da Adalet Bakanı’nın izni meselesi konunun başka bir boyuta taşınması anlamına gelir. Şu an için Türkiye de her ülke gibi tüm olasılıkları göz önünde bulunduruyor ama politikasının temeli değişmiş değil. Öncelik ve gündem; bölgede bir an önce ateşkesin sağlanması...",https://www.hurriyet.com.tr/yazarlar/hande-firat/israil-nasil-savas-suclusu-ilan-edilir-42355467
Hande Fırat,Gazze politikasında yeni aşama... Ankara uyarıyor: Artık ‘durma noktası’,"Ekim 24, 2023 06:29","Erdoğan, kabine üyeleri ve tüm ekibi tarafından yapılan temaslarda tüm taraflara “ARTIK DURMA NOKTASI” uyarısı yapılmaya başlandı. TARAFLARA ‘NE YAPIYORSUNUZ’ TEPKİSİ Bu köşeyi takip edenler bileceklerdir, Cumhurbaşkanı Erdoğan 7 Ekim’deki HAMAS’ın ilk saldırısından itibaren, tepkisini hem Hamas’a hem de sonrasında İsrail’e net biçimde ortaya koymuştu. Başından beri hangi taraftan olursa olsun “Sivillerin ölmemesi” gerektiğini yaptığı tüm telefon görüşmelerinde de dile getirmişti. 13 Ekim tarihli bu köşede yayımlanan yazımda Ankara’nın Hamas ile temasa geçerek, tepkisini ilettiğini aktarmıştım. Aslında bizzat başta Cumhurbaşkanı Erdoğan olmak üzere çeşitli seviyelerde yapılan görüşmelerde, Hamas’a 7 Ekim’deki saldırıya atfen “Siz ne yapıyorsunuz?” denilmiş, Türkiye’nin sivillerin hayatlarını kaybettiği saldırıdan rahatsızlık duyduğu söylenmişti. Ancak kimseye doğrudan “git” denilmediği bilgisini de paylaşayım. Benzer uyarı 7 Ekim’in hemen sonrasında gittikçe daha fazla güç kullanarak, sivilleri öldüren İsrailli yetkililere de yapıldı. Şu hatırlatma ve tespitleri yapmakta fayda var: - Cumhurbaşkanı Erdoğan hangi taraftan olursa olsun, başından beri sivil ölümlere karşı çıkan ve bunu mevkidaşlarıyla paylaşan tek lider. - Ankara sivil ölümlerin durdurulması için, tüm aktörlerle birçok kez görüştü. Garantörler formülünü sundu. - Gelinen noktada yaşanan insanlık dramının ve savaşın bir kıvılcımla tüm bölgeye yayılmasını önlemek için “Artık durma noktası” mesajı veriliyor. İRAN SAVAŞIN YAYILMASINI İSTEMİYOR ABD’nin ana politikasını başından beri İsrail’in varlığını sürdürmesi için hiçbir Arap koalisyonu bileşiminin İsrail’in gücünden daha güçlü hale gelmemesi üzerine kurduğu bilinir. ABD’yi ve İsrail’i en çok tedirgin eden ülke ise İran... İran, İsrail’in Gazze’ye saldırısının yanıtsız kalmayacağı yönünde sert uyarılar yaptı. Bir dizi Şii milis grubunu fonlandığı, eğittiği, silahlandırdığı bir gerçek. Bunların başında ise Lübnan’da İsrail’in kuzey sınırında bulunan Hizbullah geliyor.  Hizbullah’ın İsrail’in kuzey sınırında yeni bir cephe açması, İsrail ordusunun iki cephede birden savaşmak zorunda kalması ciddi bir olasılık. Bu olasılığı, İran’ın müdahalesini ve savaşın bölgeye yayılmasını istemeyenler arasında ABD’de de var. Ancak bölge adeta pimi çekilmiş bir el bombasının üzerinde oturuyor. Ankara İran ile de çeşitli seviyelerde temas halinde. Ankara’nın izlenimi ise İran’ın bölgesel bir savaş istemediği, savaşın yayılmasına müsaade etmeyeceği yönünde. TÜM İHTİMALLER DEĞERLENDİRİLİYOR “Artık durma noktası” diyen Ankara’da tüm ihtimaller değerlendiriliyor. Temel mesele sivil ölümlerin bir an önce durdurulması. Ancak diğer yandan aşağıda sıralayacağım üç boyuta da dikkat çekiliyor. GÜVENLİK BOYUTU İsrail’in kara harekatının boyutunun ne olabileceği mercek altında. İsrailli bazı yetkililerin dediği gibi üç-dört ay sürebilecek bir harekat ister istemez bazı riskleri de beraberinde getirecektir. Her ne kadar İran savaşın yayılmasını istemese de, Hizbullah’ın olası bir müdahalesi bölgedeki gelişmeleri farklı boyutlara taşıyabilir. Kötü senaryo İran’ın böyle bir durumda Lübnan üzerinden İsrail’e karşı bir vekalet savaşı yürütmesidir. ABD’nin savaş gemilerini bölgeye gönderme nedeni de zaten bu ihtimalden kaynaklanıyor. Edinilen bilgilere göre de ABD kapsamlı kara harekatını hemen başlatmak isteyen İsrail’e tam da bundan dolayı “Dur” dedi. Sonuçları iyi planlanmamış bir kara harekatının bölgede ve dünyada istenmeyen sonuçlara yol açabileceği endişesinden. Diğer yandan İsrail adeta bir “cambaza bak” oyunu sergiliyor. Kara harekatı hazırlıklarını göstere göstere yaparken, diğer yandan havadan Gazze’yi tarihte hiç görülmemiş bir vahşetle bombalıyor, sivilleri katlediyor. EKONOMİK BOYUTU Pandemi, Rusya-Ukrayna savaşı nedeniyle dünyanın büyük ekonomileri dahil birçok ülke enflasyonu düşürmek ile uğraşıyor. Yeni bir bölgesel savaş petrol ve doğalgaz fiyatlarını artıracağı gibi, dünya ekonomisini alt üst edecektir. Küresel ve bölgesel aktörlerin ekonomik açıdan da savaşın yayılmasına karşı çıkacağı değerlendirmesi yapılıyor. SİYASİ BOYUT İsrail son yıllarda İbrahim Anlaşmaları ile hem Arap dünyası ile normalleşmenin kapılarını açmış, hem de ekonomik ve ticari olarak da ikili ilişkiler kurmuştu. İsrail’in bir anlamda bölgedeki resmi yalnızlığı son bulmuştu. Savaşın devam etmesi ve İsrail’in durmaması bile bir süre sonra liderlerine rağmen Arap ülkelerinin tamamını normalleşmenin tam da karşısına taşıyacağı, taşımak zorunda bırakacağı da söylemek yanlış olmayacaktır. TERÖR ÖRGÜTÜNÜN MAHMUR YALANI PKK/YPG/PYD ile mücadelesini sürdüren Ankara Irak merkezi hükümeti başta olmak üzere Irak’taki tüm aktörlerle yakın işbirliği içinde. Bir süredir Irak Merkezi hükümeti ile Ankara arasında Mahmur Kampı’nı terör yuvası olarak kullanan örgüt üyelerinin oradan çıkarılması için bir anlamda mutabakat var. Son dönemde Bağdat hükümetinin terör örgütüne yönelik “Mahmur Kampı’ndan çıkın” söylemine karşı örgütün sözde liderlerinden biri “Mahmur Kampı’ndaki güçlerimizi çekiyoruz” açıklamasını yaptı. Yaptı ama açıklamanın arkası gelmedi. Ankara, terör örgütünün kampı terk etmediğini tespit etti. Ankara’ya göre “yalan açıklama” ile örgütün iki amacı var: - Kamptan ayrıldığı imajı vererek, olası bir müdahaleye karşı siviller üzerinden propaganda, Türkiye karşıtı kara propaganda yapmak. - Bağdat Hükümeti’nin de kendisine yaptığı “çıkın” baskısını sona erdirmek. Ankara, örgütün kamptan ayrılmadığı tespitini Irak hükümetiyle paylaştı.",https://www.hurriyet.com.tr/yazarlar/hande-firat/gazze-politikasinda-yeni-asama-ankara-uyariyor-artik-durma-noktasi-42350413
Hande Fırat,‘Öteki sevgisi tüm iyiliklerin kökenidir’,"Ekim 20, 2023 06:29","'Merhamet’, Büyük Erdemler Risalesi’nin en önemli ahlak yetkinliklerindendir. Çünkü “öteki” sevgisi tüm iyiliklerin kökenidir. Ötekini sevmezseniz, insanı insan yapan temele sahip olamayacağınız için, büyük erdemlerden de yoksun kalırsınız. Hele bir de sizin için “öteki” çocuklar ise.... NEYİN KUCAKLAŞMASI? “Tanrı insanı unutmayı unutmaktan korusun” demiş bir şair... Ancak yukarıda gördüğünüz karedeki gibi de çabuk unutmasın insanlar. Hastane bombalamasının üzerinden kısa bir zaman geçmişken, henüz çocukların cesetleri yerdeyken, ölü çocukların oyuncakları etrafa saçılmışken, insan olanın mutlaka içi kan ağlar, ağlamalıdır. Dünya, insanlık, sözde batı medeniyeti bile gülümseyen ya da zafer edasıyla birbirini kucaklayan insanlar ya da yöneticiler görmek istemez. İnsanı barbarlıktan ayıran en güçlü duygu “acı ve acımaktır”. O acıyı çocuklara karşı bile duymazsanız, duyamazsanız; o saygıyı çocukların ölü bedenlerine bile göstermez, gösteremezseniz barbarlık ne yazık ki ruhunuza da dünyanıza da hâkim olmuş demektir. KONUŞAMAZ ÖLÜ ÇOCUKLAR... Konuşamaz ölü çocuklar... Acının ortasında yapılan bir basın toplantısında konuşan büyüklerin önünde yerde yatar küçücük ölü bedenleri. Bu fotoğraf karesi başta buna neden olanlar, zaferle birbirlerini kucaklayanlar, “Oh olsun diyenler”, sesini çıkarmayanların insanlıklarını ve tüm erdemlerini yitirdiklerini gösteren fotoğraftır. Kirli dünyalardaki “İktidar, para, enerji, sahip olma, daha çok sahip olma, bitmeyen hırs” ın, masum küçücük bedenlere ödettirdikleri bedelin fotoğrafıdır. Konuşamaz ölü çocuklar. Oyun oynayamaz ölü çocuklar. Bombalanmadan önce oynadıkları, batının çocuklarının yüzlerine bile bakmayacakları eski oyuncakları yıkıntının ortasında, kalbinize saplanacak şekilde durur. Ama ölü çocuklar eninde sonunda rüyalarınıza girer. Azıcık insanlık kaldıysa içinizde, mutlaka bir an gelir sizin de kalbiniz sıkışır.     Nedense o ölü çocuklar, batının yıllar boyunca aç gözlülükle saldırdığı, karıştırdığı, son model silahlarını denediği, enerjisini, toprağını, petrolünü bazen ise sadece evlerini istediği toprakların çocuklarıdır. ‘BİRER BİRER ÖLÜMLERİN YERİNİ TOPLU ÖLÜMLER ALDI’  ""Birer birer ölümlerin yerini toplu ölümler aldı. Gazze’de bütün bir insanlığın vicdanı ve merhameti ölüyor.” Cumhurbaşkanı Recep Tayyip Erdoğan’ın eşi Emine Erdoğan’ın yayımladığı videoyu ve mesajını takip etmişsinizdir. Tıpkı Emine Erdoğan’ın dediği gibi, artık çocuklar toplu ölüyor, toplu öldürülüyor. Kadınlar toplu ölüyor, öldürülüyor. Dünya medyasındaki ajanslara “sayılar” olarak geçiyorlar. Çocukluklarını yaşayamadan ölen sayılar... Birleşmiş Milletler Çocuk Hakları Sözleşmesi’nde ölü çocuklara seyirci kalan tüm devletlerin imzası var. Ne mi diyor? * Taraf devletler çocukları da kapsayan insani kurallara uymak ve uyulmasını sağlamak yükümlülüğünü üstlenir. * Taraf devletler silahlı çatışmadan etkilenen çocuklara koruma ve bakım sağlamak amacıyla mümkün olan her türlü önlemi alırlar. Tüm insani erdemlerini ayaklar altına alanlar, neye imza attığınızı biliyor musunuz, hatırlıyor musunuz? O çocukların orada olmaması gerekiyor. O çocukların oradan çıkarılması gerekiyor. O çocukların tıpkı sizlerin çocukları gibi doğuştan gelen hakları var. Siz onların yaşam haklarını, çocuk olma haklarını, büyüyebilme haklarını çaldınız, öldürdünüz. Tüm suçları o topraklarda doğmak mı? Tüm suçları sözde demokrasi ve insan hakları beşiği olan medeniyetinizin parçası olmamak mı? Yazık.... Gerçekten çok yazık... 2023 yılında insanlık tarihi “Acı, acımak, merhamet” duygularını yitiren ve büyük bir kara leke olarak kazınacak “barbarlık” ile anılacaktır. Bitirirken, Emine Erdoğan’ın insanlığa seslendiği şu sözlerini hatırlatmak isterim: “Gazze’de uçurtmalar uçmalı, bombalar değil. Çocuk sesleri yükselmeli, acı çığlıklar değil. Gökyüzünü bulutlar kaplamalı, dumanlar değil!”",https://www.hurriyet.com.tr/yazarlar/hande-firat/oteki-sevgisi-tum-iyiliklerin-kokenidir-42348546
Hande Fırat,"Ankara’da ABD’ye net mesaj: ‘Dünya ayakta, İsrail’in işlediği suçlarda hamisi olarak görülüyorsunuz’","Kasım 07, 2023 06:29","ABD Dışişleri Bakanı Antony Blinken 7 Ekim süreciyle başlayan ve İsrail’in adeta katliama çevirdiği süreçte, iki kez Dışişleri Bakanı Hakan Fidan ile görüşmek için Türkiye’ye gelmek istedi. Ancak her iki talepte de Fidan’ın yoğun diplomasi trafiği nedeniyle takvimler örtüşmemiş ve bir araya gelememişlerdi. En sonunda o görüşme gerçekleşti, yarım saat planlanan görüşme iki buçuk saat sürdü. İki bakan konuyu A’dan Z’ye ele aldı, Hakan Fidan çok açık konuştu. KAPIDA TELEFONU KAPATMASINI BEKLEMEDİ Baş başa ve heyetler arası yapılan görüşmelerin ayrıntısına geçmeden, ilk ana döneceğiz. Bölge turu çerçevesinde Ankara’ya gelen Blinken’in Dışişleri Bakanlığı’nın girişinde, Fidan ile tokalaşırken öpmek için hamle yapması ancak Hakan Fidan’ın geri çekilmesi gözlerden kaçmadı. O an sosyal medyanın gündemine damga vurdu. Peki Fidan niye geri çekildi? Blinken’ın aracı Dışişleri Bakanlğı’nın kapısına geldiğinde, her konuk bakana yapıldığı gibi Hakan Fidan aşağıya inerek, bakanlığın kapısının önüne çıktı. Ancak Blinken arabadan inmedi, telefonla konuşmakta olan Blinken arabadan çıkmayınca; Fidan da geriye dönerek içeri girdi. Diplomatik nezaketsizlik gösteren Blinken’ı içeride karşılayan Fidan, ABD Dışişleri Bakanı’nın öpme hamlesini de geri çevirdi. NE KONUŞTULAR? Yarım saat planlanan görüşme iki buçuk saat sürdü. Önce baş başa, sonra heyetler arasında konuştular. Gündemin en sıcak başlığı Ortadoğu’daki savaş, İsrail’in katliamıydı. Dışişleri Bakanı Hakan Fidan, açık konuştu ve net ifadelerde ABD’nin dünya kamuoyu ve bölgedeki imajının geldiği nokta konusunda bir anlamda uyarılarda bulundu. Edindiğim bilgiler çerçevesinde hem baş başa görüşmede, hem de heyetler arasında yapılan görüşmelerde Blinken ve ABD’ye verilen mesajları şöyle özetleyebiliriz: ‘HERKESİ ZORA SOKUYORSUNUZ’ - Fidan ve Türk heyeti, Gazze’de yaşananları, sivil ve çocuk ölümlerini, altyapının İsrail tarafından yok edildiğini, İsrail’in bir anlamda insanlık suçu işlediğini açık açık anlattı. - Başta bölge halkları olmak üzere, Paris’ten Londra’ya, Washington’a tüm dünya halklarının gördükleri katliam karşısında ayağa kalktığı hatırlatılarak, “Tüm dünya ayakta, ABD hem bölgede hem de tüm dünyada kendi imajına zarar veriyor. Bölge infial halinde. Herkesi zora sokuyorsunuz. Kendi imajınızı da zora sokuyorsunuz çünkü İsrail’in işlediği suçların hamisi olarak görülüyorsunuz” mesajı verildi. ABD DURUMUN FARKINDA MI? Burada görüşmenin mesajları konusuna bir ara verip, “ABD durumun farkında mı?” sorusuna geçmek istiyorum. Gözlemler farkında olduğu yönünde. Aslında çocuk ölümlerini izlemekle yetinen tüm yönetimlere rağmen, dünya halklarının sokaklara dökülmesinin ardından ABD “Pause” yani bir ara verilmesi söylemini, “insani yardımların artması” vurgusunu, “ABD iki devletli çözümden yana” sözünü, “Sivil ölümlerin önüne geçilmeli” açıklamasını geliştirdi. Diğer taraftan, Ankara’ya “İsrail’in yaşadıklarını da anlamak lazım” mesajını verseler de, kendilerine yönelik tepkinin farkında olarak, süngülerini indirdikleri yorumunu yapmak yanlış olmayacaktır. ANKARA ACİL ATEŞKES İSTEDİ, ABD ‘GAZZE BOŞALTILMAYACAK’ MESAJI VERDİ Yeniden Ankara’da yapılan görüşmelerin ana maddelerine geçecek olursak: - Ankara acil ateşkes istedi. - Ateşkes kelimesini telaffuz etmekten şimdilik çekinen ABD ise “Pause” yani durma ifadesini kullandı. ABD’nin amacı, sırayla şöyle anlatıldı: - Pause yani durmanın sağlanması, - Rehinelerin bırakılması, - Rehinelerin Gazze’den çıkışının sağlanması, - Bunun üzerine de yeni bir süreç oluşturulması. - ABD sivil ölümlerin önüne geçilmesi, insani yardımların artırılması için de çalışmalara hız vereceğini söyledi. - Blinken ve ABD heyeti, Gazze’nin boşaltılması gibi bir planları olmadığını da ifade ettiler; “Herkes yerinde kalacak” mesajı ile. İKİ DEVLETLİ ÇÖZÜM Görüşmelerde Blinken ve ABD tarafı, hedeflerinin iki devletli çözüm olduğunun altını çizdi; “Tarafları bu noktaya getirmeye çalışacağız” mesajı verdiler. Hakan Fidan ve Türk heyeti de 1967 sınırları çerçevesinde iki devletli çözümün şart olduğunu belirterek, Türkiye’nin bu çözüm için gündeme getirdiği garantörlük formülünü anlattı. Görüşmenin sonunda Blinken’in Fidan’a, “Sürekli temas halinde kalalım” dediğini de aktaralım. DÜNYA BEBEK ÖLÜMLERİ KARŞISINDA SUSMA-MALI! Görüşmenin ayrıntıları bu şekilde. Ancak ABD yönetimi içinde ciddi bir tartışma başlamış durumda. Yönetimin büyük bir bölümü, bölgede ve dünyada İsrail’in işlediği suçlar nedeniyle ABD’nin de zorda kaldığının artık farkında. Bu farkındalığı ise dünya halkları yarattı. Liderleri koşarak İsrail’in yanına giden ülkelerin yani Batı’nın halkları. Çocuk ve bebek ölümleri Doğu-Batı demeden tüm insanlığı ayağa kaldırdı. Tüm dünya bir olursa, insanlar vicdanlarını dinlemeye ve seslerini yükseltmeye devam ederlerse, ABD yönetimi içinde başta Başkan Biden olmak üzere ayak diremeye devam edenler “Pause” pozisyonuna geleceklerdir. BİTİRİRKEN... “Toprağı gasp etmekten daha korkunç bir şey varsa o da, tarihi gasp etmek girişimleridir. Vatanından zorla göç ettirilmekten daha ağır bir şey varsa o da vatanı hafızalardan çıkarma girişimleridir. Toprak üzerindeki çatışmadan daha tehlikeli olan şey anlamlar üzerindeki çatışmadır.” (Velid Seyf) Bugün toprağı gasp edilen Filistinliler’in tarihleri de gasp edilmeye çalışılıyor. Zorla göç ettirilen Filistin halkının vatanı hafızalarından silinmek isteniyor. Üstelik sadece onların hafızalarından değil, tüm dünya halklarının hafızalarından silmek gayretindeler. O yüzden “Anlamlar” çatışmasına kimse müsaade etmesin. Çocukların, kadınların, sivillerin aralıksız katliamı her dilde, her dinde, her kanunda insanlık suçudur!",https://www.hurriyet.com.tr/yazarlar/hande-firat/ankarada-abdye-net-mesaj-dunya-ayakta-israilin-isledigi-suclarda-hamisi-olarak-goruluyorsunuz-42357256
Hande Fırat,Türkiye’nin Ortadoğu politikasında değişiklik yok İlk hedef ‘hemen ateşkes’,"Ekim 27, 2023 06:29","Erdoğan’ın “Gerekirse askeri önlemleri hayata sokmaya devam edeceğiz” ifadesinin acaba politika değişikliğine mi gidiliyor yorumlarını da beraberinde getirdiğini görüyoruz. Önce şunu söyleyelim; Türkiye her zamanki gibi her türlü olasılığa karşı diğer devletler gibi hazırlıklarını yapıyor, ancak Türkiye’nin ana politikasında bir değişiklik yok. Ankara’nın önceliği ve temel hedefi sivil ölümlerin durması, ateşkes ilan edilmesi. Diğer yandan HAMAS’a terör örgütü denilmemesine de uluslararası çerçevede bakılması gerektiğine dikkat çekerim. Birleşmiş Milletler’in terör örgütü listesinde HAMAS bulunmuyor. Netice olarak Cumhurbaşkanı Erdoğan’ın konuşmasına bir bütün olarak bakılmalı. Bu tespiti yaptıktan sonra; Ankara’da konuşulan Türkiye’nin yol haritasının çerçevesini çizelim: ‘TÜRKİYE HANGİ TARAFTAN OLURSA OLSUN SİVİL ÖLÜMLERE KARŞI’ ◊ Türkiye ilk günden itibaren hangi taraftan olursa sivil kayıplara karşı çıkan, karşı duran bir tavır sergiledi. ◊ Mesele masum sivillerin ölümünün engellenmesi. Hangi taraftan olursa olsun sivil ölümler kabul edilemez. ◊ Ancak 7 Ekim sonrası İsrail yöneticilerinden gelen ilk sözler intikam oldu. İntikam gözleri kör edebilir. İsrail sivil ayrımı yapmadan toplu bir cezalandırma yöntemi seçti. ◊ Türkiye konuya insancıl yaklaşıyor. ‘BİRİNCİL ÖNCELİK ATEŞKES’ ◊ Ankara’nın birinci önceliği ateşkes ve bunun hemen sağlanması. 18 saatlik, 48 saatlik bir ateşkes... Bu sağlandıktan sonra da bunun üzerine bina edilecek süreci uzatmak. ◊ Ateşkesin sağlanması ile müzakere sistemine geçebilmek önemli. ◊ Bu durumda Türkiye’nin garantörlük formülünün de gündeme getirilmesi ve hayata geçirilmesi planlanıyor. ◊ Nihai hedef ise 1967 sınırları çerçevesinde Filistin Devleti’nin de kurulması. BATI’NIN İSRAİL BAGAJI VAR AMA TÜRKİYE’NİN YOK Ankara’nın temel politikası bu. İsrail yönetimi şu an için tavrını silahtan ve saldırıdan yana koymuş durumda. Ancak İsrail Devleti içinde de tartışmalar olduğuna dikkati çekmek lazım. Gelelim Cumhurbaşkanı Erdoğan’ın “Ey İsrail Batı’nın sana borcu çok ama Türkiye’nin yok” sözlerine... Ankara’da şu tespitler yapılıyor: ◊ Tarihe bakıldığında Avrupa’nın Yahudilere yaptıkları ortada. Yani onların bir bagajı var. ◊ Avrupa bir anlamda kendini insani anlamda İsrail’e borçlu hissediyor. Bu yüzden de insani zulme dur diyemiyor. ◊ İsrail’e sadece kapalı kapılar ardında uyarıda bulunuyorlar. Açıktan söyleyemedikleri için de kamuoyu baskısı oluşmuyor. ◊ Tarihe baktığınızda Türkiye’nin İsrail ile ilgili bir bagajı bulunmuyor. Tarihimiz nedeniyle de açık açık konuşuyoruz.” ABD’YE UYARI Ankara yaptığı tüm temaslarda ABD’ye de endişelerini aktarıyor. İsrail’e güçlü bir şekilde “Dur” denilmesi gerektiği belirtiliyor. Aksi halde bölgenin karışma olasılığının sonuçlarının ABD için de zor bir durum yaratacağı ifade ediliyor. Yetkililerin yürüttükleri diplomasi trafiği çerçevesinde şu tespitler de yapılabilir: ‘KİMSE ÜÇÜNCÜ DÜNYA SAVAŞI İSTEMİYOR’ ◊ Burada birkaç katmanlı sorun var. ABD bir adım atıyor, arkasından Rusya başka bir adım atıyor. ◊ Bölge içinde farklı çıkarları olan ülkeler var. ◊ İran denge unsuru da olabilir, sıkıntı unsuru da. İran İsrail’in politikalarını reddediyor. Duruşumuzdan vazgeçmeyiz diyor. Ancak olayın büyümesini istemiyor. ◊ Kimse savaşın yayılmasını istemiyor. ◊ Türkiye zaten başından beri sorunun suhuletle çözülmesinden yana. Amaç bölgede huzurun olması. Gelelim Türkiye İsrail ilişkilerine... Bu konudaki politika ise şöyle özetleniyor: ‘BÜYÜKELÇİ ÇEKMEK ŞU AN GÜNDEMDE YOK’ ◊ Türkiye’nin büyükelçisini İsrail’den çekmek gibi bir kararı şu an için yok. ◊ Ancak hükümet kanadından İsrail’e her seviyede geliş gidişler askıya alındı. ◊ İsrail Ankara büyükelçisi ve başkonsolosunu kendi kararıyla ülkesine çağırdı. Türkiye’nin bir talebi olmadı. ◊ Türkiye Cumhuriyeti’ne akredite olmuş devlet temsilcilikleri Türkiye Cumhuriyeti’nin güvencesi altında bulunuyor. Bu kapsamda Ankara’nın bakış açısı Türkiye’de misafir edilen kim olursa olsun, koruma altındadır şeklinde. İSVEÇ’İN NATO ÜYELİĞİ İsveç’in NATO üyeliğine ilişkin kanun teklifi ile ilgili sürece gelince... Son dönemde İsveç’in attığı olumlu adımlara dikkat çekilerek;  “PKK İsveç’te eskisi gibi rahat edemiyor. İsveç’te görüşmelere başladığımız günle bugün arasında olumlu farklar var” yorumu yapılıyor. BİRLEŞMİŞ MİLLETLER’İN BAŞINDAKİ İSİM DOĞRUYU SÖYLEYİNCE... ""Ancak Hamas saldırılarının durduk yere ortaya çıkmadığının da bilincinde olmalıyız. Filistin halkı 56 yıldır boğucu bir işgale maruz tutuluyor. Topraklarının adım adım yerleşim yerleri tarafından ele geçirilmesine ve şiddete şahit oluyor. Ekonomileri yıkılmış, insanlar yerlerinden edilmiş ve evleri yerle bir edilmiş durumda. Siyasi çözüme olan inançları yok olmaya başladı.” Antonio Guterres Biliyorsunuz bu sözler BM Genel Sekreteri Guterres’in... Genel Sekreter bu konuşmasında HAMAS’ın 7 Ekim’deki saldırılarını da kınadı. Ancak İsrail’e de “Savaşın bile kuralları var” uyarısında bulundu. Ancak kıyamet koptu. İsrail öfkelendi. Niye? Sanırım birilerinin İsrail’e BM’nin niye kurulduğunu hatırlatması gerekiyor. ◊ İkinci Dünya Savaşı’ndan galip çıkan büyük devletlerin liderliğinde oluşturulan bir dünya teşkilatı. ◊ 20. yüzyılın ilk yarısında yaşanan savaşların ve barışa yönelik tehditlerin tekrarını önlemek ve uluslararası barış ve güvenliği korumak amacıyla kuruldu. BM’nin başındaki isim de konuşmayıp, uyarmayıp, sivillerin çocukların ölümüne karşı çıkmayıp ne yapacak Allah aşkına? BM’nin ve o koltukta oturmasının gereğini de mi yerine getirmesin?",https://www.hurriyet.com.tr/yazarlar/hande-firat/turkiyenin-ortadogu-politikasinda-degisiklik-yok-ilk-hedef-hemen-ateskes-42352074
Hande Fırat,Türkiye’nin güney sınırlarında ‘Süpürme Harekâtı’ gündemde,"Ekim 02, 2023 06:29","Geçen süre zarfında terör ülke gündeminden çıkarıldı. Normalleşmenin yani ekonomik ve sosyal gelişimin önü açıldı. Yatırım ve istihdam artışının yanı sıra petrol ve doğalgaz bulunduğu haberleri ardı ardına gelmeye başladı. * Böyle olunca özellikle yüksek teknolojili silah sanayisinde bir sıçrama yaşandı. * Bu sıçrama dış politikada çarpan etkisi yarattı. Suriye operasyonlarını Libya, Irak ve Azerbaycan’da yaşanan askeri gelişmeler takip etti. * Uluslararası sistemin unutturmaya çalıştığı sorunları Türkiye birer birer çözmeye başladı. Hem terörle hem de dış politik çatışmalarla eş zamanlı başa çıktı Türkiye. * Üstelik Türkiye kimsenin emri altına girmeden, milli çıkarları doğrultusunda bildiği yolda ilerledi, ilerliyor.   Ankara’da İçişleri Bakanlığı önündeki saldırı girişimi nizamiyedeki polislerce önlendi. COĞRAFYA KADERDİR Klasik yöntemlerin Türkiye üzerinde zayıflatıcı etkisinin azaldığını gören “hasım devlet aklı” son vuruşunu da darbe girişimi ile yaptı. Ne çare ki kaybetti. Lakin klasik terör yöntemlerini desteklemekten başka çaresi yok. Neden mi? Hem nedenleri hem bu konudaki tespitleri sıralayacağım. Ancak önce altı çizilmesi gereken nokta şu: TERÖR, KAÇAKÇILIK VE ULUSLARARASI GÜÇLER * Çeteler, silah ve uyuşturucu kaçakçılığı günümüzde terör örgütleriyle bağlıdır. Ayrıca çok uluslu bir ticaret ağıdır. * Bunun yanında başta PKK olmak üzere terör örgütlerinin maddi kazancının en büyük bölümünü uyuşturucu ve çeşitli alanlardaki kaçakçılık oluşturmaktadır. * PKK’nın bu gelirlerine yanına küresel bazı güçler adına yürüttükleri vekalet savaşları nedeniyle aldıklarını; yani silahtan, eğitime, paraya kadar verilen desteği de koyun. Türkiye son 10 yılda; * PKK terör örgütünü bir anlamda Türkiye’de eylem yapamayacak noktaya getirdi. * Terör ile kaynağında mücadele politikası ile Suriye ve Irak sınırında küresel güçlere rağmen bir anlamda tampon bölge oluşturdu. Böylece terör koridorunu engelledi. * Başta Pençe-Kilit olmak üzere birçok operasyonla örgüte nefes aldırmaz oldu. MİT’in nokta operasyonlarıyla terör örgütünün yönetim kadroları hedef alındı. * Tüm bunlar ABD’nin örgüte sağladığı silah-malzeme desteğine rağmen başarıyla yapıldı. * Bu mücadeleye bir de terör örgütünün de kazancının büyük bir bölümünü oluşturan uyuşturucu operasyonları eklendi. ŞİMDİ NE OLACAK? ÖRGÜTÜN ARKASINDAKİLER NE DİYECEK? Neticede terör örgütü prestij peşinde. ‘Ben bitmedim hâlâ eylem kabiliyetim var. Türkiye’nin kalbinde intihar saldırısı organize edebiliyorum’ mesajını hem sempatizanlarına hem de kendisine destek veren Türkiye’nin hasmı ülkelere veriyor. Peki hâlâ bu örgüte destek verenler şimdi ne diyecek, ne yapacak? Neden mi? * Terör eyleminde Rus yapımı roketatar ve Amerikan yapımı M4 tüfekleri kullanıldı. * Bu iki tür silah da PKK/YPG terör örgütünün Suriye’de kullandığı silahlar. Saldırı noktasında yerde dikkat çeken roketatarın Türkiye’ye alçak uçuş yapan paramotorla sokulmuş olabileceği iddiası üzerinde duruluyor. * Teröristlerin asıl amacının birinin üzerinde diğerinin sırt çantasında yer alan bombaları bakanlığın iç kısmında patlatmak olduğu belirtiliyor. Bu nedenle başta yara alan iki polis olmak üzere, İçişleri Bakanlığı’ndaki güvenlik güçlerinin büyük bir başarı göstererek, teröristleri kapıda durdurduklarına dikkat çekiliyor. KİMİN ÜSTLENECEĞİNİ MERAK EDENLER... Terör artık Türkiye için iç güvenlik değil, dış güvenlik sorunu. Zaten o yüzden kaynağında mücadele konseptine geçildi. Türk devlet aklı, terörün dış politik amaçla asimetrik bir apart olarak kendisine karşı kullanıldığının uzun süredir farkında. Kuşatmanın kalemini kırdı ve kendi hikâyesini yazıyor. Bu hikâyeden rahatsız olanların başında terör örgütünün hamisi veya hamileri geliyor: * Bu rahatsızlığa rağmen, İçişleri Bakanlığı’na yapılan saldırıyı kimin üstleneceğini en çok merak eden, terör örgütüne silah, malzeme sağlayan küresel güçlerdi. Bu merak, daha doğrusu endişenin nedeni Türkiye’nin nasıl bir karşılık vereceğini tahmin etmelerinden kaynaklanıyor.  ERDOĞAN: BİR GECE ANSIZIN GELEBİLİRİZ  * En azından Türkiye’nin cevap vereceğini artık biliyorlar. * Cumhurbaşkanı Tayyip Erdoğan TBMM’deki konuşmasında bir kere daha “Bir gece ansızın gelebiliriz” dedi. * Ankara, uzun süredir Irak, Suriye ve iki ülke arasındaki terör örgütüne ait tüm hedefleri belirlemiş durumda, bu hedeflerin başında da Sincar geliyor. KEDİNİN SAHİBİ ENDİŞELİ... * Suriye ile Irak arasındaki bölge, bölgenin terör örgütünden temizlenmesi gerekliliği, son dönemde Irak merkezi hükümeti ile de masaya yatırıldı. Birlikte operasyon yapılması gereği üzerinde duruldu. * Ancak sadece Sincar değil. Ankara, tampon bölge oluşturduğu alanlarda biriken terör örgütü militanları için bir anlamda ‘süpürme harekâtı’ için hazırlık yapıyordu. Bu harekat bir gece ansızın başlarsa “kedinin sahibi veya sahipleri” başta olmak üzere kimseye sürpriz olmasın.",https://www.hurriyet.com.tr/yazarlar/hande-firat/turkiyenin-guney-sinirlarinda-supurme-harekati-gundemde-42339165
Hande Fırat,Türkiye’den Ortadoğu için garantörlük formülü,"Ekim 17, 2023 07:41","İsrail ve Filistin arasında ateşin durması, krizin iki devletli bir barış formülüne dönüşmesi ve bunun da kalıcı hale gelmesi için bulunan Garantörlük Formülü’nün ayrıntılarına geçmeden, Ankara’ya göre bu formüle neden ihtiyaç duyulduğunu anlatalım. Dışişleri Bakanı Fidan’ın 7 Ekim Hamas saldırısıyla başlayan sürece ilişkin tespitleri ile başlayalım: FİDAN: 7 EKİM’DE YAŞANANLAR HERKES İÇİN SÜRPRİZ OLDU -“7 Ekim’de yaşananlar özellikle duvarın belli bölümü yıkıldıktan sonra Gazze’den diğer tarafa, sadece Hamas mensuplarının değil diğer grupların ve sivil unsurların da girebilmesi ve herhangi bir direniş ile karşılaşmamaları başta İsrail olmak üzere herkes için sürpriz oldu. ‘HİÇBİR KESİM SİVİLLERİ HEDEF ALMAMALI’ -Biz 7 Ekim’de ve müteakip süreçte, sivilleri hedef alan hiçbir eylemi tabii ki tasvip etmiyoruz. Tam tersine sivillerin hedef alınmasını kınıyoruz. Batılılar Hamas’ı terör örgütü olarak tanımladığı için Hamas’ın her türlü faaliyetini terör çerçevesinde değerlendiriyorlar. Biz ise hiçbir kesimin sivilleri hedef almaması gerektiğini söylüyoruz. -İsrail’in Gazze’yi şu ana kadar benzeri görülmemiş şekilde bombalıyor olması, yoğun sivil ölümlerine yol açması, elektriği, suyu, yakıtı kesip orayı adeta bir yokluğa, açlığa mahkûm etmesi kabul edilemez. -Sivil nüfusu korkutarak bulundukları yerlerden, özellikle Gazze’nin kuzeyinden güneyine doğru hareket ettirmesi de kabul etmediğimiz bir şeydir.” ‘TÜRKİYE İKİ ANA KULVARDA ÇALIŞIYOR’ Dışişleri Bakanı Hakan Fidan Türkiye’nin çalışmalarının iki kulvarda yürütüldüğüne dikkati çekti: 1) “Gazze’ye insani yardımın girmesi ve sivillerin mümkün olduğunca az etkilenmesine yönelik muhataplarımızla neler yapabiliriz, onun çalışmaları var. 2) İkinci kulvarda da, yani bu sarmal durduktan sonra, bunun yaygınlaşmaması için ne yapmamız lazım ve bu kriz aslında kalıcı bir barış için fırsata dönüştürülebilir mi? Bunun arayışları içerisindeyiz, bu fikri sürekli muhataplarımıza aktarıyoruz.” ‘ULUSLARARASI TOPLUM İSRAİL’İ İKİ DEVLETLİ  ÇÖZÜME ZORLAMALI’ “Sistem içerisinde bazı görüşleri de tedavüle sokmaya başladık” diyen Fidan, “Garantörlük Formülü”ne yol açan tespitleri ise şöyle sıraladı: -“İsrail bugüne kadar iki devletli çözüm sürecini askıya aldı. Filistinlilerle değil, diğer Arap ülkeleriyle barış yapmayı kendisine esas meşguliyet edindi. Çünkü onların perspektifinde sivil Filistin devleti yok. -Amerikalılarla yaptığım görüşmede gündeme getirdim. Onlar da, “Biz de iki devletli çözüm istiyoruz” diyorlar. -İsrail, eleştirilere aldırmadan kendi politikalarını ilerletmeye alışkın bir ülke. Sonuçta hiçbir yaptırım yok. -Uluslararası toplumun İsrail’i iki devletli çözüme zorlayacak bir tavır içerisinde olması gerekiyor. -Bölgedeki ülkeler, Arap Ligi, İslam İşbirliği Ülkeleri Teşkilatı buna önem vermeli.” GÜVENLİK ZAFİYETİ -UZUN yıllar MİT Başkanlığı yapan Hakan Fidan, HAMAS’ın 7 Ekim saldırılarıyla ilgili “Bu İsrail güvenlik sistemindeki zafiyeti ortaya çıkaran, uzun yıllar tartışılacak olan bir konu” yorumunda bulundu. ÇİN VE RUSYA’NIN ROLÜ DIŞİŞLERİ Bakanı Fidan, Çin ve Rusya’nın Birleşmiş Milletler Güvenlik Konseyi üyesi olduklarını hatırlattı ve şöyle dedi: -“İki ülkenin ortak bir tutumda anlaşıp bir şey çıkarması önemli. -Çin’in geçmişe kıyasla bölge meselelerine daha aktif ilgi duyması da dikkati çeken bir durum. -Filistin mesele-sinde görüşlerimiz büyük bir ölçüde örtüşmekte.” GARANTÖRLÜK FORMÜLÜNÜN AYRINTILARI Gelelim, Ankara’nın “Garantörlük Formülü” nün ayrıntılarına... Fidan “Şu an taraflara garantörlük formülünü ana fikir olarak anlatıyoruz” dedi ve ekledi: -Çıkış noktamız şu: Bu konunun sorumluluğunu, bölge ülkeleri üstlenmeli. Sistematik ayrıca tartışılır. -Filistin tarafına garantör olacak ülkelerin bölgeden olması gerektiğini telkin ediyoruz. Buna Türkiye de dahil. -İsrail için de başka ülkeler garantör olsunlar. -Her iki tarafın da mutabık kalacağı bir antlaşmaya varıldıktan sonra, bunun gereklerinin yerine getirilmesi hususunda garantör ülkeler sorumluluk üstlensin. ‘İSRAİL KENDİSİNİN DE GÜVENLİĞİNİ İSTİYORSA FİLİSTİNLİLERİN DE DEVLETİ OLMALI’ -İsrail bölgede kalıcı barış istiyorsa, kendisinin de güvenliğini istiyorsa Filistinlilerin bir devleti olmalı. -Bu bir tekliftir, daha iyi teklifleri olan varsa onları da biz tabii ki değerlendiririz. -Eğer Filistinliler içerisinde bu anlaşmanın hilafına davranacak olanlar varsa, garantör ülkeleri tavır koymalı. Yani tersi de diğer taraf için de olmalı. Fidan’ın anlattığı formülde iki tarafın da garantörleri varılan anlaşmaların bozulmaması için sürekli devrede olacak. Temel hedefin iki devletli, kalıcı barışın hayata geçirilmesi olduğuna dikkati çeken Dışişleri Bakanı aksi takdirde “Barış garantiye alınmadıkça, hiçbir zaman için bölgedeki İsrail devleti ve halkı kendisini emniyette hissedemez. Kendisini sürekli emniyete alma adına sürekli başkalarına zulüm etme, şiddet uygulama ihtiyacı hissedecek. Bu sarmal kendiliğinden sürekli dönecek” uyarısında bulundu.",https://www.hurriyet.com.tr/yazarlar/hande-firat/turkiyeden-ortadogu-icin-garantorluk-formulu-42346977
Hande Fırat,Milli Savunma Bakanı terörle mücadelede son durumu ve dış gelişmeleri anlattı,"Eylül 29, 2023 06:29","Şimdi Milli Savunma Bakanı. Üstelik bakanlar arası illerin sorunları açısından yapılan paylaşımda, bir zamanların terörle mücadele konusunda en yoğun iki ilinden sorumlu, Hakkâri ve Şırnak... Sevgili meslektaşımız Anadolu Yayıncıları Derneği Başkanı Sinan Burhan’ın ev sahipliğinde bir grup gazeteci Milli Savunma Bakanı Yaşar Güler ile bir araya geldik. “Yıllarca terörle anılan Hakkâri ve Şırnak gibi güzide illerimizin bende özel bir yeri var” dedi. Güler, 1992-1994 yılları arasında Tabur Komutanı olarak Şırnak’ta görev yapmıştı. Gözlemlerini şöyle paylaştı: ‘BÖLGE HALKI MUTLU’ ◊ “Bölge halkı tüm sorunlarına rağmen terör belasından kurtulmaktan ve bölgenin geleceğinde terör olmayacağına olan inançlarının artmasından dolayı mutlu. ◊ Bölge terörden temizlendikçe, güvenlik ve huzur temin edildikçe, hükümetimiz tarafından yürütülen hizmet siyasetiyle ulaştırmadan sağlığa, eğitimden spora, tarımsal kalkınmadan hayvancılığa, çevre-şehircilikten turizm ve kültüre kadar her alanda büyük yatırımlar hayata geçirildi, geçirilmeye devam ediyor. ◊ Gabar’daki petrol ciddi bir boyuta ulaştı. Şimdi Cudi var, Kato’da çok daha büyük bir rezervin olduğu değerlendiriliyor. Hakkâri’de de petrol arama faaliyetine başlandı. İnşallah oradan da ümitliyiz. Şimdi Siirt’e, Van’a da bakılıyor. ◊ Hakkâri’de Süper Lig’de oynayan kadın futbol takımımız, Yüksekova’da da birinci Lig’de oynayan ayrı bir futbol takımımız var. Şırnak’ta da aynı şekilde Birinci Lig’de oynayan bir kadın futbol takımımız var. ◊ Tabur Komutanlığı’mdan bu yana ‘Oradaki insanların sorunlarına nasıl çare olabiliriz’ diye çalışmış ve bölge insanı ile içten bir ilişki kurmuş biri olarak bu konuda içim oldukça rahat. Oradaki insanlar sizin samimiyetinizden emin olursa endişe edilecek hiçbir şey yok.” ‘ÖRGÜT DAĞILMAYI ÖNLEMEK İÇİN YOĞUN ÇABA HARCIYOR KATILIM BİTME NOKTASINDA’ Güler’e terör örgütüne katılımın boyutunu, örgütün eylem kapasitesini ve Kuzey Irak’taki gelişmeleri de sorduk: ◊ “‘Katılım tamamen bitti’ demek tamamen doğru olmaz. Ancak bitme noktasına gelmiş durumda. Bu konuda ‘Diyarbakır Anneleri’mizin müthiş etkisi oldu. Terör örgütü çocuk kaçırmaya cesaret edemiyor. Gençlerimiz örgütten kaçan insanlarla sohbet ediyor, sosyal medya başta olmak üzere her türlü yayın araçlarından haberleri ve gelişmeleri takip ediyor, gerçekleri daha iyi anlıyor ve görüyor. ◊ Artık kesinlikle 90’lı yıllarda gördüğümüz gibi bir eylem yapılamaz. Örgüt şu anda dağılmayı önlemek ve kendini korumak için yoğun çaba harcamakla meşgul. Şu an örgüte katılımlar daha çok Suriye ve İran’dan. TALABANİ’YE AÇIK MESAJ: “ÖNÜMÜZDEKİ DÖNEM TÜRKİYE İLE BERABER OLANLAR KAZANACAK” ◊ (Bafel Talabani’nin YPG ile ilişkisi) PKK/YPG adı ne olursa olsun, bir terör örgütünü bitirme noktasına getirdiğinizde birileri de ‘bunların türevini nasıl çıkarırız’ diye uğraşacaktır. Bunu biliyoruz, bekliyoruz. ◊ Biz terör örgütünü bitireceğiz, bundan şüphemiz yok. Bu bitecek ama belki başımıza başka bela saracaklar. Onlar kendi düzenini yürütmek için bunu yapmaya çalışacaklar. Önümüzdeki dönemde Türkiye ile beraber olanlar kazanacak.” ‘F-16’LARLA İLGİLİ OLUMLU GELİŞMELER OLACAKTIR’ - Gelelim, F-16’lar meselesi ve Yunanistan ile ilişkilere... Milli Savunma Bakanı her iki konuda da umutlu konuştu: ◊ “F-16 konusunda “İsveç’e evet demenizle alâkası var” diyorlar. Biz de alâkası olmayan bir şey diyoruz. Bu hususun İsveç’in NATO üyeliğiyle bağdaştırılması doğru değil. Temas ve koordinasyonumuz devam etmektedir. Temenni ediyorum ki önümüzdeki süreçte olumlu, somut gelişmeler olacaktır. DENDİAS GELİYOR, GÜLER DE YUNANİSTAN’A GİDECEK ◊ Komşumuz Yunanistan ile son dönemde gelişen olumlu havanın bozulmaması için elimizden gelen gayreti gösteriyoruz. ◊ Güven Artırıcı Önlemler Toplantıları tabii ki başlayacak. Sayın Dendias (Yunanistan Savunma Bakanı) Türkiye’ye gelmek istiyor, onu ağırlayacağız. Ayrıca kendisi de bizi davet ediyor, biz de o davete icabet edeceğiz.” ‘LİBYA LİBYALILARINDIR’ Milli Savunma Bakanı Libya ve tahıl koridorundaki gelişmeleri de değerlendirdi: ◊ “Amacımız ‘Libya Libyalılarındır’ anlayışıyla toprak bütünlüğünü ve siyasi birliğini sağlamış, barış, huzur ve istikrar içerisinde yaşayan bir Libya’nın oluşumuna katkıda bulunmaktır. ◊ Libya’nın çıkarlarını savunacak tek bir Libya ordusu oluşturulmasına yardımcı olmak için elimizden geleni yapıyoruz. ‘AFRİKA ÜLKELERİNE TAHIL İÇİN İDARİ SORUNLAR ÇÖZÜLMEYE ÇALIŞILIYOR’ ◊ Tahıl Koridoru ile ilgili sorunları çözebilecek olan tek kişi Sayın Cumhurbaşkanı’mızdır. ◊ 8 Afrika ülkesine bu yardımın gönderilmesi esas. Onunla ilgili birtakım idari sorunlar çözülmeye çalışılıyor.” AİHM KARARI, TÜRKİYE’NİN BAKIŞ AÇISI VE BUNDAN SONRASI AVRUPA İnsan Hakları Mahkemesi’nin (AİHM) FETÖ Davası’ndan tutuklu eski öğretmen Yüksel Yalçınkaya hakkındaki kararı yurtdışında bulunan terör örgütü üyeleri tarafından adeta kutlandı. Üstelik bir de yaklaşık 8 bin 500 dava için de emsal olacağı iddia edildi. Önce olayı kısaca hatırlayalım: ◊ Yalçınkaya, 6 Ocak 2017’de Kayseri Savcılığı tarafından hazırlanan iddianamede TCK 314/2 temelinde FETÖ/PDY silahlı terör örgütü üyesi olmakla suçlanmıştı. ◊ Bu iddiaya gerekçe olarak, “ByLock kullanmak, Bank Asya’da hesap sahibi olmak (3 bin 110 TL), FETÖ-PDY bağlantılı dernek ve sendikalara üye olmak, OHAL döneminde yayınlanan Kamu Personeline İlişkin Önlemlerle İlgili 672 no’lu KHK kapsamında işten çıkarılmak ve gizli tanık ifadeleri” gösterildi. ◊ 21 Mart 2017’de Kayseri Ağır Ceza Mahkemesi’nce 6 yıl 3 ay hapis cezasına mahkûm edildi. ◊ İstinaf talebi ve Yargıtay’a yaptığı temyiz başvuruları reddedildi. AYM’ye yaptığı bireysel başvuru da kabul edilemez görüldü. ◊ 17 Mart 2020’de hak ihlali iddiası temelinde AİHM’e gitti. AİHM Yalçınkaya’ya manevi tazminat öngörmezken, Türk Hükümeti’nin Yalçınkaya’ya mahkeme masrafı olarak 15 bin Euro ödemesine hükmetti. Şimdi gelelim, emsal olur iddialarına... Adalet Bakanı Yılmaz Tunç söyledi, “Emsal teşkil etmez”. Üst düzey kaynaklarımdan aldığım gerekçelerle başlayalım: AİHM’NİN KARARINDA GÖZDEN KAÇANLAR! ◊ AİHM, kararda FETÖ için, “Terör örgütü değildir” demiyor. ◊ Yine kararda “ByLock kesinlikle delil olarak kullanılamaz” da demiyor. ◊ “Kanunsuz suç olmaz” diyor, diyor da karar 6’ya 11 ile çıktı. Kendi aralarında tam bir uzlaşı olmadığı da görülüyor. ◊ Bir anlamda AİHM “Sadece ByLock kullandığı için ceza verme” diyor. ◊ AİHM’nin görmek istemediği ya da gözden kaçırdığı ise Yargıtay’ın bu konudaki tüm kararları standartlara kavuşturmuş olması. Yani ByLock bulunması yeterli değil. Peki bu konuda Yargıtay’ın standartları çerçevesinde nelere bakılıyor? 1- User ID şifre olup olmadığına, yani kişi kendine ait bir şifre ile girmiş mi? 2- Mesajlaşmaları... 3- Mesaj içerikleri ve bağlantıları... ◊ Kısacası üst düzey yetkililer AİHM’nin talep ettiği “Sadece ByLock kullandığı için ceza verme” isteğinin zaten uygulanmakta olduğunun altını çiziyor. Yargıtay içtihatlarına göre yeterli delil aranması şart. AVRUPA İNSAN HAKLARI MAHKEMESİ’NE - “Türkiye’nin yaşadıklarını biliyoruz, darbe kalkışmasına karşı durdunuz, böyle durumlarda insan hakları sözleşmesi askıya dahi alınabilir” mesajının bulunduğu kararınız ortada iken; ◊ Delil değerlendirmesini bir ülkenin iç hukuku ve milli yargısı yapar. AİHM’in görevi adil yargılama var mı, yok mu sorusuna yanıt aramak iken, bu dosyada neden yetkinizi aştınız? Aşma ihtiyacı duydunuz? ◊ Darbe kalkışmasını ve terör örgütünün varlığını kabul ederken, bu çelişkili kararı niye verdiniz? ◊ Yargıtay’ın içtihat niteliğindeki standartlarını niye görmezden geldiniz? ◊ Kusura bakmasınlar, karar siyasidir. Bu kararı davul zurnayla karşılayanlara bakmaları da yeterlidir. NEDEN EMSAL OLMAZ? - AİHM, konunun sistematik bir sorun haline gelmemesi ve 8 bin 500 davanın önüne gelmesi durumunda sorun yaşanabileceği konusunda uyarıda bulunuyor. Ancak durum böyle değil: ◊ Ankara her dosyanın içeriğinin farklı olduğunun altını çiziyor. ◊ Bu farklı dosyalarda farklı deliller, farklı bağlantılar bulunuyor. TÜRKİYE NE YAPACAK? Türkiye AİHM Sözleşmesi’ne taraf. Bu nedenle yetkililer “Dosya gelir, yerel mahkeme inceler, kararını verir noktasında”. Türkiye parayı da ödememezlik yapmayacak. Ancak Yalçınkaya’nın terör örgütünün firari bir ismi tarafından temsil edildiğini de hatırlatayım. MİLLİ YARGI ◊ Kimse milli yargımızın, bağımsız ve tarafsızlığından şüphe etmesin! ◊ Adalet Bakanlığı konuyla ilgili de her türlü incelemeyi yapıyor.",https://www.hurriyet.com.tr/yazarlar/hande-firat/milli-savunma-bakani-terorle-mucadelede-son-durumu-ve-dis-gelismeleri-anlatti-42337819
Hande Fırat,"Türkiye’nin gündeminde borç almak yok, yabancı yatırımcıyı çekmek var","Ekim 03, 2023 06:29","IMF - Dünya Bankası toplantıları bu yıl 9-15 Ekim arasında, eylül ayında depremin vurduğu Fas’ta yapılacak. Hazine ve Maliye Bakanı Mehmet Şimşek, Marakeş’teki toplantıya Türkiye adına katılacak. Ancak Marakeş’ten önce Şimşek, yatırımcılarla bir araya gelmek için Londra ve Paris’te olacak. - Görevi devralmasının hemen ardından yatırımcı görüşmelerine başlayan Şimşek, Orta Vadeli Program ile dünya ekonomilerine “Vizyonuma ve ekonomi bakışıma uygun bir programı hayata geçiriyoruz” mesajı vermiş oldu. Bu nedenle artık yatırımcılarla bir anlamda “eli daha rahat” bir şekilde bir araya gelecek. Mehmet Şimşek Gelelim, Fas Marakeş’teki toplantının ayrıntılarına... Elbette birçok yönden önemli bir toplantı. Ortak ve üye olarak toplantıya katılacak olan Şimşek, birçok ülke temsilcisiyle temas edecektir. Bu tür toplantılarda kısa süreli de olsa gerçekleştirilen temasların yarattığı iklim, önemli işbirliklerinin her zaman kapısını açmıştır. Toplantıya neticede ülkelerin maliye bakanları, merkez bankası başkanları, özel sektör ve sivil toplum temsilcileri katılıyor. Şimşek, bu toplantılarda bakanlığa ara verdiği dönemdeki açığı da kapatıyor diyebiliriz; her ne kadar bu dönemde birçok önemli görevle uluslararası toplantılara katılsa da... Marakeş’teki toplantıda elbette dünya ekonomisi, uluslararası gelişmeler, ekonomilerdeki gelişmeler, riskler, tahminler, eğilimler en yetkili isimler tarafından tartışılacak. Gelelim bu gezi öncesi dolaşıma sokulan iddiaya: TÜRKİYE’NİN GÜNDEMİNDE BORÇ ALMAK YOK - Bu toplantının Türkiye’nin yeni ekonomik programını yatırımcılara anlatmak dışında Türkiye için daha yeni kredi desteğini artıran Dünya Bankası ve IMF ile ilişkiler açısından başka bir anlam ya da beklentisi yok. - Cumhurbaşkanı Tayyip Erdoğan’ın tutumu, Cumhurbaşkanı Yardımcısı Cevdet Yılmaz’ın açıklamalarına rağmen ve üstelik yerel seçimler yaklaşırken, bu toplantıların IMF’ten borç almak için zemin olarak kullanılacağını bekleyenler yoktur sanırım. - Türkiye bir program hazırladı ve uluslararası kuruluşlardan borç almayı değil, yabancı yatırımcı çekmeyi tercih etti. Bunu da dünyaya duyurdu. - ABD’deki yatırımcı görüşmelerinin moraliyle yeni turlara ve toplantılara katılacak olan Şimşek’in ihtiyacı olan tek şey sabır. Zaten bunu kendisi de söylüyor. MERKEZ BANKASI REZERVLERİ HER HAFTA ARTIYOR EKONOMİDE alınan kararlar etkisini gösteriyor, para girişi olmaya başladı. - En önemli göstergelerden kabul edilen TCMB rezervleri her hafta artış gösteriyor. - Dış dünya ekonomide Türkiye’nin kendisine tatsız bir sürpriz yapmayacağına da geçen sürede inandı. - Uluslararası kredi derecelendirme kuruluşları işi birazdan ağırdan alıp, bence büyük bir haksızlık yapıp, değerlendirmede çok küçük adımlar attı ama çok uzak olmayan bir vadede not artışlarının geleceğine inanıyorum. SONUÇ Oyun kurucuların bir araya geleceği Marakeş toplantısı Türkiye ekonomisindeki değişimi ve beklentileri anlatmak, yakın gelecek için fırsatlar yaratmak açısından büyük bir fırsat. Şimşek bunu Türkiye adına ıskalamayacağı gibi en iyi değerlendirecek isim. Dönem, Türkiye’den Hazine ve Maliye Bakanı Dünya Bankası-IMF toplantılarına katılacağı için “Stand-by anlaşması yapılacak, borç istenecek” gibi ezberden konuşulacak dönem değil. Hafize Gaye Erkan",https://www.hurriyet.com.tr/yazarlar/hande-firat/turkiyenin-gundeminde-borc-almak-yok-yabanci-yatirimciyi-cekmek-var-42339715
Hande Fırat,Beytül Makdis ve büyük günahların işlendiği topraklar,"Ekim 10, 2023 06:29","Şimdi adeta kan gölüne dönen toprakların en temel sorunu Kudüs yani Beytül Makdis’tir. Beytül Makdis, Hz. Muhammed’in tercih ettiği ve hadis geleneklerine de kaydedildiği isimdir. Kutsal ev, yani inananların günahtan arındıkları yer anlamına gelir. Yeni Ahit’de ise Tanrı tarafından inşa edilmiş, kapıları tüm halklara açık olan ve asla kapanmayan şehirdir. Bugün gelinen noktada ne yazık ki Kudüs ne kapsayıcı bir şehir ne de inananların günahtan arındıkları bir şehir. Beytül Makdis ve etrafındaki toprakları, büyük günahların işlendiği yani insanların katledildiği topraklara döndü. Yüzyıllık yanlışlar, yüzyıllık bitmeyen hesaplar masum çocukların ölümüne, onlar için ölümün sıradanlaşmasına neden oldu. TRUMP RAHAT UYUYOR MUDUR Yüzyıllık hesaplaşmaya, kine, öfkeye, yerinden edilmişliğe, masum insanların katledilmemesi için bir çözüm bulunması gerekiyordu. Trump yönetimi Kudüs’ü İsrail’in başkenti olarak tanıma ve Amerikan Büyükelçiliği’ni taşıma kararı verdiğinde; aklı selim herkes hemen hemen aynı yorumu yaptı: “Trump yönetimi iki devletli çözüm ve bağımsız egemen Filistin devleti oyalamalarını bile yok etti. Karar gelecek yıllarda bölgede büyük bir kalkışmayı ateşleyecektir, küresel güvenlik üzerinde vahim bir etki yaratacaktır.” Amerika bu uyarılara kulaklarını kapattı. Bugün sadece o topraklar yanmıyor! Aklı başında tüm devletler ve insanlar diken üstünde! ABD ideoloji uğruna o adımı atarken yapılan uyarıların bugün ne kadar haklı olduğu anlaşılıyor. FAKA BASMAK Kelimenin tam anlamıyla bu oldu. İsrail faka bastırıldı. Hamas yüzlerce İsrailli’yi ya öldürdü ya esir aldı. Hem de motosikletlerle. Tabii ki cevaplanması gereken birçok soru var. Bu soruları ve yanıtlarını tüm dünya medyası merak ediyor, cevap arıyor. Lakin görünen köy kılavuz istemez. İsrail devleti resmen gafil avlandı. Şin-Bet çuvalladı. (İsrail ve Filistin toprakları ile hatta İsrail’in komşu ülkelerindeki gelişmelerden, istihbarat toplama, eleman yerleştirme gibi alanlardan MOSSAD değil, Şin-Bet sorumludur.)  İstihbarat var mıydı, yok muydu, ortada büyük bir zafiyet mi var, tartışması sürüyor. Ancak altı çizilmesi gereken noktalar şunlar: - Hiçbir istihbarat örgütünün tanrısal bir gücü yoktur. - Her ülkenin farklı kabiliyetleri ve zayıflıkları vardır. - İstihbarat oyununda her zaman hata olabilir. TAM BİR BASKIN Yine de tam bir baskın, tam bir gaflet yaşandı. Halen daha bazı İsrail şehirlerinde Hamas’ın bulunduğu bilgileri geçiyor. Hiç kimse Hamas’ın Gazze’den böylesine karmaşık ve koordineli bir operasyonu tasarlamasını ve titizlikle planlamasını beklemiyordu. PEKİ BUNDAN SONRA NE OLACAK ŞOKU atlatan İsrail, savaş ilan ederken Gazze’ye hunharca bir karşı saldırı başlattı. Havadan ve karadan ağır bombardımanlarla Hamas’ı yok etmeye çalışıyor. ABD de destek mesajlarının yanı sıra uçak gemilerini bölgeye gönderdi. Gazze bombardımanına eşlik etmeyeceğine göre bu sembolik. Ama bir ihtimal daha var. İRAN’IN ROLÜ VAR MI - İran Cumhurbaşkanı İbrahim Reisi, Hamas’ın İsrail’e düzenlediği Aksa Tufanı Operasyonu’nu “zafer” olarak niteledi. - Hamas’ın silahlı kanadı İzzeddin el-Kassam Tugayları, İsrail’e yönelik saldırıları için İran’ın desteğine teşekkür etti. - İsrail de İran’ı, saldırıyı planlamak, lojistik destek vermek ve yönlendirmekle suçladı. - İran bu gelimeler üzerine sınırına asker yığmaya başladı. - İran saldırıda ilgisi olduğunu reddetti. Ancak bu olayda İran’ın etkisi nedir sorusunun yanıtı yakında çıkacaktır. - Ancak sınırımızın hemen ötesinden, yani çatışmanın bir türlü dinmediği bölgelerden bahsediyoruz. İstikrar çok önemli. Değerini bilmek lazım. TÜRKİYE’NİN ÇİLİNGİR ROLÜ TARAFLARA itidal çağrısında bulunan ve şiddetin sona ermesi için diplomatik çabalarına başlayan Ankara, bu süreçte dengeli ve aktif bir politika izleyip, bölgesel etkinliğini kullanmayı hedefliyor. Dışişleri Bakanı Hakan Fidan, ABD Dışişleri Bakanı Antony Blinken ve Filistin Dışişleri Bakanı Riyad el-Maliki’nin yanı sıra Katar, Suudi Arabistan, Mısır ve İran Dışişleri Bakanları ile de telefon görüşmeleri yaptı. TÜRKİYE’NİN YENİ STRATEJİSİ Fidan, diplomasi trafiğini sürdürüyor. Bu bir şeylerin pişirilmeye başlandığının kokusu. Mutfakta da Türkiye var. Son dönemde Cumhurbaşkanı Tayyip Erdoğan’ın özellikle ülkemizin bulunduğu coğrafyaya yönelik; “Çatışmalar dursun, huzur hâkim olsun” mesajı dikkatinizi çekmiştir. Türkiye’nin yeni stratejisi bölgedeki ve Ankara’yı yakından ilgilendiren alanlardaki çatışmalar için geçerli. Yeni stratejiyi şu maddelerle özetleyebiliriz: 1- Önce var olan şiddetin dozu düşürülsün. 2- Şiddet tamamen son bulsun. 3- Arabuluculuk mekanizması ile taraflar bir araya getirilsin. 4- Kalıcı çözüm sağlansın. KILIÇLAR KININA SOKULMALI HERKESİN kılıçları çektiği bir dönemde, Türkiye itidal çağrısında bulunarak, “Kılıçların kınına girmesini” istiyor. Gazze’yi kapatarak işgalin bir anlamda bir parçası haline gelen Mısır’ın aynı anda iki tarafla da konuşamayacağı gerçeğinden hareketle, arabuluculuğu gerçekleştirebilecek tek ülke Türkiye’dir. - Bugün bu çatışma bağlamında en somut tehdit, dünya barışına yönelik bir tehdittir. - Şu an itibarıyla en büyük risk, yaşanan sıcak çatışmaların ve krizin bölge ülkelerine sıçraması olacaktır. - Türkiye, Ortadoğu’da yeni bir istikrarsızlık dalgasının yayılmasının önüne geçmek, İsrail ve Filistin arasındaki gerilimin Lübnan ve İran’a sıçramasını engellemek için yoğun bir çaba sarf ediyor. - Türkiye, yaşanan çatışmalarda sivillerin hedef alınmasının önlenmesi için çok yoğun bir çaba sarf ediyor. Sonuç itibarıyla Türkiye’nin yürüttüğü yoğun diplomasi trafiği ile amacı, ilk etapta çatışmaların azalarak kontrol altına alınması, arabuluculukla çatışmalara son vermek, sonrasında ise müzakere edilebilir bir ortamın yaratılması.",https://www.hurriyet.com.tr/yazarlar/hande-firat/beytul-makdis-ve-buyuk-gunahlarin-islendigi-topraklar-42343385
Hande Fırat,Bahçeli’nin Soylu çıkışının şifreleri,"Eylül 27, 2023 06:29","Bahçeli’nin bu çıkışı neden yaptığı merak konusu oldu. Bunun nedenlerine geçmeden Bahçeli’nin çıkışını hatırlayalım. MHP Lideri şu mesajları vermişti: * “Özellikle bir adli vakıa üzerinden devamlı surette eski İçişleri Bakanı Süleyman Soylu’ya ve bakanlık dönemine ilişkin mesnetsiz iddialarda bulunanların potansiyel bir rövanş alma gayesine heves ettikleri elbette dikkatli ve uyanık gözlerden kaçmamaktadır. Sayın Soylu 2016 yılından 2023 yılına kadar üstlendiği bakanlık sorumluluğunu layıkıyla yerine getirmiş bir devlet ve siyaset insanıdır. * Terörle mücadelede üstün başarılara imza atması vesilesiyle muarız cephede birikip de kuyruk acısı olanların şedit ve şekavet tonu ağır saldırılarına maruz kalmaktadır. FETÖ, PKK ve gayri meşru çevrelerle derin bağ ve bağlantıları tevsik veya teyit edilmiş köksüzlerin Sayın Soylu’yu orantısız ve onursuz suçlamaları geçmişte ne kadar doğru işlerin yapıldığını aynısıyla belgelemiştir. * Hakkında pek çok iddianın bulunduğu bir şahsa karşı icra edilen operasyonun hitamında Sayın Soylu’nun sözde irtibat ve illiyeti bahanesiyle töhmet altında bırakılması, sürekli tahrik ve taciz cenderesinde tutulması hem şerefli bir davranış olmayıp hem de adil, hukuki ve hakkaniyetli bir muamele değildir.  * Bilmeyenler için tekrar ifade etmeliyim ki, Sayın Süleyman Soylu, Türk milletine mal olmuş, bakanlığı döneminde koltuğunda bir saniye oturmayarak dağ tepe demeden dolaşmış, bölücü terör örgütüne kök söktürmüştür. Bu itibarla Milliyetçi Hareket Partisi vefanın ve siyasi ahlakın bir gereği olarak Sayın Süleyman Soylu’nun sonuna kadar arkasındadır.” SİYASİ PROGRAMLARI KAÇIRMAZ  MHP Genel Başkanı Devlet Bahçeli’yi tanıyanlar bilir; siyasi tartışma programlarını kaçırmaz. Üstelik sadece bir TV kanalını değil, hemen hepsinde neler söylendiğini dikkatle takip eder. Bir süredir yorumları ve gelişmeleri, Süleyman Soylu konusunda konuşanları ya da konuşmayanları takip eden MHP Genel Başkanı, geçtiğimiz pazar günü bazı kurmayları ile görüştü. Bir kaynağım, “Bazılarının gece gündüz tahrik edici konuşmalarından canı sıkılmıştı” dedi. Bahçeli’nin kurmaylarına “Mafyatik bir tip yüzünden saldırıyorlar, böyle olmaz” dediği bilgisine ulaştım. BAHÇELİ: BÖYLE OLMAZ, SAHİP ÇIKMAK GEREKİR Böyle olmaz diyen MHP Lideri sahip çıkmak gerektiğini de sözlerine ekledi. MHP’li kurmaylar Bahçeli’nin bu çıkışının ardında yatan gerekçeleri şöyle özetlediler: * “Süleyman Soylu bir devlet adamıdır. * Bazı isimler kendisini gece gündüz hedef alırken, sesiz kalınması doğru bulunmadı. * MHP, Süleyman Soylu’yu özellikle terör örgütlerine verdiği mücadeleden dolayı sevmekte ve desteklemektedir. * Bu durumun ardında Bahçeli’nin yerine veliaht gösterdiği yorumlarını yapanlar, yanılmaktadır. * MHP’nin yapısını bilen bilir, bu bünyede veliaht göstermek gibi bir durum olmaz. * MHP’nin Genel Başkanı Devlet Bahçeli, MHP’nin başındadır.”",https://www.hurriyet.com.tr/yazarlar/hande-firat/bahcelinin-soylu-cikisinin-sifreleri-42336592
Hande Fırat,Dadaşlar şehrinden sonra sıra İstanbul mu,"Ekim 06, 2023 06:29","Anlatmaya bu sözlerle başladı, Erzurum Büyükşehir Belediyesi Başkanı Mehmet Sekmen. Tarihi eserleriyle, kış sporlarıyla bilinen şehirde en dikkati çeken ise olası bir depreme karşı hazırlık. Şehir kentsel dönüşümün merkezi haline gelmiş durumda. Tam 27 ayrı noktada kentsel dönüşüm sürüyor. “Bütçemizin yüzde 65’ini yatırıma harcıyoruz” diyen Başkan Sekmen; İstanbul’da Samandıra ve Kartal’daki iki dönem belediye başkanlığı tecrübesini de yansıtmış; Dadaş’lar şehri Erzurum son gittiğimden bu yana bambaşka bir şehir olmuş. KIŞ SPORUNUN BAŞKENTİ * Erzurum artık bir spor şehri olmuş. Türkiye’nin en uzun pistlerine ve gece saatlerinde de kayma imkanına sahip Palandöken’in hemen yanında ikinci Palandöken sahası da kış sporlarına açılacak. Proje hazır, tamamlandığında başta kayak olmak üzere tüm kış sporları için Avrupa’daki örnekleri gibi iki kayak merkezi birbirine bağlanarak büyük bir kasaba olacak. * Sezonu daha erken açmak için kar saklama sistemi oluşturuldu, bir sene önceki kar pistlere yayılarak, kar üretim makinesi ile destekleniyor. * 22 yüksek irtifa kamp sahası yapıldı. Futbol takımları başta olmak üzere profesyonel sporculara açıldı. * Sırada golf sahaları var, böylece kayak için gelenlere başka bir alternatif daha sunulacak.  * Sporseverler tarihle de buluşuyor. Erzurum’daki tüm tarihi eserler aslına uygun olarak restore edildi. Erzurum Kalesi’nin etrafındaki tarihi öneme sahip alan da yenilendi. HEDEF OLİMPİYATLAR, YANINIZDAYIZ  DEMİRÖREN Medya’nın dün çok özel misafirleri vardı. Özel sporcular Spor Federasyonu bünyesinde bulunan TFF tarafından “Türkiye futbol oynuyor” projesi kapsamında desteklenen Down sendromlular futbol milli takımı bizleri ziyaret etti. * 4-11 Ekim 2021 tarihinde İtalya’da Avrupa şampiyonu oldular. * 1-10 Nisan 2022 tarihinde  Peru’da dünya şampiyonasına katılım göstererek, dünya üçüncülüğünü aldılar. * Son olarak da 3 Eylül-10 Eylül 2023 Tarihlerinde İtalya’nın Padova Kentinde Avrupa Şampiyonası’nda yarı finalde Portekiz’i 2-1 yenerek, 2. defa Avrupa Şampiyonu oldular.  Bizi gururlandırdılar. Kalplerinin güzelliği ile büyük bir başarıya imza attılar. Down Milli Takımı’mızın 2024 hedefi ise Antalya da düzenlenecek Olan Dünya Down Sendromlular Olimpiyatları! Yanınızdayız çocuklar! ÖZEL ÇOCUK ADLİYESİ     GELELİM beni en çok etkileyen uygulamaya; AB projeleri kapsamında pilot bölge olarak hayata geçirilen özel çocuk adliyesi. Çocuklar için adliye binasından uzakta, mahkeme salonlarına benzemeyen, içinde oyun odalarının, psikologların, çeşitli uzmanların yer aldığı özel bir adliye bulunuyor. 18 yaş altı her çocuğun duruşması burada yapılıyor, üstelik yargılama esnasında kimse cüppe giymiyor. EVSEL ATIKLAR ENERJİYE DÖNÜŞTÜRÜLÜYOR * Erzurum’da evsel atıklar enerjiye dönüştürülüyor. Metan gazından elektrik üretiliyor. Güneş enerjisi de kullanılıyor. * Doğu Anadolu Canlı Hayvan Pazarı da açıldı. Avrupa’nın en büyük tesisi olan pazar aynı zamanda canlı hayvan borsasına da hazır. * Sırada ise gübre üretimi ve fabrikası var. Başkan Sekmen’in kimyasal olmayan gübre üretim projesinde son aşamaya gelindi. Hedefi tüm Türkiye’de satışa sunmak. ERZURUM’DAN GÖÇ TARİHE KARIŞIYOR Mehmet Sekmen, Erzurum’un yıllar boyunca sürekli göç veren bir şehir olduğuna dikkati çekerek; “Erzurum artık bir çekim merkezi oldu, cazibe kazandı. Bu zamana kadar sürekli göç veren ve yavaş yavaş eriyen bu kadim şehirde, artık nüfusumuz bile artmaya başladı. Bu sonuç bir tesadüf değildir” dedi. İstanbul’da iki dönem milletvekilliği tecrübesi dikkate alındığında AK Parti’nin İstanbul Büyükşehir Belediye Başkan aday adayları arasında adının geçmesi kimseyi şaşırtmasın!",https://www.hurriyet.com.tr/yazarlar/hande-firat/dadaslar-sehrinden-sonra-sira-istanbul-mu-42341439
Hande Fırat,Görünmez goril,"Ekim 13, 2023 06:29","Görüp de yokmuş gibi davranmak anlamında bir sendrom! Harvard Üniversitesi Psikoloji Bölümü araştırmacıları Christopher Chabris ve Daniel Simons yıllar önce yaptıkları deneyle çevremizde olup bitenlere çoğu zaman kendimizi nasıl kapattığımızı ispatladı. Deneyin amacı insanın çoğu zaman apaçık ortada duran gerçekleri nasıl görmezden geldiğini kanıtlamaktı. Deneyle hayatımızı yönetenin çoğu zaman aklımız ve sağduyumuz olmadığı anlaşıldı. Nasıl mı? * Üçü beyaz, üçü siyah tişört giymiş altı kişi bir araya getirilmiş ve bir dakika boyunca ellerindeki topu birbirlerine atmıştı. * Bunu izleyenlerden de sadece beyaz tişört giyenlerin attığı pasları saymaları istenmişti. * Beyaz tişörtlülerin 15 pas attığını herkes sayabilmişti. * Peki, görüntüye giren gorili gören olmuş muydu? Gorili yüzde 92’si görmemişti. DÜNYA İÇİN GÖRÜNMEZ GORİL Gazze, yaklaşık bir haftadır milyarlarca insanın gözü önünde vahşeti yaşıyor. Cami, okul, hastane derken en son üniversite binasını vurdu İsrail. Hamas militanı, sivil ayrımı yapmadan tonlarca bomba yağdırıyor... Kim nasıl dur diyecek bilmiyorum ama Gazze’ye saldırıları TV’den seyrederken insanlığımdan utanıyorum. * Dünya kamuoyu da ikiye bölünmüş durumda. * Bazıları “Görünmez Goril” sendromu yaşıyor. Oysa her şey ortada. * Her insanın kendisini Gazze’deki suçsuz insanın yerine koyması gerek. SENDROMU YAŞAMAYAN TÜRKİYE Görünmez Goril sendromunu yaşamayan ülke hep Türkiye oldu. Şimdi bir kere daha yaşanan katliamın durması için başta Cumhurbaşkanı Tayyip Erdoğan olmak üzere tüm yönetim ayakta. Temel hedef savaş seviyesinden vazgeçilmesi, çatışmaların yoğunluğunun önce düşürülüp, sonra da tamamen sonlandırılması. Türkiye’nin işi zor. Bu yüzden de bir yandan bu yöndeki çabalarını sürdürürken, diğer yandan ilk adım olarak esir takası ve sivillerin tahliyesi üzerine çalışılıyor, yoğun bir diplomasi trafiği yürütülüyor. HAMAS İLE KONUŞULDU * Türkiye tıpkı Rusya ve Ukrayna’da olduğu gibi taraflarla konuşabilen tek ülke. * Hamas’ın elinde tabloda göreceğiniz gibi birçok ülkenin vatandaşı var. Hayatta olanların Gazze’de tünellerde tutulduğu düşünülüyor. * Başta batılı ülkeler olmak üzere, birçok devlet Ankara ile temasa geçerek vatandaşları için devreye girmesini istedi.  * Bu kapsamda Türkiye çeşitli seviyelerde Hamas ile de temasa geçerek, önce tıpkı İsrail’e yaptığı gibi uyarılarda bulundu. BASKININ İSTİHBARATI NASIL ELDE EDİLEMEDİ?  Herkes bir suçlu arıyor İsrail’de. Lakin Netehyahu Gazze’ye tam taarruzla eleştirileri görmezden geliyor. Bir taraftan Hamas’ın bu kadar silahı nasıl temin ettiği de araştırma konusu. * Tahran ile Gazze Şeridi’ni kontrol eden Hamas arasında güçlü ilişkiler olduğu bilinse de İran’ın, Hamas’ın İsrail saldırılarının arkasında olduğuna dair henüz bir kanıt bulunamadı. * Sürpriz saldırı tüm dikkatleri İran’a çekti. Hatta ABD iki uçak gemisini İran’a gözdağı vermek amacıyla Gazze açıklarına gönderme kararı aldı. ABD- İRAN İMZASININ MÜREKKEBİ KURUMADI * Ancak beş ABD vatandaşının serbest bırakılması karşılığında İran’ın 6 milyar dolarının serbest bırakılması takas anlaşmasının imzası daha kurumadı. * Geçen ay yapılan anlaşma, Tahran tarafından hapiste tutulan beş ABD vatandaşının, İran’ın Güney Kore’de dondurulan 6 milyar doları üzerindeki blokajın kaldırılması karşılığında serbest bırakılmasını ve aynı zamanda ABD’de tutuklu beş İranlının ülkeden ayrılmalarını öngörüyordu. * İşte ABD hükümetine yönelik eleştirilerin odağında, anlaşma sonucu 6 milyar doları alan İran’ın, Hamas’a destek verdiği iddiası bulunuyor. Bu iddiaları ABD Dışişleri Bakanı Antony Blinken, 8 Ekim Pazar günü yaptığı açıklamayla yalanladı. ABD’nin, İsrail’e yönelik son saldırının arkasında İran’ın olduğuna dair henüz bir kanıta rastlamadığını da ifade eden Blinken, buna karşın İran ile Gazze Şeridi’ni yöneten Hamas hareketi arasındaki derin ilişkilere dikkat çekti. BLOKAJI KALKAN PARA KULLANILDI MI? Yabancı basında yer alan haberlere göre para, İran’a gönderilmedi. Güney Kore’nin başkenti Seul’den Katar’ın başkenti Doha’ya aktarılan fonlar Katar Merkez Bankası’nın kontrolüne verildi. İran’la yapılan mahkûm takası anlaşmasının şartları uyarınca, paranın yalnızca insani amaçlarla kullanılabileceğini belirten Blinken, buna İran dışından ithal edilen gıda ürünleri ve başka malların satın alınmasının da dâhil olabileceğini söyledi. ABD Dışişleri Bakanlığı’ndan bir sözcü de, “İran bu fonları sadece İran halkına gıda, ilaç, tıbbi cihaz ve tarım ürünleri satın almak için kullanılabilir” açıklamasında bulundu. Kısacası Hamas’ın arkasında kim var ya da gerçekten biri var mı sorusu henüz yanıtsız. ESİR TAKASININ PERDE ARKASI  * Ankara’nın amacı öncelikle farklı ülkelerin vatandaşlarını ve sivilleri kurtarabilmek. * Ancak esir takası kolay değil. Edindiğim bilgiler Hamas’ın bazı şartları ortaya koyduğunu gösteriyor. Bu şartları şöyle sıralamak mümkün: 1. Hamas İsrail hapishanelerinde uzun yıllardır tutulan tutuklu ve mahkumları gündeme getirdi. 2. “Dünya kamuoyu Hamas’ın elindeki çeşitli ülkelerden kadın esirlerden bahsediyor ama İsrail hapishanelerinde suçları belli olmayan, Hamas militanı olmayan kadınlar bulunuyor” mesajı ile kadınların serbest bırakılmasını istiyor. 3. Hamas’ın ilk etapta kadın-erkek esir takası için gündeme getirdiği esir sayısı 5 bin civarında. 4. Bir diğer talepleri ise İsrail’in bir an önce operasyonu durdurması. En azından esir takası süreci boyunca ateşkes ilan edilmesi. * İsrail ise şu an için operasyonunu durdurma niyetinde değil. KAMUOYU BASKISI İLE KADEMELİ ESİR TAKASI GÜNDEME GELEBİLİR * Başta Batı ve diğer ülkelerin de bastırması sonucu İsrail Gazze’yi bombalamayı durdurur, Hamas saldırılarına son verirse en azından esir takasını konuşabilecek bir ortam geçici de olsa sağlanabilir. * Ankara çabalarını sürdürecek. Ancak dünya kamuoyunun da taraflara ve onların arkasındakilere mutlaka baskı yapması gerekiyor.   * Ankara’ya göre kademeli bir esir takası hayata geçebilir. Önce kadınlarla başlayacak bir sürecin, kademe kademe hayata geçirilmesi gündemde. DÜNYA KIZ ÇOCUKLARI GÜNÜNDE KAÇ ÇOCUK ÖLDÜ?  Dünya kız çocukları günü nedeniyle sosyal medya çocukları paylaşanlarla doluydu. Benim elim gitmedi. Adını bilmediğim Gazze’deki küçük bir kız çocuğu nedeniyle... Küçücük kız çocuğu yakınlarına düşen bombayı ya şoktan ya da zaten ölüme alışarak büyümekte olduğundan hiç duraksamadan anlatıyordu; “Yatıyorduk, ben hemen çıktım ama kardeşim öldü...” diyordu. O’nun kardeşi, dünyanın ise insanlığı öldü zaten. Cumhurbaşkanı Erdoğan’ın eşi Emine Erdoğan da bu büyük trajedinin altını çizdi, “Bugün dünya sahnesinde gözyaşları içerisinde tanıklık ettiğimiz Filistin-İsrail savaşında, insanlığın ortak emaneti çocuklarımız kopartılıyor” dedi. Savaşın kazananı olmaz, savaşın ölü çocukları olur. Aynı saatlerde bir kere daha Türkiye’nin birlik ve beraberliğinin ve bu zorlu coğrafyada güçlü olmanın ve kalmanın önemini bir kere daha anladım. Aile ve Sosyal Hizmetler Bakanı Mahinur Özdemir Göktaş ile Çevre, Şehircilik ve İklim Değişikliği Bakanı Mehmet Özhaseki Hatay’da Çocuk Evleri Sitesi’nin temelini atıyorlardı. Özdemir şunları söyledi: * “Deprem bölgesinde hem ailelerine teslim edilen hem de anne-babası vefat ettiği için yakınları tarafından koruma altına alınan tüm çocuklarımızın takibine halen devam ediyoruz. * Deprem bölgesinde çocuklarımızın ve gençlerimizin daha fazla sosyal, akademik, sanatsal ve sportif aktivitelere katılmalarını teşvik ediyoruz. * 11 Ekim Dünya Kız Çocukları Günü vesilesiyle Sayın Emine Erdoğan’ın da dile getirdiği gibi çocuklarımızın mutlu ve huzurlu bireyler, kendileriyle barışık, vatanlarını seven insanlar olarak hayata atılmaları, bizim en büyük hedefimizdir. * Amacımız çocuklarımızın huzur ve güven içinde büyüyüp, yetişmeleridir.” Umarım savaş bölgelerindeki tüm çocuklar için dünya ayağa kalkar, o çocuklar da huzur ve güven içinde büyüyebilirler.",https://www.hurriyet.com.tr/yazarlar/hande-firat/gorunmez-goril-42345052
Hande Fırat,Hakan Fidan’ın Ukrayna ziyaretinin şifreleri ve Rusya temaslarına hazırlık,"Ağustos 29, 2023 06:29","Başta Ukrayna Devlet Başkanı Volodimir Zelenski de dahil Başbakan, Askeri İstihbarat Başkanı, ulusal güvenlik danışmanı gibi birçok aktörle bir araya geldi. YENİ DÖNEMİN YÖNTEMİ: TÜM TARAFLARI VE AKTÖRLERİ DİNLEMEK Irak’ta gördük. Dışişleri Bakanı Fidan özellikle sorunlu bölge ya da sorun yaşayan ülkelerde tüm aktörlerle bir araya gelerek, dinliyor. Bir anlamda nabız tutuyor. Türkiye’nin tezlerini anlatıyor. Bu nedenle aynı yöntemi Ukrayna’da da uyguladı. Şimdi gelelim Ukrayna’da Dışişleri Bakanı’nın yaptığı görüşmelerin ana maddelerine. TAHIL ANLAŞMASI Rusya tahıl anlaşmasından 17 Temmuz günü çekildi. 20 Temmuz’dan itibaren ise Ukrayna limanlarına giriş ya da çıkış yapan tüm gemileri askeri hedef sayacağını ilan etti. O günden sonra bir buçuk yıldır Odessa Limanı’nda bekleyen Hong Kong bandıralı 300 metrelik konteyner gemisi Romanya ve Bulgaristan kıyılarından ilerleyerek Türkiye’ye geldi ve Boğazlardan geçti. Bundan sonra ne olacağına ve görüşmelerde karşılıklı olarak ne mesajlar verildiğine de bakalım: UKRAYNA MEVCUT HALİYLE ANLAŞMAYA DÖNMEK İSTEMİYOR - Ukrayna mevcut tahıl koridoru anlaşmasına dönmek istemiyor. Yeni bir anlaşmaya ise soğuk değil. - Hatta sevkıyatı kendi başına uluslararası sulara girmeden, yani tıpkı Hong Kong bandıralı konteyner gemisinde olduğu gibi Romanya ve Bulgaristan kara sularından ilerleyerek yapmak istiyor. - Dışişleri Bakanı Fidan Ukrayna’nın pozisyonunu dinledi. - Gelelim bu konuda Ankara’nın tutumuna... Ankara, Rusya olmadan bir anlaşmanın devreye sokulmasına sıcak bakmıyor; iki tarafın yani Ukrayna ve Rusya’nın üzerinde yeniden uzlaşabileceği bir mutabakattan yana. - Bunun nedeni ise olası bir gerginlikte ya da Rusya’nın bir gemiyi olası bir şekilde hedef alması durumunda Karadeniz’in bir anlamda karışmasından endişe duyulması. ERDOĞAN-PUTİN GÖRÜŞMESİ SOÇİ’DE Ukrayna’da nabız tutan Dışişleri Bakanı Fidan aynı yöntemi bu kez Rusya’da uygulayacak yani Rusya’daki yetkilileri dinleyecek. Sonrasında ise BM ile temasa geçilecek. Türkiye’nin temaslarının ardından geliştireceği yeni formülün Cumhurbaşkanı Tayyip Erdoğan ile Rusya Devlet Başkanı Vladimir Putin arasında Soçi’de yapılması beklenen toplantıda ele alınabileceği belirtiliyor. KARADENİZ’İN GÜVENLİĞİ VE TAHIL FİYATLARININ ÖNEMİ - Ankara açısından konunun bazı kritik noktaları bulunuyor. Bunlardan ilki Karadeniz’in güvenliği. Eğer Rusya bir gemiye müdahale ederse, dünyanın en yoğun ticaret denizlerinden biri olan Karadeniz’in karışması ihtimali yüksek. - Bu durumda bölgesel büyük bir sorunun ortaya çıkmasından da endişe ediliyor. - Bununla birlikte hem mevcut durumda hem de olası başka bir aksiliğin meydana gelmesi halinde tahıl fiyatlarının artması, dünyanın belli bölgelerinde açlığın baş göstermesi sorunu ile karşı karşıya kalınabilir. - İstenmeyen ve olumsuz bir senaryo dünya petrol fiyatlarını da etkileyecektir. - Tüm dünya Türkiye’den bir anlamda bu konuda yeni bir çözüm bekliyor, bunu da yapılan tüm görüşmelerde iletiyorlar. Tarafların yeniden bir masa etrafında uzlaşabileceği bir formül için Ankara’nın çalışmalara başladığını söylemek yanlış olmaz. PEKİ ULUSLARARASI SULARDAN GELMEYEN GEMİLERE TÜRKİYE’NİN GENEL YAKLAŞIMI NEDİR? Şu ana kadar sizlere Ukrayna ile yapılan görüşmelerin perde arkasını ve Ankara’nın pozisyonunu anlattım. Dün Hürriyet’in geleneksel kahvaltısında Ulaştırma ve Altyapı Bakanı Abdulkadir Uraloğlu sorularımızı yanıtladı. Ukrayna’dan gelen ve Boğazlardan geçen gemi ile bundan sonrasına ilişkin şöyle konuştu: ULAŞTIRMA BAKANI: MONTRÖ ANLAŞMASI’NIN GEREKLERİNE VE SORUMLULUKLARINA GÖRE BOĞAZLARI YÖNETİYORUZ - “Gemi Boğaz’a kadar gelmişse geçiriyoruz. Gelen gemi uluslararası sulara çıkmadan geldi. - Montrö Anlaşması’nın sorumlulukları ve gerekleri çerçevesinde Boğazları yönetiyoruz.” - Bakan, Ukrayna’dan gelen ve bekleyen başka bir gemi olmadığının da altını çizdi. SAVAŞ NE ZAMAN BİTER? Yeniden Ankara’da konuşulanlara ve perde arkası bilgilere dönelim. Asıl soru savaş ne zaman biter? Türkiye arabuluculuk yapar mı? Cumhurbaşkanı Erdoğan’ın birçok kez savaşın bitmesi ve Türkiye’nin bu konuda ev sahipliği yapabileceği konusunda çağrısı oldu. Ancak genel bir durum değerlendirmesi yapacak olursak; *Savaşın bitmesi için aslında tarafların yorulması gerekiyor. İki üç ay sonra gündeme gelebileceğini belirtenler var. - Ancak şu an için Ukrayna ‘bir karış toprağımı vermem’ çizgisinde. Yevgeni Prigojin’in ölümünün ise Rusların moralini bozduğunu düşünüyor. - Ruslar da şu an için savaşı bitirmeye hazır değil. - Sonuç olarak, taraflar hazır olmasa da hatta istemeseler de savaşın doğurabileceği muhtemel olumsuzlukları göz önünde bulundurarak dünyanın bu duruma artık “dur” demesi gerekiyor.",https://www.hurriyet.com.tr/yazarlar/hande-firat/hakan-fidanin-ukrayna-ziyaretinin-sifreleri-ve-rusya-temaslarina-hazirlik-42322194
Hande Fırat,"Ekonomide temel amaç rezerv güçlendirmek, TL’ye değer kazandırmak","Eylül 19, 2023 06:29","Bir yandan gözler bu hafta Merkez Bankası’nın alacağı faiz kararında, bir yandan da TL mevduatı destekleyecek adımlar dikkatle izleniyor.  Merkez Bankası, vatandaşın Türk Lirası’nda kalmasını ve TL cinsinden tasarrufunu cazip kılacak yeni ve güçlü kararlar aldı. Bu çerçevede; * Standart TL mevduatın toplam mevduat içindeki payını artırmaya yönelik aylık TL payı artış hedefi yüzde 2’den yüzde 2.5’a yükseltildi. * TL’ye geçiş ve yenileme oranı yüzde 100’ün altında olan bankalara yıllık yüzde 8 oranında, yüzde 100’ün üzerinde olan bankalara ise yıllık en fazla yüzde 4, TL’ye geçiş oranına göre komisyon uygulanacak. * Kur korumalı hesapların TL mevduat sayıldığı komisyon uygulaması sona erdi, TL’ye geçiş ve yenileme oranları belirleyici olacak. * Aynı zamanda Merkez Bankası ihracatçı ve KOBİ’lerin rahat nefes almasını sağlayacak başka bir düzenlemeyi de hayata geçirerek, fatura muafiyet sınırını 50 bin TL’den 250 bin TL’ye çıkardı. TL’Yİ CAZİP KILACAK ENSTRÜMANLAR DEVAM EDECEK Peki tüm bu adımlarla Hazine ve Maliye Bakanlığı ile Merkez Bankası nasıl bir yol haritası belirledi, amaç ne? Gelinen noktayı tek bir cümle ile özetleyecek olursak; “TL’yi cazip kılacak enstrümanlara devam edilecek.” Ayrıntılara geçersek; * Enflasyonla mücadele kararlılıkla sürdürülüyor. * Temel amaç rezervleri güçlendirmek. Hazine ve Maliye Bakanı Mehmet Şimşek açıklamalarında birçok defa “Rezerv satışı yok” dedi. Buna rağmen bazı isimler, bu konuda spekülasyon üretmeye devam ediyor. Bir kur hedefi olmadığından hareketle, kur seviyesini korumaya yönelik rezerv satışına da ihtiyaç duyulmadığının altını bir kere daha çizmek gerekiyor. * Kredi derecelendirme kuruluşlarının son dönemdeki not artışlarından, yeni ekonomi yönetiminin politikalarına şans tanıdığı, hatta bu politikaları olumlu bulduğu tespiti yapılıyor. * Faizler kademeli artarken, ihracatçı ve yatırımcının korunması politikası da sürdürülecek. * Dünya Bankası’nın kredi miktarını 35 milyar dolara çıkartması da Ankara açısından önemli bir adım olarak görülüyor. KUR KORUMALI MEVDUATTA YATAY SEYİR POLİTİKASI * Diğer yandan başta Merkez Bankası olmak üzere ekonomi yönetimi, KKM için sık sık “yatay seyir” politikası ifadesini kullanıyor. Burada amaç süre bitene kadar sistemde kalmak isteyenin kalması ancak yeni KKM açılmaması. TL’NİN DEĞER KAZANMASI İÇİN HERKES ELİNİ TAŞIN ALTINA KOYMALI * Tüm bu adımlar atılırken, TL’nin değer kazanması sadece ekonomi yönetiminin çabalarına bırakılmamalı. Başta büyük yatırımcılar olmak üzere TL’nin değer kazanması için herkes elini taşın altına koymalı. EMEKLİLERİN DURUMU Emeklilerin zor durumda olduğuna, diğer kesimlerin aksine benzer artışları almadıklarına hiç şüphe yok. Eleştirilerinde, kırgınlıklarında haklılar. Ancak bir yandan da bütçe gerçekleri var. Tüm bunlardan yola çıkarak; * Hazine ve Maliye Bakanlığı’nda emeklilere bir defaya mahsus bir ödeme ya da ekim ayı gibi seyyanen zam yapılması gibi bir çalışma yok. * Ancak Cumhurbaşkanı Erdoğan’ın verdiği talimat doğrultusunda, ocak ayından geçerli olmak üzere yürütülen bir çalışma bulunuyor. * Ocak ayından itibaren geçerli olacağı belirtilen zam oranının kademeli olması üzerinde duruluyor. Düşük alan emekliye daha yüksek zam oranı verilecek.  ASİMETRİ  Daha önce yazmıştık. Bu köşenin takipçileri hatırlayacaktır. İnsani ilişkilerde duygular öne çıkabilir ama devletler arası ilişkilerde tamamen devre dışıdır hümanizm. O ilişkiler, çıkarlar üzerine kuruludur. Güçlü iseniz kazanır, zayıf ise kaybedersiniz. Lakin bu, zayıflar yok olsun anlamına gelmez. Bir denge vardır. Bir de herkesin bildiği gizli kurallar. Asimetrik davranış da bu kurallardan biridir. ABD İLE İRAN ARASINDA NELER OLUYOR? * ABD ile İran arasında geçen yıldan bu yana bir gelişme yaşanıyor. * “Nasıl olur!? Sabah-akşam ABD’nin İran’a yönelik ambargolarından bahsediliyor. ‘Bakın bizim Halk Bankası bile yargılanıyor İran ile ticaret iddiaları nedeniyle’” dediğinizi duyar gibiyim. Ancak konu ABD çıkarı ise oluyor işte! İran’da cezaevinde bulunan beş ABD vatandaşının, Katar’ın aracılık ettiği bir anlaşma kapsamında ülkelerine dönmesi bekleniyor. Neymiş bu anlaşma, detaylara bakalım: * Dört erkek ve bir kadın. * Bu kişiler arasında casusluk suçlamasıyla 10 yıl hapis cezası verilen Siamak Namazi var. * 10 yıl hapse mahkûm edilen girişimci İmad Şarkı ve 2018’de tutuklanarak 10 yıl hapis cezasına mahkûm edilen İngiltere ve ABD vatandaşı Murad Tahbaz da bu isimlerden. * İlk bakışta profilleri sıradan insanmış gibi görünseler de ABD bu insanlara karşılık, İran’ın Güney Kore’de tutulan dondurulmuş İran fonlarından 6 milyar doları Doha’daki bankalara ulaştıracak. Onaylandıktan sonra uçağa binecekler. * Bitmedi... Yine ABD, İran’a yönelik yaptırımlarını ihlal etmek başta olmak üzere çeşitli suçlamalarla ABD hapishanelerinde tutulan beş İranlıyı da serbest bırakacak. Demek ki önemliler ama yazımın konusu onlar değil, “ASİMETRİ”... ÖNCE DONDUR, SONRA BUZLUKTAN ÇIKAR! * İran bu alışverişten karlı çıkmış görünse de aslında İran’ın 6 milyarını önce dondurup, sonra buzluktan çıkaran ABD. * İran bir nevi eşeğini önce kaybedip, sonra bulunmasına sevinen bir pozisyonda. * Bu asimetrik ilişkiyi eleştirenler de yok değil. ABD’li bazı Cumhuriyetçiler ve yurtdışında yaşayan rejime muhalif İranlı aktivistler, bunun sadece daha fazla rehin almayı teşvik edeceğini söylüyor Ancak aileler çok sevinçli. Siyaset, ABD’de de olsa insani duygulara oynuyor. Asimetrik bir ilişkiden hümanist bir sonuç çıkarıyor.",https://www.hurriyet.com.tr/yazarlar/hande-firat/ekonomide-temel-amac-rezerv-guclendirmek-tlye-deger-kazandirmak-42332498
Hande Fırat,Adalette liyakat yüzyılı,"Ağustos 18, 2023 07:12","LİYAKAT ATAMALARI KİMLERİ RAHATSIZ EDİYOR - Dikkatinizi çekerim, bir gruba aidiyet eleştirilerine karşı liyakat tercih edildi. - Sevgili Nedim Şener yazdı, çok önemli bir yazıydı. Yapılan atamalardan yalnızca biri de sadece iki ay önce özel kalem müdürlüğüne olan idi. - Bu arada Bakan Tunç’un hukuk, adalet ve reformların artarak devam edeceği mesajı, liyakati esas alacağı da anlaşıldı. Bunu gören ve bu reformlardan rahatsız olan bazı odaklardan sesler gelmeye başladı bile. - Atanan Özel Kalem Müdürü dahi bazı çevrelerde tsunami etkisi yaratmış ve o çevrelerin amaçlarını yıkıma uğratmaya başlamış olacak ki bazı haber sitelerinde 2011 yılında hâkimlik savcılık yazılı sınavında başarılı olduğu için suçlu hatta FETÖ’cü olduğu iddia edildi. - Ne yazık ki ilgili kurumlara gerçeği sormadan karalamak Türkiye’de artık yerleşmiş kötü bir alışkanlık. - Bunları iddia edenler Özel Kalem Müdürü Seçkin Yılmaz’ın yazılı sınavı geçerken mülakatı FETÖ’cü olmadığı için geçemediğini yazamamışlardır. - 2011 yazılı sınavında başarılı olduğu için hakkında inceleme başlatıldığını yazanlar, inceleme sonucunda kişinin mülakatı geçemediğinin fark edilmesi nedeniyle soruşturmaya izin verilmesine yer olmadığı kararı verildiğini, Özel Kalem Müdürü olduğunda hakkında hiçbir inceleme ve soruşturma olmadığını da yazmadılar. - Üç ayrı yazılı sınavda geçerli not almasına rağmen (FETÖ’cü olmayan herkesin elendiği gibi) tüm mülakatlarında başarısız bulunarak elendiği de dikkati çekmemiştir. - Bitmedi, Seçkin Yılmaz 2012 yılına kadar yazılı sınavları kazanıp mülakatlarda elendiği için; o dönemde adını ‘F tipi yapılanma’ olarak bildiği cemaati suçlayarak, 2013 yılında Kamu Denetçiliği’ne “hâkim savcılık sınavlarında F tipi yapılanmanın etkin rol oynadığını” şikâyet etmiştir. Kimse bunu da kaleme almadı. - Gelelim 17-25 Aralık 2013 yılı sonrasında Cumhurbaşkanı Erdoğan’ın bürokraside mevcut olan FETÖ yapılanmasının tasfiyesinin ardından girdiği sınava... Seçkin Yılmaz o yazılı sınavı geçmiş, ne hikmetse bu sefer mülakatta da başarılı olmuştur. - Sonuca gelelim, benim edindiğim bilgilere göre Yılmaz Tunç yolundan dönmeyecek. Atamalarda liyakati ön planda tutacak. Amacı ise Türkiye Yüzyılı’nın liyakat yüzyılı olmasıdır. FETÖ İLE MÜCADELE Örgüt Türkiye içinde operasyon kabiliyetini yitirmiştir. Ancak hâlâ başka gruplardanmış gibi yaparak ya da mahrem şekilde az sayıda da olsa varlıklarını sürdürdüklerini söyleyebiliriz. Zaten bunu devam eden mücadeleden de net bir şekilde anlıyoruz. Diğer yandan asıl sorun yurtdışında. Terör örgütünün sözde üst ve orta düzeydeki isimleri ne yazık ki NATO müttefiklerimizin topraklarında. TERÖR ÖRGÜTÜNÜN YÜZDE 70 YAPILANMASI ALMANYA’DA Ne acı ki terör örgütünün bahsettiğim sözde üst ve orta düzey yapılanması yüzde 70’lik oranla Almanya’da. Sıralama şöyle 1- Almanya 2- Hollanda 3- ABD 4- Kanada 5- Belçika 6- Fransa Terör örgütlerinin bumerang gibi olduğunu unutanlara duyurulur. SONER AĞABEY BASIN sektörünün Soner Abi’si olarak bilinir. Ankara’nın en iyi polis muhabirlerindendi. Sonra bizim tabirimizle masaya geçti, istihbarat şefi ve ardından da haber müdürü oldu. Hürriyet gazetesinde tam 18 yıl çalıştı. Yedi yıldır Ankara Temsilciliği’ni yapmakta olduğum gazetenin direği, hepimizin ağabeyi, canı oldu. Sizlerin her gün okuduğunuz haberlerin arkasındaki isimdi. Kendi isteğiyle, torunuyla daha çok vakit geçirmek istedi. Soner Ağabey çok teşekkürler, zaten hep birlikte olacağız, yolun açık olsun. Buradan Demirören Medya’ya da tüm hassasiyetleri için çok teşekkür ederim. Hürriyet Ankara kendi içinden yapacağı atamalarla yoluna aynı şekilde devam edecek. Soner Gürel - İstihbarat Şefi Hacer Boyacıoğlu - Hande Fırat BENİM LİMON SORUNUM BU bölüm yaz yazısı olsun. Bazı şarkılar vardır, bir kere dinleriz aklımıza takılır, kafamızda çalmaya devam eder. Onlardan biri: “Limon”... Başta kızım olmak üzere gençlerden sürekli duyduğum için Limon sürekli kafamda çalıyor. Kısacası bu aralar bir limon sorunum var. - Söz&Müzik Grubu Tolga Çimener ve Ozan Beydağı’nın sözünü, müziğini ve aranjesini birlikte yaptıkları ve kendilerinin seslendirdiği yaz şarkısı. - Kendilerine ait bir sound’ları ve şahıslarıyla münhasır duyguları var. - Aşkı limon ve tuzla birleştirmişler. Hikâyesini sorduğumda; aşkın peşinde koşan ya da sevdikleri her çağırdığında saat kaç olursa olsun kanı kaynayan ve o an orada olmak isteyen, sonra da bundan muzdarip olan içi sevgi dolu, dosta, insana, aşka âşık her insanın sonunda düştüğü genel durumu anlatan bir şarkı olduğunu söylediler. - Ayrıca; sıklıkla Cem Yılmaz’dan ve daha birçok ünlüden duyduğunuz “Sen miydin sevgilimi çalan?” isimli şarkının ve daha birçok eserin de sahibi bu çocuklar. - İki dost kendi projeleri için bir de profesyonel müzik stüdyosu kurmuş. - Tolga bir şair ve besteci. Ayrıca “Sen miydin sevgilimi çalan?” isimli şiir kitabı da yolda. - Son olarak Söz&Müzik’e bir çağrım var, yeni şarkınızı çıkarın! Limon sorunum sona ersin!",https://www.hurriyet.com.tr/yazarlar/hande-firat/adalette-liyakat-yuzyili-42316712
Hande Fırat,Daha 17 mi? Sorun sadece bu mu?,"Eylül 22, 2023 06:29","Allah aşkına, mesele sadece tutuklanıp tutuklanmamasından mı ibaret? Önce şunu söyleyeyim, hukuk kuralları herkes için geçerlidir, geçerli de olmalıdır. Hukuk işlemelidir nokta. Ancak konunun sadece “tutuklanmalı, tutuklanmamalı, rehabilite edilmeli” boyutuyla tartışılması, bana sorarsanız fazlasıyla sığ! Bununla sınırlı kalan bir tartışma “sorunun” büyüklüğünü de gerçekliğini de örtüyor. Atatürk’e resmiyle ve çok ama çok çirkin bir şekilde hakaret eden 17 yaşındaki gencin videosunu izlemeyenler, önce bir açın, izleyin! HER ŞEYDEN ÖNCE AHLAKI ÖĞRENMEMEK! * Görüntüler tek kelimeyle çirkin ve ahlaksız. Güzel ahlakı, iyi ahlaklı olmayı öğrenmekte olduğunu varsaydığımız bir gence asla ve asla yakışmıyor. * Bu hakaretin Atatürk’e yapılması konunun bir boyutu. Bu gencimiz bugün o sınıfta Atatürk, silah arkadaşları ve O’na ve onlara inanmış bir millet sayesinde okumakta olduğunu öğrenmiştir değil mi? En azından öğretilmiş olduğunu düşünüyorum. * Olayın bir başka boyutu, o resim Atatürk’ün resmi olmasaydı, başka birinin resmi olsaydı da aynı şekilde “rezillik” derdim. * Bitmedi, o video sınıfta çekiliyor. Arkada oturan başka öğrenciler görünüyor. Kimse “Arkadaş akıl sağlığını mı yitirdin, ne yapıyorsun?” diye sormuyor. 17 yaşındaki gençte akıl sağlığı açısından ciddi bir hastalık olduğu yönünde bir bilgi yok. Buradan hareketle 17 yaşındaki bir genç ve etrafında “Arkadaşım ne yapıyorsun?” demeyen diğer gençlerin nefreti, cehaleti, ahlak eksikliği nereden kaynaklanıyor? Kimse kusura bakmasın! Öğretmenden okul yönetimine, ailelerden yetkililere bu konu üzerinde herkes oturup bir düşünsün. Eğer gençlere tarih, saygı, sevgi, ahlak öğretemiyorsak, burada çok büyük bir sorun vardır. O sınıflarda, ellerinde o cep telefonlarıyla, bu kadar rahat kimler sayesinde bulunuyorlar, önce bunu bir öğrenmeleri gerekiyor. Sonra da “ahlak, saygı” kelimelerinin anlamlarını ve bu iki kavramı hayatlarına nasıl yerleştireceklerini... YENİ İÇTÜZÜĞE NEDEN İHTİYAÇ VAR?  TBMM 1 Ekim günü açılarak yeni yasa yılı çalışmalarına başlayacak. Bu yasama yılında TBMM Başkanı Numan Kurtulmuş’un temel hedeflerinden biri iç tüzükte gerekli görülen değişikliklerin bir an önce yapılması. Aslında Kurtulmuş ve ekibi çalışmalara çoktan başladı. Üstelik siyasi parti temsilcileriyle görüşerek, onlardan da çalışma yapmalarını istedi. Peki iç tüzük değişikliğine neden ihtiyaç duyuluyor?    * Öncelikle Cumhurbaşkanlığı Hükümet Sistemi’nin hayata geçmesinin ardından, bazı değişiklikler yapılmasına rağmen sistemle uyum gösterecek bir adım tam anlamıyla atılmadı. Yani yeni sisteme uyumda önemli bir ayak eksik. * TBMM’nin daha etkin, hızlı çalışması temel hedef. * Diğer yandan milletvekilleri karşılarında haklı olarak bakanları da görmek istiyor. * Yasa tekliflerinin görüşmelerinde milletvekillerinin eleştirilerinin büyük bölümü hükümete yönelik oluyor. * Ayrıca Genel Kurul’da gerek tekliflerin görüşülmesinde gerekse denetim konularında özellikle muhalefet milletvekillerinden soruların büyük bölümü hükümet icraatını veya bakanlıkları hedef alıyor. * Ancak Genel Kurul’da muhalefetin karşısında sadece teklif sahibi veya Komisyon Başkanlığı bulunuyor. Bu durumda milletvekillerinin sorularının büyük bölümü muhatapsız kalıyor. * Bu durum, ülke gündemini ilgilendiren deprem, ekonomik gelişmeler, çevreyle ilgili tartışmalar veya uluslararası gelişmelerde de bir sorun olarak siyasetin karşısına çıkıyor. Muhalefetin “genel görüşme” taleplerinde soruları yanıtlayacak bir hükümet temsilcisi bulanamıyor. İÇTÜZÜK NEDEN ZOR? Ancak TBMM’de içtüzük değişiklikleri öteden beri anayasa değişikliklerinden bile zorlu geçmiştir. Meclis İçtüzüğü muhalefetin sesini duyurmasında ve kamuoyunda algı oluşturmasını sağlayacak çalışmalarda temel bir metin olduğundan daima uzlaşması zor bir alan olarak karşımıza çıkıyor. 2002’den önce koalisyon hükümetleri döneminde de içtüzük düzenlemeleri tartışmalı oldu. DYP Şanlıurfa Milletvekili Fevzi Şıhanlıoğlu’nun Meclis’te 30 Ocak 2001’de kalp krizi geçirip ölümüne neden olan kavga içtüzük değişikliği sırasında yaşanmıştı. 2012’de uzlaşma içermeyen bir değişiklik girişimi de Meclis’te sert tartışmalara ve günler süren gerilime neden oldu. Meclis’te uzlaşma içermeyen içtüzük teklifleri, genel olarak diğer yasama ve denetim çalışmalarını da etkileyerek siyasi tansiyonu yükseltiyor. Umarız siyasi partiler TBMM’nin etkin çalışabileceği, milletvekillerinin sorun ve sorularının yanıt bulabileceği, TBMM ve vekillerin çalışmalarında itibarı yükseltici bir içtüzükte kavgasız, gürültüsüz uzlaşabilirler. İnsanımızın kavgadan, gerginlikten yorulduğunu siyaset unutmamalı.",https://www.hurriyet.com.tr/yazarlar/hande-firat/daha-17-mi-sorun-sadece-bu-mu-42334160
Hande Fırat,Putin’in şefiydi... İsyandan ölüm yolculuğuna,"Ağustos 25, 2023 06:29","Sonrası malum, peş peşe büyük işler... Medya, internet ajansları ve paralı askerlerden oluşan Wagner’i kurması. Putin ‘o’nun elinden yemek yerken, yıllar sonra Putin’e karşı; başında olduğu Wagner birlikleri “askeri liderliği görevden alma” amacıyla Moskova’ya ilerledi. Bir röportajında Putin, “İhanet unutulmaz” demişti, Prigojin’i taşıyan uçak düştü ve açık kaynaklara göre öldü. ANKARA’DA NELER KONUŞULUYOR - Daha önce Wagner ile ÖSO üzerinden Suriye ve Libya’da karşı karşıya gelen Türkiye gelişmeleri yakından takip ediyor. - Ancak genel bakış açısı kimin yaptığının ortaya çıkması için soruşturmanın sonucunun beklenmesi gerektiği. - Kişisel olarak şunu söyleyebilirim, tek taraflı yorum yapmak erken, yanlış beklenti ve sonuçlara yol açabilir. Yine de timsah gözyaşları misali Putin’i cenazede görmek de olasılıklardan biri. - Açık kaynaklara göre 2022 itibarıyla Wagner’in bilinen 50 bin paralı askeri var. İdeolojileri yok. Sadece para için çalışıyorlar. - Wagner’i lağvetmek kolay görünmüyor. Yevgeniy Prigojin - Vladimir Putin RUSYA UZMANI NURİYEVA: ‘PUTİN’İN İŞİNE YARAYAN BİR DURUM DEĞİL’ Hem bu konuyu hem Rusya-Ukrayna savaşındaki olasılıkları Rusya uzmanı, gazeteci arkadaşım Sevil Nuriyeva ile konuştuk. - “Prigojin’in ölümü, uçağın düşürülmesi meselesine keskin cümlelerle yapılan “İntikam alındı” veya “Putin yaptırdı” gibi yorumlara katılmıyorum. Bu hamle Putin’in işine yarayan durum değil. - Rusya içindeki askeri gruplar arasında sorun oluşturacak bir olaydan bahsediyoruz. Bu kimin işine yarar, onu iyi okumak lazım. Sevil Nureyiva NURİYEVA: ‘WAGNER’İN ÖNEMLİ BİR KANADI RUS KADİM DEVLETİNCE DESTEKLENİYOR’ - “Wagner, Rusya’ya uygun bir yapı değil. Bu tür sorunların yaşanması kaçınılmazdı. Bu durum fark edildi ama iş işten geçmişti. - Wagner’in önemli bir kanadı Rus kadim devleti tarafından destek görüyor, bu destek olduğu müddetçe Wagner büyümeye ve güçlenmeye devam edecektir. - Wagner’in ‘Batı tarafından kontrol edildiği’ şeklindeki söylentilere de katılmıyorum. - Orta Afrika’da bir savaşın kaçınılmaz olduğunu varsayarsak, Wagner gibi gruplara ihtiyacın arttığını söylemek mümkündür.” SAVAŞ BİTER Mİ - “Rusya hedeflerini doldurdu, NATO bölgeden püskürtüldü, yani şu anki durum Rusya’nın işine geliyor. - Rusya Batı’ya olan en önemli mesajını da Afrika ülkeleri üzerinden veriyor. - Savaşın bitmesi ancak Batı’nın Ukrayna topraklarından ellerini çekmesiyle mümkün olur. Rusya da bunu dolaylı olarak Batı’ya yaptırmaya çalışıyor.” Nuriyeva Rusya’nın Batı kaynaklarından analiz edilmesinden vazgeçilmesi gerektiğini belirtip; “Rusya’yı anlamak Ruslaşmak, Rusyacılaşmak anlamına gelmez” dedi. Bundan sonraki süreç için şöyle yorum yaptı: NURİYEVA: ‘ASİMETRİK SALDIRILAR DEVAM EDER’ - “Asimetrik saldırılar devam eder. - Rusya içinde bireysel eylemler de artar, bu eylemler bazı binalarda gaz patlamalarından tutun da orman yangınları, dronlarla halk arasında korku saçmaya kadar gidebilir. - Batı, Rusya’yı ve Rusları psikolojik ve sosyal olarak çökertmeye çalışıyor. Fakat başarı elde edemiyor, zira Rus milletini iyi tanımıyorlar.” Rusya uzmanı Nuriyeva, Türkiye’nin savaş konusundaki arabuluculuğu için ise “Rusya arabuluculuğa her zaman olumlu bakmıştır. Yeter ki arabulucu taraf nötr davransın ve samimiyetini yalnızca masada değil, masadan kalktıktan sonra da hissettirsin. Bu çok önemli” dedi.",https://www.hurriyet.com.tr/yazarlar/hande-firat/putinin-sefiydi-isyandan-olum-yolculuguna-42320306
Hande Fırat,Sevgili okurlarım,"Eylül 01, 2023 06:29",Eylül ayının ikinci yarısından itibaren kaldığımız yerden devam edeceğiz. Sağlıcakla kalın...,https://www.hurriyet.com.tr/yazarlar/hande-firat/sevgili-okurlarim-42323727
Hande Fırat,Cumhurbaşkanlığı’nda yenilenme ve kurullarda güçlenme dönemi,"Eylül 15, 2023 06:29","Herhangi bir açıklama yapılmadı ama yaklaşık 15 isim istifa etti. Bu kararın nedenleri ve gerekçeleri ve bundan sonraki yol haritasına ilişkin edindiğim bilgileri sizlerle paylaşmak isterim. GÖREVDEN ALMA YERİNE İSTİFA * Görevleri sona eren isimlerin çoğu 65 yaş ve üstündekiler. * Tek tek arandılar, “Gençleşme ve değişim” ifadelerinin ardından “Bir aile olunduğunun” da altı çizildi. * Cumhurbaşkanlığı başdanışmanlarının görevden alınması kararname ile oluyor. Bu yöntem yerine önceden konuşularak, istifa mekanizması harekete geçirildi. GÜÇLÜ POLİTİKA KURULLARI * Görevlerinden istifa eden başdanışmanların çoğu politika kurullarında üyeler. Bu üyelikler sürüyor. * Bu dönemde Cumhurbaşkanı Erdoğan’ın politika kurullarını daha da güçlendirmek istediği belirtiliyor.  * Hem kurullarla hem de başdanışmanlıklarla ilgili değerlendirme sürecinin devam ettiği de gelen bilgiler arasında. GAZETECİLERE YEŞİL PASAPORT İÇİN İLETİŞİM BAŞKANI’NDAN DESTEK     ÖZELLİKLE AB ülkelerinin bir süredir hepimize yaşattığı vize engeli ve sıkıntısı nedeniyle Anadolu Yayıncılar Derneği Sinan Burhan ve sevgili gazeteci büyüğümüz Oral Çalışlar öncülüğünde harekete geçtik. Hangi medya kuruluşunda çalışıyor olursa olsun, aynı sorunları yaşayan gazeteciler için Ankara’daki ziyaretlerimizi İletişim Başkanı Fahrettin Altun ile sürdürdük. Yola çıktığımız ilk günden beri desteğini esirgemeyen Altun ile konuyu bir kere daha değerlendirdik. Hem ulusal hem de yerel medya kuruluşlarında çalışan muhabir, kameraman, foto muhabiri arkadaşlarımız başta ekonomik olmak üzere birçok konuda zorluklar yaşıyorlar. Buna bir de uluslararası toplantıları izlemekte vize kaynaklı engeller eklendi. İletişim Başkanlığı’nın gri pasaport uygulaması başarılı bir şekilde sürüyor. Ancak hem yeşil pasaport konusunda hem sarı basın kartı konusunda Başkanlık, önemli adımlar atmak istiyor. ÖDÜLLÜ HOCADAN DİYABETLİ ÇOCUKLAR İÇİN SENSÖR ÇAĞRISI  DİYABET hastalığının son yıllarda arttığı uzmanlarca dile getiriliyor. Çocuklarda da sık rastlanabilen hastalıklardan. Uluslararası Çocuk ve Adolesan Diyabet Birliği’nden bu yıl “Lestradet Eğitim ve Savunuculuk Ödülü” alan Prof. Dr. Şükrü Hatun çok önemli bir mücadele veriyor. Tip 1 diyabetli çocuklar için Cumhurbaşkanı Erdoğan’a bir mektup yazdı. Tip 1 diyabet aniden başlıyor ve ömür boyu insülin verilmesini ve kan şekerinin düzenli olarak izlenmesini gerektiriyor. Bu nedenle de yeterli ve doğru dozda insülin tedavisi için çocukların kan şekerinin izlenmesi şart. Son 10 yıldır bu izleme artık sensör isimli cihazlarla yapılıyor. Şükrü Hoca önce Cumhurbaşkanı Erdoğan’a sonra da Sosyal Güvenlik Kurumu’na yazdığı iki ayrı mektupta çok önemli olan bu konuda şu ifadeleri kullandı: “HER YIL YAKLAŞIK 2 BİN ÇOCUĞA DİYABET TANISI KONULUYOR” * “Ülkemizde 30 bin dolayında tip 1 diyabetli çocuk yaşamakta ve her yıl 2 bin civarında çocuğa diyabet tanısı konmaktadır. * Sensör tıpkı insülin gibi bu çocukların tedavisi için elzem bir ihtiyaçtır. * Bu nedenle gelir durumuna bakılmadan 18 yaş altındaki bütün diyabetli çocuklara koşulsuz, formalitesi en az olacak şekilde, ilaç alır gibi SGK sistemi üzerinden sensör desteği sağlanmalıdır. * Sensörlerin devlet tarafından sağlandığı birçok ülkede diyabetli çocukların sensör kullanma oranı yüzde 50 dolayındadır. (Bir grup çocuk, vücutlarında diyabeti sürekli hatırlatan bir şey taşımak istememe gibi nedenlerle sensör kullanmaktan uzak durabilmektedir.) Dolayısıyla sensörlerin SGK’ya getireceği yük hesaplanırken bu nokta dikkate alınmalıdır.”  Şükrü Hoca sensörün sisteme dahil edilmesiyle, sadece imkânı olanların değil her çocuğun eşit erişim hakkı olacağının da altını çizdi. Prof. Dr. Hatun’un bu önerisi diyabetli çocuklarımız için umarım hayata geçirilir. EĞİTİM FUARLARI BU AY BAŞLIYOR  GÜNÜMÜZDE eğitimin sınırları kalmadı. Ülkemizde ya da başka bir ülkede okumak, başka bir ülkede okunuyorsa ülkemizi en iyi şekilde temsil etmek şart. Yurtdışında başarıya göre burs da alınabiliyor. Çocuklardan ayrılması çok zor ama “eğitim” çok önemli. Birçok ülkenin üniversite temsilcileri de Türkiye’ye gelerek fuarlarda bilgi veriyor, örneğin İngiltere’deki üniversitelerin temsilcileri bu ay sonunda İstanbul, Ankara ve İzmir’de olacak. Eğitim fuarları konusunda ayrıntılı bilgi isteyen okuyucularımın Hürriyet Ankara ve hurriyet.com.tr yazarı Ebru Doğdu’nun yazılarını gözden geçirmelerini tavsiye ederim.",https://www.hurriyet.com.tr/yazarlar/hande-firat/cumhurbaskanliginda-yenilenme-ve-kurullarda-guclenme-donemi-42330639
Hande Fırat,Dünyanın dikkati bu gezide,"Eylül 26, 2023 06:29","Azerbaycan Cumhurbaşkanı İlham Aliyev’in davetiyle yapılan günübirlik çalışma ziyaretinde birçok önemli açıklama ve anlaşma gündeme geldi. Önce izlenimlerle başlayalım: * Resmi karşılama töreninin ardından Yüksek (Ali) Meclis’in iç bölümünde iki ülkenin bakanları, liderleri tek tek selamladı. * Erdoğan görüşmeye geçmeden, uçak heyetindeki gazetecileri de Aliyev’e sundu. * Ziyaretin ana teması Son Karabağ operasyonuydu, yüzler gülüyordu. Cumhurbaşkanı Erdoğan, “Bir önceki 44 gün sürmüştü, bu kez bir günde tamamlandı” derken, Azerbaycan Cumhurbaşkanı Alivey ise tebrikleri kabul etti. * Özellikle Karabağ operasyonu ve Ermenistan’daki karışıklığın hemen ardından yapılan ve Azerbaycan’a Türkiye’nin desteğini bir kere daha net biçimde gösteren ziyaretin bölge ve dünya tarafından da dikkatle izlendiğine şüphe yok. ATATÜRK’ÜN O SÖZLERİ TEKRAR GÜNDEMDE Günübirlik ziyarette birçok anlaşmaya da imza atıldı. Bunlar “Kars-Nahçıvan Demiryolu Projesi’ne İlişkin Niyet Protokolü, Kahramanmaraş İlinde Konut Binaları, İlkokul, Anaokulu, Kültür Merkezi İnşaatına İlişkin İşbirliği Anlaşması, Enerji ve Tabii Kaynaklar Bakanlığı ile Azerbaycan Enerji Bakanlığı arasında işbirliğini içeren anlaşma” olarak sıralandı. İki ülke arasındaki anlaşmaların, ekonomi, ulaştırma ve enerji alanlarındaki işbirliğini daha güçlendireceğine şüphe yok. Türkiye Cumhuriyeti’nin kurucusu Mustafa Kemal Atatürk 13 Aralık 1922’de “Nahçıvan Türk kapısıdır. Bu hususu nazar-ı itibara alarak, elinizden geleni yapınız” demişti. İşte iki ülke arasında Nahçıvan’da imzalanan anlaşmalar ve yapılan açıklamalarla Atatürk’ün bu sözleri de yıllar sonra gündeme gelmiş oldu. NAHÇIVAN’IN DOĞALGAZ İHTİYACI KARŞILANACAK Azerbaycan ziyaretinde stratejik bir temel atma törenine de tanıklık yaptık. 21. yüzyılın en önemli stratejik unsuru olan “enerji” konusundaki bu önemli adımı özellikle paylaşmak istiyorum. Temeli atılan Iğdır-Nahçıvan Doğalgaz Boru Hattı ile Doğu Anadolu Doğal Gaz Ana İletim Hattı üzerinden çıkış alan Iğdır Doğal Gaz Boru Hattı’nın devamı olarak Nahçıvan’a kadar 80 kilometrelik yeni boru hattı yapılacak. Yıllık 500 milyon metreküp taşıma kapasitesine sahip olacak boru hattı faaliyete geçtiğinde, Nahçıvan’ın doğal gaz ihtiyacının tamamını karşılanacak. Hat Avrupa enerji arzı güvenliği açısından da oldukça önemli. TARİHİ GÜNDEMDEN RAHATSIZ MACRON  HİÇ şaşırmadım, dünyanın gözü Nahçıvan’da iken Fransa Cumhurbaşkanı Emmanuel Macron yine “Macronluğunu” yaptı. Macron “Bugün Azerbaycan’la suç ortaklığı yapan bir Rusya, Bakü’nün manevralarını her zaman destekleyen bir Türkiye ve Ermenistan’ın sınırını tehdit eden bir Azerbaycan hükümeti var” dedi. Oysa Macron bu yanlış yorumu yaparken, iki Cumhurbaşkanı Nahçıvan’dan dünyaya “Tek millet, iki devletiz” ve “Bölgemizde barış, huzur ve refahın tesisi halklarımıza olan borcumuzdur” mesajını veriyordu. Kısacası olmadı Macron! SIFIR ATIK VE DÜNYAYA YÖN VERMEK  KÜRESEL ısınma, iklim değişikliği, atıklar, kuraklık... Bu sözcükleri her duyduğumda aklımdan dünyanın sonunu, dünyanın yok oluşunu anlatan film kareleri geçer. Ne yazık ki insanoğlu o filmleri gerçek kılmak için elinden geleni yaptı, kimileri ise hala yapıyor. Mesele çocuklarımıza yaşanabilir bir dünya bırakmak. İşte bu yüzden 2017 yılında Cumhurbaşkanı Tayyip Erdoğan’ın eşi Emine Erdoğan tarafından Türkiye’de başlatılan ve Türkiye sınırlarını aşarak, tüm dünyaya yayılan “Sıfır Atık Projesi” yaşanabilir bir dünya bırakmak için hayati önem taşıyor. Proje birçok açıdan ilkleri barındırıyor: * Emine Erdoğan’ın öncülüğünde Çevre, Şehircilik ve İklim Değişikliği Bakanlığı’nca 2017’de başlatılan Sıfır Atık Projesi, 5 yıllık süreçte ekonomik olarak 62.2 milyar TL kazanç sağladı. * Sıfır Atık Projesi’yle 20 yılda ekonomiye 100 milyar TL’lik katkı sunularak, 20 bin kişiye yeni istihdam alanı açılması hedefleniyor. * Emine Erdoğan bu konuda sadece Türkiye’yi değil, aslında tüm dünyayı ayağa kaldırmak için çaba gösterdi, BM çatısı altında Sıfır Atık Danışma Kurulu kurulması kararına öncülük etti. * 30 Mart Uluslararası Sıfır Atık Günü olarak ilan edildi. * Cumhurbaşkanı Tayyip Erdoğan’ın, New York’ta BM 78. Genel Kurulu kapsamında, Küresel Sıfır Atık İyi Niyet Beyanı’na ilk imzayı atmasıyla uluslararası zemini güçlenen girişim, eşi Emine Erdoğan’ın lider eşi diplomasisiyle yeni boyutlara taşındı. * Emine Erdoğan’ın öncülüğünde, “Küresel Sıfır Atık Hareketine Doğru” etkinliği kapsamında, Türkevi’nde geçtiğimiz hafta Cumhurbaşkanı Erdoğan’ın da katılımıyla bir imza töreni düzenlendi ve Cumhurbaşkanı Erdoğan Küresel Sıfır Atık İyi Niyet Beyanı’na ilk imzayı atan isim oldu. * Programa katılan lider eşleri de imza atarak, Emine Erdoğan’ın dünya için projesine ortak oldular. * Emine Erdoğan, başkanlığını yaptığı BM Sıfır Atık Danışma Kurulu üyeleriyle de bir araya geldi. ÇOCUKLARIMIZ İÇİN GÖREVİMİZ Cumhurbaşkanı Erdoğan küresel ve bölgesel krizlerdeki rolü ile bir dünya lideri. Türkiye içinde ve uluslararası kamuoyunda birçok projeye imza atan eşi Emine Erdoğan da artık tüm dünyaya açılan Sıfır Atık Projesi ve amacıyla dünyaya yön veren kadınlardan... * ”Sıfır Atık”, sürdürülebilir üretim ve tüketim alışkanlıklarını teşvik ediyor. * Kaynakların verimli kullanılmasını destekliyor. * Sıfır atık, israftan kaçınmayı ve atığın önlenmesini, azaltılmasını, yeniden kullanılmasını ve geri dönüştürülmesini savunuyor. Unutmayalım atıkların çevreye verdikleri zarar, hava kirliliği, küresel ısınma, yer altı suyu kirliliği, bitki örtüsünün zarar görmesi, yangın ve patlamalar olarak geri dönüyor... Bugün tüm dünyanın imza atmaya başladığı projeye sahip çıkmak, çocuklarımız için hepimizin görevi.",https://www.hurriyet.com.tr/yazarlar/hande-firat/dunyanin-dikkati-bu-gezide-42336018
Hande Fırat,Nereye gidiyoruz,"Ağustos 01, 2023 06:29","Kimileri diyecek ki ABD ve Avrupa’da silahlanma oranları daha yüksek. Beni ikisi de ilgilendirmiyor. Hırsızlık, taciz, magandalar, eğlence olsun diye hava sıkılan silahlar, saçma düğün kutlamaları, mafyacılık. Açıkçası ben Amerika ya da Afrika’ya değil kendi yaşadığım ülkeye bakarım. İzlediğim görüntüler beni dehşete sürüklerse de yanlış bulduklarımı yazarım. Bu yazının nedeni tahmin ettiğiniz gibi Esenyurt’ta yaşananlar: * Silah ruhsatı ve taşıma ruhsatları almak için bir dizi düzenleme var. * Bu ruhsatları almak için bazı düzenlemeler acaba daha da mı zorlaştırılmalı? * Mesele sadece ruhsatlı silahlar değil, ruhsatsız ve kaçak silah sorunu da işin başka bir boyutu. Bunun bir şekilde engellenmesi gerekiyor. * Önüne gelen ya mafyacılık oynuyor ya bir mekâna çöküyor. Bununla da mücadele etmek gerekiyor. * Mafyacılık dizi filmlerdeki ya da filmlerdeki gibi özenilecek bir şey değil. Toplumun da medyanın da bunun farkına varıp ona göre davranması gerekiyor. * Türkiye sınırları içinde “Bu mahalleye girilmez, tehlikeli” gibi tanımlamaların yapıldığı tek bir yer kalmamalı. * Eğitim şart. Adam trafikte sinirleniyor, silah çekiyor. Barda canı sıkılıyor tabancayı çıkarıyor. Ensesi kalın gencecik çocuklar barlara silahla giriyor. * Daha önce de yazmıştım, silahla girilemeyecek mekânlar da kanunla yeniden düzenlensin. Kafasına göre herkes istediği yere silahla giremesin. * Silahlanma meselesi, Türkiye özelinde silah kullanma meselesi partiler üstü bir mesele olup sivil toplum örgütleri, siyasi partiler, eğitimciler ve uzmanlarla birlikte derinlemesine ele alınıp çözüm için gerekenler yapılmalı. * Bu konuda İçişleri Bakanlığı’nın yakın bir zamanda önemli bir açıklaması olacağını söyleyebilirim. TÜRKİYE’DE SİLAHLANMA NE DURUMDA Şimdi gelelim hem Türkiye’de hem de dünyada silahlanma meselesine... * 2018 yılında, 10 bin 869’u bulundurma, 39 bin 516’sı taşıma olmak üzere verilen toplam ruhsat sayısı 50 bin 385’tir. * 2021 yılında verilen ruhsat sayısı ise 16 bin 495’i bulundurma, 41 bin 234’ü taşıma olmak üzere toplam 57 bin 729’dur. * Düzenlenen silah taşıma ruhsat sayıları, aktif silah bulunan kişi sayısını değil, düzenlenen ruhsat sayısını ifade etmektedir. * Silah ruhsatının kimlere ve nasıl verileceği ilgili kanun ve yönetmelikte açıkça bellidir. Yetkililer bu şartları karşılamayanlara asla silah taşıma ruhsatı verilmediğinin altını çiziyor. SİLAHLI ŞİDDET OLAYLARINDA ARTIŞ MI VAR Yine yetkililere göre şu bilgileri paylaşabilirim: * “2021 yılında 3 bin 801 silahlı şiddet olayı yaşandı. 3 bin 801 olayda, 2 bin 145 kişi yaşamını yitirdi.” iddiası abartılı rakamlardan oluşuyor. * Emniyet ve Jandarma sorumluluk bölgelerinde son 5 yıllık döneme bakıldığında ateşli silah ve kesici delici aletle işlenen toplam olay sayısı ve bu olaylarda hayatını kaybeden kişi sayısında düşüş meydana geldiği belirtiliyor. * 2017 yılında olay sayısı 1.730 iken, 2021 yılında bu sayının 1.491’e gerilediği bilgisi var. * Hayatını kaybedenlerin sayısının ise 2017’de 1.918 iken, 2021’de 1.633’e düştüğü belirtiliyor. RUHSATLI SİLAHTA ARTIŞ VAR MI Son beş yılın rakamlarına bakıldığında ve yaşanan COVID-19 salgını da göz önüne alındığında yeni verilen ruhsatlı silah sayılarında azalma olduğu görülüyor. Yetkililere göre Türkiye genelinde: * Kamu görevlilerine ait ruhsatlı silah sayısı 244 bin 184. * Emekli kamu görevlilerine ait ruhsatlı silah sayısı 198 bin 428. * Can güvenliği nedeniyle alınan 53 bin 312. * Meslek mensubu gerekçesiyle edinilen ise 131 bin 841. Kısacası toplam 627 bin 765 taşıma ruhsatlı silah bulunmaktadır. * Kendi kanunlarına göre silah taşımaya haiz bu kamu görevlilerinin birden fazla silah edinebilme ve bu silahları yıl içerisinde kendi aralarında devir etme hakları bulunmaktadır. * Taşıma ruhsatlı silahların 185 bin 153 adedini ise can güvenliği ve meslek mensubiyeti olan birden fazla edinim hakkı bulunan sivil vatandaşlar oluşturmaktadır. Bir kere daha meselenin sadece ruhsatlı silah olmadığını, kaçak silahların da büyük sorun olduğunu hatırlatmak isterim. Ayrıca silah taşımak her kafanız attığında, her anlaşmazlıkta, her kendinizi sözde ispat etmeye çalıştığınızda ateş etmeniz gerektiği anlamına asla gelmemeli.  GELECEĞİMİZ GENÇLER MESLEKLERİNİ SEÇERKEN ONLARA YARDIMCI OLMAK  “SEVDİĞİN işi yap, hayatın boyunca çalışmak zorunda kalma.” (Konfüçyüs) En sevdiğim sözlerden biridir... Gençlerimiz bugünlerde tam da bu cümlenin içinde yaşıyor. Tercih yaparken, bir yandan ne olmak istediklerini, bir yandan da gerçekten o işi sevip sevmediklerini ya da sevip sevemeyeceklerini düşünüyorlar. Ankara’da Sincan Belediyesi, İstanbul Milletvekili Rumeysa Kadak koordinatörlüğünde üniversite adaylarına yönelik “Tercih Destek Programı” düzenledi. Gençlerle birlikte olup onlarla sohbet etmek için davet edildiğim bu etkinliğe ben de katıldım. Birazdan ayrıntılarını anlatacağım. Cumhurbaşkanı Yardımcısı, Adalet Bakanı, Gençlik ve Spor Bakanı, Aile Bakanı da konuşmacı olarak katıldı. Ama ben size Bingöl’de lise yıllarında babasının otobüs firmasında bilet kesen, Ankara’da tek başına okuyan, ODTÜ’yü birincilikle bitiren Cumhurbaşkanı Yardımcısı Cevdet Yılmaz’ın gençlere tavsiyelerini anlatarak başlayacağım. Cevdet Yılmaz tercih aşamasındaki gençlere şu mesajları verdi: ‘BİNGÖL’DEN GELİP CUMHURBAŞKANI YARDIMCISI OLABİLMEK FIRSAT EŞİTLİĞİDİR’ “Gençler, kendiniz olun! * Sevgili anne babalar, kendi hayatlarınızda yapamadıklarınızı çocuklarınıza zorla yaptırmayın. Onların da isteklerine saygı duyun. * Gençler, seçeceğiniz mesleği sevmeniz, sahiplenmeniz önemli. Üniversite kazanmak son değil bir başlangıç. * Yabancı dil öğrenmek çok önemli, artık sadece İngilizce değil. Kaç tane öğrenebiliyorsanız...” GENÇLER İÇİN YENİ ÇALIŞMA MODELLERİ Bingöl’den Ankara’ya ilk geldiğinde epey zorluk çekmiş. Hatta ilk dönemin sonunda notları kötüymüş. Ancak sonra kendi deyimiyle “azmetmiş”. Sonra da en yüksek puanları alarak, okulu birincilikle bitirmiş. Sırrını şöyle açıkladı: * “Disiplinli bir şekilde sürekliliği elden bırakmadan çalıştım. * Üniversite bir başlangıç demiştim. Dünya gibi Türkiye de genç işsizliği azaltmak için esnek çalışma ve yeni çalışma modelleri üzerinde projeler geliştiriyor. GENÇLERE YOL GÖSTEREBİLMEK Sincan Belediyesi ev sahipliğinde düzenlenen ve iki gün süren “Tercih Destek Programı”ndan gözlemlerime gelince: * Mottosu “Gençlere en uygun meslek, iç dünyalarına ve yeteneklerine uygun olandır” sözüyle belirlenmişti. * 450 öğrenci katıldı, 20 PDR uzmanı, gençlere birebir danışmanlık hizmeti verdi. * Gençlerin “duygu analiz” çalışmaları yapıldı. * 50 mentor, öğrencilerin program süresince tüm süreçlerinde mihmandarlık yaparak, tercih listelerinin hazırlanmasına destek verdi. ‘İYİ Kİ DİYECEĞİNİZ GÜZEL ANILAR BİRİKTİRMEK’ Her ilçeye yayılmasını dilediğim uygulamanın ev sahibi Sincan Belediye Başkanı Murat Ercan ise gençlere, “Başarı herkes için farklı tanımlar içerir. Bazen sadece birilerinin siz varsınız diye mutlu olması da bir başarıdır. İnsanlara değer vermeye, iyi insanlarla olmaya, iyilikle iyi işler yapmaya odaklanın. Geriye dönüp baktığınızda ‘İyi ki’ diyeceğiniz güzel anılar biriktirin” dedi. Umarım tüm gençlerimiz sevdikleri işi yaparlar ve umarım ömür boyu ayakları hiç geri geri gitmez...",https://www.hurriyet.com.tr/yazarlar/hande-firat/nereye-gidiyoruz-42307679
Hande Fırat,Açıklaması da kabahati kadar kötü,"Ağustos 04, 2023 06:29","Ermeni lobisinin baskılarına boyun eğerek, ABD’deki Ermeni diyasporası Amerika Ulusal Ermeni Komitesi’nin (ANCA) destekçilerine Atatürk’ü ‘yücelten’ diziye karşı yürüttükleri kampanya için teşekkür ettirecek noktaya gelmiştir. Türkiye’deki tepkiler üzerine özrü kabahati kadar büyük bir başka skandal açıklamaya da imza atmıştır. Neymiş efendim, “Yapım FOX TV ekranlarında ve sinemalarda yayımlanacak, böylelikle Atatürk ‘çok daha geniş kitlelere ulaştırılacak’mış...” Türkiye’de ve tüm dünyada yaşayan Türklerin kalbinde Atatürk zaten onların aklının bile alamayacağı şekilde seviliyor, sayılıyor. Bu kitle zaten Atatürk’ün hayatıyla büyüyor. Kısacası kimi kime anlatıyorsun? RTÜK BAŞKANI: RESMİ BİR YANIT GELMEDİ Peki Ankara ne düşünüyor? RTÜK Başkan Ebubekir Şahin ile konuştum. RTÜK söz konusu platforma tepkisini hem sözlü hem yazılı olarak dile getirdi, üstelik bir de resmi yanıt beklediğini söyledi. Kamuoyuna meselenin özünden uzak bir açıklama yapan platform, bu satırların yazıldığı saatlerde henüz RTÜK’e resmi bir yanıt vermemişti. Gelelim Ebubekir Şahin’in mesajlarına: - Tüm Türkiye’nin son derece hassas olduğu bir konuda resmi bir yanıt vermediler, nedenini söylemediler. - Anlaşmalar çerçevesinde Türkiye’ye bir söz vermişlerdi. Yaptıkları son açıklama tatmin edici bir açıklama değil. - Toplumda büyük bir hayal kırıklığı yarattılar. Atatürk’ü Türkiye’ye değil, dünyaya anlatmak için yapılan bir anlaşmaydı. Kamuoyuna yaptıkları açıklamanın da bu nedenle tatmin edici hiçbir yanı yoktur. ‘OLASI İSTANBUL DEPREMİ MİLLİ GÜVENLİK SORUNUDUR’ Çevre, Şehircilik ve İklim Değişikliği Bakanı Mehmet Özhaseki adeta seferberlik ilan ederek, olası İstanbul depremine hazırlık için yapılacakları anlattı. Anlatırken de olası depremin yol açabileceği hasar konusunda şu sözleri kullandı: “İstanbul koca bir hapishaneye döner...” Özhaseki’nin sözlerinin ardından AFAD Bilim Kurulu üyesi ve Yıldız Teknik Üniversitesi İnşaat Fakültesi Dekanı Prof. Dr. Şükrü Ersoy ile konuştum. Bakın neler dedi? ‘MİLLİ SEFERBERLİKLE ÇÖZÜLÜR’ - Olası büyük İstanbul depremi bir milli güvenlik sorunudur, milli seferberlikle çözülür. - Yapı stoku çok yoğun. - Marmara Bölgesi’ni de dahil ederseniz, Türkiye’nin üçte biri bu bölgede yaşıyor. - Sanayi ve altyapı tesisleri bu bölgede. - Asya-Avrupa arası tedarik köprüsü, bu nedenle de kıtalar arasında ve dünyada büyük sorun yaratır. - Özel yasa çıkarılıyor olması çok önemlidir. 1999 yılından sonra geç bile kaldık! ‘6 ŞUBAT TÜRKİYE’DEKİ TÜM ZONLARI HAREKETE GEÇİRDİ’ Şükrü Hoca’nın sadece İstanbul’da değil ama tüm Türkiye genelinde gerekli önlemlerin derhal alınması konusunda uyarısı da var. Nedenlerini şöyle anlattı: - Yaşadığımız iki büyük deprem, özellikle bölgeye komşu deprem zonlarını harekete geçirdi. - Bu nedenle Türkiye’nin birçok yerinde yıkıcı olmasa da peş peşe depremler oluyor. - Türkiye’de bir yıl içinde 2’den büyük deprem sayısı ortalama 24 bindi, yani her ay yaklaşık 2 bin deprem meydana geliyordu. Ancak 6 Şubat depremlerinin ardından sadece altı ayda bu rakam 50 bine yaklaştı. Bu rakamın yıl sonunda nereye varacağını düşünün. Kısacası sevgili okurlarım, Türkiye genelinde deprem gerçeğini kabul ederek hepimizin üzerine düşen sorumlulukları bir an önce yerine getirmesi gerekiyor. BİRAZ DA BİZİM SORUNLARIMIZ... Ekonomideki gelişmeler malum... Hemen her sektörü ve çalışanı yakından ilgilendiriyor. Nereye gitsem, yerel medyanın karşı karşıya kaldığı sorunları dinliyorum. Oysa hem kendi illeri için hem de o illerin en ücra köşesinde ne olduğunu tüm Türkiye’nin öğrenebilmesi için hayati önem taşıyorlar. Bu nedenle yerel medyanın sorunlarını Anadolu Yayıncılar Derneği Başkanı Sinan Burhan’a sordum. Bakın yerel medyanın yaşayabilmesi için talepleri neler? GAZETELER - Tasarruf tedbirleri kapsamında kamu kurumları abonelikleri iptal etti, oysa bu destek devam ettirilmeli. - Kâğıt, matbaa ve kargo giderleri fahiş fiyatlara ulaştı, yüzde 25 indirim uygulanmalı. - Basın İlan Kurumu gazetelerde bölgesel denetim yapmalı ve her il bir tutulmamalı. - İnternet haberciliğinde getirilen kriterler doğrultusunda resmi ilan alma şartları çok ağır hale getirildi, bu konuda bir düzenleme yapılmalı. TELEVİZYONLAR - Uydu maliyetleri çok yüksek. Türksat’a ödemeler döviz kuru üzerinden değil, TL üzerinden olmalı. - Kamu spotları konusunda düzenleme yapılarak yerel televizyonlar da faydalanmalı. - Sosyal medyada lisanssız yapılan yayınlar yerel medyayı zor duruma sokuyor, kontrol altına alınması gerekir. - Televizyonlarda lisans ücretleri kaldırılmalı ve Basın İlan Kurumu tarafından desteklenmeli. - Deprem bölgesindeki uydu kanallarının 6 ay uydu ücretleri alınmamalı. RADYOLAR - Telif hakları konusunda hâlâ bir karmaşa bulunuyor, bu konu yasal düzenleme ile kontrol altına alınmalı. Ulusal kanallarda sanatçılar kanallara para öderken, yereller ise telif ödemek zorunda. Bu da haksız bir rekabet ortamı oluşmasına neden oluyor. - Reklamlara uygulanan yüzde 18’lik KDV’nin gözden geçirilmesini talep ediyoruz. - Radyoların da yerel gazeteler gibi Basın İlan Kurumu tarafından desteklenmesi gerekiyor.",https://www.hurriyet.com.tr/yazarlar/hande-firat/aciklamasi-da-kabahati-kadar-kotu-42309419
Hande Fırat,Tahıl Koridoru çalışmaları ve Cidde toplantısının perde arkası,"Ağustos 11, 2023 06:29","Türkiye’den bu toplantıya Cumhurbaşkanı Başdanışmanı Akif Çağatay Kılıç katıldı. İlki Kopenhag’da düzenlenen zirvede savaşın diğer tarafı yani Rusya yine eksikti... Gelelim toplantıda nelerin yaşandığına: Ukrayna, Cidde’de Rus güçlerinin Ukrayna topraklarından tamamen çekilmesi çağrısında bulunan 10 maddelik bir barış formülüne odaklanılmasını istedi. UKRAYNA’NIN 10 MADDESİ İÇİN ÇALIŞMA GRUPLARI OLUŞTURULDU 1- Nükleer güvenlik 2- Gıda güvenliği (Tahıl koridorunu kapsayan başlık) 3- Enerji güvenliği 4- Esirlerin ve sürgünlerin serbest bırakılması, takası 5- Toprak bütünlüğü 6- Rus birliklerinin geri çekilmesi 7- Adaletin tesisi 8- Çevrenin korunması 9- Çatışmanın tırmanmasının önlenmesi 10- Savaşın sona erdiğinin teyidi Ukrayna, toplantıda bu 10 başlığın çözülmesi için bastırdı. Sonuçta, * Bu 10 madde için toplantıya katılan ülkelerin temsilcilerinden çalışma grupları oluşturuldu. * Türkiye gıda güvenliği başlığını kapsayan Tahıl Koridoru grubunda çalışacak. Ancak Suudi Arabistan’a esir takası konusunda da destek verecek. TAHIL KORİDORUNDA KİM NE DEDİ? ÇÖZÜM NASIL SAĞLANIR? Tüm ülkelerin üzerinde uzlaştığı ve bir an önce çözüm beklediği mesele Tahıl Koridoru’nun Rusya tarafından yeniden açılması. Bunun için de tüm gözler Cumhurbaşkanı Erdoğan’a çevrilmiş durumda. Erdoğan’ın Putin ile yapacağı görüşme önemli ama mesele Rusya’ya uygulanan ambargolar kapsamında Agro Bank’ın (Russian Agricultural Bank) olması. Yani Rusya’nın tahılını ve gübresini satamaması. Rusya’nın bu konudaki duruşu net: “Bu konuda yaptırımın kalktığını görmeden anlaşmaya geri dönmeyiz...” Peki Cidde’de bu konuda kim ne dedi? ‘KORİDORU AÇSIN GEREĞİNİ YERİNE GETİRMEZSEK KAPATSIN’ *Türkiye, artık bu konuda Rusya’ya adım atılacağının gösterilmesi gerektiği mesajını verdi. * AB ve BM ise “Rusya koridoru açsın, biz üzerimize düşeni yerine getireceğiz, getirmezse yeniden kapatsın” noktasında.  Ancak iş AB ve BM ile bitmiyor. Bu durumda gözler ABD’ye çevriliyor. Konu sadece Cidde’deki toplantıda ele alınmıyor. Ankara ciddi bir diplomasi trafiği yürütüyor. Bu çerçevede koridorun yaptırımlar dışına çıkarılması konusunda Rusya’nın ABD’ye verdiği mesaj, “Gelen kaynakla tarım malzemesi, traktör alımı yapılacak” yönünde. Ancak ABD bu mesaja “Ya bu kaynakla silah alırsa” yanıtını veriyor. RUSYA’SIZ ÇÖZÜM OLUR MU?  Yeniden Cidde toplantısına dönecek olursak, Türkiye çözüm arayışlarına “Rusya dahil edilmezse, sonuç çıkmaz ve çözüm olmaz” diyor. Benzer ifadeleri dile getiren Çin, müzakereler konusunda Türkiye’nin rolüne İstanbul toplantılarına ve Antalya diplomasi forumu zemininin önemine dikkat çekti. Ancak örneğin Almanya’ya göre Rusya’nın toplantılara şimdi dahil edilmesi doğru değil. Almanya “Rusya doğru zamanda girsin” diyor, yani bir anlamda “Temel oluşturulsun, saldırıları durdursun, sonra” mesajı veriyor. Suudi Arabistan girişiminin üçüncü toplantısının Ekim ayında yapılması bekleniyor. Üçüncü toplantıya Türkiye’nin ev sahipliği sürpriz olmasın. ABD SAVAŞIN BİTMESİNİ İSTİYOR MU?  Tüm çabaların ya da yarı çabaların yanı sıra, temel mesele ABD’nin nerede “dur” diyeceğinde. Putin’in gitmesini isteyen ABD, başkanlık seçimlerine gidiyor. Buradaki temel mesele de Amerikalıların bu savaşı finanse etmeye devam etmekte kararlı olan yönetime ne diyeceğinde. SONUÇ Şüphesiz Suudi Arabistan’ın girişimi önemli. Türkiye de elinden geleni desteği veriyor. Ancak tüm taraflarla açık ve net konuşan tek ülke Türkiye. Bölgenin ve dünyanın geleceği ve tüm dünya açısından ekonomide sorunlar göz önünde bulundurulursa, savaşın sona ermesi gerekiyor. Bu savaşan taraflar açısından bir zorunluluğa dönüyor. Türkiye’nin bu güne kadar çabaları, başarıları, denge politikası göz önünde bulundurulursa savaşın son ermesinde baş aktör konumunda olduğunu unutmamak gerekiyor. DİLEK TAŞI ÇOK YAKINDA KANAL D’DE...  “Efkarım birikti sığmaz içime Bin sitem etsem de azdır kadere Gülmeyi unutan yaşlı gözlere Mutluluktan haber ver dilek taşı.” Penceresi açık salonda tül uçuşurken; pikapta plaktan çalan “Dilek Taşı”, salondaki siyah beyaz televizyondan yayılan ise Kenan Evren’in 80 darbesindeki “Türk Silahlı Kuvvetleri kendi kendini kontrol edemeyen demokrasiyi sağlam temeller üzerine oturtmak, kaybolan devlet otoritesini yeniden tesis etmek için yönetime el koymak zorunda kalmıştır” diyen sesi... Dün akşam Kanal D’de yeni bir dizinin tanıtımına denk geldim. Adı Dilek Taşı... En sevdiğim şarkılardan. Bir anda 80 ihtilaline ve çocukluğuma döndüm. Kafamın içinde Dilek Taşı çalmaya devam ederken, bir anda 15 Temmuz geldi gözlerimin önüne. Hepimizin ülkemize yakışmayan darbeler ve darbe girişimlerinde bireysel olarak da acı anıları var. Dilek Taşı da öyle bir hikâye, hepimizin bir yerinde kendini bulabileceği, geçmişi hatırlatacağı. O yüzden aklımda hep o ilk sözler; “Gözümde canlanır koskoca mazi...” Heyecanla Kanal D’de Dilek Taşı’nı bekliyorum.",https://www.hurriyet.com.tr/yazarlar/hande-firat/tahil-koridoru-calismalari-ve-cidde-toplantisinin-perde-arkasi-42313072
Hande Fırat,Bardağın dolu ve boş tarafıyla ekonomi,"Ağustos 15, 2023 06:29","Aradan geçen iki ayda değişen bir şey olmadı. Gözler hâlâ ekonomi yönetimi üzerinde. Bu da çok doğal çünkü sonuçta ekonomideki gelişmeler her bir vatandaşın doğrudan günlük hayatını etkiliyor. Yapılan ilk zamlarla oluşan olumlu hava biraz tepkiye döndü ama bundan kaçışın olmadığını da herkes biliyordu. Bugün ekonomide son iki aydır olanları biraz gözden geçirmek istedim. Ama bunu yaparken hem bardağın dolu tarafına hem boş tarafına bakacağım. Ancak olayı öyle teknik düzeyde değil, hepimizin anlayacağı şekilde, ana hatlarıyla ele alacağım. Önce iyi gelişmelere bakalım... YABANCI YATIRIMCI TÜRKİYE İLE YENİDEN TANIŞTI * Hazine ve Maliye Bakanı Mehmet Şimşek ve TCMB Başkanı Hafize Gaye Erkan görev gelir gelmez biraz da kendi haline bırakılmış gibi görünen enflasyonu dizginlemek için bir yol çizildi. Bir planın olması düşüş için önemli bir gösterge oldu. Yıl sonunda yüzde 58 olacağı tahmin edilen yıllık enflasyon, 2024 sonunda yüzde 33 öngörülüyor. * Yabancı yatırımcılar ekonomi yönetiminin yöntemlerini, plan ve programlarının gerçekçi olduğunu gördü ve uzun yıllar sonra Türkiye ile “yeniden” tanıştı. Körfez ziyaretlerinin ardından JP Morgan’ın düzenlediği ilk yatırımcı toplantısı İstanbul’da yapıldı. EKONOMİ YÖNETİMİ ROAD SHOW’A HAZIRLANIYOR * Eylül ayında da Goldman Sachs’ın ABD’de düzenleyeceği yatırımcı toplantısında Mehmet Şimşek önemli isimlerle bir araya gelecek. Bunu, tahmin ediyorum, Londra yakından izleyecektir. * Yani ekonomi yönetimi road show’a hazırlanıyor. Bunların olumlu dönüşleri geçmişte olmuştu ve yine olacaktır. Zaten nerede yapılırsa yapılsın bu toplantılar Şimşek’in kendini ev sahibi hissettiği, soruların bildiği yerden geldiği görüşmeler gibi oluyor. ARTAN REZERVLER TÜRK EKONOMİSİ İÇİN ADETA CEPHANE * TCMB’nin rezervleri her hafta birkaç milyar dolar çıkıyor. Her perşembe günü açıklanan bu veriler piyasaların dikkatini çekmeye devam ediyor. Hem TCMB hem ülke ekonomisi için bir nevi “cephane” olarak kabul edilen rezervlerdeki artış Türkiye’ye olan güveni artırıyor. Şimşek de geçen hafta rezervlerin piyasa şartlarına uygun olarak artırılmaya devam edeceği işaretini verdi. * Cari denge 20 ay aradan sonra haziranda 674 milyon dolarla ilk kez fazla verdi. İzleyen ay yeniden açığa dönüş olabilir ama alınan tedbirlerin yavaş yavaş etkisinin görüldüğü anlaşılıyor. Cari dengedeki iyileşme ekonomideki temel dengeler açısından kritik. BİST’TE YABANCI PAYI ARTIYOR * Temel hareket noktalarından biri enflasyondan korunmak da olsa, yabancı girişiyle BİST sürekli rekor tazeliyor. Yabancı payı her hafta biraz daha artıyor. Halka arzlara talepler artık inanılmaz boyutlara ulaştı. Sermaye piyasalarına güven arttıkça, her hafta iki-üç şirketin halka arzı için talep toplama yapılıyor. * Belki arada gözden kaçtı ama çeşitli kesimler tarafından zaman zaman tartışmalara açılan TÜİK’in verileri piyasa oyuncuları tarafından tam not alıyor. Her rakamı didik didik inceleyen analist ve ekonomistler, son birkaç aydır verilerin oldukça tutarlı olduğunu dile getiriyor. Bu yönde uluslararası ajanslarda da bazı haberler çıkmaya başladı. NOT ARTIŞI GÜNDEMDE * Geçen haftalarda ekonomi yönetiminin uygulamalarına dikkat çekerek artık bir not artışının gündeme gelebileceğini söylemiştim. Moody’s geçen günlerde bir rapor yayımladı. Bazı uyarılarla birlikte ekonomi yönetiminin uygulamalarına dikkat çekti, ekonomideki gelişmeleri sıraladı ve bir not artışına yönelik ilk işareti verdi. Kredi derecelendirme kuruluşları Türkiye’ye verdiği notlarla kesinlikle büyük bir haksızlık yapıyor ve “çöp” denilen bölgede tutuyor. Bu hatadan vazgeçeceklerine inanıyorum. * Kendi kredibiliteleri için de Türkiye’nin notlarının oldukça yukarıda olması gerekiyor. Kredi notumuz hak ettiğimiz yere gelirse hem fonların Türkiye’ye girişi, hem bankaların, hem şirketlerin hem de örneğin belediyelerin alacağı kredilerin maliyeti ciddi oranda düşecektir. Diğer rating kuruluşları da Moody’s’in açtığı yolda ilerleyecektir, eminim. BARDAĞIN BOŞ TARAFI  Şimdi de bardağın boş tarafında neler var, ona bakalım... EN TEMEL SORUN ENFLASYONUN KONTROL ALTINA ALINMASI * En temel problem olan enflasyonun kontrol altına alınması için adım atılsa da rakamlar halen yüksek. Şimşek birkaç ay daha enflasyonun alınan kararların etkisiyle yüksek çıkacağını söyledi. Yıl sonunda yüzde 60-65 beklentilerini dile getirenler de var. Gerçekten kolay bir alan değil ama hızlı şekilde enflasyondaki düşüş ekonomi yönetimine açılan kredinin devamı açısından büyük önem taşıyor. ŞİRKETLERİN KREDİYE ULAŞMASI ZORLAŞTI * Şirketlerin krediye ulaşması oldukça zorlaştı. Oranlar da halen yüksek üstelik. Büyüme ve üretim zincirinin kopmaması için kredi kanallarının belki de selektif krediler kanalıyla daha aktif kullanılması lazım. * Ucu, artan işsizliğe varacak bir sonuçtan kaçınmak lazım. Elbette ekonomi yönetiminin iç talep yaratacak bir kredi genişlemesine zaten kapalı olduğu gerçeğini bilerek bu notu düşüyorum. KREDİYE ULAŞAMAYAN ZOMBİ OLMAMALI * Bazı şirketlerin kârlılıklarının düştüğü bir dönem olacak. Krediye ulaşamayan KOBİ’lerin “zombi” olmaması son derece kritik önemde. Borç yapılandırmadır, cansuyu verilmesidir... Dikkat edilmesi gereken bir alan olduğu açık. VERGİ VE PETROL FİYATLARINDAKİ ARTIŞ CAN YAKIYOR * Vergi artışlarına kurdaki ve petrol fiyatlarındaki artış da eklenince haftada birkaç defayı bulabilen akaryakıt zamları hem can yakıyor hem de ciddi tepkilere neden oluyor. Bunun çığ gibi büyüyen bir sorun yumağı olduğunu kabul etmek gerekiyor. ORTA VADEDE ÇÖZÜLMESİ GEREKENLER * Dış ticaret açığı ve cari dengedeki sıkıntı da orta vadede kalıcı şekilde çözülmek zorunda. * Ekonomi yönetimi en son altın ithalatına kota ile gündeme getirdiği tedbirlerine devam ediyor. İhracatın tıkandığı noktadan yukarı doğru yükseltilmesi cidden kritik önemde. İthalatın azaltılması da dış ticaret açığını sınırlayıp tabloyu daha da iyileştirebilir.  DENGEYİ YAKALARKEN  Tüm bunlara bakarken bir dengenin yakalanmaya çalışıldığı ortada. Denge bir kez bozuldu mu yeniden aynı noktaya dönmek zor ve zahmetli bir süreç. Muhtemelen 2024 yılının ikinci yarısından itibaren rahat nefes almaya başlayacağız. Gerçeği söylemek gerekirse son yıllardaki ekonomi politikası dünya ile uyumlu değildi ve kendi kuramadığınız bir oyunda kuralları da koyamayacağınız gerçeğini kabul edersek, attığımız adımların bir bedeli olacaktı. Yalancı bir bahardı belki o dönem. AMAN HA Şimdi geldiğimiz noktada sorumluluğum gereği, yeniden tehlikeli bir dönemece doğru yaklaşmakta olduğumuzu söylemem gerekiyor. Seçim öncesi Millet İttifakı seçimi kazanmak için işçi, memur, şirketler ne varsa herkese bol keseden taahhütlerde bulundu. Cumhur İttifakı da bunların bazılarını geride kalmamak için üstlendi. Mart ayında yapılacak yerel seçimler daha seçimi kaybetmiş ve dağılmış Millet İttifakı için daha farklı bir ortamda gerçekleşecek. Artık kazanmak bir seçenek değil bir zorunluluk. CHP ya da İYİ Parti seçimi kazanmak için var gücüyle taahhüde girecektir. Cumhur İttifakı bu kez avantajlı olarak seçime giriyor. Burada muhalefetin gündeme getireceği rasyonel olmayan ve sağlanan başarıya hasar verecek taahhütlere Cumhur İttifakı’nın prim vermemesi gerekiyor. ENDİŞELERE DİKKAT * Zaten yukarıda bahsettiğim Moody’s raporunda da böyle bir endişe dile getiriliyor ve “bekle-gör” sürecinde olduklarını söylüyorlar. * Bu kazanımlar kalıcı mı geçici mi? Piyasalar için de temel soru bu aslında. * Diğer yandan haziran başından bu yana ekonomide başlayan ve marta ulaştığımızda ele avuca gelecek olan başarılar yeniden sıfırlanırsa, Türkiye için büyük kayıp olur. * Ne yeniden  başa dönecek güç, ne buna sabredecek bir vatandaş ne de toplumu inandıracak bir ekonomi yönetimi kalır. Diyorum ki, fırsat penceresi halen açık, tedbirsizce ne hükümet ne iktidar bunu kapatsın.",https://www.hurriyet.com.tr/yazarlar/hande-firat/bardagin-dolu-ve-bos-tarafiyla-ekonomi-42315086
Hande Fırat,Ekonomide zorlu süreç ve faiz artırımının süreceği mesajı,"Temmuz 21, 2023 06:29","Şimdi bir anlamda ekonomide tamir zamanı. Tamir deyip geçmeyin, zorlu bir sürece girildi. Zamların da peş peşe gelmesinin ardından; ciddi bir kemer sıkmayı gerektiren zorlu bir sürece girildi. TC Merkez Bankası, yüzde 15 seviyesinde olan politika faizini yüzde 17.5’e yükselterek piyasa beklentilerinin altında bir artış yaptı. TCMB karar sonrası yayımladığı metinde: - Dezenflasyonun en kısa sürede tesisi, enflasyon beklentilerinin çıpalanması, fiyatlama davranışlarındaki bozulmanın kontrol altına alınması için parasal sıkılaştırma sürecinin devamına karar vermiştir. - Kurul, vergi düzenlemeleri ve fiyatlama davranışlarındaki bozulmanın enflasyon üzerinde ilave olumsuz etki yapacağını öngörmektedir. - Kurul, faiz artırımının yanı sıra, parasal sıkılaştırma sürecini destekleyecek seçici kredi ve miktarsal sıkılaştırma kararları almıştır. - Enflasyon ve enflasyonun ana eğilimine ilişkin göstergeler yakından takip edilecek ve kurul, fiyat istikrarı temel amacı doğrultusunda elindeki tüm araçları kararlılıkla kullanmaya devam edecektir. TCMB NEDEN FAİZ ARTIRIMINI DÜŞÜK TUTTU Öncelikle şunu söyleyelim, Cumhurbaşkanı Erdoğan’ın faiz konusundaki bakış açısı herkes tarafından biliniyor. Ancak işin bir de ekonomik dengeler boyutu var: - Ekonomi yönetiminin temel önceliği tüm kararların “dengeli” şekilde alınması. Yani bir tarafı yaparken ekonomide diğer dengeleri bozmadan yol almak gibi bir yol haritası belirlendi. - TCMB yüksek artışlarla reel sektörü vurmak istemiyor. - Hükümet büyümenin sekteye uğramasını istemiyor. - Merkez Bankası bir kez daha fiyat istikrarını önceleyeceğini, parasal sıkılaştırma sürecinin uygulanacağını, elindeki tüm araçları kararlılıkla kullanacağını açıkladı. Metinde de yer aldığı gibi faiz artırımı sürecek ama bu zamana yayılarak ve dengeler gözetilerek yapılacak. KÖRFEZ TURUNUN ÖNEMİ Peş peşe zamlarla zor bir dönemden geçildiği, TCMB’nin şeffaf bir politika izlediği bu dönemde; uzun ve kaliteli dış yatırımcı bulmak, doğrudan yabancı yatırımlar, rezervlerde süregelen artış ve turizm gelirlerinin desteğiyle cari işlemler hesabındaki dengelenme fiyat istikrarına da güçlü katkı hedefleniyor. Bu köşeyi takip edenler bilir, Körfez ziyaretinden önce 50 milyar dolar yatırım beklentisi olduğunu yazmıştık. Sadece Birleşik Arap Emirlikleri ile bu rakam değerindeki anlaşmalar yapıldı. BAE İLE YAPILAN ANLAŞMALARIN ÖNEMİ - Yapılan anlaşmalar BAE-Türkiye Kapsamlı Ekonomik Ortaklık Anlaşması’nı çeşitlendirmeyi amaçlıyor. - Anlaşmalar yatırımlar, uzay ve savunma alanlarında geliştirme ve enerji ile doğal kaynak projelerini de kapsıyor. - İki ülke bununla birlikte bir Ortak Ekonomi ve Ticaret Komisyonu kuracak. - Ayrıca suçluların iadesiyle sivil ve ticari konularda hukuki işbirliğine ilişkin mutabakat da yapıldı. - BAE’nin Türkiye’deki yatırımları altyapı, enerji, imalat sanayii gibi çeşitli alanlarda faaliyet gösterirken Türk şirketleri BAE’de gayrimenkul ve konaklama sektörlerinde önemli yer tutuyor. Şimdi gelelim Katar ve Suudi Arabistan’a... İki ülke ile sürdürülecek görüşmeler ve varılan anlaşmalar çerçevesinde Körfez yatırımlarının toplamda 50 milyar doların üzerine çıkacağını söylemek yanlış olmayacaktır. GÖZLER ANKARA-MOSKOVA HATTINDA Türkiye’nin çabaları ile hayata geçen Tahıl Koridoru Anlaşması bir anlamda şimdilik sona erdi. - Rusya Savunma Bakanlığı açıklamasına göre gemilerin bayrağına ait olduğu ülkeler çatışmaya müdahil olarak kabul edilecek. - Yani Moskova’ya göre Karadeniz inisiyatifi sona erdi, insani amaçlı deniz koridoru kapatıldı. - Üstelik Rus personeli İstanbul’daki koordinasyon merkezinden ayrıldı. Gelinen durumda gözler artık tamamen Moskova-Ankara hattına çevrilmiş durumda. - Cumhurbaşkanı Erdoğan daha önce de Rusya Devlet Başkanı Putin’i anlaşmanın uzaması konusunda ikna etmeyi başarmıştı. - Ancak durum bu kez biraz karışık. Anlaşmanın sona ermesi, dünya çapında tahıl fiyatlarının yeniden yükselmesine, bununla birlikte açlık krizlerinin tetiklenmesine neden olabilir. ANKARA DEVREDE - Ankara’nın hedefi ağustos ayında Putin ile yüz yüze görüşme yapmak. Dünya Erdoğan’ın Putin’i ikna etmesini bekliyor. - Kremlin ise bu kez çabuk pes etmeye hazır görünmüyor. KREMLİN NE İSTİYOR Gelelim Kremlin’in isteklerine: - Rusya, kendi tarım bankası Rosselkhozbank’ın uluslararası ödeme sistemi SWIFT’e yeniden katılmasına izin verilmesini... - Bazı tarımsal ekipman ve yedek parçaların yeniden teslim edilmesini... - Kısacası kendi tahılını ve gübresini de satarak, bu konuda yaptırım uygulanmamasını... - Rusya’daki Tolyatti ile Ukrayna’daki Odessa arasındaki amonyak boru hattının yeniden faaliyete geçmesini istiyor. OLASILIKLAR NELER - Ankara’nın Moskova üzerindeki etkisini unutmamak gerekiyor. İzole edilen Rusya’nın mesajlarını bir anlamda Batı’ya ileten Türkiye. -Erdoğan ve Putin arasındaki iyi ilişkileri de süreçte önemsemek gerekiyor. - Tartışma yaratan Azov komutanlarının Zelenski ile ülkelerine dönmesi konusunda, Türkiye taraf değil arabulucu idi. Esir takası konusundaki mutabakat sadece Rusya ile Ukrayna arasındaydı. - Moskova bazı yaptırımların hafifletilmesini isteyecektir. Bu çerçevede tahıl anlaşmasını kurtarmak için Batı Rusya’ya tarım sektöründe bazı tavizler vermek zorunda kalacaktır. -Erdoğan’ın arabuluculuğuna güvenen Batı, Moskova’yı tekrar anlaşmaya çekmek istiyorsa bazı teşvikleri hayata geçirmek zorundadır.",https://www.hurriyet.com.tr/yazarlar/hande-firat/ekonomide-zorlu-surec-ve-faiz-artiriminin-surecegi-mesaji-42302041
Hande Fırat,Bahçeli’nin İYİ Parti’ye ‘Komşu olalım’ çağrısının şifreleri... Bahçeli’den Akşener’e davet nasıl geldi,"Ağustos 12, 2023 06:29","MHP Genel Başkanı Sayın Devlet Bahçeli’yi uzun yıllardır tanırım, başbakanlık muhabirliğim sırasında da üçlü koalisyonda bizzat hükümeti ve kendisini de takip eden muhabirlerdendim... MHP Lideri siyasette adeta satranç oynayan bir isimdir, ancak bu satrancın en büyük kuralı “ülke ve millet hassasiyetidir.” 1) AÇIKLAMA NASIL GELDİ? İYİ Parti Genel Başkanı Meral Akşener’in 26 Ağustos tarihinde “çok önemli bir açıklama yapacağı” bir süredir Ankara’nın gündeminde. Cumhurbaşkanlığı seçiminde “kumar masası, kazanacak aday” gibi dikkat çeken çıkışlarla gündeme gelen Akşener’in 26 Ağustos’ta, kimilerine göre tarihin aynı zamanda Büyük Taarruz’un da yıldönümü olmasından hareketle, “Milliyetçi cephe kurulması ya da milliyetçileri tek çatı altında buluşturma” çağrısında bulunacağı konuşuluyordu. Doğal olarak CNN Türk’te Gece Görüşü Programı’nda tam da bu konu tartışılırken, MHP Genel Başkan Yardımcısı İsmail Özdemir’den cep telefonuma özel bir açıklama geldi. Gözlerim büyüyerek, iki kere içimden okuduğum açıklamayı hemen İstanbul’a atarak, grafik olarak ekranlara yansımasını sağladık. Özdemir, MHP Lideri Bahçeli’nin “Sayın Genel Başkanımız, 1 Ağustos 2019 tarihinde Twitter üzerinden bir mesaj yayınlamış ve geçmişte MHP’de yer alıp, sonradan İyi Parti bünyesine geçen isimlere bir çağrıda bulunmuştu. Yine Sayın Genel Başkanımız, sizlere hürmetlerini sunarak, İYİ Parti’ye yeni bir çağrısını iletiyor ve saygıdeğer kamuoyuyla paylaşıyorlar. ‘Çağırdık Dönmediniz Yuvaya, Yerel İktidarda Komşu Olalım Ülke Hayrına’” mesajını paylaşıyordu. Üstelik bu açıklamanın altında MHP Genel Başkanı’nın 2019 tarihli açıklaması da yer alıyordu. 2) BAHÇELİ 2019’DA NE DEMİŞTİ? Bugünü anlamak için MHP Lideri Bahçeli’nin 2019 yılında yaptığı açıklamayı hatırlamak gerekiyor. O açıklamanın altı çizilmesi gereken bölümleri şöyleydi: -“MHP tarih boyunca üç hilal kardeşliğin adı, kaynaşmanın adresi, kucaklaşmanın adaleti olmuştur. - MHP’den kopan dava arkadaşlarımız 25 Ekim 2017’de İYİ Parti’yi kurmuşlardır. Ancak geçmişte birlikte yürüyüp, beraberce mücadele ettiğimiz arkadaşlarımızın önemli bir kısmı aradıklarını bulamamışlar veya kenara itilmişlerdir. Yola çıkılanlar yolda bulunanlara değişilmiştir. - CHP ve HDP ile ittifak hiçbir vicdan sahibi ülküdaşımın kabullenemeyeceği bir gaflet olarak hafızalara kazınmıştır. -Her ne yaşandıysa geride kalmış, herkes için ders niteliğinde olmuştur. - 3-4 Ağustos 2019 tarihinde İYİ Parti’nin 4. Olağanüstü Kurultayı yapılacaktır. Çağrım şudur: Kucaklaşma zamanı gelmiştir. -İYİ Parti’nin Olağanüstü Kurultayı’nda MHP’yle bütünleşme ve birleşme hamlesi Türkiye’nin gücüne güç katacak, yarım asırlık davamızı birlik ve dirlik içinde geleceğe taşıyacaktır. Çağrım birliğe, beraberliğe, barışmaya ve heyecanla tokalaşmayadır.” Bahçeli 2019’da İYİ Parti’ye açık açık MHP’ye katılmaları çağrısında bulunmuştu. O çağrısına olumlu yanıt almadı. TÜRKİYE’NİN DUYDUĞU AN CNN Türk’te önceki gece Gece Görüşü programında Akşener’in 26 Ağustos’ta yapacağı konuşmayı tartışıyorduk. O sırada telefonuma MHP Lideri Bahçeli’nin İYİ Parti’ye yaptığı ‘komşuluk’ çağrısı düştü. Bu mesaj siyasette gündem yarattı. 3) ÇAĞRININ ŞİFRELERİ Dört yılın ardından MHP Lideri bu kez birleşme değil; “komşu olmak” çağrısında bulundu. Peki ama neden? - Önce bir süredir bu çağrının “komşu” kavramı üzerinde hassasiyetle çalışıldığının altını çizeyim. - MHP Lideri Devlet Bahçeli’nin, Akşener’in 26 Ağustos’ta yapmayı planladığı açıklama ile ilgili çeşitli olasılıklar üzerinden hareket ettiğini de ekleyeyim. - Bahçeli’nin çağrısının altında farklı bir durum aranmaması gerektiğini belirten yetkililer, milliyetçiliğin ana partisinin MHP olduğuna dikkati çekerek; “Bu çağrı samimi bir çağrıdır, 26 Ağustos’tan önce de yapılması gerekliydi” dedi. - Türk Dil Kurumu’nda komşu; “Konutları yakın olan kimselerin birbirine göre aldıkları da ve sınır ortaklığı bulunan; mücavir” olarak tanımlanıyor. İşte MHP de bu ortaklığa vurgu yapmak istiyor. 4) ‘YAN YANA OLALIM’ - MHP’ye göre tüzel kişiliğini korumak isteyen İYİ Parti ile komşuluk şartlarıyla yani “yan yana beraber” olarak hareket edilebilir. - Geçmişte birlikteliğe karşı çıkan İYİ Parti’ye üst kaynaklarımın ifadesi ile “özenle” seçilen “komşuluk” teklifinde bulunuluyor. - Cumhurbaşkanlığı seçim sürecine dikkati çeken MHP’li yetkililer, “İYİ Parti CHP ve HDP’den rahatsızsa, içine sindiremiyorsa, tüzel kişiliğini de koruyarak “ortaklık” anlamına gelen komşuluk kurulabilir” yorumunu yapıyor. - Cumhurbaşkanlığı seçim sürecinde siyasete yönelik özellikle dışarıdan müdahale çabalarına geçit verilmediği hatırlatılarak; “Genel seçimlerde yakalanan istikrar, yerel seçimlerle pekiştirilmelidir” deniliyor. - MHP’nin temel yaklaşımının “Önce ülke ve millet hassasiyeti” olduğunun da altı çiziliyor. - Yetkililer MHP Lideri Bahçeli’nin sadece kurumsal bir davette bulunduğunu söyledi. - “MHP Cumhur İttifakı’na zarar vermez” diyen yetkililer bu nedenle “komşuluk” kelimesinin seçildiğini de belirtti. - Son olarak İYİ Parti’den olumlu bir yanıt gelmesi durumunda yetkililer tarafından yapılan “Bugün komşuluk kabul edilirse, yarın daha büyük şeyler de olabilir” yorumu da dikkat çekici. 5) SONUÇ - 26 Ağustos öncesi olasılıkları hesaplayan MHP Lideri Bahçeli son dört yıl içinde İYİ Parti’ye ikinci kez çağrıda bulundu. İYİ Parti içinde Cumhurbaşkanlığı seçimlerinin ardından sert tartışmaların, gruplaşmaların yaşandığı Ankara’da bir süredir konuşuluyor. MHP, İYİ Parti’nin kurumsal kimliğinin zarar görmemesi için böyle bir formül buldu. Şimdi gözler İYİ Parti Lideri Akşener’de... Akşener, MHP Lideri’nin komşuluk teklifini red mi edecek, yoksa kabul mu edecek? Ankara şimdiden bu iki olasılığa karşı İYİ Parti içinde yaşanabilecek gelişmeleri tartışmaya başladı.",https://www.hurriyet.com.tr/yazarlar/hande-firat/bahcelinin-iyi-partiye-komsu-olalim-cagrisinin-sifreleri-bahceliden-aksenere-davet-nasil-geldi-42313648
Hande Fırat,Terör örgütleri ve arkalarındaki güçler,"Ağustos 08, 2023 06:29","Bu sözler uzun yıllar MİT Başkanı olarak görev yapan, sonra da Dışişleri Bakanlığı’na geçen Hakan Fidan’a ait. Fidan’ın ardından MİT Başkanı koltuğuna oturan İbrahim Kalın da teşkilatıyla birlikte terör örgütlerine karşı mücadeleyi aynı şekilde yürütüyor. Şimdi gelelim, PKK/YPG terör örgütü ve arkasındaki güçlere... Bu harita Avrupa ve diğer ülkelerdeki PKK/KCK mensubu ve sempatizanlarının sayısını anlatan harita. Şimdi gelelim dört koldan yürütülen mücadelenin MİT bölümüne... Milli İstihbarat Teşkilatı, INTERPOL tarafından kırmızı bültenle aranan PKK/KCK’nın yürütme konseyi üyesini, terör örgütü PKK’nın Özel Güç Hücresi sözde Kandil sorumlusunu, orman yangınlarının talimatını veren teröristi operasyonlarla etkisiz hale getirdi. Bu örnekleri çoğaltmak mümkün. ORTA VE ÜST DÜZEYDE 300 TERÖRİST MİT TARAFINDAN ETKİSİZ HALE GETİRİLDİ Son yıllarda, genellikle patlamış araç ve üniformalı PKK-YPG’li teröristlerin fotoğraflarıyla TV’lere düşen bu örnekler gibi son dakika açıklamalarını görüyoruz. PKK’ya yönelik sadece MİT’in 300 civarında orta ve üst seviyede teröristi imha ettiği söyleniyor. Orta ve üst seviye demek, örgütün hafızası ve tecrübesi ile ilişki ağının yok edildiği anlamı taşıyor. PEKİ, BU NASIL OLDU - Kesinlikle rastlantı değil. - Kanun değişikliği, kapasite artırımı, yetenek gelişimi ve çok çalışma. İşte sonuç bu.. - 2017’den itibaren MİT envanterine girmeye başlayan sinyal istihbaratı yüklü İHA ve SİHA’lar sayesinde de etkin sonuçlar alındı. - Sahada ajanlık faaliyetlerine özel önem verildi. - PKK, kaybettiklerinin yerine yenilerini koysa da onlar da imha ediliyor. Tecrübe demek zaman demek zira.. PEKİ ÖRGÜT NE ZAMAN TESLİM BAYRAĞI ÇEKECEK - Güvenlik uzmanları, örgütün YPG üzerinden gücünü korumaya çalıştığına vurgu yapıyorlar. Yani ABD’nin YPG/PYD’ye verdiği askeri yardım aynı zamanda PKK’nın da ayakta kalma süresini uzatıyor deniliyor. - Ancak yurtiçinde bitme noktasına geldiği, eylem yapamadığı, bununla birlikte Türkiye’de son gerçekleştirdiği bombalı eylemi de Suriye sahasında güçlü olduğu alanlarda planladığı da bir gerçek. - O yüzden terörle kaynağında mücadele konseptine, terör nerede olursa olsun kararlılıkla devam edilmesi şart. Bu kararlılık da devlette sağlam bir şekilde görünüyor. DEPREMİN YARALARINI SARMAK İÇİN HAYDİ GAZİANTEP’E BÜYÜK depremin ardından bölge zor durumda. 6 Şubat depremlerini yaşayan bölge için devlet de vatandaşlar da seferber. Diğer yandan bölgenin gelirlerini artırmak gerekiyor. Bunun için de hepimiz elimizden geleni yapmalıyız. Geçen günlerde Gaziantep’e gittim. Tarihiyle, mutfağıyla dünyanın sayılı kentleri arasında olan Gaziantep’e ne kadar çok turist giderse, yaralarını sarması daha kolay olacaktır. MÜZE KENTİ Hemen herkesin bildiği Zeugma Müzesi’ni bir kere daha anlatmayacağım. Ancak Büyükşehir Belediye Başkanı Fatma Şahin ile gezdiğim ve çok keyif aldığım önemli durakları sizlerle paylaşacağım... - Müzeyyen Erkul Gaziantep Bilim Merkezi. (Bilim ve teknoloji ile ilgili kalıcı ve geçici sergilere ev sahipliği yapıyor.) - Panorama 25 Aralık Müzesi. (Gaziantep’in tarihini ve Antep Savunması sırasında yapılan kahramanlık çabalarını gözleriniz dolarak izlersiniz.) - Alleben Karavan Parkı, şehirden uzakta doğanın keyfini çıkarmak isteyen yerli ve yabancı turist için huzurlu bir kaçış noktası. - Baharat Müzesi. (Alleben Göleti’nin yanında, doğanın ortasında yer alan benzersiz bir yapı. Müze, baharat dünyasının zenginliğini, tarihini ve mitlerini keşfetmek için dokunarak, koklayarak ve görerek deneyimleyebileceğiniz 150’den fazla baharatı barındırıyor. Rayiha baharat dünyasını tüm yönleriyle paylaşıyor, gastronomi dünyasının en küçük enstrümanlarının önemine hayretle tanık olmanızı sağlıyor.) - Eylül ayında yapılacak olan gastronomi festivalinde HAVARA Kitap, Kahve ve Yemek Evi projesinin açılışı yapılacak. Gezdiğim yerler arasında en beğendiklerimden biri. Sadece atık malzemeler kullanılarak şahane bir yer yapılmış. Kitaplar için “askıda kitap” yöntemi kullanılıyor. BELEDİYE İSTERSE... İstenirse neler yapılabileceğini gözlerimle gördüm. Gaziantep Büyükşehir Belediyesi Engelsiz Yaşam Merkezi, engelli insanlar için özel eğitim ve terapi hizmetleri sunuyor. Hiçbir ücret almadan 7 farklı engel kolunda tam 780 çocuğu eğitiyor, eğitmekle kalmayıp bir anlamda mucizeler yaratıyor. Gaziantep’te bu merkez sayesinde çeşitli alanlarda uluslararası dereceye giren engelli çocuklarımız var desem...",https://www.hurriyet.com.tr/yazarlar/hande-firat/teror-orgutleri-ve-arkalarindaki-gucler-42311382
Hande Fırat,Gidenlere...,"Temmuz 28, 2023 06:29","Kadınların yürek sokakları geniştir. O sokakta binbir hallerimiz yaşar da yaşamasına, çoğu zaman hepsi güçlü görünmeye çalışır. Oysa güçlü görünen kadınlar kendi yüreklerinde o kadar da güçlü değillerdir. Bir gün bir kelebekle, bir gün onca ölümünün ardından gelen başka bir ölümle kadının kendi yüreğindeki halleri gözyaşlarını tutamaz. Hem bugünkü kaybına hem geçmişteki tüm kayıplarına ağlar, ağlar, ağlar... O güçlü görünen kimi kadının kalbinde kocaman bir kasa içinde kocaman bir çığ yaşar. Tüm eski acıları kaplayan ve yeni acılarla daha da büyüyen bir çığ... Ve o çığ işte o anda yürek sokağından yuvarlanmaya başlar. GİDEN... Onca kayıp yaşarsınız, en sevdikleriniz uçup gider bu dünyadan. Genç yaşta babasız kalırsınız, sonra aynı kaderi kızınız yaşar. Güçlü kalmaya çalışırsınız. Yanınızda sevdikleriniz vardır. Kimilerinin yanında da en sevdikleri arasında yer alan sessiz dostları vardır bir de... Her şeye şahit olurlar, her gözyaşınızı yalar, patilerini tam kalbinizin üstüne koyarlar. İşte ben bugün, dün kaybettiğimiz sessiz dostumu ve onun kaybıyla bir kere daha hatırladığım dersleri anlatacağım size. Belki gerçekten saçma sapan bir koşuşturmanın içinde yaşarken; insanlar başta tüm canlıları gerçekten sevmeyi öğrenebiliriz ve sevdiklerimize daha çok zaman ayırmayı unutmayız diye... Belki bir gün... BİR GELİŞ... Nehir küçücüktü... Büyük sorunlar vardı oysa hayatımızda, bir yemekte gelen bir telefonla kocaman bir sorun daha düştü masaya. Biliyor musunuz, bazen iş yemeğinde bile ağlarsanız. ATO Başkanlığı döneminden beri tanıdığım, benim için çok kıymetli Sinan Aygün; “Nehir’e hemen bir arkadaş alıyoruz” dedi. Hemen gittik,�Badi evimize üç aylıkken geldi. Küçücüktü, hep küçük kaldı, küçük gitti zaten. Ama kocaman bir kalbi, üzüntüleri gelmeden anlayan inanılmaz bir yüreği vardı. Nehir’in tüm çocukluğu Badi ile geçti. Hep yanımızda uyudu. 15 YILLIK SESSİZ TANIK 15 yıllık tüm acıların, güzel günlerin, kutlamaların, isyanların sessiz şahidiydi Badi... Sessiz miydi gerçekten? Her şeyin farkındaydı, sadece herkesle; hepimizle kendi yöntemiyle konuşuyordu. Evde “üzgün”ün yanından ayrılmazdı, “hasta”nın, hastalığı neredeyse onun tam da o bölgesine yatardı, bir masa etrafında oturan, kimi zaman ağlayan kimi zaman gülen en yakın kadın arkadaşlarımın en sessiz sırdaşı oldu yıllarca. Her ağladığımda ya da üzüldüğümde hep yanı başımda kaldı. Sevdiklerimizi kaybettiğimiz anlarda, o güzel kocaman gözlerini bizden hiç ayırmadı. Annemin hastalık sürecinde onun yanından bir dakika ayrılmadı. Kendince konuşuyordu, artık biz de anlıyorduk. Suyu bittiğinde patisiyle kabına vuruyordu. Son günlerde bir tuhaflık vardı Badi’de... Yaşlanmıştı, gözleri zor görüyordu. Eskiden bir hamlede çıktığı hiçbir koltuğa çıkamıyordu. VE BU SABAHIN ÇIĞLIĞI Dün sabah hiç unutmayacağım bir çığlık ve ağlama ile uyandım. Eşimin ağlaması... Tek kelime çıktı ağzımdan: “Badi mi?” Sonra yüreğimdeki o çığ fırladı işte. Badi’nin şahit olduğu tüm ölümler, tüm acılar, tek tek ortalığa saçıldı. Bu kez de 15 yıllık sessiz en yakın arkadaşımı kaybettim. Elveda ve çok teşekkürler Badi. YAŞAMIN DEĞERİ Günlük hayatımızda çoğu zaman hep bir şeyleri kaçırıyoruz. “Vaktim yok, işim var, arayacağım, haftaya gideriz”lerle geçiyor günlerimiz. Bazen bir ambulansın ön koltuğunda, bazen arka koltuğunda, bazen sabah üçte çalan bir telefonun en acı haberiyle, bazen de gözümüzün önündeki ölümle kendimize geliyoruz. Tüm bu koşturmacanın ortasında kendimizi, sevdiklerimizi, hayatlarımızı unutuyoruz. Daha çok sevebilmek ve bu sevgiyi gösterebilmek dileğiyle...",https://www.hurriyet.com.tr/yazarlar/hande-firat/gidenlere-42305839
Hande Fırat,Vergilerin gerekçesi nasıl açıklanıyor?,"Temmuz 10, 2023 07:55","Türkiye’de son yıllarda eleştirinin dozunu kaçırıp “aklı bir kenara bırakanların” sayısı o kadar çok ki, gerçek resimden iyice uzaklaşıyorlar. Burada son dönemde ekonomide yapılanlarla ilgili gördüğüm gerçekleri “aklın süzgecinden geçirerek” anlatmak istiyorum. Ağaçlardan ormanı göremeyenler için kendi düşüncelerimi aktarmaya çalışacağım. YOL HARİTASINI HATIRLAYALIM Hazine ve Maliye Bakanı Mehmet Şimşek’in göreve gelmesinden sonra toplumda çok büyük bir beklenti oluştu. Kararların veriye dayalı olacağı, sabır gerektiği, adımların kademeli olarak atılacağını sizlere aktarmıştım. Cumhurbaşkanı Tayyip Erdoğan, 27 ay sonra ilk kez faizin artırılmasına karşı çıkmamış, görece düşük olsa da ortaya konulan politikalardaki patikayı göstermek açısından kritik bir eşik aşılmıştı: - Bununla birlikte zaten TCMB de ekonomi yönetimi de faiz artışlarının devamının geleceğine dikkat çekiyor. - Arada TCMB adım adım söz verdiği sadeleştirme adımlarını atıyor. Yani çıkılan yolda birbirine bağlı, iyi düşünülmüş adımlar tek tek geliyor. EKONOMİ YÖNETİMİNİN HEPİMİZİ ZORLAYAN KARARLARI Geçen hafta ekonomide elbette vatandaş olarak hepimizi zorlayan birtakım kararlar alındı. MTV’nin bu yıl için iki kez ödenmesi, pasaportlar ve noter dahil harçların yüzde 50 artırılması, yurtdışından getirilen telefonlarda harcın 6 bin liradan 20 bin liraya çıkarılması, Kurumlar Vergisi oranlarının yükseltilmesi, KDV’de genel oranın yüzde 18’den yüzde 20’ye çıkarılması ve tüketici kredilerinde verginin 5 puan artırılması bunlardan bazıları. - Bu kararlar alınırken unutulmaması gereken en büyük konu, kaybettiğimiz hayatların ağırlığının üstüne ekonomiye toplam 100 milyar dolarlık ek maliyet getiren yüzyılın depremidir. - Çoğumuzun günlük hayat koşturması nedeniyle unuttuğu, devletin konut yetiştirmek için canla başla çalıştığı ancak kimilerinin çadırda ya da konteynerde bayramı karşıladığı o büyük deprem. - Nasıl 1999 yılında Marmara depremi ile oluşan hasarın ortadan kaldırılabilmesi için vergi artışları dahil çeşitli kararlar alındıysa, şimdi de benzer kararlar alınıyor. Çünkü 11 ili kapsayan deprem Türkiye olarak bizim depremimiz. - Devlet şu anda kaynaklarını kullanıyor ama 100 milyar dolarlık bir maliyeti dünyada sadece kendi kaynaklarından karşılayacak sayılı ülke vardır. - Sonuçta TL rezerv para değil ve Türkiye gelişmekte olan bir ülke. KÖRFEZ TURUNA HAZIRLIKTA SON DURUM - Cumhurbaşkanı Erdoğan’ın gelecek hafta başında Suudi Arabistan, Birleşik Arap Emirlikleri ve Katar’ı bir ziyareti olacak. BAE ziyaretini ve beklentileri detaylı olarak anlatmıştım. Şu anda Cumhurbaşkanı Yardımcısı Cevdet Yılmaz ve Bakan Şimşek bu ziyaretlerin maksimum sonuç vermesi, ülkeye çok daha fazla doğrudan yatırımın gelmesi için hazırlık görüşmelerini yürütüyor. Bu adımları çok önemsiyorum. Buradan çıkacak her olumlu sonuç toplumsal refahın sağlanması için yaraları saracak önemli araçlar olacak. BİR ZAMANLAR AYNI POLİTİKAYI UYGULAYANLARA ŞİMDİ NE OLDU? - Yüzyılın depremi maalesef bizi vurdu. Binlerce canımızı kaybettik, geride büyük bir acı ve büyük bir ekonomik yük kaldı. Cumhurbaşkanı Erdoğan’ın hep karşı çıktığı IMF gibi kuruluşların kapısına gidilmedi. Türkiye bu zor günleri de kendi yöneticileri, kendi kaynakları ile birlikte atlatacak. Yüzyılın felaketinin yaraları başka türlü nasıl sarılır ki?  Tabii ki eleştirmek hepimiz için en kolayı, bazen en kolaya kaçıyoruz. Özellikle buna dikkat ve hayret ediyorum. Ekonomide geçmişte hükümete destek veren, hatta hükümet içinde yer alan ancak şu anda başka partilerde siyaset yapan bazı ekonomi kökenli siyasetçilerin, kendi dönemlerinde benzer politikaları içlerine sindirmişken, şimdi bu politikaları sindirememelerini görmek ise çok düşündürücü. MEHMET ŞİMŞEK’İN AÇIKLAMALARININ ŞİFRELERİ Cumhurbaşkanı Erdoğan ekonominin ihtiyaçlarının karşılanması için 1.1 trilyon liralık ek bütçeyi cuma akşamı TBMM’ye gönderdi. Ortada çok büyük bir kaynağa ihtiyaç olduğu gerçek. Bu tutarın 482 milyar lirası zaten AFAD için ayrılmış durumda. Bakan Şimşek ortaya çıkan tabloyu attığı tweet ile açıklarken özetle şunları söyledi: “- 2023’te 15.9 milyon emeklimizi ve 4.9 milyon kamu çalışanımızı etkileyen önemli iyileştirmeler yaptık. Aylık ve ücretlerinde enflasyonun oldukça üzerinde artışlar yaparak refah seviyelerini yükselttik. - 2022 yıl sonuna göre en düşük memur maaşını yüzde 141.8; en düşük emekli aylığını ise yüzde 114.3 oranında artırdık. - Önümüzdeki dönemde bütçe açığını kontrol altına alarak mali disiplini yeniden tesis etmek suretiyle kamu maliyesi göstergelerinde kalıcı bozulmalara geçit vermeyeceğiz. Bunun için gerekli tedbirleri alıyoruz. - Deprem felaketinden etkilenen vatandaşlarımızın yaralarını sarıyoruz. Bu yıl deprem kaynaklı harcamaların 761.7 milyar TL’ye (milli gelire oran olarak yüzde 3.1) ulaşmasını bekliyoruz. - Bu çerçevede deprem bölgesinde 179 bin konutun inşasına başlandı. Yaklaşık bir yılda 319 bin konutu depremzedelere teslim etmeyi planlıyoruz. Meclis’te görüşülmekte olan Milli Dayanışma Paketi, depremin yol açtığı ilave maliyetlerin bütçe üzerindeki etkisini bir miktar azaltmayı hedeflemektedir.” EKONOMİ YÖNETİMİNİN HEDEFİ NE? - Alınan kararlar, atılan adımlar hayatımızı zorlaştırsa da kısa ve ortada vadede bazı olumlu sonuçları da beraberinde getirecek. Alınan kararların önemli bir bölümü cari açığı azaltmada etkili olacak. - Bakın mesela, cumartesi akşamı itibarıyla 472 bin yolcunun beraberinde getirdiği cep telefonu için ödenen harç miktarı 2.9 milyar lira. Bundan sonra telefon için harcın tutarı 20 bin lira olunca o kadar çok telefon gelmeyecektir. CARİ AÇIĞIN DÜŞÜRÜLMESİ KRİTİK ÖNEMDE - Ülkeden döviz çıkışına neden olacak uygulamaların zorlaştırılmasını bu çerçevede düşünmek gerekiyor. - Cari açığın düşürülmesi artık kritik öneme sahip. - Bununla birlikte enflasyonun düşürülmesi, ülke riskinin aşağı gelmesi gibi sonuçları da göreceğimize inanıyorum. - Bu kararların sonuçlarından biri de uluslararası kredi derecelendirme kuruşlarının not artışları olacaktır. Bu ise yurtdışından kaynakların Türkiye’ye daha kolay gelmesi ve yatırımları çekmesi açısından önemli bir gelişme olacak. GİDER KISICI TASARRUF TEDBİRLERİ YOLDA Sanmayın ki hükümet sadece vergileri, harçları artırıyor, sadece vatandaştan para istiyor. Görüştüğüm yetkililer, sadece gelir artırıcı değil gider kısıcı tasarruf tedbiri adımlarının da kısa sürede duyurulacağını söylüyor. Yani devlet, vatandaşından istediği fedakârlığı kendisi de yapacak.",https://www.hurriyet.com.tr/yazarlar/hande-firat/vergilerin-gerekcesi-nasil-aciklaniyor-42296228
Hande Fırat,15 Temmuz’un 7. yılında İletişim Başkanı Altun ‘İşgal girişimiydi’ dedi,"Temmuz 14, 2023 06:29","FETÖ TÜRKİYE’DE OPERASYON KABİLİYETİNİ YİTİRDİ’ - Tüm bu saydığımız süreçlerde eğer Sayın Cumhurbaşkanımızın başlattığı mücadele ve kararlı politikalar olmasaydı, bugün aklımıza bile getirmek istemeyeceğimiz farklı şeyler konuşulurdu. - FETÖ ile mücadeleyi devletimizin çok boyutlu ve büyük bir başarıyla yürüttüğünü net bir şekilde söyleyebiliriz. - Burada örgüt militanlarının yakalanmasından daha da önemlisi, örgütün operasyonel gücünü kırarak bir tehdit unsuru olmaktan çıkarmaktır. Bu kapsamda devletin ilgili kurumları son derece ileri seviyede bir eşgüdüm içerisinde çalışıyor. - Bir yandan örgütün gizli hücrelerini tespit edip çökertirken diğer yandan ekonomik kaynaklarını kurutmanın gayreti içerisindeyiz. - Şunu kesin bir dille söyleyebiliriz; FETÖ’nün bugün ne 15 Temmuz’daki gibi bir darbe girişimine kalkışacak ne de bunu hayal edecek takati kalmıştır.” ‘14 MAYIS SEÇİMLERİNİN ARDINDAN SON UMUTLARI DA SUYA DÜŞTÜ’ 14 Mayıs seçim sürecine dikkati çeken Altun, şu tespitlerde bulundu: - FETÖ vari bir zihniyet kalıntısının hâlâ var olabildiğini maalesef son olarak geçtiğimiz seçimlerde tecrübe ettik. - 14 Mayıs seçimlerinin ardından FETÖ’nün ve FETÖ gibi ülkemizle ilgili hain planlar içerisinde olan terör örgütleri ve onların uzantılarının son umutları da suya düşmüştür. - Sayın Cumhurbaşkanımızla ve hükümetimizle ilgili birçok yalan ve iftira kampanyası hem yurtiçi hem uluslararası kamuoyunda yaygınlaştırılmaya, milli iradenin tecellisi FETÖ gibi terör örgütlerince sabote edilmeye çalışıldı. Hakikatin yanında olanlar ve ahlaki duruşundan taviz vermeyenler bir kez daha zafer kazandı. - Son seçimlerde cumhurbaşkanlığına aday olan liderlerden birine yönelik kurgulanan kumpas ve şantaj, FETÖ zihniyetinin ve FETÖ’cü yöntemlerin hâlâ işe yarayacağını düşünen birtakım odakların mevcut olduğunu gösteriyor. TERÖR ÖRGÜTÜNÜN DIŞ BAĞLANTILARI GELELİM örgütün dış bağlantılarına. Örgütün dünyanın birçok ülkesinde finans ve insan kaynağı temin etmeye çalıştığını belirten Altun, Türkiye’nin müttefiklerine çağrıda bulundu:� “- Batı’daki bazı ülkeler, bu konuda işbirliği yapmak şöyle dursun örgüte ve örgüt militanlarına kucak açabiliyor. - Konu Türkiye’nin güvenliği ve bağımsızlığı olduğunda, ne yazıktır ki kendisini demokrasinin ve insan haklarının merkezinde gören bazı devletler, FETÖ’nün 15 Temmuz’da ve öncesinde giriştiği demokrasiyle bağdaşmayan, gayrimeşru terör ve şiddet eylemlerini görmezden geliyor. - Biz müttefiklerimize FETÖ ile mücadele konusunda işbirliği çağrısı yapıyoruz. Bunu yaparken de binlerce somut delili muhataplarımızın önüne koyuyor ve birlikte hareket etme noktasında bir irade göstermelerini bekliyoruz. ‘FETÖ DİĞER ÜLKELER İÇİN DE BİR TEHLİKE UNSURU, KANSERLİ BİR HÜCREDİR’ - FETÖ dünyanın gördüğü en karanlık, en radikal ve en kanlı terör örgütlerinden biridir.  Sadece ülkemiz için değil, dünyada faaliyet gösterdiği diğer ülkeler için de bir tehlike unsurudur. - Siyasi ortamı bozmaya, demokratik kültürü yozlaştırmaya, her türlü insani değeri istismar ederek güç ve insan kaynağı devşirmeye çalışan bu örgüt, kendisine kucak açan ülkelerin, bünyesinde taşıdığı kanserli bir hücredir.” ARACINI KENDİ KULLANAN BAŞKAN Fahrettin Altun arabasını kendisi kullanıyor. Siyah TOGG kullanan Altun ile bir de mini tur yaptık. TÜRKİYE YÜZYILI KAHRAMANLARI İLETİŞİM Başkanlığı bu yıl 15 Temmuz’da “Türkiye Yüzyılı’nın Kahramanları” teması altında yurtiçinde ve dışında etkinlikler düzenleyecek. - Ankara, İstanbul, İzmir, Bursa, Trabzon, Konya, Sivas, Diyarbakır ve Erzurum’da açık hava sergileri planlanıyor. - İstanbul Haydarpaşa’da ve Galata’da birer mapping gösterisi olacak. - Kızılay Milli İrade Meydanı’nda, İzmir Konak Gündoğdu Meydanı’nda, İstanbul Bakırköy ve Üsküdar meydanlarında Türkiye Yüzyılı’nın kahramanları ve mücadeleleri LED kulelerle anlatılacak. - Almanya, İsveç, Bosna-Hersek, Fransa, Belçika ve Sırbistan’da bir panel serisi düzenlenecek. - New York’un meşhur Times Meydanı’nda LED ekranlarda İngilizce sunumlar yayınlanacak. 15 Temmuz gecesinde şehit olan vatandaşların anılması için de bir etkinlik düzenlenecek. YALAN VE KUMPAS TEDBİRLERİ TERÖR örgütü yıllardır yalan, iftira ve kumpas yöntemlerini kullanarak, siber alanda da tehlikeli planlar peşinde. Bu tehlikeye karşı Cumhurbaşkanlığı İletişim Başkanlığı bilgilendirici birçok yayın çıkardı, birçok etkinlik düzenledi. Başkanlık dezenformasyon yüklü içerikleri anlık olarak takip ediyor. “Gerçekleri kamuoyuyla anında paylaşıyoruz” diyen Altun şöyle devam etti: - “Dezenformasyonla Mücadele Yasası olarak bilinen düzenleme sayesinde demokratik ve meşru bir zemini sağlamış bulunmaktayız. - Milletimiz FETÖ’nün bu tür faaliyetlerine karşı da oldukça bilinçli hareket ediyor ve yalanlara itibar etmiyor. ‘DEZENFORMASYONA KARŞI ULUSLARARASI İŞBİRLİĞİ GEREKİYOR’ - Günümüz şartlarında, tıpkı terörizmle mücadelede olduğu gibi hakikat mücadelesi için de uluslararası düzeyde yoğun bir işbirliği gerekiyor. - Küresel alanda faaliyet gösteren sosyal medya şirketlerinin, kâr ve menfaat sağlama amacıyla her türlü yasadışılığı teşvik eden iş modelleri toplumsal, ekonomik ve siyasi açıdan geniş çaplı tahribatlara neden olma potansiyeliyle bütün dünyanın güvenliğini tehdit ediyor. - Özellikle ülkemiz söz konusu olduğunda sosyal medya şirketlerinin ve hatta bazı ülkelerin, yalan olduğunu bildikleri içerikleri dolaşımda tutmaya gayret ettiklerine şahit olmak, bizi sadece ülkemiz değil, küresel güvenlik adına da endişeye sevk ediyor.” BİR KERE DAHA BENZER BİR ÖRGÜT ÇIKMASIN DİYE NELER YAPILMALI? Altun bu soruya da net yanıtlar verdi: - “Dini cemaat kisvesi altında hareket etmiş olsa da FETÖ’nün yüce dinimiz İslam’la, onu istismar etmeye kalkışmanın dışında hiçbir ilgisi olmamıştır. Bu yönüyle ne İslam’ı ne de birilerinin söylediği gibi sözde ‘ılımlı İslam’ı temsil eden bir yapıdır. - FETÖ, vesayetçi tutum ve politikaların ürettiği ve vesayetçiliğin taşeronluğunu üstlenmiş bir örgüt olarak bunun en bariz örneklerinden biridir. - FETÖ gibi bir örgütün karşısında devlet olarak en önemli güvencemiz ve alabileceğimiz en güçlü önlem, demokratik düzenin herhangi bir vesayetçi tutuma izin verilmeksizin sağlıklı bir şekilde işlemesini temin etmektir. - Devletin ve kurumlarının vesayet odaklarının baskısından kurtarılması, daha açık konuşursak, demokrasiyle bağdaşmayan, halkın meşru taleplerini göz ardı eden ve toplumu sürekli dizayn etmeye çalışarak bir mühendislik ürünü olarak gören mahfillerin prangasından kurtarılması, FETÖ’nün de FETÖ’vari yapıların da yaşam sahasını ortadan kaldırmaktadır. - Dolayısıyla şunu açık bir şekilde söyleyebiliriz; FETÖ’nün ya da FETÖ gibi bir terör organizasyonuna dönüşmeye azmetmiş herhangi bir yapının, demokrasimiz güçlü olduğu sürece kendisine herhangi bir fırsat bulamayacağı açıktır. - 15 Temmuz’da milletimizin kutlu direnişinin kanıtladığı üzere Türkiye’de darbe ve vesayet dönemi fiilen bitmiştir.” Toplumsal bilincin taze kalmasının demokrasi açısından önemine atıfta bulunan Altun, “Türkiye’de demokrasi ve insan haklarını kurumsallaştıracak, vesayetin her türlüsünü reddederek bağımsızlığından ve özgürlüğünden hiçbir koşulda taviz vermeyecek bilinçli bir nesil yetiştirmek önemlidir” dedi. Milli Eğitim Bakanlığı ile her yaştaki çocuklar için  pedagojik olarak iyi bir şekilde hazırlanmış içerikler ve ders materyallerinin hazırlandığını söyledi. FETÖ OPERASYONLARI Fahrettin Altun’un verdiği bilgilere göre 15 Temmuz’daki hain darbe girişiminden bu yana; - 171 bin 904 operasyon yapıldı. - 103 bin 276 kişi tutuklandı.",https://www.hurriyet.com.tr/yazarlar/hande-firat/15-temmuzun-7-yilinda-iletisim-baskani-altun-isgal-girisimiydi-dedi-42298435
Hande Fırat,Körfez’e çıkarma,"Temmuz 05, 2023 06:29","SEVGİLİ okurlarım, Ekonomideki gelişmeler hem Türkiye içinde hem dünya tarafından dikkatle takip ediliyor. Türkiye ekonomisindeki iyileşme adımları kendi vatandaşları için birinci derecede önemde ancak aynı zamanda yurtdışındaki yatırımcı açısından da büyük önem taşıyor. Bu köşeyi takip edenler bilir, 23 ve 26 Haziran tarihlerinde Cumhurbaşkanı Erdoğan’ın Birleşik Arap Emirlikleri’ne (BAE) ziyarette bulunacağını yazmıştım. Şimdi sizlerle son gelişmeleri paylaşacağım: Tayyip Erdoğan KÖRFEZ’İN ÜÇ ÜLKESİNE TEMMUZUN İKİNCİ YARISINDA GİDİLİYOR - Ekonomi yönetimi, yol haritasını çıkarıyor. Ayrıca nasıl bir politika izleyeceğinin ayrıntılı mesajlarını da paylaşıyor. - Merkez Bankası Para Politikası Kurulu şeffaflık içinde fiyat istikrarını önceleyeceğini, parasal sıkılaştırma sürecinin uygulanacağını, elindeki tüm araçları kararlılıkla kullanacağını açıkladı. - Tüm bu adımlar atılırken, ekonomideki “denge”nin bozulmamasına dikkat edilecek. Dar gelirli vatandaşlar enflasyona ezdirilmeyecek. Mehmet Şimşek’in tabiriyle “sabır ve zaman” ihtiyacı unutulmayacak. - İzlenen ve izlenecek politikanın yanı sıra uzun vadeli ve kaliteli dış yatırımcı için de görüşmeler sürüyor. BAE İLE BAYRAM BOYUNCA ÇALIŞILDI - Planlamaya göre, son dakika bir değişiklik olmazsa 17-18-19 Temmuz tarihleri arasında Cumhurbaşkanı Erdoğan, Kabine’nin önemli isimleri ile Körfez turuna çıkıyor. - Üç önemli ülke Körfez turunun içinde yer alıyor. BAE, Suudi Arabistan ve Katar. - BAE ile çalışmalar bir süre önce başladı. Çünkü BAE yönetimi Ankara’da bayram boyunca çalışan teknik heyetine, “Cumhurbaşkanı Erdoğan geldiğinde anlaşmalar imzaya hazır olsun” talimatını vermişti. - Körfez ülkeleri Türkiye’de uzun vadeli yatırımlarla ilgileniyor. Tarımdan lojistiğe, savunma sanayisinden enerjiye birçok sektörü kapsıyor. - Ankara’ya göre söz konusu uzun vadeli yatırımlar bir yandan cari açığı azaltacak, diğer yandan Türkiye içinde istihdam sağlayacak. - Öyle anlaşılıyor ki ilk adım BAE ile atılacak. İlk etapta 30-40 milyar dolar uzun vadeli yatırımı içermesi beklenen bu ziyareti diğer Körfez ülkelerinin izlemesi amaçlanıyor. - Bu nedenle Erdoğan’ın Suudi Arabistan ve Katar’a yapacağı ziyaretler de büyük önem taşıyor. - ABD ve Avrupa’nın yanı sıra Uzakdoğu’dan da Türkiye’ye ilgi yeniden arttı. VILNIUS ZİRVESİ’NE DOĞRU... İSVEÇ SORUNU SADECE TÜRKİYE’NİN DEĞİL ARTIK TÜM İSLAM ÂLEMİNİN SORUNU - Türkiye ile İsveç’in NATO üyeliği için yaptığı anlaşmanın içeriğini herkes biliyor. İsveç yasalarını çıkarsa da Türkiye’nin uzun süredir beklediği uygulamaları hayata geçirmiyor. Bir de üstüne idari olarak çözülebilecek konularda da adım atmıyor. “İfade özgürlüğü”nü gerekçe gösteren İsveç, idari adımları kullanmadığı için Türkiye’nin hatta tüm İslam âleminin bam teline basacak gösterilere engel olmuyor. Hiçbir gerçekçi adım atmadan NATO üyeliği bekleyen İsveç’te son olarak Kuran-ı Kerim’in yakılması, işi Türkiye’nin ötesine taşıdı. HAKAN FİDAN’IN İSVEÇ AÇIKLAMALARININ ŞİFRELERİ - Dışişleri Bakanı Hakan Fidan’ın da dediği gibi İslam İşbirliği Teşkilatı’nın İcra Komitesi olağanüstü toplandı ve ciddi kararlar alındı. - Fidan, Türkiye’nin ve İslam âleminin geldiği noktayı, tonunu ciddi bir şekilde yükselttiği açıklama ile de ortaya koydu “Stratejik ve güvenlik değerlendirmesi itibarıyla İsveç’in NATO’ya üyeliğinin bir yük mü yoksa fayda mı getireceği konusu artık daha çok tartışmaya açıktır” sözleriyle. Hakan Fidan - Peki bu ne demek? Edindiğim bilgilere göre şöyle açıklayabilirim: NATO netice itibarıyla bir ortak güvenlik politikası. NATO’nun misyonu hem kendi güvenliğini hem de tüm ülkelerin güvenliğini korumak. - İsveç son Kuran-ı Kerim eylemine göz yummasıyla birlikte, İslamofobik bir görüntü vererek, kendini bir anlamda hedef haline getirdi. Daha da vahimi bu durum NATO açısından da bir güvenlik sorunu oluşturur. - Türkiye tabii ki İsveç ile yaptığı mutabakata bağlı. Ancak son gelişmeler ister istemez İsveç’in yaratabileceği stratejik ve güvenlik sorununu ön plana çıkardı. - İsveç’in karşısında ise söz konusu eylemler nedeniyle sadece Türkiye yok. İsveç tüm İslam âlemini karşısına almış durumda. - Her ne kadar Batı, Vilnius Zirvesi öncesinde üyelik konusunda Türkiye’nin adım atmasını istese de, top Türkiye’nin değil İsveç’in sahasında. - Vakit var, uygulama, idari uygulama hatta NATO üyeleri önünde yapılacak bir konuşma ve samimiyet kilit açabilir.",https://www.hurriyet.com.tr/yazarlar/hande-firat/korfeze-cikarma-42293766
Hande Fırat,İsveç’in üyeliğine şartlı vize,"Temmuz 12, 2023 07:31","ERDOĞAN’IN AB HAMLESİ - Türkiye’nin AB konusunu gündeme taşıyacağını zirve öncesi ilk olarak Dışişleri Bakanı Hakan Fidan telefonda görüştüğü ABD Dışişleri Bakanı Blinken’a söyledi. - Clinton döneminde de Türkiye’nin AB sürecini destekleyen Blinken, Hakan Fidan’a telefonda aynı desteği yineledi. Blinken-Hakan Fidan görüşmesinin ardından bu kez aynı mesajı Cumhurbaşkanı Erdoğan, ABD Başkanı Biden’a verdi. - Biden’ın kısa bir şaşkınlık anından sonra Türkiye’nin politikasını destekleyeceğini söylemesinin ardından yeni yol haritası devreye sokuldu. TÜRKİYE NEDEN AB KARTI AÇTI? Kaynaklar, Cumhurbaşkanı Erdoğan’ın ve kurmayları Dışişleri Bakanı Hakan Fidan, Milli Savunma Bakanı Yaşar Güler, MİT Başkanı İbrahim Kalın, Cumhurbaşkanı Başdanışmanı Akif Çağatay Kılıç ve Cumhurbaşkanlığı İletişim Başkanı Fahrettin Altun’un üzerinde çalışarak hayata geçirdiği kartı şöyle açıklıyor: - Türkiye, AB’yi yıllardır bekliyor. AB üyesi olan NATO ülkeleri ise İsveç şartını 3 ay bekleyemediler. Türkiye açısından birlikle müzakerelere yeniden başlayacağına ilişkin yol haritasının ortaya konulması ve vize serbestisi üzerinde çalışmak önemli. Bu nedenle NATO’nun resmi sayfasına konulan bildiride bu başlıkların yer alması önemseniyor. - Türkiye’nin AB işbirliğini yeniden ön plana çıkarmak için elindeki fırsatı kullandığına vurgu yapmak gerekiyor. Cumhurbaşkanı Erdoğan, NATO Genel Sekreteri Stoltenberg ve İsveç Başbakanı Ulf Kristersson önceki gün Vilnius’ta buluştu. İSVEÇ’İN ÜYELİK SÜRECİ NASIL İŞLEYECEK? NATO yetkililerinin yaptığı açıklamalar üzerine Türkiye, İsveç’in üyeliğine yeşil ışık yaktı. Anlaşmayı da Meclis’e göndereceğini ifade etti. Ancak süreç bugünden yarına hayata geçecek değil. - 3’lü mutabakat çalışmaları bir yandan devam ederken diğer yandan NATO Genel Sekreteri’nin atayacağı özel terörle mücadele temsilcisi çalışmalarını yürütecek. Bu arada, Türk kamuoyu ve TBMM’de bulunan diğer siyasi partilerin ikna edilmesi için İsveç’in somut adımlar atması da gerekecek. ATILACAK ADIMLARA BAĞLI - İsveç’le 3’lü görüşmelerde, İsveç Başbakanı Türk heyetine terör örgütlerini işaret ederek “Biz de ülkemizi bunlara teslim etmek istemiyoruz” dedi. - Yetkililer, İsveç konusundaki anlaşma metninin bir beyanname olduğuna dikkat çekip “Meclis onay sürecinin İsveç tarafından atılacak adımlara bağlı olduğunu” söyledi. Bu nedenle TBMM’nin İsveç’in atacağı adımlar konusunda ikna edilmiş olması önem taşıyacak. ÖRTÜLÜ AMBARGOLARA SON NATO müttefiklerinin bir süredir Türkiye’ye yönelik uyguladığı örtülü ambargoların kaldırılması da Türkiye’nin çabalarıyla metne dahil edildi. - İsveç doğrudan silah satış ambargosunu kaldırmayı taahhüt ederken, NATO Genel Sekreteri Stoltenberg’in AB üyesi ülkelerle yaptığı görüşmeler neticesinde diğer ülkelerin de bir süredir sürdürdükleri örtülü ambargonun varılan uzlaşma çerçevesinde kaldırılması taahhüt edildi. - Bu durum, AB üyelerini olduğu kadar F-16 sürecinde Türkiye’nin önüne İsveç üyeliği şartını koyan ABD’yi de ilgilendiriyor. Kısacası kongrenin elinde artık bir İsveç kartı kalmadı. TERÖR ÖRGÜTLERİNİN BİLDİRİDE YER ALMASI Her ne kadar PKK, YPG-PYD ve FETÖ terör örgütleri Türkiye’nin çabalarıyla daha önce de NATO tarafından bazı bildiri ve açıklamalara girmiş olsa da varılan anlaşmayla bu kez güçlü bir şekilde bir kere daha vurgulanması önemli. Türkiye, öncelikle İsveç’ten FETÖ, PKK, YPG ve PYD konusunda iade süreçleri, sınır dışı etme, malvarlığı dondurma gibi adımları bekliyor. Metne FETÖ kelimesi Madrid zirvesinde olduğu gibi Cumhurbaşkanı Erdoğan’ın ısrarı üzerine girdi. Erdoğan aksi takdirde kabul etmeyeceğini de belirtti. - Diğer yandan İsveç’in terör örgütlerinin eylemlerine idari kararlarla izin vermemesini bekliyor. - Akıllardaki soru, söz konusu maddenin NATO müttefiki adı altındaki başta ABD olmak üzere diğer Batılı ülkeler tarafından uygulanıp uygulanmayacağı. Müttefiklik hukuku çerçevesinde başından beri terör örgütleriyle işbirliği yapılmaması gerektiğinin altını çizen Türkiye, başta ABD olmak üzere diğer müttefiklerinden de aynı hassasiyeti göstermesini bekliyor. - ABD, Suriye’nin kuzeyinde politikasını değiştirmeye yanaşmasa da Türkiye her zaman olduğu gibi son NATO bildirisine de atıfta bulunarak tezlerini savunmaya devam edecek ve terör örgütleriyle işbirliğinin sona erdirilmesini aynı kararlılıkla isteyecek. DENGE POLİTİKASI Türkiye’nin Rusya’ya sırtını dönerek yönünü tamamen Batı’ya çevirdiği şeklinde yaratılmaya çalışılan algı doğru değil. Türkiye, uluslararası ve bölgesel güç olarak denge politikasını sürdürmeye devam edecek. Bu kapsamda Batı ve Avrupa ile ilişkiler geliştirilmeye devam edilirken Rusya Devlet Başkanı Putin ile de “şeffaf görüşmeler” sürdürülecek.",https://www.hurriyet.com.tr/yazarlar/hande-firat/isvecin-uyeligine-sartli-vize-42297362
Hande Fırat,Üçüncü siyasi güç: Göç,"Temmuz 04, 2023 06:29","Parlamento başkanının sağındaki koltuklara oturan ve değişimlere karşı çıkan zengin burjuva kişiler, daha çok monarşist muhafazakâr görüşleri destekleyenlermiş. İhtilal sonrası kurulan parlamentoda özgürlükleri destekleyen ve halkçılar olarak bilinen temsilciler de başkan koltuğunun solunda oturmuşlar. Sol siyasi görüş; sanayileşmeyle birlikte zenginliğin eşit dağılımını destekleyen, emekten taraf olan, odağına din, ırk, milliyet, cinsiyet gibi kavramlar yerine insanı alan bir düşünceye evrilmiş. Değişimi istemeyen zenginler ise tam tersine ırkçılığı öne çıkaran politikalar benimsemiş. - Fransa siyasetinde Macron’un temsil ettiği sağ siyasi görüş uzun zamandır zenginlerin ve patronların talep ettiği, emeklilik yaşını yükseltmek gibi milyonları etkileyen ekonomik uygulamaları hayata geçiren bir dizi yasa değişiklikleri yaptı. - İşsizlik, maaşlardaki uçurum, pandemi yüzünden kiralardaki, elektrik ve doğalgaz faturalarındaki astronomik artışlar yüzünden banliyölerde yaşayan düşük gelirli üçüncü nesil Afrikalılarda biriken stres, 17 yaşındaki göçmen çocuğun polis tarafından öldürülmesi sonucu açığa çıktı. Bir hafta içinde de Fransa genelinde kitleselleşti. YAĞMA VE YAKMA - Gösterilerde yağmalama, gelir adaletsizliğine bir tepki olarak öne çıkarken, araba ve bina yakma ise “Beni yok sayma, ben buradayım, ben de bir bireyim, eşitlik ve adalet istiyorum” mesajı olarak algılanıyor. AŞIRI SAĞ KORUMA REFLEKSİ - Olaylara müdahalede Fransız devlet mekanizması yetersiz kalınca Fransa’nın aşırı sağcı siyasetçilerinden Marine Le Pen’in destekçileri sokağa inip ellerine geçirdikleri beyzbol sopalarıyla protestoculara saldırdı. - Bu da aşırı sağcıların “Benim malıma, devletime zarar veremezsiniz” deme yöntemi. ÜÇÜNCÜ SİYASİ GÜÇ: GÖÇMEN Göç alan Avrupa demokrasisi sağ ve sol görüş olarak dengelenmişken kimliklerini, benliklerini ve dini değerlerini kaybetmek istemeyen, banliyö ve taşrada yaşayan göçmen kesimi de kendilerini siyaseten var etme gayretindeler. - Şimdilik daha çok sola yakın siyaseti destekleyen göçmenler, zamanla bağımsız bir aktör haline dönüşebilirler. - Ancak göçmenlerin yükselişi, aşırı sağı ve ırkçılığı da yükseltiyor. - Aşırı sağın da göçmenleri yok sayan, onları ötekileştiren politikaları göçmen saflarını sıkılaştırıyor. FRANSA’DAKİ EYLEMLER AVRUPA’YA YAYILIR MI - Güçlü devletler ne yazık ki giderek ırkçı hale geliyor. ABD’deki polis şiddetinin Fransız polisince de örnek alındığı anlaşılıyor. - Bu da aşırı sağ görüşü paylaşan devlet mekanizmalarının bir ağ içinde birlikte hareket ettiklerini gösteriyor. - ABD’deki protestolarda zenciler, Fransa’dakiler de ise Kuzey Afrikalı göçmen çocukları öne çıkıyor. - Başka Avrupa ülkelerinde destek amaçlı bazı gösteriler olsa da genele yayılması zor görünüyor. PEKİ ANKARA GELİŞMELERİ NASIL TAKİP EDİYOR Ankara, başta Fransa olmak üzere Avrupa’daki gelişmeleri kaygı ve hassasiyetle takip ediyor. Bakış açısını şöyle özetleyebiliriz: - Gösteri ve protesto hakkı toplum açısından doğal bir hak. - Ancak kamu düzeninin bozulması, vandalizm kabul edilebilir değil. - Diğer yandan Fransa’daki Afrika kökenli 17 yaşındaki gencin olayları tetikleyen ölümü ilk ölüm değil. - Bir yanda Fransa’ya ve Avrupa’ya sömürgecilikleri üzerinden gelen insanların toplumda “ikinci sınıf olarak görülmeleri” ile başlayan sorunlar, diğer yanda ise bu kıtalardaki sömürgecilik geçmişini unutarak onlara karşı sokağa çıkan radikal sağcı gruplar. - Ankara’ya göre başta Fransa olmak üzere Avrupa ülkeleri tüm bu yaşananların ardındaki sosyal motivasyon ve sorunu iyi analiz etmeli. - Fransa’daki bir başka sorun ise sosyal tabakalar arasındaki gelir dağılımı makasının en açık Avrupa ülkesi olması. Ankara’ya göre bu sorun da olayları tetikledi. TÜRKİYE’DE DURUM NE Aşırı sağı temsil eden ve göçmen karşıtlığı bilinen Ümit Özdağ, Fransa’da yaşananların Türkiye’de de benzer çatışmalara yol açabileceği iddiasını dile getirdi. AK Parti Genel Başkan Yardımcısı ve Parti Sözcüsü Ömer Çelik bunu; “Türkiye’nin insani değerlere dayanan göç politikası ile Fransa’nın sömürgeci politikalarına ve ırkçı şiddete duyulan tepkiyi mukayese etmek, şuursuz ve kötü niyetli bir yaklaşımdır” sözleriyle kınadı. - Ankara’ya göre iki farklı konu karıştırılmamalı. - Fransa’da harekete geçen kitleler, Fransa’nın eski sömürgelerinden hizmet için gelenler, getirilenler. - Türkiye’deki Suriyeliler sığınmacı. Sömürge siyaseti üzerinden değil, savaştan kaçarak misafir olarak gelenler. - Aşırı sağ temsilcileri, radikal ırkçı söylemlerle seçmenlerini konsolide etmek istiyorlar. Ancak çok tehlikeli sularda yüzüyorlar. - Bu süreçte, söylemlere dikkat edilmesi gerek. Kimse sokakların karışmasını istememeli. Bu sadece terörün işine yarar. VİLNİUS ZİRVESİ BİR yandan da gözler 11-12 Temmuz’da Litvanya’nın başkenti Vilnius’ta yapılacak olan NATO Liderler Zirvesi’nde. Başta Fransa olmak üzere Avrupa’da da kısmen yaşanan sorun gündemde olacaktır. Cumhurbaşkanı Erdoğan’ın zirvede çok sayıda ikili görüşme yapması bekleniyor. Bu görüşmelerden biri de Yunanistan Başbakanı Kiryakos Miçotakis ile olacak. Yunan basını, söz konusu görüşmenin ardından liderlerin, ikili temasların tekrar başlayacağını duyurmalarının beklendiğini belirtti. Ankara’nın hedefi ise şöyle: YENİ SAYFA - İki ülkede de seçimler bitti, güçlü hükümetler kuruldu. - İyi niyetle, konuşarak yeni bir sayfa açma zamanı geldi. - Görüşmede iki ülke arasında önümüzdeki süreçteki iletişimin yapısı ve tonu belirlenmeli.",https://www.hurriyet.com.tr/yazarlar/hande-firat/ucuncu-siyasi-guc-goc-42293239
Hande Fırat,"Hadi bankalar, üzerinize düşeni siz de yapın","Haziran 26, 2023 06:30","Hafize Gaye Erkan başkanlığındaki TCMB’nın yaklaşık 2.5 yıl sonra ilk faiz artışı kararının ardından; ekonomi yönetiminin “dengeli, kademeli, veriye dayalı ve kontrollü” şekilde adımlarını atacağını söylemiştik. 650 baz puanlık faiz artışının ilk işaret fişeği olarak yorumlanması gerektiği ve devamının geleceği ekonomi bürokrasisi tarafından dile getiriliyordu. Faiz artış kararı ve TCMB Başkanı Erkan’ın Türkiye Bankalar Birliği yönetimi ile görüşmesinin hemen ardından bankaların uzun süredir dile getirttiği sorunlardan birinin çözümü için düğmeye basıldı. SADELEŞMENİN DEVAMI GELECEK - Merkez Bankası, sadeleştirme politikası kapsamında menkul kıymet tesis oranının yüzde 10’dan yüzde 5’e düşürülmesine karar verdi. - Bankalara, liralaşmayı teşvik etmek için uygulanan menkul kıymet tesis oranlarını düşürdü ve şartların birçoğunu belirsizlikleri de ortadan kaldıracak şekilde yumuşattı. - Yani bu yöntemlerle bankaların üzerindeki kısıtlamalar gevşetiliyor. - Bunun da devamı gelecek ancak ekonomi yönetiminin dengeli ve kademeli adımları aynı mantıkla sürecek. MERKEZ BANKASI’NIN YOL HARİTASI NE Peki Merkez Bankası ne yapmaya çalışıyor? İlk faiz kararında olduğu gibi TCMB, büyük yatırım bankalarının çok yüksek oranlı faiz artışı beklentisinde olduğu gibi, piyasanın diliyle “gel gel” tezgâhına düşmüyor. Son derece akıllıca bir strateji izliyor. Politika faizini artırırken nasıl kademeli gidiyorsa, bunu yaparken sadeleşme süreci ile de bankaların mevduat faizlerini aşağıya çekecek değişiklikler yapıyor. Bu ne anlama geliyor? HEDEF, BANKA VE PİYASA FAİZLERİNİN AŞAĞIDA DENGEDE BULUŞMASI - Mevduat faizi düştükçe kredi faizleri de düşecek demek oluyor. Çünkü piyasada çok uzun süredir faizler, politika faizinin çok üstünde bunu yukarı çeken de mevduat faizinin bulunduğu seviyeler. - Oranların böyle oluşmasının nedeni de daha önce kademe kademe artırılan menkul kıymet tesisi zorunluluğu. - Merkez Bankası, politika faizini yukarı çekerken, banka ve piyasa faizleri aşağıda bir denge bulacak. Çok zekice değil mi? - Sonuç: Büyüme için kritik unsurlardan olan kredilerin yeniden kullandırılmaya başlamasının önü yavaş yavaş açılıyor. Anlayacağınız TCMB sakin sakin taşları döşemeye başladı. Olumsuz bir bakış açısıyla bakmak yerine, doğru adımlar için banka bir bravo haketmiyor mu? BANKALAR ÜZERİNE DÜŞENİ YAPMALI... Hazine ve Maliye Bakanı Mehmet Şimşek de, faiz kararının alındığı gün ne demişti: “Bu süreç kararlılıkla ve kademeli olarak yönetilecektir.” Artık bu saatten sonra bankaların da üzerlerine düşeni yapması, ekonomi yönetiminin adımlarının daha efektif olması için kararlara uyum sağlaması gerekiyor. BAE İLE KRİTİK YAKINLAŞMA Birleşik Arap Emirlikleri (BAE) ile diplomatik sorunun aşılmasından sonra oldukça ciddi konularda ilerleme sağlanmıştı. Geçen hafta Cumhurbaşkanı Yardımcısı Cevdet Yılmaz ile Hazine ve Maliye Bakanı Mehmet Şimşek’in BAE’de gerçekleştirdiği üst düzey ziyaretten bahsetmiş ve 30-40 milyar dolarlık bir yatırımın altyapısının hazırlandığını belirtmiştim. Enerji, savunma sanayi başta olmak üzere birçok alanda Türkiye’deki yatırımlarla ilgilenen ve somut adımlar da atan Birleşik Arap Emirlikleri’ne Cumhurbaşkanı Recep Tayyip Erdoğan’ın Kurban Bayramı sonrası yapacağı ziyaret sırasında anlaşmalar imzalanacak. KISA SÜRELİ DEĞİL DOĞRUDAN YATIRIM GELİYOR - İlk pakette yenilenebilir enerji, ulaşım (limanlar, havaalanları, altyapı) ve deprem bölgesinin yeniden yapılandırma çalışmalarının finansmanı yer alacak. Bunları sektörler takip edecek, savunma sanayi gibi. - Daha önce de bahsetmiştim; bu yatırımların temel özelliği, Türkiye gibi gelişmekte olan ülkeler için doğrudan yatırımlar olması, yani kısa süreli portföy girişleri değil. - Yani BAE ile Türkiye kalıcı, uzun soluklu direk yatırım yapma konusunda anlaştı. Bu kapsamda iki ülkenin üst düzey heyetleri bayram seyran demeden yoğun bir çalışma içindeler. EN BÜYÜK VE EN KAPSAMLI YATIRIMLARDAN OLACAK - BAE ile yapılacak anlaşmaların en büyük özelliklerinden biri de çok uzun yıllardır tek kaynaktan yapılacak en kapsamlı ve büyük yatırım olma özelliği taşıması. BAE için kritik konulardan biri olan Bayraktar SİHA talebinin karşılanmasından sonra aşılan güven eşiği sonrası Türkiye’ye yapılacak bu yatırımlar iki ülkenin ilişkilerini perçinleyecek gibi gözüküyor. Çünkü bu da Körfez Bölgesi’nden yükselen ilk işaret fişeği, devamı gelecek...",https://www.hurriyet.com.tr/yazarlar/hande-firat/hadi-bankalar-uzerinize-duseni-siz-de-yapin-42289948
Hande Fırat,Ankara’nın baş döndürecek uluslararası trafiği... VILNIUS Zirvesi’ne hazırlık,"Temmuz 07, 2023 06:29","Tüm gözler Türkiye’ye çevrilmiş olacak. Batı’nın amacı İsveç’in NATO üyeliğine Türkiye’nin bir an önce evet demesi. İlgili yasal adımları atan İsveç’in, iş uygulama ve idari karar vermeye gelince neredeyse hiçbir şey yapmaması, son olarak Kuran-ı Kerim’in yakılması Türkiye’nin kırmızı çizgileri. Üstelik bu konu sadece Türkiye’yi değil tüm İslam alemini haklı olarak rahatsız etti. Bu yazının yazılmakta olduğu saatlerde Dışişleri Bakanı Hakan Fidan, MİT Başkanı İbrahim Kalın, Cumhurbaşkanı Başdanışmanı Akif Çağatay Kılıç Türkiye, Finlandiya, İsveç arasındaki üçlü daimi mekanizma toplantısındaydı. Türkiye hassasiyetlerini bir kez daha dile getirdi. Batı da Vilnius’a kadar baskıyı sürdürecek. Bu nedenle Vilnius’da zirve öncesi de üçlü bir mini zirve düzenlenecek. Cumhurbaşkanı Tayyip  Erdoğan’ın da pazartesi günü bu üçlü zirvede NATO Genel Sekreteri ve İsveç Başbakanı ile bir araya gelmesi bekleniyor. BRÜKSEL’DE  ÖNEMLİ TOPLANTI Gelelim Türkiye ile Ermenistan Normalleşme Süreci Özel Temsilcisi Büyükelçi Serdar Kılıç’ın Brüksel’de katıldığı bir başka önemli toplantıya... - Toplantı üçüncü ülke vatandaşlarının Türkiye ve Ermenistan arasındaki sınırdan geçişlerinin sağlanabilmesi için yapılıyor. Örneğin bir Amerikalı, Türkiye’den Ermenistan’a ya da Ermenistan’dan Türkiye’ye geçemiyor. - Ermenistan bu durumun çözülmesini, üçüncü ülke vatandaşlarının sınırdan geçebilmesini istiyor. - Türkiye, Azerbaycan-Ermenistan arasındaki diyaloğun sürmesi, Türkiye-Ermenistan diyaloğunda gelişmeler olması nedeniyle bu talebe karşı olumsuz değil. - Sonuç çıkarsa iki ülke arasında yeni bir adım atılmış olacak. ZELENSKİ BUGÜN TÜRKİYE’DE Cumhurbaşkanı Erdoğan temmuzun ikinci haftasında Körfez turunda olacak. Ancak bunun öncesinde iki önemli yabancı devlet başkanı Ankara’ya gelecek. Bugün Ukrayna Devlet Başkanı Zelenski Türkiye’de. Rusya ve Ukrayna arasındaki savaş sürerken, güvenlik nedeniyle son dakikaya kadar gizli tutulan ziyarette Erdoğan ve Zelenski’nin gündem başlıkları şöyle: YENİ ESİR DEĞİŞİMİ YOLDA - Rusya ve Ukrayna arasındaki savaş, savaşın sona ermesi için Türkiye’nin arabuluculuk girişimleri. - Rusya, 17 Temmuz’da sona erecek Karadeniz Tahıl Koridoru Anlaşması’nın uzatılıp uzatılmayacağı konusunda nihai kararı vermediğini açıkladı. Açıkladı ama Ankara’ya gelen bilgiye göre Rusya’nın anlaşmasının uzamasından yana olmadığı yönünde. Rusların istediklerini alamadıklarını belirten yetkililer, Rusya’nın tahılını ve gübresini satamadığına dikkati çekiyor. Üstelik de ambargo nedeniyle swift yapılamadığı için Rusya sorun yaşıyor. - Dünya, iki ülke arasındaki esir değişimini Cumhurbaşkanı Erdoğan’ın (22 Eylül 2022) New York’taki Türkevi’nde gazetecilere yaptığı açıklamada “Rusya Devlet Başkanı Vladimir Putin ve Ukrayna Devlet Başkanı Volodimir Zelenski ile yürüttüğüm diplomasi trafiği sonucunda Rusya ve Ukrayna arasında 200 savaş esirinin mübadelesi bugün yapıldı” sözleriyle öğrenmişti. Nefes kesen esir değişimi hikâyesini daha önce bu köşede kaleme almıştım. Şimdi yeniden iki ülke arasında esir değişimi gündemde. Tahmin edeceğiniz gibi Türkiye yine iki ülke arasında önemli rol oynayacak. MAHMUD ABBAS DA GELİYOR Bu bölümü bitirirken, Filistin Devlet Başkanı Mahmud Abbas’ın bu ay içinde Türkiye’ye bir ziyaret gerçekleştireceğini de duyuralım. TEHDİT SİYASETİ TERÖR tehdidi. Hastalık tehdidi. Akran tehdidi. Ulusal güvenlik tehdidi. Gıda güvenliği tehdidi. Savaş tehdidi. Tehdit de tehdit... Modern zamanlarda güvenlik o kadar öne çıktı ki... Demokrasiler de bundan payını alıyor. Oy kullanma alışkanlıkları değişiyor. Kazanımlarını kaybetmek istemeyenler ve rahatlarının bozulmasını istemeyenlerle, zenginleşmek ve daha rahat bir hayat peşinde koşanlar arasında bir çekişme, bir gerginlik var uzun zamandır. İşte iktidar olmayı hedefleyen siyasiler de oy verecek iki tarafın isteklerini gerçekleştirme yarışına girip popülist söylemlerini artırıyor. Biz gazetecilere de bu durumu analiz edip anlamak ve anlatmak düşüyor. ALMANYA’DA SAĞ POPÜLİZM NEDEN YÜKSELİŞTE Almanya için Alternatif Partisi (AfD), seçmenler arasında giderek daha fazla destek buluyor. Almanya’da geçtiğimiz hafta iki seçim başarısı elde etti. Peki, bu yükselişin sebepleri neler? - Almanya’nın doğusundaki Saksonya eyaletine bağlı küçük bir kasabada belediye başkanlığı seçimi yapıldı. - AfD adayı bağımsız rakibini yenerek Almanya’daki ilk AfD’li belediye başkanı oldu. - Bu başarıdan birkaç hafta önce de yine Doğu eyaletlerinden Thüringen’e bağlı Sonneberg ilçesindeki ikinci tur kaymakamlık seçimini, AfD’nin adayı kazanmıştı. - Sağ popülist parti, artık Alman seçmenlerin yüzde 20’sinin onayını alabiliyor. - Almanya’daki analistler aşırı sağ değil, sağ popülist sıfatını özellikle tercih ediyorlar. Aslında bal gibi aşırı sağ. - Lakin Nazi geçmişinden ötürü aşırı sağ söylemini dillendirmekten çekiniyorlar. - AfD’nin popülist çizgisinin, Almanya’daki orta direk olarak tabir edilen kitlede de giderek kabul bulduğu endişesi hâkim. - Siyasi analistler; iyi eğitimli, genç ve modern orta sınıf mensuplarının AfD’ye yakınlık göstermesinden tedirginler. DEMOKRASİ İÇİN TEHDİT Mİ AfD alenen ırkçılık propagandası yapmasına rağmen, çok sayıda Alman seçmenin AfD’ye oy vermesi bir kesimi endişelendiriyor. Boşuna demedik. Tehdit de tehdit, tehdit de tehdit diye... İşte o yüzden Almanya’nın iç istihbarat teşkilatı gözetimi altında bulunan parti, kısmen aşırı sağcı ve dolayısıyla anayasa karşıtı ve anti-demokratik bir siyasi hareket olarak sınıflandırılıyor. Yani tehdit olarak görünüyor. PEKİ YA TRUMP DA MI TEHDİT ABD Kongresi’nin Trump destekçileri tarafından basıldığı 6 Ocak saldırısını soruşturan komisyon, ABD’li aşırı sağcı grupların süreçteki rolünü ve bu gruplarla Trump’ın yakın çevresi arasındaki ilişki epeyce bir sorguladı. Komisyonun; Trump’ın destekçilerine Kongre’ye yürüme çağrısı yaptığı ancak hiç paylaşmadığı taslak bir Twitter mesajına ulaşması ise çok ilginçti. Demek ki koskoca ABD Başkanı bile ABD için bir tehdit olarak algılanmış ve teknik takibe alınmıştı. TEHDİTLE MÜCADELE İÇİN GÜÇLÜ DEVLET ŞART Neticede gerek Almanya gerekse ABD’de devlet mekanizmaları, ulusal güvenliklerine yönelik tehditleri Anayasal ve meşru çizgide kalabilerek bertaraf etme yetenekleri geliştirmiş. Türkiye’de de teröre ya da başka tehditlere bel bağlayarak siyasi alan açmak isteyenler, önce halkın, sonra da hukukun barajına takılıyor. Son seçimlerde bunu gördük.",https://www.hurriyet.com.tr/yazarlar/hande-firat/ankaranin-bas-dondurecek-uluslararasi-trafigi-vilnius-zirvesine-hazirlik-42294910
Hande Fırat,Eşzamanlı dış politika ve ekonomi adımları,"Temmuz 15, 2023 06:29","Cumhurbaşkanı Recep Tayyip Erdoğan’ın NATO Zirvesi için Litvanya’ya gitmeden önce düzenlediği basın toplantısında yeniden yaktığı Avrupa Birliği (AB) ateşi ve Rusya endişesi nedeniyle üye olmak isteyen İsveç konusunda yaptığı açıklamalar daha uçak Litvanya’ya havalanmadan Batı başkentlerini hareketlendirmişti bile. Türkiye için ciddi kazanımların olduğu, arka kapı diplomasisinin engelleri aştığı, Türkiye’nin yeniden AB ve ABD ile yeni bir dönemi açan zirvenin hem iç politika hem dış politika hem de ekonomi açısından göz ardı edilemeyecek sonuçları oldu. GAME CHANGER Cumhurbaşkanı Erdoğan, “game changer” olarak zirveye damgasını vurdu, bunun ayrıntılarını zaten hafta boyu uzun uzun kaleme almıştık. Zirvenin etkilerinin uluslararası boyutunu yeterince işledik. Bugün biraz da, geçtiğimiz günlerde yazdığım ekonomi yazısının devamı niteliğinde, yeni oluşan atmosferi de ekleyerek gördüklerimi sizlerle paylaşmak istiyorum. EKONOMİNİN YENİDEN İNŞASI Ekonomi yönetimi, Cumhurbaşkanı Erdoğan’ın desteğini alarak ekonomiyi yeniden inşa etmeye çalışıyor. Tüm zorluklara, maliyetlere karşı bu yolda ilerlemeye de kararlı. Cumhurbaşkanı Erdoğan, Vilnius Zirvesi’nden dönüşünde uçaktaki açıklamalarında, “Ekonomide göreve getirilen ehil ekibin çalışmalarının olumlu yansımalarını almaya başladık” dedi. Ayrıca, “Ekonomi programımızı, belirlediğimiz hedeflerimiz doğrultusunda tavizsiz uygulayacağız. Uluslararası rezerv birikimini artırmak için rasyonel politikaları hayata geçiriyor, uluslararası yatırımları ülkeye çekmek için çalışıyoruz” diye konuştu. Cumhurbaşkanı, uluslararası rezervlerdeki artışa da dikkat çekti. Artık eksilen değil, artan bir TCMB rezervi olacağını zaten daha önce söylemiştik. Önce Batı ile yeni ilişkilerin ekonomik getirilerini yaptığım görüşmeler çerçevesinde sizlerle paylaşmak isterim: ABD İLE TİCARET HACMİNİN ARTMASI GÜNDEMDE ◊ ABD ile inişli-çıkışlı devam eden ilişkiler belli alanlarda artık iyileşme dönemine giriyor. Bununla F-16 gibi savunma alanındaki kazanımlarla ikili ilişkilerde ticaret hacminin artmasının yanı sıra ABD’den yatırımcıların yavaş yavaş Türkiye’ye geleceğini göreceğimiz bir dönem olacak. ◊ AB açılımı ile yıllardır beklemeye alınan Gümrük Birliği Anlaşması’nın güncellenmesi gibi çok kritik bir alanda ilerleme olabilir. Türkiye’nin özellikle hizmetler, tarım-gıda alanlarından mal ticaretinin serbestleştirilmesine kadar bazı revizyon talepleri var. Burada temin edilecek en küçük kazanımla bile Türkiye’nin en büyük ihracat partneri olan AB ile ticareti çok ciddi oranda artacaktır. ◊ AB ile vize serbestisinin ticaretin geliştirilmesinde Türkiye lehine çok önemli bir fırsat yaratacağı da bir gerçek. YABANCI SERMAYE GİRİŞİ BEKLENİYOR ◊ NATO’ya üyeliğine yeşil ışık yakılan İsveç’in en önemli fonlarının kapattığı ve üstü örtülü şekilde ambargo uyguladığı Türkiye’ye yeniden dönüşleri çok uzun zaman almayacak. Sermaye piyasaları açısından kayda değer yabancı kaynak girişleri olacak. ◊ Dünya ekonomileri ile uyumlu ve rasyonel ekonomi politikalarına ABD, AB ve NATO’daki yeni yaklaşımın etkisiyle bir kısmı da politik olarak Türkiye’den giden fonlar ve yatırımcılar yeniden Türkiye piyasalarına dönecek. KÖRFEZ TURUNA DOĞRU Cumhurbaşkanı Erdoğan’ın pazartesi günü başlayacak, Suudi Arabistan, Katar ve Birleşik Arap Emirlikleri’ni kapsayacak gezisi ekonomi açısından da önemli kazanımlar sağlayacak. Hazine ve Maliye Bakanı Mehmet Şimşek’in Cumhurbaşkanı Yardımcısı Cevdet Yılmaz ile başlattığı hazırlık ziyaretlerine TCMB Başkanı Hafize Gaye Erkan da dahil oldu. Çok ciddi hazırlıklar yapıldı. Önümüzdeki dönem, turizme ek olarak Türkiye’ye önemli bir kaynak girişinin kapılarını açacak altyapı çalışmaları tamamlandı. Yaptığım görüşmelerden edindiğim izlenimleri ve beklentilerimi madde madde sizlerle paylaşmak isterim: Cevdet Yılmaz BAE Devlet Başkanı El Nahyan ile de bir araya gelmişti. ÜÇ ÜLKE, 50 MİLYAR DOLARLIK YATIRIM BEKLENTİSİ ◊ Gelecek hafta yapılacak Körfez çıkartmasının çok daha hızlı sonuç vermesi mümkün. Daha önce yazdığım BAE ile yapılan görüşmelerde 40 milyar dolar olan yatırım beklentisi, üç ülkeyi kapsadığında çoktan 50 milyar doların üstüne çıktı bile. Bu ziyarette bunların tamamı imzalanamayabilir ama inanın masada 50 milyar doların çok üstünde bir tutar yer alıyor. ◊ Üç ülke de Türkiye’deki enerji, altyapı, ulaştırma, savunma sanayisi alanında hem ortak yatırım hem satın alma hem proje geliştirme gibi seçenekleri tek tek değerlendiriyor. ◊ Hareketli olacak otomotiv sektörünün yanı sıra bunlara finans sektörü de eklenebilir. Mehmet Şimşek - Hafize Gaye Erkan BİST’E YENİ KAYNAK GİRİŞİ BEKLENİYOR ◊ BİST’e yeni kaynak girişi olabileceği gibi Suudi Arabistan, BAE ve Katar’dan bankacılık sektörü ve aracı kurum satın almalara kadar bazı yatırım fırsatları aranıyor. ◊ Çok erken aşamada olması nedeniyle bahsetmek mümkün değil ama kamuya ait olmayan Türkiye’nin yüzakı/yıldızı olan bazı özel şirketlere de çok ciddi teklifler vermeye hazırlanan Körfez ülkeleri var. SUUDİ ARABİSTAN NEOM’A TÜRK ŞİRKETİ KATMAK İSTİYOR ◊ Biliyorsunuz, Suudi Arabistan eşi benzeri olmayan Neom adlı bir şehir kuruyor. Her şeyin en iyisini, en modernini isteyen Suudi Arabistan’daki yapım ihalelerine aklınıza gelebilecek büyük birçok Türk şirketinin katılması isteniyor. 50 milyar doları bulacağı söylenen bu ihalelerden, Cumhurbaşkanı Erdoğan’ın ziyaretiyle önemli pay alınacaktır. ◊ Bunların hepsi bir günde olmayacak ama şu 10 gün içinde çok ciddi bir yol alındı. ◊ Türkiye’ye önemli bir döviz girişinin kapıları aralandı. Kimisi için küslük, kimisi için ambargo kimisi için uygulamalardan kaynaklanan mesafe ortadan kalkıyor. RAHAT BİR NEFES ALINABİLECEK DÖNEMİN KAPILARI AÇILIYOR TCMB de nihayet derin ve rahat bir nefes alacağı döneme girmekten hiç olmadığı kadar umutlu. Tünelin sonunda ışık görülüyor. Elbette TCMB oturmuş “Ne olacak bakalım” diye beklemiyor. Söz verdiği gibi faiz kararının ardından adım adım sadeleştirmeyi hayata geçiriyor, piyasaların güvenini kazanıyor. ◊ Mesela TCMB artık piyasanın ifadesiyle “arka kapıdan” döviz satışıyla rezervini harcamıyor, zorunlu karşılıklar alanında aldığı adımlarla mevduat faizini aşağı çekecek adımlar atıyor ki bu da şirketler için hayati olan kredi faizlerini düşürecek uygulamalar. ◊ TCMB geçen hafta cuma günü attığı adımın etkisiyle yüzde 40’lara gelmiş mevduat faizini şimdi yüzde 30’lar seviyesine yaklaştırması gibi teknik adımları atmaya devam ediyor. ◊ Şimşek ve Erkan ikilisinin dövize müdahale etmeme kararlılığının o kadar korkulacak bir şey olmadığını da gördük. Gecikmeli olarak kur serbest piyasada dengesini buluyor. ◊ Bu hafta önemli bir yatırım kuruluşu, uzun vadeli olarak açtığı dolar pozisyonunu kapattı ve TL’ye geçti. Çok kritik bir gösterge aslında. ◊ Bu adımları gören yabancı yatırımcılar, bankalar, fonlar Cumhurbaşkanı Erdoğan’ın son günlerde attığı ve atacağı kritik adımlarla yeni pozisyonlar alacaklardır; yani ekonomide beklenen iyileşmenin ayak seslerini daha yakından duyacağız. TCMB yapacağı işi gayet iyi biliyor, bir şey söyleyecek değilim ama planlar adım adım uygulanmaya devam edilirse, eli en çok rahatlayacak ilk kurum da TCMB olacaktır, bundan eminim. BİTİRİRKEN... Yazılarıma zaman zaman sert tepkiler de geliyor. Burada hiçbir şey için “güzelleme” yapmadım, yapmıyorum ve yapmayacağım. Cumhurbaşkanı Erdoğan’ın katıldığı zirveleri bizzat izledikten sonra en yetkili isimler ile görüşüp olanları, olacakları tüm gerçekliğiyle yazıyorum. Bir gözümü kapatıp ekonomi, siyaset ve diplomaside yaşananları aktarmıyorum. Gerçekliği en yalın haliyle aktarmayı gazetecilik görevi olarak bildiğimden gelen eleştirilere rağmen bunları olduğu gibi sizinle paylaşmaya devam ediyorum, edeceğim de. Zor zamanlar biliyorum ama zaman haklılığımı teslim edecek. Biliyorum...",https://www.hurriyet.com.tr/yazarlar/hande-firat/eszamanli-dis-politika-ve-ekonomi-adimlari-42298986
Hande Fırat,YSK’nın iki tur arasındaki zamana karşı yarışı,"Haziran 16, 2023 06:29","Elektronik oylama başta olmak üzere dikkat çeken açıklamalarını Armutçu’nun haberinde bulabilirsiniz. Ben sizlere Türkiye’nin ilk kez deneyimlediği ikinci tur seçimine kadar geçen 15 günlük süreçte YSK’nın yaşadıklarını ve aslında 15 günün YSK açısından nasıl zor geçtiğini, bir anlamda zamana karşı nasıl yarıştıklarını anlatacağım. Başkan ve kurul üyeleri 48 saati evlerine gitmeden YSK’da geçirdiler. Zorlu maratonu YSK Başkanı şöyle anlattı: YSK BAŞKANI: İKİ SEÇİM ARASINDA 3 HAFTA OLMASI DAHA MANTIKLI * “14 Mayıs’ta yapılan seçimlerden sonra sabaha karşı sisteme girmeyen oyların tamamını herhangi bir adaya vermiş olmamız halinde bile, yani seçimlerin ikinci tura kaldığı netleştikten sonra 28 Mayıs’ta ikinci turun yapılacağını ilan ettik. * İkinci tur için oy pusulalarının basılma sürecinin başlaması gerekiyordu. Önce siyasi parti temsilcileriyle 2 adaylı pusulanın kanunun öngördüğü şekle uygun olup olmadığı hususunda ön prova yaptırdık. * Uygunluğuna onay verildikten sonra hızla basım işlemine geçildi. Çünkü yurtdışındaki oy verme işlemimiz 20 Mayıs’ta başlıyordu. * Üstelik ilk kez bu seçimlerde kullanılan görme engelli seçmenlerimiz için oy şablonunun da yeniden üretilmesi gerekiyordu. ◊ Yurtdışı oyları için önümüzde yaklaşık 4 günlük zamanımız vardı. * Avustralya ve Yeni Zelanda gibi uçuşların çok sık olmadığı ülkeler de göz önüne alındığında zamana karşı yarış başlamıştı. * Tüm ülkelere oylar gönderilirken Dışişleri’nden, siyasi partilerden de görevliler yer aldı. Bu süreçte de siyasi partilerimizden işleyişe ilişkin bir şikâyet almadık. * İkinci tur arasındaki iki hafta ucu ucuna yetişen bir süreç.  * Benim şahsi fikrimi söylemem gerekirse iki seçim arasında 3 hafta olması daha mantıklı. Nedeni yurtdışında oy kullanılması söz konusu olduğu için. Mevsim şartları el vermezse, uçak seferleri iptal olursa ciddi sıkıntı yaşanabilir. BAŞKAN VE ÜYELER 1 METREYİ KATLAMAYI DENEDİ  Milletvekili oy pusulaları yaklaşık bir metreyi buluyordu. Bu nedenle başkan da üyeler de hem katlayıp zarfa koymayı denedi hem de sandıkların kaç zarf aldığını. Seçimin maliyetinin gizli olmadığını, rakamın çıkarılmakta olduğunu söyleyen YSK Başkanı kamuoyunda tartışılan konulara da açıklık getirdi: SEÇMEN SAYISINDAN FAZLA OY PUSULASI NİÇİN BASILDI * Seçmen sayısından fazla oy pusulası basılması söz konusu değil. * İhale o şekilde yapıldı. Biz ihaleyi sadece birinci tur için yapmış olsak; ikinci tura kaldığı zaman arada 14 günlük süre var, yetişmezdi. İhale üç aşamayı kapsıyor. Birinci tur hem milletvekili hem cumhurbaşkanlığı seçimi, ikinci tura kalırsa cumhurbaşkanlığı seçimi artı ikinci tur adaylardan birisi çekilseydi ‘evet’ ve ‘hayır’ şeklinde hazırlanması gereken pusulalar için. * 65 milyon seçmen var, kanuna göre her yere yüzde 15 fazlasını göndermek zorundayım. Niye o an yağmur, sel olabilir, imha olabilir. Baskıda hata olabilir. AA VE ANKA VERİLERİ NEDEN FARKLIYDI * Ankara’da Çankaya’da bir adayın ya da siyasi partinin güçlü olduğu bilinen bir gerçektir, Sincan’da da başka adayın ve siyasi partinin güçlü olduğu bellidir.  * Biri önce Çankaya’daki verileri alıp girebilir. Diğeri Sincan’ı verebilir. AA’nın, ANKA’nın ya da başka bir ajansın verilerle oynaması söz konusu değil. HEMŞEHRİLİK BERATI VE SESSİZ SEDASIZ 280 MİLYON LİRALIK YARDIM  MALATYA, Kültür ve Turizm Bakanı Mehmet Nuri Ersoy’a fahri hemşehrilik beratı vermiş. Gerekçe olarak da “Malatya’daki çalışmaları ve kendine ait malvarlığından yaptığı yardımlar” gösterilmiş. Sosyal medyada özellikle Bakan’ın otellerine ilişkin bazı iddialar gündeme getirilmişti. Hem haberin hem de iddiaların arkasını merak ettim. Ulaştığım bilgiler şöyle: * 1800 depremzede, Bakan’ın otellerinde üç ay kaldılar. Tesisler turistlere nasıl hizmet veriyorsa öyle verdi. * Arkadaşlarıyla birlikte Malatya’da çadırkent kurdu. * Malatya’da her gün 9 bin kişilik üç öğün yemek verdi. * Kabine içinde toplanan 136 milyon liralık yardımın 100 milyonunu Mehmet Nuri Ersoy verdi. Sadece bu değil, bakanlığının ilk dönemi sona ererken “Cumhuriyet’imizin 100. Yılında Kültür Turizm” adlı kitap bastırmıştı. Sanatçılardan gazetecilere, sivil toplum örgütlerine gönderilen 5 bin kitabın 4 milyon liralık maliyetini de Bakan’ın kendi cebinden karşılandığını öğrendim. Kısacası tebrikler Mehmet Nuri Ersoy.",https://www.hurriyet.com.tr/yazarlar/hande-firat/ysknin-iki-tur-arasindaki-zamana-karsi-yarisi-42284799
Hande Fırat,Kitle psikolojisi,"Mayıs 30, 2023 06:29","Bundan önce ise sanayileşme; işçi, işveren arasındaki sorunlar ve bunların çözümü ile siyasal olarak yönetilmesine kafa yoran bilimadamları ve sosyologların birçok bilimsel eser üretmesine neden olmuştur. İşte bunlardan en meşhuru Fransız Gustave Le Bon’un “Kitleler Psikolojisi ve Devrim Psikolojisi” adlı kitabıdır. Bilenler bilir. Bu kitapta yazılanlar 1900’lü yılların başından itibaren birçok firmanın tüketiciyi, siyasinin ise vatandaşı toplu halde etkilemesi ve yönlendirmesinin önünü açmıştır. Kitapta yazılanların, atomun parçalanmasının fizik biliminde açtığı çığır kadar sosyal bilimlerde etki yarattığını söylersek, mübalağa etmiş olmayız. Bu girizgâhtan sonra konuyu tabii ki Türkiye’nin 2023 seçimlerine getireceğim. TOPLUM MÜHENDİSLİĞİ * Le Bon kitabında, kitle için “zihinlerin tekleşmesi prensibi ve bireylerin farklı zihinlerinin tek bir varlık zihni gibi nasıl birleşebileceğini” açıklamış. * Bu durum sosyologları; kitle karakterini açıklamaya ve bilinç meselesini idrak etmeye itmiş. * Böylece toplum mühendisliği olarak açıklanan kitlelerin nasıl etkileneceği ve yönlendirileceğine dair onlarca yol, yöntem keşfedilmiş. * Bizim için Türkiye’nin son çeyrek yüzyılımıza etki eden siyasi süreçleri analiz ederken, bu yönüyle bakmakta fayda var. SEÇMEN TALEBİ * Zira dün geceki seçim sonuçları 2018’den, 2018 seçim sonuçları, bir önceki referandumdan farklı değil. * Kutuplaşma diye yaftaladığımız durum aslında bir seçmen talebi. * İki kutup aslında siyasi bir denge. * Seçmen tarafından onaylanmış iki iktidar alanı var ülkemizde. * Yarışmayı kazanan siyasi iktidar ülkeyi, kaybeden diğeri ise kendi kitlesini yönetiyor beş yıllığına. DERS ÇIKARMAK * Ülkeyi yönetme ehliyeti alamayan ve bu nedenle kendi kitlesini yönetmeye alışmış kutuplaşmanın muhalefet tarafında kalan temsilcileri, yıllardır bundan ders çıkarmayı değil, kendi iktidar alanlarını yönetmeyi tercih ediyorlar. * Seçim gecesi sıcağı sıcağına muhalefet saflarından yapılan açıklamalar, alınan yüzde 47.84’lük kitle desteğinden memnun olduklarının işareti. SÖYLEM VE TAVIR DEĞİŞİKLİĞİ * Gustave Le Bon’un kitleleri tanımladığı günden bu yana neredeyse 125 yıl geçti, lakin insan psikolojisi o kadar teknolojik gelişmeye ve zenginleşmeye rağmen değişmediğini gösterdi. Halen daha benzer etkilere, benzer tepkiler veriliyor. * Yüzde 47.84’lük kitle desteğinden memnun olanlar söylem ve tavırlarını değiştirmedikleri sürece 2028 seçimlerinde de aynı sonuçla karşılaşacaklarını biliyorlar. * Kutubun yüzde 52’lik diğer kitlesini etkilemek için ezber bozmak gerek. Ancak onun maliyeti; yüzde 47.84’lük kendi muhalif iktidar alanı dışına çıkmayı, bu ise kaybetme riskini barındırıyor. Ne dersiniz, sizce bu risk alınacak mı? Ancak özellikle kitle içinde olan birey ile yalnız başına yaşayan aynı bireyin taşıdığı karakterin birbirine zıt olduğunu, kitlenin içindeyken kendi menfaatine bile aykırı bir şekilde hareket edebileceğini iddia eden Gustave Le Bon’a göre bu risk alınmayacak. Unutmayın iktidarı kaybetmek, kazanmak kadar zordur.  KA-ZAN-DI  Cumhurbaşkanı Tayyip Erdoğan, 21 yıllık bir iktidar süreci, onlarca olay, hatta iktidarın doğal olarak getirdiği yıpranmaya rağmen yeniden kazandı. Bu büyük bir başarıdır. Ancak bundan sonrası Türkiye açısından daha da önemli.    Cumhurbaşkanı Erdoğan’ın açıklamalarından yola çıkarak: - Bir yandan oy kaybı olan şehirlerde nedenler A’dan Z’ye araştırılacak. Bununla ilgili yeni politikalar geliştirilecek. - Yerel seçim hazırlıkları hemen başlayacak. - Partide yeni yapılandırma mutlaka göreceğiz. - Kabine için alternatifli çalışmalar başladı. - Kabine oluşturulurken Meclis çoğunluğu hiçbir şekilde riske atılmayacak. - Yeni yüzleri kabinede ve üst düzey bürokraside göreceğiz. - Tüm bunlar bu hafta içinde olacak.",https://www.hurriyet.com.tr/yazarlar/hande-firat/kitle-psikolojisi-42275595
Hande Fırat,AB ve Türkiye’ye çağrım var: Vize için önce kolaylaştırma masası kurulsun,"Haziran 02, 2023 06:29","Sevgili okurlarım, Cumhurbaşkanı Erdoğan’ın “AB, vizeyi siyasi şantaj olarak kullanıyor” mesajının yanı sıra hemen herkesin Avrupa Birliği vizesi alırken yaşadığı şu sorunlar bir gerçek: - Onlarca evrak hazırlanması. - Randevu almakta zorlanılması ve sürenin uzun olması. - AB ülkelerinin anlaştığı ancak Türkiye’de bulunan acentalarda işlerin ağır yürümesi ve vatandaşa muamelenin de pek hoş olmaması. - AB ülkelerinin kısa süreli vize vermesi. Hürriyet gazetesinin dünkü manşetinde Temsilci Yardımcısı Gonca Şenay’ın haberinde sıkıntıların ayrıntılarını okumuştunuz. Şimdi önce size AB Türkiye Delegasyonu Başkanı Büyükelçi Nikolaus Meyer-Landrut ile bu konuda yaptığım sohbetin ayrıntılarını, sonra da Ankara’da yaptığım görüşmeler çerçevesinde kendi çözüm önerilerimi anlatacağım. AB DELEGASYONU BAŞKANI NE DİYOR Büyükelçi Nikolaus Meyer-Landrut’a vize konusunda Türk vatandaşlarının yaşadığı sorunları hatırlatınca şunları söyledi: AB’NİN TÜRKİYE’YE KARŞI VİZELERİ ENGELLEMEK GİBİ BİR POLİTİKASI YOK - “Bakın problemi çözmek için elimizden geleni yapıyoruz ancak öncelikle şu çok iyi bilinmeli: Avrupa Birliği’nin Türk vatandaşlarına vize verilmesini engellemek gibi bir politikası yok. - Bu yönde AB tarafından üretilen bir siyaset ya da alınmış karar da yok. TÜRKİYE’NİN REDDEDİLME ORANI DÜNYA STANDARTLARININ ALTINDA - 2022 için elimizde istatistikler var. - 2022 yılı boyunca en fazla Schengen vizesi başvurusu yapan ülke Türkiye. Hatta 2021 yılından daha fazla. - Reddedilme oranlarına baktığımızda Türkiye’nin reddedilme oranı dünya standartları ortalamasının altında. - Önceki yıllara göre Türkiye’nin reddedilme oranlarının düştüğünü görüyoruz. 2021 yılına göre reddedilme oranı 2022’de yüzde 15 oranında düşmüş. - Uzun süreli ve çok girişli vizeler konusunda ise Türk vatandaşlarına verilen bu tür vizeler de dünya ortalamasının üzerinde. SORUN NEREDEN KAYNAKLANIYOR - Vize başvurusuyla, vizenin verilmesi arasındaki süre bazen uzayabiliyor. - Bu süreyi azaltmak için tüm ülke konsoloslukları ellerinden geleni yapıyorlar. Sorunu çözmeye çalışıyorlar. - Herkesin kişisel başvurusuna göre eksikliklerden kaynaklanan birtakım reddedilmeler olabiliyor.” BENİM ÖNERİM... Büyükelçi’nin açıklamaları böyle. Ancak Türk vatandaşlarının bir sorun yaşadığı da gerçek. Diğer yandan Türkiye haklı olarak AB’nın vize muafiyetini kaldırmasını istiyor. Bunun için tam 72 kriter belirlenmişti. Türkiye’nin hayata geçirmesi gereken 6 kriter kaldı.  Bu süreçte yeni bir formül üzerinde çalışılabilir: - Türkiye vize muafiyetindeki kararlılığını sürdürmeli, AB de sözünü tutmalıdır. - Bu süreç yürürken diğer taraftan vize kolaylaştırma süreci için acil taraflar bir araya gelebilir.  - Bu durumda öğrenciler, akademisyenler, işinsanları, sivil toplum örgütleri için bürokrasinin azalacağı ve işlemlerin hızlanacağı bir formülde uzlaşılabilir. İki taraftan yetkililerin en kısa sürede bir araya gelmeleri faydalı olacaktır. AK PARTİ’NİN YÜRÜTTÜĞÜ KAMPANYANIN ÖNEMİ GÜNÜMÜZDE siyasi partilerin ve liderlerin, politikaları kadar seçim sürecinde yürüttükleri kampanyaların ne kadar önemli olduğu tüm dünya tarafından biliniyor. Bazen tek bir slogan her şeyi etkileyebiliyor ya da seçim sürecindeki yalpalamalar olumsuz etkilere neden olabiliyor. Bu yüzden sizlerle AK Parti’nin yürüttüğü kampanyanın bir anlamda şifrelerini de anlatmak istiyorum. 1- KOORDİNASYON - Ertan Aydın’ın başındaki Türkiye Yüzyılı kampanya ofisi, Cumhurbaşkanlığı, İletişim Başkanlığı ve AK Parti Genel Merkezi sürekli koordinasyon halinde çalıştı. Düzenli toplantılarla gidişat anbean takip edildi. 2- ÖN HAZIRLIK - 2023 seçimleri için çalışmalara 2022 yılında başladılar. - Yaklaşık 6 aylık bir sürenin sonunda Ağustos 2022’de kampanya a’dan z’ye Cumhurbaşkanı’nın onayına sunuldu. Erdoğan’ın onay vermesinin ardından çalışmalar başladı. - Bu çalışmada seçmenin bir anlamda DNA’sı çıkarılarak, algoritma oluşturuldu. - Kampanya içeriği takvimsel olarak tavizsiz uygulandı. 3- HAMASET YERİNE GERÇEKLER - Kampanyanın kilittaşı olarak AK Parti iktidarında hayata geçirilen “hizmetler, işler, yenilikler” belirlendi. - Hamaset, vaat yerine “Togg, doğalgaz” gibi somut ürünlerle seçmenin karşısına çıkıldı. - Doğruluk kavramı ile Türkiye Yüzyılı ilişkisi kuruldu. SIRADA KABİNE VAR... Peki kampanya ve programa uygun bir kabine görülecek mi? Bu soruya yanıt ise üst düzey bir kaynağımdan geldi: “Türkiye Yüzyılı kabinesi görürseniz şaşırmayın”...",https://www.hurriyet.com.tr/yazarlar/hande-firat/ab-ve-turkiyeye-cagrim-var-vize-icin-once-kolaylastirma-masasi-kurulsun-42277296
Hande Fırat,AK Parti hükümetlerinin en dikkat çeken kabinesi...,"Haziran 06, 2023 06:29","- Sistem kendi kadrolarını üretebiliyor. Başkanlar ya da bakan yardımcıları politikaların devamı ve başarılarına göre bakan oldular. - Kabine genel olarak uzun yıllardır birlikte uyumlu çalışan isimlerden oluşuyor. Özellikle dış politika ve güvenlik eksenindeki isimler bu kapsamda öne çıkıyor. - Sisteme göre Cumhurbaşkanı ile gelen ve giden yaklaşık 800 bürokrat içinde yapılacak değişiklikleri atama kararnameleri ile çok yakın zamanda göreceğiz. Şimdi gelelim kabinedeki bazı isimlere. HARİCİYE NAZIRLIĞI Osmanlı Devleti’nde dış ilişkiler, 1453’ten 19. yüzyıla kadar Reis-ül Küttab adı verilen devlet görevlileri tarafından yürütülmüş. Sonrasında Padişah II. Mahmud’un reformları çerçevesinde 1835 yılında Reis-ül Küttablık, Umur-ı Hariciye Nazırlığı adıyla yeniden örgütlendirmiş ve 1836’da elçilikler de bu daireye bağlanmış. Neredeyse 500 yıllık müthiş bir gelenek. Şimdi yeni bir sayfa açıldı ve bu gelenek, Hakan Fidan ile Yeni Türkiye Yüzyılı’na taşınacak. Fidan, devir teslim törenindeki konuşmasında bazı işaretler verdi aslında. “Devletimizin her türlü etki alanından bağımsızlığı ve millet iradesinin egemenliği esasına dayanan milli dış politika vizyonunu ilerletmeye devam edeceğim” dedi. Bu bir cümlenin arkasında yatanları şöyle sıralayabiliriz: ARKA KAPI ARTIK YÜZ YÜZE GÖRÜŞMEYE DÖNECEK - Türkiye, özellikle son 10 yılda, kendi çıkarlarını önceleyen bağımsız bir dış politika izlediği için eleştirilerin hedefi haline geldi. - Cumhurbaşkanı Erdoğan bu nedenle Batı medyası tarafından haksız bir şekilde “otokrat olmakla” yaftalandı. - “Eksenden çıkmakla”, “NATO için güvenilmez bir ortak” olmakla itham edildi. - O yüzden; Batı menşeli ünlü dergilerde “Türkiye’deki seçimlerin ‘Yüzyılın Seçimleri’” olarak tanımlanması boşuna değil. Demek ki Batılı karar vericiler Türkiye Yüzyılı tanımlamasının başlarına sorun olacağını düşünüyorlar. - Bu sorunu yaratacak başat kurum da Dışişleri Bakanlığı olarak öne çıkacak. Dışişleri Bakanı Hakan Fidan bunun şifrelerini zaten verdi. - Atanmasının ardından hemen hemen tüm dünya dışişleri bakanlarından tebrik alması da boşuna değil. - MİT Başkanı olarak görev aldığı dönemde arka kapıdan yürüttüğü istihbarat diplomasisini artık ön kapıdan, face to face (yüz yüze) yapacak. - Bu göreve getirilmesi, MİT’teki yapısal başarılı dönüşümü Dışişleri için de gerçekleştirebileceği anlamı taşıyor. Zira Dışişleri Bakanlığı taşra teşkilatı, çok geniş bir coğrafyaya yayılmış durumda. - Hakan Fidan’ın kapasite kullanım ve artırma becerisi ile yapısal dönüşüm yeteneğini Dışişleri Bakanlığı’nda da uygulamaya koyması kuvvetle muhtemel. Zaman içinde Bakanlığın etkinliğinin daha da arttığını hep birlikte gözlemleyeceğiz. Hakan Fidan MİT’İN YENİ BAŞKANI VE ŞİFRELERİ Cumhurbaşkanı Erdoğan açısından en kritik başkanlıkların başında MİT geliyor. Başındaki ismin güvenilirliği ve geçmişi, onun açısından en belirleyici özellik. Bu nedenle Hakan Fidan uzun yıllar bu görevi yürüttü. Erdoğan’ın haklı kıstasları nedeniyle Fidan’ın yerine içeriden değil, ancak tüm kritik görüşmelerin tam ortasında bulunan isim İbrahim Kalın geldi. SAĞLAM İSTİHBARAT OLMADAN GÜÇLÜ DİPLOMASİ OLMAZ - Kalın diplomaside kimi zaman yüz yüze, kimi zaman arka kapı diplomasisi yürüten bir isim. - Hakan Fidan ile dostluğu ve çalışma prensipleri konusundaki uyumu biliniyor. - Kalın’a göre de sağlam istihbarat olmadan güçlü diplomasi olmaz. O FOTOĞRAF... Gelelim yenilediği çok konuşulan profil fotoğrafına... O fotoğrafı neden seçtiğinin şifrelerine. - Türk devlet adamlığını vurgulamak isteyen Kalın, elinde çay bardağı ile siyah beyaz bir fotoğrafı tercih etti. - Yarı karanlıkta kalan profil resminde; “güvenlik için mahremiyet” mesajı gizli. İbrahim Kalın EKONOMİDE SİHİRLİ DEĞNEK YOK AMA ŞİMŞEK VAR Süreçte birçok görüşmeler yaptılar. Göreve gelmemesi için lobi yapanlar oldu. Ancak Cumhurbaşkanı Erdoğan ve Mehmet Şimşek arasındaki görüşmelerin hepsi adeta “baba-oğul” havasında ve tüm gerçeklerin ortaya konulmasıyla geçti. Görev alıp almayacağını tüm dünya merakla bekledi. Görevi devralırken mesajlarını net bir şekilde ortaya koydu. Şimdi gelelim bazı tespitlere: - Adı, tek başına güveni temsil ediyor. Ancak elinde sihirli bir değnek yok. - Ekonomideki durumun A’dan Z’ye farkında. Makroekonomik dengelerin oturtulması ve enflasyonla mücadele birinci önceliği. - Şimşek bakan yardımcılıklarından teknik ekibe, liyakatli ve birbiriyle uyumlu isimlerle çalışmaktan yana. - Ortaya koyacağı program ve takvimlendirme ile kamuoyuna hep şeffaf olması bekleniyor. - Ancak ekonomik bazı rakamların düzeltilmesi için zamana ihtiyaç olduğu da unutulmamalı. Kısacası zaman ve kamuoyu desteği Şimşek açısından önemli. Mehmet Şimşek - Tayyip Erdoğan TURİZMDE AMAÇ HEDEFİ YAKALAMAK Mehmet Nuri Ersoy, kabinede devam eden iki bakandan biri. Turizm gelirleri Türkiye açısından çok önemli. Cumhurbaşkanı Erdoğan, Ersoy’un çalışmalarına, katıldığı birçok canlı yayında atıfta bulundu. Gelelim turizm gelirlerinin artırılması için atılacak adımlara; - Turizmde hedef yaklaşık 60 milyar dolar gelir elde etmek - Bunun için de turizmde nitelik ve çeşitlilik artırılacak. Mehmet Nuri Ersoy - Türk Hava Yolları’nın uçtuğu her destinasyon, pazar olarak değerlendirilecek. - Türkiye Yüzyılı’nda kültür yolu çeşitlendirilecek. Başka şehirler de kültür yoluna dahil edilecek. - Ersoy, 5 yıllık döneminin özetini ve hizmetlerini anlatan “Cumhuriyetin 100. Yılında Kültür ve Turizm” kitabında kültür yolunu ayrıntıları ile paylaştı. Ayrıca yapılan restorasyonlar, kütüphaneler, sanatın her alanını tüm Türkiye’de izleyici ile buluşturma misyonu da yer aldı.",https://www.hurriyet.com.tr/yazarlar/hande-firat/ak-parti-hukumetlerinin-en-dikkat-ceken-kabinesi-42279242
Hande Fırat,Adı üstünde ‘asgari’ ücret,"Haziran 20, 2023 06:29","Eski Çalışma ve Sosyal Güvenlik Bakanı Vedat Bilgin, komisyon görüşmeleri başlamadan, seçim sürecinde temmuz ayında asgari ücretin 500 dolar seviyesine çıkarılacağını söylemişti. Bu nedenle de beklenti asgari ücretin 11 bin lira ve hatta üstünde bir rakam olarak belirleneceği şeklinde. - Bir işçinin aylık brüt asgari ücreti 10 bin 8 lira. - Vergiler ve kesintiler düştüğünde net ücret 8 bin 506 lira 80 kuruş. - Bunun işverene toplam maliyeti 11 bin 759 lira 40 kuruş. Şimdi dönelim bu yılın mayıs ayına, yani bir ay öncesine: - TÜRK-İŞ’e göre 4 kişilik bir ailenin açlık sınırı 10 bin 360 TL. - Yine TÜRK-İŞ’e göre yoksulluk sınırı ise (yani 4 kişilik ailenin gıda ve diğer tüm temel harcamaları için hanesine girmesi gereken toplam gelir tutarı) 33 bin 750 TL! - Bekâr bir çalışanın aylık yaşama maliyeti ise 13 bin 440 TL. Bu rakamlar, aralık ayında yapılan yüksek zammın da yıl ortası gelmeden temel ihtiyaçları belirlemede yetersiz kaldığını gösteriyor. Yani öngörülen asgari ücret artık asgari ücret tanımlamasına yetmiyor. İŞVERENE DESTEK GEREKLİ Mİ? İşverene verilen 400 TL’lik asgari ücret desteğinin revize edilerek uygulanması bekleniyor. - İşveren zorlandığında asgari ücret suiistimalleri söz konusu olabiliyor ve bu yine çalışanın aleyhine oluyor. - Büyük işletmelerde böyle bir soruna çok rastlanmıyor, ancak daha küçük ölçekli işletmelerde banka üzerinden ödenen ücretlerin elden bir kısmının geri alındığı gibi örnekler yaşanabiliyor veya işveren doğrudan kayıtdışı istihdama yönelebiliyor. ASGARİ ÜCRETLİ SAYISINDAKİ ARTIŞ Asgari ücret tartışmalarını bu kadar gündemde tutan bir diğer neden de asgari ücretli sayısı. Türkiye’de asgari ücret diğer ülkelerden farklı olarak çok geniş kesimleri ilgilendiriyor. - Eski Çalışma ve Sosyal Güvenlik Bakanı Vedat Bilgin, aralık ayında yaptığı açıklamada özel sektörde çalışanların yüzde 37’sinin asgari ücret aldığını söylemişti. Buna göre, Türkiye’de asgari ücretle çalışan sayısı ortalama 5 milyon 400 bin kişi. - Ancak asgari ücretin çok az üstünde ücret alanlar da dikkate alındığında bu rakamın 7 milyonu da geçtiği ve çalışma hayatının en az yarısını ilgilendirdiği tahmin ediliyor. - Bu, dünyanın diğer birçok ülkesinden yüksek bir oran. Hollanda’da yüzde 3, Almanya’da yüzde 5, Fransa’da yüzde 8, Hırvatistan’da yüzde 10 düzeyinde bulunan asgari ücret, bizde bir geçim ücreti olarak uygulanıyor. - Bu konuda kamu ve sendikalar dahil herkese görev düşüyor. Kamunun öncü ve özendirici, gerektiğinde zorlayıcı olmasına ihtiyaç var. YAPIŞIK ÜCRET SORUNU - Ancak bu yolla çalışma hayatının artık temel sorunlarından biri haline gelen asgari ücrete yapışık ücretlerden kurtulma şansı olabilir. Asgari ücret artıyor, ancak diğer ücretler aynı seviyede artmadığı için bütün ücretler asgari ücret seviyesinde buluşuyor. - Büyük iddiaları olan bir ülkede ideal olan, çalışanların asgari ücrette buluşması değil, tüm ücretlerin yaşam standartlarını koruyacak ve çalışanlar arasındaki barışı koruyacak şekilde artırılması olmalıdır diye düşünüyorum. KAZAN DAHA DA KAYNAYACAK MI? CUMHURBAŞKANLIĞI ve Milletvekili seçimlerini kaybeden CHP’de kazan kaynıyor. Bunun önümüzdeki süreçte nereye varacağı bu yazın en sıcak konu başlıkları arasında bulunuyor. Şimdiden ne olacağını söylemek zor. Ancak aktörlerdeki havayı aktarmak yani olasılıkları sıralamak mümkün. KILIÇDAROĞLU İÇİN LİMAN YEREL SEÇİMLER Değişim için yola çıkanlardan, bu değişimin “genel başkansız” olmayacağını ifade edenlerin hüsrana uğramaları büyük bir olasılık. - Kılıçdaroğlu’nun, “Gemiyi sağlam limana götürmek yine kaptanın görevidir. Gemiyi sağlam limana götüreceğimi herkes bilsin” ifadelerindeki “liman” sözü, kesinlikle “kurultay” için söylenmiş değil. - Kılıçdaroğlu’nun limandan kastı en az yerel seçimler... Yani gerisi de gelebilir. - Örgütün kendisine bağlı olduğu düşünülürse, elinin güçlü olduğunu söylemek de mümkün. - Ancak kendisi de değişimi hayata geçiriyor. Ama Kılıçdaroğlu’nun değişimden anladığı ile gönlünden CHP Genel Başkanlığı geçenlerin değişimden anladıkları ise tabii ki aynı değil. - MYK’sını yenileyen, 80’e yakın danışmanın görevine son veren Kılıçdaroğlu yeni danışmanlar atamaya hazırlanıyor. - Süreçte Bülent Kuşoğlu’nun açıklamalarını hiç yabana atmamak gerekiyor. Seçimlerden çok önce 16 Haziran 2022 günü bu köşeden yaptığı açıklamada Kuşoğlu kısaca, “Aday Kılıçdaroğlu, cumhurbaşkanlığı adaylığı kabul edilmezse masa dağılır” demişti. O günden bugüne yaşananları şöyle bir düşünürseniz, Kuşoğlu’nun kritik bir önem taşıdığını görürsünüz. - O yüzden Kuşoğlu’nun son açıklamalarını, yani “Grup Başkanımız da (Özgür Özel) o mevkide otururken ya da Ekrem Bey Büyükşehir Belediye Başkanı’yken, Genel Başkan’a karşı daha dikkatli olmalılar” sözlerini de yabana atmayın derim. İMAMOĞLU NE YAPACAK? Ekrem İmamoğlu en net açıklamasını Fatih Altaylı’ya, “Değişim ne gerekiyorsa onu kapsamalı, gerekiyorsa genel başkan değişimi de dahil” sözleriyle yaptı. Yine de açık açık “Ben adayım” demedi, diyemedi. - İmamoğlu cephesi, üç görüşmenin ardından planlanan başka bir görüşme olmadığının altını çiziyor. - Bugün yapılacak grup toplantısında CHP Genel Başkanı Kılıçdaroğlu’nun açıklamaları bekleniyor. Akıllardaki soru ise şu: “Acaba Kılıçdaroğlu, ‘Bir kez daha benimle misiniz, değil misiniz?’ sorusunu yöneltir mi?” - Konuşmanın içeriği dikkatle takip edilecek ancak 22 Haziran’da da İmamoğlu gazetecilerle buluşacak. Temel amaç, belediye hizmetlerini anlatmak. Ancak bundan sonrasına ilişkin yol haritası da gündeminde olacak. - Değişimin lider değişimsiz olmayacağına inanan İmamoğlu, kamuoyu araştırmaları da yaptırıyor. Bu araştırmalarda en çok “Değişim şart, İmamoğlu’na oy veririz ama İmamoğlu’suz CHP’ye oy vermeyiz, içinde de yer almayız” tespiti öne çıkıyor. - İmamoğlu cephesini en çok kıran ise, kendisine yönelik mahkeme sürecinin AK Partili bakanlar tarafından değil; Bülent Kuşoğlu tarafından hatırlatılıyor olması. - Sonucu sorarsanız, sürecin gidişatına göre her olasılık masada. CHP’nin başına geçmek isteyen İmamoğlu yeni bir parti kurma seçeneğini de hâlâ dışlamış değil.",https://www.hurriyet.com.tr/yazarlar/hande-firat/adi-ustunde-asgari-ucret-42286801
Hande Fırat,Faiz kararının şifreleri ve ekonominin yol haritası,"Haziran 23, 2023 06:29","Hafize Gaye Erkan’ın başkanlığa getirilmesinin ardından ilk kez toplanan Merkez Bankası PPK, 27 ayın sonrasında yani Mart 2021’den bu yana ilk kez faiz artırdı. Yüzde 8.5 seviyesindeki faiz yüzde 15’e yükseltildi. Türkiye’nin ilk kadın Merkez Bankası Başkanı Hafize Gaye Erkan bir nevi ilk sınavını verdi, piyasalara duruşunu gösterdi. Üst düzey ekonomi yönetimindeki kaynaklarımla yaptığı görüşmeler ışığında şimdi sizlerle faizdeki bu seviyenin nedenini, halihazırda üzerinde çalışılan konuların, atılacak adımların ayrıntılarını paylaşacağım. İLK ETAPTA FAİZ TAM İKİ KATINA ÇIKTI ◊ Ortaya çıkan oran, piyasalarda bazı kurum ve ekonomistlerin beklediğinin bir kısmının altında bir kısmının üstünde oldu. Ancak ortalama beklentinin biraz aşağısında kaldığı da bir gerçek. ◊ Peki Merkez Bankası’nın herkesin diline doladığı bu faiz oranı ile TCMB ve ekonomi yönetimi ne yapmak istiyor? TEMEL HEDEF ‘DENGE’ ◊ Ekonomi yönetiminin temel önceliği tüm kararların “dengeli” şekilde alınması. Yani bir tarafı yaparken ekonomide diğer dengeleri bozmadan yol almak gibi bir yol haritası belirlendi. ◊ Merkez Bankası faizi yüzde 20’nin üzerine çıkarabilirdi ya da bazı yatırım bankalarının söylediği gibi yüzde 40’a... ◊ Ancak bu durumun ilk etkileri reel sektörü vurmak olacaktı. ◊ Ayrıca siyaseten de, hükümet için en önemli konu olan büyüme ciddi sekteye uğrayacaktı. ◊ Burada Merkez Bankası çok ince hesaplamalara gitti, bunu söyleyebiliriz. ◊ Her bir puanlık artışın ne tür etkilerinin olacağı, eldeki tüm ekonomik verilerle analiz edildi. O nedenle “dengeli” bir artış oldu diyorum. ◊ Diğer yandan, bu karar vatandaştan şirketlere kadar herkesin alacağı kredileri, bankalara yatıracağı mevduatı, üretim için yapılacak yatırımları etkileyecek bir veri. Sonuçta Cumhurbaşkanı Erdoğan’ın ekonomi yönetiminin elini serbest bıraktığını biliyoruz ancak “Vur deyince öldür” demediği de açık. Erdoğan’ın faiz konusunda hassasiyetlerini bilmeyen yok. Faizin artırılmasını kabul etmesi bile devrim niteliğinde bir gelişme. Ancak açtığı kapıyı bence Merkez Bankası iyi değerlendirdi. DEVAMI GELECEK, KADEMELİ YÜKSELİŞ GÜNDEMDE ◊ Merkez Bankası muhtemelen bunun devamını da getirecek. Ancak hızlı hızlı değil, diğer alanlarla uyumlu şekilde kademeli olarak gideceği noktaya ulaşacak. ◊ Merkez Bankası Başkanı Erkan, geldiği günden bugüne banka yetkililerinden brifingler alıyor, Türkiye ekonomisi hakkında tüm detaylara hâkim olma hedefinde. ◊ Gelişmekte olan bir ülke olarak Türkiye’nin dinamikleri çok farklı ki bu herkesin kabulüdür. ÖNCELİKLİ HEDEF ENFLASYONA DUR DEMEK ◊ Öncelikli hedef elbette Cumhurbaşkanı Erdoğan’ın işaret ettiği gibi enflasyona artık dur demek. ◊ Enflasyonun bu seviyelere gelmesinin birçok nedeni var, bazıları tamamen Türkiye’nin dışında olan gelişmeler. ◊ Ekonomi yönetimi, enflasyonu yeniden ilk sıraya koydu ve tüm kurumlarıyla bu oranları tek haneye doğru çekecek adımları atacak. Şimdi ekonomi yönetimi, tüm birimlerin yapacağı hamleleri organize ediyor. Cumhurbaşkanlığı ile tam bir koordinasyon olduğunun altını çizmek isterim. Cumhurbaşkanı Yardımcısı Cevdet Yılmaz ile Hazine ve Maliye Bakanı Mehmet Şimşek’in telaştan uzak, kararlı ve programlı şekilde attığı adımları sırasıyla göreceğiz. BDDK’nın ve Merkez Bankası’nın daha önce aldığı kararların gevşetilmeye başlaması gibi mesela. Bakın, Yılmaz ve Şimşek, çarşamba akşamı günübirlik bir Birleşik Arap Emirlikleri ziyareti yaptı. KÖRFEZ’DEN TÜRKİYE’YE UZUN VADELİ YATIRIMLAR ◊ BAE zaten ilişkilerin normalleşmesi sonrası Türkiye’ye yatırım yapmaya başlamıştı. ◊ Şimdi bu ziyarette 30-40 milyar dolarlık, Türkiye’nin uzun süredir unuttuğu uzun vadeli yatırımların kapısı aralandı. Bunu diğer Körfez ülkeleri de izleyecek. ◊ Cumhurbaşkanı Erdoğan’ın da Körfez ülkeleri başta olmak üzere bazı ziyaretleri olacak ve bu kaynak akışının hızlanmasına doğrudan etki sağlayacak. ◊ ABD ve Avrupa’nın yanı sıra Uzakdoğu’dan da Türkiye’ye ilgi yeniden arttı. HEDEF ÖNÜMÜZDEKİ ALTI AY İÇİN 100 MİLYAR DOLAR KAYNAĞIN GELMESİ ◊ Rakamı “ayakları yere basmıyor” gibi düşünebilirsiniz ama 100 milyar dolara kadar bir kaynağın önümüzdeki altı ayda Türkiye’ye gelmesi hayal değil. ◊ Bu arada, iyi geçeceğinin işaretleri ortada olan bir turizm sezonunun etkisiyle oradan da ciddi bir döviz girişi olacağı hesabı hükümetin aklındaki önemli konulardan biri. Zaten Cumhurbaşkanı bu nedenle Turizm Bakanı Mehmet Nuri Ersoy’u tereddütsüz aynı göreve getirdi. GEMİ SAKİN SULARA ÇEKİLECEK İki turlu ağır bir siyasi gündemin olduğu bir genel seçim izledik. Önümüzde gelecek yıl mart ayında bir de yerel seçim var. Cumhurbaşkanlığı ile ekonomi yönetimi şimdi kontrollü şekilde herhangi bir kazaya meydan vermeden gemiyi daha sakin sulara çekmeyi planlıyor. Şu anda Ankara’da gündem ekonomi ve siyasi aktörler birbirini tam olarak anlayarak ve çok daha fazla ortak akılla yol alıyor. BİR HABER DE İNGİLTERE’DEN SERBEST TİCARET ANLAŞMASI VE 4 MİLYON TURİST HEDEFİ Türkiye’deki gelişmeleri yakından izleyen ülkelerin başında İngiltere geliyor. Türkiye’yi global bir güç olarak gören İngiltere bu yıl bitmeden iki ülke arasındaki serbest ticaret anlaşmasını kendi içinde değerlendiriyor. Ardından Türkiye ile bir araya gelerek her iki taraf için de daha iyi bir anlaşmaya varmayı hedefliyor. İngiliz kaynaklara göre artık iki ülke arasında ciddi bir yatırım potansiyeli var. Hedefleri şöyle özetleyebilirim: ◊ İki ülke arasındaki ikili ticaret hacmi geçen yıl 23 milyar dolar idi. İngiltere bu rakamı artırmak istiyor. ◊ İngiltere’deki yatırımcılar Türkiye’de ciddi fırsatlar görüyor. Özellikle yeşil gündeme odaklı yatırımlara girmeye hazırlanıyorlar. Yani güneş enerjisi, yenilenebilir enerji gibi. ◊ Diğer bir başlık ise turizm. Geçen sene İngiltere’den Türkiye’ye 3.8 milyon turist geldi. İngiltere’nin bu yılki beklentisi bu rakamın 4 milyonu aşacağı yönünde.",https://www.hurriyet.com.tr/yazarlar/hande-firat/faiz-kararinin-sifreleri-ve-ekonominin-yol-haritasi-42288580
Hande Fırat,28 Mayıs ikinci tura doğru... Milliyetçi oylar,"Mayıs 26, 2023 06:29","Daha önce bu köşede Prof. Dr. Hasan Basri Yalçın’ın yöneticiliğini yaptığı Türkiye Araştırmaları Vakfı’nın hizmete özel anket çalışmasını ve tespitlerini paylaşmıştım. Hasan Basri Hoca cumhurbaşkanlığı seçimleri öncesinde de yine hizmete özel bir anket ve çalışma yürüttü. Kendi Twitter hesabından araştırmanın sonuçlarını da yayınladı. Ancak çalışmanın bana göre en dikkat çeken bölümü yine tespitler! Toplumu anlamak için bu tespitleri önemsiyorum. Söz konusu başlığa geçmeden önce akademik çalışmanın oy oranları ile ilgili detaylarını paylaşmak isterim: ‘İKİNCİ TURDA ERDOĞAN’ - Araştırma 26 ilde toplamda 3 bin 4 kişi ile yüz yüze gerçekleştirilmiştir. - 18 yaş ve üstü oy kullanma hakkına sahip yurtiçinde yaşayan tüm Türk vatandaşlarını temsilen yapılmıştır. - Bu araştırma cumhurbaşkanlığı seçiminin ikinci turunda Cumhurbaşkanı Recep Tayyip Erdoğan’ın yüzde 53.7’lik bir oy oranıyla yeniden seçileceğini öngörmektedir. - İlk turda Sinan Oğan’a verilen yüzde 5 oydan ikinci turda Tayyip Erdoğan’a yüzde 1.75, Kemal Kılıçdaroğlu’na ise yüzde 1.25’lik bir oy kayması olacağı, geri kalan kararsız seçmenin ise oransal olarak dağılacağı tahmin edilmektedir. ‘KUTUPLAŞMA DEĞİL MUHALEFET RADİKALLEŞMESİ’ Toplumun siyasallaştığına ancak bunun otomatikman kutuplaşma anlamına gelmediğine dikkati çeken Hasan Basri Hoca 14 Mayıs seçim sonuçları ile ilgili şu tespitlerde bulunuyor: - Kılıçdaroğlu’na oy verme saiklerine bakıldığında kendisinin seçmeni nezdindeki kişisel etkisinden ziyade seçmenin Erdoğan karşıtlığı belirleyici olmuştur. Bu sonuç sürpriz değildir. - Anket Erdoğan seçmeninin, ona daha çok duydukları güven ve inandırıcılığı sebebiyle oy verdiğini göstermektedir. - Bu da bize Türkiye’de aslında iddia edildiği gibi bir kutuplaşma değil “muhalefet radikalleşmesi” olduğunu söylemek için iyi sebepler sunmaktadır. - Bu araştırmanın en önemli bulgularından biri de seçmen kararlılığıdır. Türkiye’de seçmenlerin neredeyse tamamı verdiği oydan memnun olarak, yani destekledikleri adaylara içine sinerek oy vermiştir. - Yine çoğunluk kime oy vereceğini uzun bir süre öncesinden belirlemiştir. Son düzlükte karar verme oranı oldukça düşüktür. ‘REHAVET EN BÜYÜK RİSKTİR’ Hasan Basri Hoca’nın araştırmasında ikinci tur için de önemli tespitler bulunuyor: - Seçmen kararlılığından da anlaşılacağı üzere seçmen geçişkenliği ikinci tur için oldukça düşük bir ihtimaldir. (Sinan Oğan’ın oyları doğal olarak yeniden dağılacaktır.) - Seçmen geçişkenliğinin az olduğu bir durumda sandık sonucunu (kimin kazanacağını ve aradaki farkı) seçmen mobilizasyonu yani partilerin kendi kitlesini sandığa götürüp götürememe becerisi belirleyici olacaktır. Bu açıdan bakıldığında Erdoğan seçmeni açısından “rehavet” en büyük risktir. ‘SEÇMEN KARARINI VERDİ’ Araştırmaya göre seçmenlerin büyük oranda kullandıkları oylardan memnuniyet duyduğu, kararını değiştirmediği ve ikinci turda da benzer bir oy davranışı sergileyeceği görülüyor. - Erdoğan’ı desteklemek veya ona karşı oy kullanmak ana ekseni oluşturmuş halde. Araştırmada adaylara neden oy verdikleri de soruldu. İkinci tura kısa bir süre kala bu soruların yanıtlarını da sizlerle paylaşmak isterim: - Tek bir sebep göstermek gerekirse neden Recep Tayyip Erdoğan’a oy verdiniz? - Katılımcılara birinci turda Recep Tayyip Erdoğan’a oy verme nedeni sorulduğunda, yüzde 41.2’si “Güvendiğim ve inandığım için”, yüzde 29.6’sı “İstikrar için”, yüzde 24.8’i “İcraat ve vaatler için” ve yüzde 4.4’ü “Karşı tarafa tepki için” demiştir. - Tek bir sebep göstermek gerekirse neden Kemal Kılıçdaroğlu’na oy verdiniz? Katılımcılara birinci turda Kemal Kılıçdaroğlu’na oy verme nedeni sorulduğunda, yüzde 55.9’u “Değişim için”, yüzde 25.9’u “Güvendiğim ve inandığım için”, yüzde 11.9’u “Vaat ve programı için” ve yüzde 6.3’ü “Karşı tarafa tepki için” demiştir. - Tek bir sebep göstermek gerekirse neden Sinan Oğan’a oy verdiniz? Katılımcılara birinci turda Sinan Oğan’a oy verme nedeni sorulduğunda, yüzde 35.4’ü “Değişim için”, yüzde 34.2’si “Güvendiğim ve inandığım için”, yüzde 20.6’sı “Diğer adaylara tepki için” ve yüzde 9.8’i “Vaat ve programı için” demiştir. SİNAN OĞAN’IN OYLARI NASIL DAĞILIR İkinci tur açısından en merak edilen sorulardan biri Sinan Oğan’ın aldığı oyların nasıl dağılacağı... Araştırmanın yanıt ve tespitleri şöyle: - Birinci turda Sinan Oğan tepkisel milliyetçi oyları toplamış görünüyor. - Kılıçdaroğlu ya da Erdoğan’a birinci turda oy vermekte kararsız kalan bu yüzde 5’lik seçmen ikinci turda oransal olarak adaylar arasında dağılacak gibi görünüyor. - Ve aslında Oğan ya da Özdağ’ın hangi ittifaka katıldıkları pek önemli görünmüyor. - Sonuçta seçmen kendi bağımsız kararını verecektir. BİTİRİRKEN... Araştırmayı toplumu anlamak açısından kıymetli buluyorum. 28 Mayıs Pazar gününe çok kısa bir süre kaldı. Huzurlu, kavgasız bir şekilde seçimin tamamlanması ve sonuç ne olursa olsun tüm Türkiye’nin kazanmasını umuyorum.",https://www.hurriyet.com.tr/yazarlar/hande-firat/28-mayis-ikinci-tura-dogru-milliyetci-oylar-42273605
Hande Fırat,Şimşek’in açıklamalarının şifreleri,"Haziran 09, 2023 06:29","ŞİMŞEK’İN DİKKAT ÇEKEN AÇIKLAMASI * “Öngörülebilirliğimizi artırabilmek için kural temelli politika yapımına bağlılığımızın güvencesini veriyoruz. * Kolay çözümler ya da hızlı sonuç verecek yöntemler bunun için bulunmuyor. Ama bizim tecrübemiz, bilgimiz ve görevimize bağlılığımız potansiyel zorlukları aşmamıza yardım edecektir. * Önceliğimiz, ekibimizi güçlendirmek ve güvenilir bir program dizayn etmektir. * Biraz sabır ve zamana ihtiyacımız var. * Uygulama ve politikalarımıza ilişkin benden duymadığınız hiçbir haber ve dolaşıma sokulan dedikoduya itibar etmeyiniz.” Açıklamanın son cümlesi Ankara’da bir süredir Şimşek’in yakın çevresine atfen çıkarılan dedikodulara ilişkin: “Şimşek beklediğinden daha kötü bir tablo ile karşılaştı” iddiası. Şimdi açıklamanın satır aralarından yola çıkarak ekonomide neler olduğu sorusunun yanıtlarına bakalım. YENİ KABİNEDEN ÖNCEKİ DURUM * Yeni kabinenin göreve başladığı tarihten önce tam olarak serbest piyasada belirlenen bir döviz kuru yoktu. * Kamu bankaları aracılığıyla, piyasadaki anlatımıyla “arka kapıdan” döviz satışı ile kur kontrol altında tutuluyordu. * Rezervlerdeki erimenin temel mantığı ya da kaynağı da bu idi. * Bir anlamda, Swap hariç rezervlerin eksiye düşmesi de bundan kaynaklanıyordu. ŞİMŞEK İLK ADIMI MERKEZ BANKASI İLE ATTI Mehmet Şimşek’in göreve başlamasıyla birlikte şeffaf, kurala dayalı uygulamaların ilk adımını Merkez Bankası’na yönelik mesajlarıyla gördük. * TCMB döviz satışını önemli ölçüde durdurdu ve bir şekilde baskılanan, normal seviyesine gitmesine izin verilmeyen döviz, pazartesi gününden itibaren yavaş yavaş yükselmeye başladı. * Pazartesi gününden bu yana ne oldu peki? TL dolar karşısında değer kaybetti ve kaybetmeye devam ediyor. Bu durum aslında serbest piyasaya geçişin doğal sonuçları. * Ancak dönem dönem keskin hareketlere karşı piyasaya dönük hamleler yapılabileceği, bunda da amacın, trendin sağlıklı yürütülmesi olduğu belirtiliyor. Bu politikaya da “yumuşak geçiş süreci” diyebiliriz. MERKEZ BANKASI’NIN REZERV KAYIPLARI DURACAK * Döviz normal yani olması gereken değerine gelirken, Merkez Bankası’nın rezerv kayıpları duracak. Bu aşamadan sonra rezervlerde kayıp değil, artış yönlü hareket başlayacak. * Peki bu karar Şimşek tarafından neden alındı? * Kamu tarafından yönlendirilen dövizle ilgili seçim öncesindeki politika sürdürülemez haldeydi. Bunlar serbest piyasa mantığından ve uluslararası normlardan uzak; ticareti, şirketleri, üreticileri artı ya da eksi yönden etkileyen kamu güdümlü politikalardı. Şirketlerin rekabet gücünü de elinden alıyordu. Bu nedenle ilk icraat, Merkez Bankası’nın rezerv kayıplarını durduracak politikaya geri dönmek oldu. * Bu arada önemli bir tespiti daha paylaşayım; şahıslardan gelen bir döviz talebi yok ama sonuçta iş dünyası başta, birçok kurum ve kuruluşun dövizle işi, taahhütleri var. KUR NEREDE DURUR? * Gecikmiş bu seviyelerin tam nereye gideceğini söylemek zor. Bu durumun ekonomide etkileri olacak. * Bir süre enflasyonu yukarı yönlü de etkileyebilir. Ancak sürecin sonunda dengeler yerine oturduğunda yani ekonomi ekibinin tamamlanması ve programın ilan edilmesinin ardından daha sağlıklı bir ekonomi ortaya çıkacak.  TÜRKİYE’YE DÖVİZ GİRİŞİ BAŞLADI  * Politikaların normalleşmesinin etkisi olarak pazartesi gününden itibaren Türkiye’ye döviz girişi başladı. * Bu kaynakların girişi, belki biraz hızlı çıkan doların kademeli olarak aşağı inmesini destekleyecek. * Girecek dövizin zamanlaması ve miktarı burada temel unsurlar olarak öne çıkacak. * Şimşek ismi için bir anlamda kredi açan yerli ve yabancı yatırımcılar, ilk günkü açıklamaları ve şimdi attığı ya da atmaya hazırlandığı adımlarla güvenlerinin boşa çıkmadığını görmüş oluyorlar. * Beklenti, bu güvenin günden güne ülkeye girecek dövizle kendini daha somut adımlarla göstermesi. * Şimşek’in sözde değil uygulamada da güvenilir, öngörülebilir, şeffaf uygulamalara sarılacağı ve piyasayı şaşırtmayacağı anlaşılıyor.  GÖZLER ATAMA VE PARA POLİTİKALARI KURULU TOPLANTISINDA   * Merkez Bankası’nın 22 Haziran’daki PPK toplantısı dövizin seviyesine doğrudan etki edecek bir başka unsur. Orada ne olacağını söylemek zor elbette ama o kararın da döviz seviyesi üzerinde etkili olması bekleniyor. * Şimşek’in diğer önemli silahı ve kazanımı ise Merkez Bankası Başkanlığı’na getirilmesi beklenen Gaye Erkan. Uluslararası tanınırlığı yüksek olan, saygınlığı, bilgisi ile öne çıkan Erkan’ın, Şimşek ile aynı paraleldeki bakış açısıyla piyasalarda zayıflayan güveni onarması bekleniyor. Son bir söz olarak, sancılı bir süreçte  ekonomi politikalarında bir kutuplaşma olmaması gerektiğini, hepimizin aynı gemide olduğunu unutmamak gerek. Ortaya atılan asılsız iddialar konusunda “herkesin aklını başına alması” ve sürecin sağlıklı işlemesi için Şimşek’in deyimiyle “zaman ve sabıra” ihtiyaç olduğunu da hatırlatmak isterim.",https://www.hurriyet.com.tr/yazarlar/hande-firat/simsekin-aciklamalarinin-sifreleri-42280989
Hande Fırat,Savaşa değil seçime gidiyoruz,"Mayıs 09, 2023 13:05","- Kaos bir anlık deliliğe, pis bir provokasyona bakar, birine bir şey olsaydı ortaklık yangın yerine dönerdi. Kim kaybeder? Ülkemiz, bizler ve çocuklarımız. Yani hepimiz, bunu unutmayınız! - Siyasetçi de vali de emniyet de görevini bilecek ve yerine getirecek. - Vatandaş bir siyasetçiyi sevmeyebilir. Oy vermez, olur biter. Ancak saldırı suçtur. - Bu yüzden şu son bir haftada herkesin sağduyulu davranmasının, seçim sürecinin kazasız belasız atlatılmasının önemine dikkat çekmek isterim. - Yabancı devletlerin, yabancı medya organlarının söyledikleri ve yazdıkları kabul edilemez. Ancak daha vahim olanı vatandaşların birbirine düşmesidir. Provokasyonlara gelmeyin! Türkiye’nin ve ülkücü camianın en tecrübeli siyasetçilerinden Haluk Pirimoğlu MHP’nin Erzurum milletvekili adayı. MHP’li Pirimoğlu’ndan gelen açıklamayı “sağduyu” çağrısı nedeniyle özellikle paylaşmak istiyorum: ‘OLAYLARI KAYGI İLE İZLEDİK’ “- Olayları kaygı ile izledik. Seçim demokratik bir süreçtir. - İtidallı olmak, provokasyona gelmemek lazım. - Bu tuzağa düşmeyeceğiz. - Biz misafirperver bir milletiz. Hangi partiye oy ve gönül verirseniz verin, hiçbir karmaşaya müsaade etmeyeceğinize eminiz.” AĞIRALİOĞLU’NDAN DİKKAT ÇEKEN ÇIKIŞ: ‘KEMAL BEY KAZANIRSA HEMEN PARTİ KURMAK ZORUNDA KALABİLİRİM’ İYİ Parti’den istifa eden Yavuz Ağıralioğlu açıklamalarıyla çok konuşuldu. Geçtiğimiz günlerde ASAD Platformu’na konuk oldu. Yaptığı sunuşta İYİ Parti’ye nasıl katıldığını, sonra da yollarının neden ve nasıl ayrıldığını anlattı. Soru-yanıt bölümünde ise yine çok konuşulacak açıklamalar yaptı. En dikkat çekeni, olası seçim sonuçları ile ilgiliydi. AK Parti’nin kendisine vekillik teklif ettiğini, kabul etmediğini belirten Ağıralioğlu sözlerine şöyle devam etti: “- Tayyip Bey kazanırsa başka, Kemal Bey kazanırsa başka... - Kemal Bey kazanırsa, bu kazancın siyaset kulvarını sıkıştıracağını düşünüyorum. O yüzden bir sonraki seçim, erkene alınmak zorunda kalacaktır. Kemal Bey kazanırsa hemen parti kurmak zorunda kalabilirim. - İktidar değişikliği yapmak isteyenlerin, çocuklarımızın katillerinden medet ummaları utanç vericidir. - Bu kadar hatası olan bir iktidara karşı memleketin tamamını sarıp sarmalayacak bir muhalefet yoksulluğu utanç vericidir. AĞIRALİOĞLU: ‘HDP, ERDOĞAN’DAN BAKANLIK İSTER AMA KEMAL BEY’DEN DEVLET İSTİYORLAR’ - Bakın, Kandil’den açıklama geliyor: Faşizme karşı omuz omuza... İYİ Parti’den bekliyorum ki bir şeyler desinler. ‘Çatışmasızlık’ ilan etmiş PKK. Neymiş? Sürece zeval gelmesinmiş... Süreç dedikleri şey de Kemal Bey’in adaylığı... Bunlar oturdu, konuştu belli ki.. - HDP diyelim ki ikinci turda Erdoğan ile görüşme kararı aldı. Erdoğan’dan bakanlık ister, karşılık ister. Ama Kemal Bey’den devlet istiyorlar. Kendi devletlerine teminat istiyorlar. - Bir sol romantizmi var. Bu sol romantizmi diyor ki biz Suriye’de Nusayrilerle komşu olana kadar buradaki Kürtler ve oradaki akrabalarıyla komşu olalım.” AĞIRALİOĞLU: ‘HDP TÜRK DEMOKRASİSİNİN ŞANTAJCISI HALİNE GELDİ’ - Tayyip Bey kazanırsa, kendisinin siyasi restorasyon tercihleri olacaktır, gördüğüm kadarıyla. Çünkü o da gördü, bu sistem, siyaseti ilkesizleştirdi. 50+1’in ne kadar pahalı bir şey olduğunu sonunda Tayyip Bey de gördü. - HDP, Türk demokrasisinin şantajcısı haline geldi. Herkese şantaj yapar oldu. - CHP’yi gördüğüm gibi itham ettim. Üç günde bize 50 yıllık küfrettiniz. Türk milliyetçilerini PKK ile aynı düzleme oturttunuz. - Bu seçimi son ve en önemli seçimmiş gibi takdim ediyor ama bu seçim benim için seçimler başlatan bir seçimdir, öyle öngörüyorum. - Yaş haddi son savaşlarını veriyor duygusunu oluşturan 4 aktörün de son seçimi olduğunu düşünüyorum. KİRA ARTIŞLARININ ÖNÜNE NASIL GEÇİLİR? Milliyetçi Hareket Partisi Ankara 3. Bölge 3. Sıra adayı Seçkin Odabaşı ziyaretimize geldi. Türkiye S. S. Yapı Kooperatifleri Merkez Birliği Genel Başkan Yardımcılığı yapan Odabaşı ile kahve içerken, ev kiralarındaki artış sorununu konuştuk. Seçkin Odabaşı çözüm önerilerini madde madde sıraladı: ‘TÜRKİYE GENELİNE YENİ İMAR PLANLARI’ 1- Çevre, Şehircilik ve İklim Değişikliği Bakanlığı, TOKİ, yerel yönetimler, kooperatifler ve özel sektör, konut sorunu çözümünde seferberlik ilan ederek Türkiye genelinde 100 binlik imar planlarını hızlı bir şekilde yapmalıdır. 2- Merkez birliklere arsa temini sağlanmalı, konut yapı kooperatiflerine uygun koşullarda kredi imkânı mutlaka oluşturulmalıdır. Toplu konut kredilerinin günün koşullarına uyumlu hale getirilmesi gerekmektedir. ‘KOOPERATİFLER YENİDEN GÖREV BAŞINA’ 3- Bu planlama ile arsa arzından dolayı konut maliyeti düşürülerek kentsel rant kamuya kazandırılacak ve kira artışları önlenecektir. 4- Konut yapım işinin en önemli aşaması, güven esaslı örgütlenmesidir. Özellikle daha önce bu sektörde kendini kanıtlamış kooperatifler, kooperatif birlikleri ve üst birlikler görev almalıdır. 5- Konut kooperatifleri kâr amaçlı olmadıklarında ve şeffaf denetimden geçtikten sonra en uygun fiyatla konut üretirler. Koşullar sağlandığında rekabet ortamı oluşacağından ve konut maliyet fiyatları güncel fiyatlardan yüzde 30-40 daha aşağıda olacağından, kira artışlarının da önüne geçileceği görülecektir.",https://www.hurriyet.com.tr/yazarlar/hande-firat/savasa-degil-secime-gidiyoruz-42264180
Hande Fırat,Kılıçdaroğlu’nun eğitim videosuna Milli Eğitim Bakanı’nın yanıtı,"Mayıs 23, 2023 06:29","Kılıçdaroğlu videosunda şu eleştirileri sıralamıştı: “- Eğitim sistematik biçimde tarumar edildi. - 8 kez bakan, 17 kez sistem değişti. - 3.5 milyon çocuk eğitim dışında. - Milli Eğitim Bakanlığı siyaset etkisinden kurtulmalı. Merkez Bankası gibi bağımsız bir yapıya dönüştürülmeli.” MİLLİ EĞİTİM BAKANI: ‘3.5 MİLYON RAKAMI YALAN’ Gelelim Mahmut Özer’in videodaki açıklamalara ilişkin görüşlerine: “- O videoda ‘3.5 milyon öğrenci kayıtdışı’ diyor. Yalan! Bu cümle kendisinin verilerden ne kadar uzak olduğunu gösteriyor. - Bunu iki türlü yorumlarsınız. Bir, gerçekten verileri bilmiyorlar ve böyle bir varsayım yapıyorlar. Bu durumda o zaman dersin ki ülkeyi nasıl yönetecek? Senin veriyi bilip projeksiyon yapman lazım ki ‘Eğitim sistemi şuradan şuraya gelmiştir, burada da şu eksiklikler var’ diyebilesin. - İki; doğru veriyi bilip yanlış bir şekilde söylüyorsa bu da emeğe saygısızlık. - Bu süreçte eğitimin niceliğini, niteliğini artırmak için çabalayan emekçilere, öğretmenlere, Milli Eğitim Bakanlığı’na yapılan büyük bir saygısızlık. - Türkiye’de şu an 94 bin 984 öğrenci kayıtdışı. Bunların eğitime dahil edilmesi için de özel bir sistem geliştirildi. Tek tek bulunup, aileleriyle de görüşülüp ikna ediliyorlar. ‘BİZDE ELEŞTİRİ YIKICI VE YOK EDİCİ’ “- Eğitim sistemi ile ilgili tüm dünyada tartışma vardır. Örnek gösterilen Finlandiya’da da vardır. - Dünyadaki tartışma yapıcıdır. - Bizde eleştiri tamamen yıkıcı ve yok edici. - Eğitim tüm toplumun mutabakatı üzerine ilerlemesi gereken bir şey, onun için de sağlam projeksiyon yapmanız lazım. - Yapacağınız şey şu; eğitim sistemi nereden nereye geldi, bunu doğru bir şekilde tespit etmek. İkincisi; bugüne bakıp dünyadaki akran eğitim sistemlerine göre ne durumdayız, hangi alanlarda açığımız var, hangi alanlarda iyileştirmeye gitmemiz gerektiğinin yanıtlarını bulmak. - Onun için zaten biz OECD raporunu yazdırdık. - OECD diyor ki, 5-14 yaş aralığındaki okullaşma aralığı Türkiye’nin OECD ortalamasının üzerine çıktı.” EĞİTİM BAKANLIĞI SİYASİ MÜDAHALEYE AÇIK MI? Kılıçdaroğlu’nun “17 kez sistem değişti” eleştirisine; “Kendileri de yeni bir öneri getiriyor. Madem öyle, 18’inci reformu niye öneriyorlar?” diye soran Mahmut Özer, “Milli Eğitim Bakanlığı özerk bir yapı olur mu?” sorusunu da şöyle yanıtladı: “- Her bakanlığın görev tanımı prosedürleri bellidir. - Siz bir bakanlığı toplumsal taleplere duyarsız hale veya kendi başına işleyen bir mekanizmaya kavuşturamazsınız. - Orada kaçırılan nokta şu; her kurum özerklikle, hesap verebilirlik arasında ince bir noktayı çok dengeli bir şekilde götürmek zorundadır. - Milli Eğitim Bakanlığı elbette bu ülkenin kurumuysa, toplumsal taleplere duyarlı olması lazım. - Bu demek değildir ki yolsuzluk yapsın, liyakatsizlik yapsın! - Son 20 yıldan önceki döneme bakın. Bu arkadaşların zihniyetinin yürürlükte olduğu dönemde başörtüsü yasakları siyasi mülahazayla hayata geçirildi. - Katsayı bir siyasi mülahaza değil miydi? İmam hatip okullarına öğrencilerin gitmesini engellemek için yaptılar. MİLLİ EĞİTİM BAKANI: 'REFORM YAPMAYACAĞIM, SÜREÇ İYİLEŞTİRECEĞİM DEDİM’ - Göreve başladığımda ‘Reform yapmayacağım, süreç iyileştireceğim’ dedim. - Türkiye’de sadece eğitim sisteminde değil, tüm sistemlerde kurumların süreç iyileştirme kültürünün eksikliği sorunu vardır. - Mevcudu bugünden, yarından daha iyi yapabiliyorsanız sistem kendi kendini iyiye doğru götürür. - LGS sisteminde biz bunu yaşadık, 4 seneden beri başarılı bir şekilde uygulanıyor. Her sene geri besleme ile süreç iyileştirildi. - Şu anda öyle bir sisteme geldik ki sınavsız yerleşenler var, yüzde 10’u sınavla yerleşiyor. İlk üç tercihinde yerleşme oranı yüzde 94. Birinci tercihinde yerleşen öğrenci oranı yüzde 55’e yükseldi, bu memnuniyeti gösteriyor.” MİLLİ EĞİTİM BAKANI: ‘LGS’NİN YERİNE NE KOYACAKLAR?’ Mahmut Özer Millet İttifakı’nın eğitim vaatleri arasında yer alan “LGS süreç içinde kaldırılacak” ifadesini de yorumladı: “- LGS ne için yapılıyor? Bunun cevabını vermeleri lazım. Sınavlı okullara öğrenci yerleştirmek için yapılıyor. - LGS’de 8. sınıfın müfredatı baz alınıyor. Siz bunu kaldırdınız. Bana söyler misiniz, Galatasaray Lisesi’ne Türkiye’de öğrenci nasıl yerleştireceksiniz? Hak, adalet ve vicdan duygusunu zedelemeden. Bunun cevabını versinler, bunun cevabı yok. - Peki, yerine ne inşa ediyorsun? Yarın bir gün Kars’taki, Şırnak’taki öğrencinin Galatasaray Lisesi’ne girebilme imkanını ortadan kaldırdığın zaman ne yapacaksın? Toplumsal eşitlik mi artmış olacak?”",https://www.hurriyet.com.tr/yazarlar/hande-firat/kilicdaroglunun-egitim-videosuna-milli-egitim-bakaninin-yaniti-42271693
Hande Fırat,Seçim öncesi son yazı,"Mayıs 12, 2023 06:29","Afakanlar basar. Bitse, geçse de önümüze baksak deriz. Bayramlar gibi değildir yani. “Nerde o eski bayramlar...” demeyiz seçim süreçleri için. - Geçmişte ne ise şimdi de öyledir seçimler. Hep gergin, hep sıkıntılı. - Bunda birçok faktör etkilidir. - Ancak günümüz teknolojisi yalanların dozajını, daha da önemlisi tabiatını çok değiştirdi. Gerçek algısı yaratan montaj görüntü ve sesler, siyasi sonuçları etkileyebiliyor. Maalesef bu iş teknoloji ile, algı operasyonları ile, terör örgütlerinin ve çeşitli güçlerin ayak oyunları ile artık çığırından çıkmış durumda. Keşke olmasa. Peki sadece Türkiye için mi geçerli? Tabii ki hayır, tüm dünya benzer sorunları yaşıyor. Son 10 yılda Almanya ve Fransa başta olmak üzere Batı demokrasilerinde de aşırı sağın yükselişi, yeni bir korku ve nefret dili yarattı. FETÖ ZEHRİNİN YAYILIŞI Ülkemize bu zehri ilk olarak FETÖ’cü teröristler şırınga ettiler. FETÖ’nün geçmişte toplumu nasıl ayrıştırıp korkuttuğunu hepimiz biliyoruz. Ne yazık ki terör örgütünün şırınga ettiği bu zehir, şimdi hem onlar hem de başka bazı kesimlerce topluma enjekte edilmeye devam ediliyor. - Sosyal medyada hemen her gün, her konuda onlarca tezvirat yayınlıyorlar. - Ahlaksızca ve umarsızca her konuda kirli bir dil kullanılıyor. - Aslında uzun zamandır kullanılan bu yöntemi ve dili bazı kesimler ne yazık ki kendisine dokununca fark ediyor. İNCE’YE VERİLEN ZEHİR NE? Süreçte bu yöntemlerle en çok yıpratılan isimlerden biri oldu Muharrem İnce. Üstelik yukarıda bahsettiğim zehirlerle, trol ordularıyla, terör örgütünün operasyonlarıyla karşı karşıya kaldı. Karşısında, zamanında kendisini yere göğe sığdıramayanlar da yer aldı. Ne gariptir ki, CHP’nin cumhurbaşkanı adayıyken karşılaşmadığı onlarca iddiayla, CHP’nin de karşısında yer aldığı 2023 seçimleri sürecinde karşılaştı. Şunu da ekleyeyim, siyaset zor iştir, siyasetçi tabii ki her adımına dikkat etmek zorundadır. Şimdi bazı soruları ve bilgileri paylaşalım: - “Son 45 günde gördüklerimi 45 senede görmedim. Sahte dekontlar, olmayan görüntüler, fotoğraflar, yani İsrailli bir porno sitesinden alıyor görüntüyü, kendisi kesiyor, oraya koyuyor, bunu FETÖ’cüler yapıyor” diyen Muharrem İnce, kamuoyunun bilmediği farklı bir şekilde de tehdit edildi mi? - İnce’nin savcıları göreve davet etmesinin arkasında ne var? - Memleket Partisi’nin İstanbul ekibi, son toplantıda birçok isim gözyaşlarını tutamazken, nasıl ve neden İnce’yi çekilmek için ikna etti? - Kameraların önünde “‘Saraydan para aldı, çekilemez’ diyenlere sesleniyorum; benim bu kumpaslardan, bu sahte dekontlardan, montajlardan korktuğum falan yok. 45 gündür direniyorum zaten. Adaylıktan çekiliyorum, bunu memleketim için yapıyorum” diyen İnce, partisindeki toplantıda önemli bir mesaj verdi. - Muharrem İnce kurmaylarına; Kılıçdaroğlu’nu işaret ederek “Çekilelim, kaybederse hiç değilse benim yüzümden kaybettiğini söyleyemeyecek” dedi. - Oysa adaylık şartlarını yerine getiren herkesin yarışma hakkı vardır. İnce’nin çekilişi gönüllü değil, zoraki olmuştur. Bunun nedeni ve kimlerin sebep olduğu da mutlaka bir gün ortaya çıkacaktır. - Unutmayalım, aslında en büyük operasyon İnce’ye oy veren başta gençler olmak üzere seçmen kitlesine yapılmıştır. -İnce’nin oylarının tamamının tek bir isme gitmesini bekleyenler ise muhtemelen hayal kırıklığı yaşayacaktır. ÖZDAĞ: ‘FETÖ’NÜN PSİKOLOJİK OPERASYONU’ İnce’nin adaylıktan çekilmesinin hemen ardından, bu kez ATA İttifakı’nın cumhurbaşkanı adayı Sinan Oğan için benzer iddialar, hatta haberler havada uçuştu. İkinci bir operasyon mu geliyor derken, Oğan ve Ümit Özdağ iddiaları yalanladılar. Telefonda konuştuğum Ümit Özdağ oylarının artışına dikkati çekerek, aynı zehire işaret ederek “Niye çekilsin? Niye çekilelim? Oylarımız yükseliyor. Bu yaşananlar FETÖ’nün psikolojik operasyonudur” dedi. SEÇİM SONRASI... 48 saat sonra çocuklarımızın geleceği için bir oy kullanacağız. Ülkemizin demokrasi geleneği her türlü tehditten uzak bir şekilde bu seçimin de üstesinden gelecek. Kuşkum yok. Yeter ki insanlarımız toplumu terörize etmek isteyen odakların tezviratlarından uzak dursun. Umarım bu seçim; - Kutuplaşmanın bu kadar çok olduğu son seçim olur. - FETÖ’nün kirli zehrini bu kadar kolay akıtabildiği son seçim olur. - Kraldan çok kralcılık yapanların, intikam ve devri sabık peşinde koşanların, ötekileştiricilerin, korku yayanların çöpe atılacağı, itibar görmeyeceği bir seçim olur.",https://www.hurriyet.com.tr/yazarlar/hande-firat/secim-oncesi-son-yazi-42266355
Hande Fırat,Köleleştirilmiş hesaplar şifrelerinizi değiştirin,"Mayıs 05, 2023 06:29","Bu verileri maalesef gönüllü olarak yaptığımız paylaşımlardan oluşturuyorlar. Bu yüzden de ABD’li teknoloji şirketlerinin elinde bireysel analizlerimiz bulunuyor. Türkiye seçime giderken, ABD’nin mevcut iktidara olumsuz bakışı net bir şekilde ortadayken; veriler, verilerle oynayan teknoloji şirketleri, hatta alakasız biçimde illegal suçların döndüğü dark web bile tartışma yarattı. Peki gerçekte ne oluyor? İlgili kurumlar, güvenlik kaynakları, siber güvenlik yetkilileri ile konuştum. Süreç enteresan bir şekilde bana da bir uygulamadan gelen “Hesabınıza saldırılıyor” uyarılarının ortasında denk geldi. Anında bir dizi işlem yapıp aynı zamanda şifremi değiştirdim. Şimdi ilgili tüm kurum ve güvenlik yetkililerinden edindiğim bilgileri sizlere aktaracağım. KÖLELEŞTİRİLMİŞ HESAPLAR DEVREYE SOKULDU - Twitter hesabından “kullanıcısının bilgi ve izni olmadan paylaşımlar yapılmasına” köleleştirilmiş hesap deniliyor. - Yurtdışı destekli olarak kullanılan bu sistemle sizin benim gibi sıradan kullanıcıların hesapları çalınıyor. Ancak biz bunun farkında olmuyoruz. - Daha sonra anahtar kelimelerle ya da siyasi bir operasyon yapılacağı sırada bizim hesaplarımız kullanılarak gündem çalışması yapılıyor. Binlerce hesap benzer tweet’i paylaşıyor. Sonra hemen siliniyor. Böylece bizler farkına varamıyoruz. Bir anlamda hesaplarımız bilgimiz dahi olmadan kullanılıyor. KURUMLAR İNCELEMEYİ BAŞLATTI, 20 BİNİN ÜZERİNDE HESAP KULLANILIYOR Köleleştirilmiş hesaplar ve yapay gündem hizmeti veren şahıs veya sitelerin tespiti için 1 Şubat-15 Mart 2023 tarihleri arasında ilgili tüm kurumlar bir araştırma yürüttü. Sonuçlar şöyle: - 195 farklı anahtar kelime veya etiket köleleştirilmiş hesapların kullanılması ile Twitter Türkiye gündemine taşındı. - Twitter gündeminde yerini alan 195 adet anahtar kelimenin yani etiketin herhangi birine katılım sağlayan hesaplar arasından 20 bin 874 adedinin köleleştirildiği tespit edildi. - Haberiniz olmadan hesabınızdan atılıp silinen paylaşımlarla o etiket TT oldu. HESAPLARINIZ ELE GEÇİRİLİYOR Yine kurumların yaptıkları tespitlere göre... - Sosyal medya kullanıcılarına, takipçi sayılarını artırma, profillerine kimlerin baktığını gösterme, paylaşımlarının etkileşim sayılarını artırma gibi vaatler veren siteler hesap ve şifre bilgilerini edinmek yani çalmak için kullanılıyor. - Ankara’da ilgili tüm kurumlar, sosyal medyada manipülatif gündem oluşturma potansiyelinin seçim güvenliği tartışması ve olası toplumsal sansasyonel eylem girişimleri ihtimaline karşı konunun kritik önemde olduğunu değerlendiriyor. - 20 bin 874 köleleştirilmiş hesabın gerçek kullanıcılarının güvenliğinin sağlanmasının öncelikli olduğundan hareketle, kullanıcıların bilgilendirilmesi gündemde. SONUÇ... Yetkililer konunun üzerinde hassasiyetle duruyor. Ancak bireysel olarak da yapabileceklerimiz var: Şifre değiştirmek ve güvenlik katmanını yükseltmek. Ayrıca her yazılana gözü kapalı inanmamak...",https://www.hurriyet.com.tr/yazarlar/hande-firat/kolelestirilmis-hesaplar-sifrelerinizi-degistirin-42262043
Hande Fırat,Eşyanın tabiatı,"Mayıs 02, 2023 06:29","Bu, Roma ya da Pers İmparatorluğu zamanında da Osmanlı ve Moğollar zamanında da öyleydi. Şimdi de böyle. Yani 21. yüzyılda eşyanın tabiatını belirleyen hegemon güç ABD: - Örneğin, İran’a ya da Rusya’ya yaptırım kararı alıyor. Buna tüm dünyanın uymasını istiyor. Uymayana da yeni yaptırımlar uyguluyor. - İşte Halkbank davası, birkaç hafta önce “ABD, aralarında Türkiye merkezli en az dört şirketin de bulunduğu 120’den fazla şirket ve kişiye Rusya’ya yönelik yaptırımları deldikleri gerekçesiyle yaptırım uyguladı” haberi ABD’nin hegemon güç olduğunun göstergesi. TERÖR KONUSUNDA DA EŞYANIN TABİATI ABD TARAFINDAN BELİRLENİYOR Sadece siyasi alanda değil, terör konusunda da eşyanın tabiatı ABD tarafından belirleniyor. ABD, PKK/YPG’ye terör örgütü demiyor. Tonlarca silahı, mühimmatı Türkiye’nin dibinde terör devleti kurmak için PKK/YPG’ye veriyor. NATO müttefiki Türkiye’nin başına “musallat olsun” diye. Akıl alır gibi değil. YPG ile olan ilşikisini de DEAŞ’la müttefiki diye açıklıyor. Yani eşyanın tabiatını kendi belirliyor gene. Gelelim Türkiye’nin DEAŞ ile mücadelesine: - Türkiye, DEAŞ’la mücadeleyi Fırat Kalkanı operasyonu ile en kapsamlı yapan NATO ülkesi. Yetmiyor, yurtiçi ve dışındaki DEAŞ’lıları da bulup ya imha ediyor ya da tutukluyor. - İşte Ebu Hüseyin el Kureyşi 30 Kasım 2022’de terör örgütü DAEŞ’in lideri olmuştu... - Uzun süredir de MİT’in hedef listesinde yer alıyordu... - Operasyon için 29 Nisan Cumartesi günü düğmeye basıldı. MİT, teröristi Suriye’de etkisiz hale getirdi. OPERASYONU CUMHURBAŞKANI ERDOĞAN AÇIKLADI Cumhurbaşkanı Erdoğan, “MİT, DEAŞ’ın sözde lideri Ebu Hüseyin el Kureyşi kod adlı şahsı uzun zamandır takip ediyordu, dün Suriye’deki operasyonla etkisiz hale getirdi. Bundan sonra da terör örgütleriyle ayrım yapmadan mücadelemizi sürdüreceğiz” açıklamasında bulundu. Bu operasyon kısa süre içerisinde dünya basınında yer buldu. Türk istihbarat ajanlarının ve yerel askeri polisin cumartesi günü Afrin’in kuzeybatı bölgesindeki Cinderes’te bir bölgeyi kapattığını ve İslami okul olarak kullanılan terk edilmiş bir çiftliği hedef alan bir operasyon düzenlendiğini söyledi. - İngiliz Guardian gazetesi, “Erdoğan, Türk kuvvetlerinin IŞİD liderini Suriye baskınında öldürdüğünü söyledi” manşetiyle operasyonu duyururken; France 24 gelişmeyi, “Erdoğan, DEAŞ lideri olduğundan şüphelenilen El Kureyşi’nin Suriye’de etkisiz hale getirildiğini söyledi” başlığı ile okurlarına sundu. - ABD merkezli CBS News ise “Erdoğan, IŞİD liderinin Suriye’de Türk istihbarat teşkilatı tarafından öldürüldüğünü söyledi” manşetiyle haberi okuyucularına duyurdu. EŞYANIN TABİATINA TERS DÜŞMEMEK İSTEĞİ Gelelim sonuca... Türkiye, terörün her türlüsü ile yıllardır mücadelesini sürdürüyor. Özellikle PKK/YPG konusunda bu mücadelesinde yalnız. Neden mi? - Bir kere eşyanın tabiatı belirlendikten sonra, uydular da ona göre dönüyor merkez etrafında. - Nedense uluslararası medyadan kimse MİT’in PKK ve YPG’nin üst düzey operasyonlarına kulak kabartmıyor. Neden mi? - Eşyanın tabiatına ters düşmek istemiyorlar da ondan.",https://www.hurriyet.com.tr/yazarlar/hande-firat/esyanin-tabiati-42260222
Hande Fırat,Temcit pilavı,"Nisan 28, 2023 10:26","Balkanlar’da, Avrupa’da, Afrika’da, Kafkasya’da, Asya’da ve hatta Uzak Doğu’da. O dönemler sanayileşen toplumlar için sömürgecilik yaygındı ve büyük coğrafyalara hükmeden imparatorluklar dağılmanın eşiğine gelmişti. Osmanlı da payına düşeni aldı. Lakin bugün yaşadığımız eşsiz coğrafyayı, vatanımızı elde tutabilmek için atalarımız çok büyük bedeller ödedi. Her ülkenin, toplumun bir kurtuluş savaşı, bağımsızlık günü var kuşkusuz. Yunanlar Osmanlı’dan ayrılmalarını bağımsızlık günü ilan ederken, Amerikalılar ise On Üç Koloni’nin Büyük Britanya Krallığı’ndan ayrılmasını Bağımsızlık Günü olarak kutlar. Afrika’da birçok ülke Fransız ve İtalyan sömürgeciliğinden kurtulup İkinci Dünya Savaşı sonrası bağımsızlıklarını ilan etti. Belki coğrafi anlamda elde edildi, evet ama siyasi ve ekonomik özgürlük o kadar kolay değil günümüz dünyasında. Nereye geleceğim? “Ermeni soykırımı” iddialarına: - Maalesef nesilden nesile, hiç bitmeyecekmiş gibi görünen bir çabayla Fransa ve ABD’deki Ermeni diasporası (siyasi ve ekonomik güç varlığı), yüzyıl önce yaşanmış acıları sonsuza kadar yaşatmayı ve acıları kitlesel nefrete dönüştürme gayretlerine devam etmeyi tercih etmiş durumda. - Bunu yaparken, etkili olduğu ülkelerdeki meclisleri de etkileyip Türkiye’nin başka ülkelerle ilişkisini de zehirliyor. - İşte en son Biden, siyasi gerekçelerle, yani Temsilciler Meclisi ve ABD Kongresi’nde Ermeni ve Yunan seçmenlerden beslenen üyeleri hoşnut etmek, biraz da Türkiye’ye ders vermek için Ermeni lobisinin her sene büyük paralar harcayıp söyletmek istediği “Ermeni soykırımı” ifadesini tekrar kullandı. - Türkiye’den cevap gecikmedi. Dışişleri Bakanı Mevlüt Çavuşoğlu, pazartesi günü Twitter üzerinden yaptığı açıklamada, “Tarihi çarpıtmaya yeltenen siyasi şarlatanlar yine sahnede! Siyasi açıklamalarla tarih yeniden yazılamaz. Bu tutumlarında ısrar eden fırsatçılar, art niyet ve ikiyüzlülükleriyle hatırlanacaktır. Yüce Türk milletine tarih dersi vermek kimsenin haddi değildir” ifadelerini kullandı. - Diaspora kendi varlık nedenini Türkiye düşmanlığı üzerine kurmuş, gözü kin ve nefretten başka bir şey görmüyor. Adeta esiri olmuş. - Oysa Ermenistan aç. Yoksul... İşsizlik almış başını gitmiş... Diaspora enerjisini Ermenistan’ın kalkınmasına harcayacağı yerde, nesilden nesile nefreti körüklüyor. - Türkiye’nin ne Ermenistan ne de diaspora ile sorunu yok. Türkiyeli Ermeniler dinlerini özgürce yaşıyor. Vatandaşlık haklarını kullanıyor. 400 bin civarı Ermeni’nin de Türkiye’de kaçak çalıştığı kayıtlara geçen bilgilerden. - Geleceğe düşmanlık değil, barış taşıyalım. İZMİR İKTİSAT KONGRESİ 9 Eylül 1922 günü Yunan ordusu denize döküldü. Büyük zaferin ardından tam da Cumhuriyet kurulmak üzereyken, önce İzmir İktisat Kongresi toplandı. Türkiye’nin ekonomi politikası Cumhuriyet ilan edilmeden yaklaşık bir buçuk ay kadar önce devlet ile sivil toplum arasında demokratik işbirliği oluşturularak; her sınıftan çok sayıda temsilcinin yer aldığı ortak aklı ön plana çıkaran dev bir kongre ile belirlendi. 17 Şubat - 2 Mart 1923 tarihleri arasında 1135 delegenin katılımı ile düzenlenen kongrede bağımsız bir Türkiye ekonomisi inşa etmek için farklı fikirler tartışmaya açıldı. Atatürk, tam yüz yıl önce iktisadi bağımsızlık olmadığı sürece devletin yaşayamayacağı tezini ortaya koydu. Bu önemli kongrenin yapıldığı Banka-Han binası 1979 yılında yıkıldı. Bina aslına uygun olarak yeniden yapıldı. Bu hafta sonu İzmir İktisat Kongresi aslına uygun yapılan o binada yeniden toplanıyor. Toplantının önemini ve amacını Hazine ve Maliye Bakanı kaynakları şöyle sıraladı: ‘TARİH YERİNDE CANLANIYOR’ - “Cumhuriyet’e sahip çıkıyoruz” diyenler, Atatürk’ün İktisat Kongresi’nden emaneti olan binaya bile sahip çıkamayarak yıkılmasına sebep olmuşlardır. - Biz Türkiye’nin yeni yüzyılında, hem o binayı hem de o dönemin ruhunu yeniden canlandırarak “Tarih Yerinde Canlanıyor” diyoruz. - Bu yeni İzmir İktisat Kongresi’nin simgesel anlamı kadar, yeni yüzyılı okumada, demokratik bir otak aklı öne çıkaran, dolayısıyla Türkiye içerisinde tüm paydaşlar arasında organik bir birliktelik ve bütünlük sağlayan çok güçlü bir reel anlam da taşımaktadır. - Kongre, Türkiye Ekonomi Modeli’nin tescilleneceği bir “İktisadi Vizyon Buluşması” olarak başlatılacaktır. Bakanlık kaynaklarının verdiği bilgiler böyle. Cumhurbaşkanı Erdoğan’ın da 29 Nisan Cumartesi günü kongreye katılarak bir konuşma yapması bekleniyor. Kongreye sivil toplum örgütleri, sektör temsilci ve çalışanları, yerli ve yabancı işinsanları, yatırımcılar, akademisyenler davetli. Belirlenen başlıklardan bazıları ise şöyle: - Türkiye Yüzyılı’nda Türkiye ekonomisi, - Gelecek dünyada nasıl bir ekonomi paradigması, - Finans dünyasının gözüyle Türkiye Yüzyılı, - Büyük afetlerde yeniden inşa ve ekonomi politikaları.",https://www.hurriyet.com.tr/yazarlar/hande-firat/temcit-pilavi-42258283
Hande Fırat,Tepkisel milliyetçilik ve nedenleri,"Mayıs 19, 2023 06:29","Akademisyen gazeteci ve siyaset yorumcusu Hasan Basri Yalçın Hoca tarafından hazırlanan anket, Muharrem İnce adaylıktan çekilmeden önce tamamlanmış. Çok dikkat çeken ve seçim sonuçlarını adeta doğrulayan çalışmadaki tespitler daha da dikkat çekici. Önceden bilmiyordum. Elime yeni geçen çalışmayı okuyunca sizlerle 14 Mayıs seçim sonuçlarının analizini en baştan yaptığını düşündüğüm için paylaşmak istedim. Hasan Basri Yalçın, Türkiye Araştırmaları Vakfı (TAV) adında bir vakfın yöneticiliğini yapıyor. TAV tarafından 27 Nisan – 3 Mayıs arasında 26 şehirde 3 bin kişi ile görüşülüp hazırlanan ve beni şaşırtan anket sonuçları ve tespitleri şöyle: YÜKSELEN MİLLİYETÇİLİK - Farklı biçimlerde ifade edilse de milliyetçilik yükseliyor. - HDP’de düşüş var. Yüzde 7-8 civarı kemikleşmiş. Zira ödünç oylar sahibine geri dönüyor. - Atatürkçü, milliyetçi ve genç oyların hatırı sayılır bir kısmı İnce ve Oğan’a gidiyor. - Erdoğan yüzde 49.8. - Kılıçdaroğlu yüzde 38.1. - İnce yüzde 7.1. - Oğan yüzde 5. İNCE’NİN OYLARI KİME GİTTİ? Ne kadar ilginç, değil mi? Sanki seçim sonrası yapılmış gibi. Sonuçlar önceden bilinmiş. Özellikle de İnce’nin, seçimlerden kendi mahalle baskısı ve FETÖ operasyonlarıyla çekilmek zorunda bırakılması sonrası oylarının tamamına yakınının Kılıçdaroğlu’na kaymasını tespit edebilmesi takdire şayan. Oysa biz İnce oylarının Oğan’a kaydığını sanıyorduk. Meğerse İnce aday olsaymış, Kılıçdaroğlu yüzde 38 civarıymış. ‘TOPLUMUN YÜZDE 75’İ KÜRESELCİLİĞE KARŞI YERELCİ BİR ÇİZGİDE KONUMLANMIŞ’  Şimdi gelelim tespitlere... Bu tespitlerin bir kez daha 14 Mayıs seçimlerinden önce yapıldığını hatırlatayım. Daha önceki yazımda yükselen milliyetçiliğe dikkati çekmiştim. Hasan Basri Hoca’nın tespitler listesinin ilk maddesini de milliyetçi oylar; onun deyimiyle “Tepkisel Milliyetçilik” oluşturuyor. Tespitler şöyle: * Farklı biçimde ifade edilse de milliyetçiliğin yükseliş eğilimi sürüyor. Ülkedeki yaklaşık yüzde 65’lik bir kitle kendini milliyetçilikle ilişkilendiriyor. * Büyük oranı Cumhurbaşkanı Erdoğan etrafında kümelenmiş olmasına rağmen geri kalan kısım oldukça dağınık, kırılgan, tepkisel veya küskün. * Toplumun yüzde 75’i öyle ya da böyle küreselciliğe karşı yerelci bir çizgide konumlanmış. İNCE VE OĞAN’IN OYLARI * Kılıçdaroğlu’na gitmek istemeyen muhalif oylar İnce ve Oğan’da toplanmış durumda. * Oğan’ın kitlesi birinci turun kilidi.  ‘KABİNE MERAK UYANDIRIYOR’  * Kabaca toplumun yüzde 90’ı kabineyi seçimden önce bilmek istiyor. * Ekonomide Erdoğan’a güven yüksek. * Seçmen kentsel dönüşümü yüzde 80 oranında gerekli görüyor. HDP VE MİLLET İTTİFAKI İLİŞKİSİ * HDP oyları düşük çünkü daha önce aldığı ödünç oylar CHP ve TİP’e yönelmiş. * HDP’nin özerklik arayışı içinde olduğu ve Millet İttifakı ile kirli bir pazarlık yaptığı çok büyük oranda toplum tarafından biliniyor ve açıkça dile getiriliyor. Ancak yüzde 20’lik bir kitle sırf muhaliflik üzerinden kendini kandırmaya devam ediyor. * Muhtemel bir iktidar değişiminde terörle mücadele konusunda endişeli olanların oranı Cumhurbaşkanı Erdoğan’a oy verenlerin oranıyla örtüşüyor. Aynı durum savunma sanayisi için de geçerli. İKİNCİ TUR İÇİN NE DEDİ?  Seçimden önce yapılan tespitlerin, sonuçların anlaşılması bakımından önemli olduğunu düşünüyorum. Peki Hasan Basri Yalçın bu özel akademik çalışmasında ikinci tur için ne öngörmüş? Hemen söyleyeyim. * Anket; ikinci turda Erdoğan’ın yüzde 53.6 Kılıçdaroğlu’nun ise yüzde 46.4 oy alacağını tespit etmiş. NEDEN AÇIKLANMADI? Sonuçları 9 gün sonra göreceğiz. Peki, bu anket sonuçları kamuoyuna niçin açıklanmadı? Söyleyelim. * Çünkü akademik bir çalışma ve hizmete özel hazırlanmış. * Bu seçimlerde anket firmaları yerden yere vurulurken, doğru sonuçlara ulaşmanın mümkün olduğunu vurgulaması açısından TAV sonuçlarına vurgu yapılmasını önemsiyorum. * Demek ki, anketler gerçekçi ve yalın yapılırsa doğru sonuçlara ulaşılabiliyor.",https://www.hurriyet.com.tr/yazarlar/hande-firat/tepkisel-milliyetcilik-ve-nedenleri-42269788
Hande Fırat,Milliyetçi oylar ve Bahçeli’nin tespiti,"Mayıs 16, 2023 06:29","Bu yükselişin ayrıntılarına ilerleyen satırlarda yer vereceğim. Milliyetçi oyları incelerken MHP’ye yüzde 6.7 gibi oran verenler bir anlamda yine sınıfta kaldı. İlk kez bu köşede “MHP kendi listeleriyle seçimlere girecek” diye yazdığımda inanmayanlar, hatta “MHP kendi listeleriyle girerse ittifakın oy oranlarını da düşürür” diyenler olmuştu. Oysa MHP’nin gerekçesi netti: “Taban, üç hilali mutlaka oy pusulasında görmeli...” Sonuçta MHP’nin oy oranıyla ilgili olarak genelde anketçiler yine gerçeğe yaklaşamadı. MHP Lideri Devlet Bahçeli ile telefonda konuştuk. Sesi keyifli, morali yüksekti. Dikkat çeken mesajları ise şöyle: BAHÇELİ: ‘ANKETÇİLER MHP’Yİ YOK SAYMASIN’ “- Kamuoyu oluştururken, araştırma yaparken MHP’yi yok farz edenler var. Artık bu huylarından vazgeçsinler. - Cumhur İttifakı’nın başarısının ardında verilen hizmetler bulunmaktadır. Salgın, deprem, ekonomik zorluklar karşısında önemli çalışmalar yapılmıştır. Çalışmalar durmadan, sabırla sürdürülmüştür. BAHÇELİ: ‘SİSTEMİ REFERANDUMA GÖTÜRDÜĞÜNÜ DÜŞÜNENLER YENİLDİ’ - Yeni sistemin istikrar getirdiği görülmüştür. - Milletimiz yeni sistemi kabul ettiğini bu seçimde göstermiştir. BAHÇELİ: ‘ERDOĞAN KAZANACAKTIR’ - Yasama ayağı tamamlanmıştır. Denetim, gözetim dengesi kurulmuştur. - Sırada cumhurbaşkanlığı seçimi vardır. Cumhurbaşkanı Erdoğan kazanacaktır.” Devlet Bahçeli AK PARTİ’NİN STRATEJİSİ: ‘KAOS DEĞİL İSTİKRAR’ GELELİM AK Parti’ye... AK Parti’nin en çok çalışan ismi şüphesiz Cumhurbaşkanı Tayyip Erdoğan idi. İkinci tura doğru yeni strateji için şimdiden çalışmalara başlandı. - Doğal olarak öne çıkarılacak başlık: “Kaos değil istikrar.” - Meclis’te ağırlık Cumhur İttifakı’nda. Türkiye’nin bulunduğu coğrafyada elde ettiği kazanımların kaybedilmemesi, yeni kazanımların eklenmesi hayati önem taşıyor. - Yasama ve yürütme arasında çatışma değil uyum gerekiyor. Bu nedenle de kampanyanın ana teması “Kaos değil istikrar” üzerine kurulacak. AK PARTİ SONUÇLARI DEĞERLENDİRECEK Genel kampanya sürecinde yaptıklarını ve yapacaklarını tanıtım ve reklam filmleriyle adeta akıllara kazıyan AK Parti’nin içinde başka bir alanda ise sonuçların didik didik incelenmesi kimseye sürpriz olmasın. O alan ise bazı illerdeki milletvekili aday seçimleri... Edindiğim bilgiye göre Cumhurbaşkanı Erdoğan seçilen adaylara ilişkin özellikle memleketi Rize’deki sonuçlara işaret ederek, teşkilatlın kendisini yanılttığı mesajını vermiş. Gelelim bu konuda ilk anlarda yapılan tespitlere: - Kampanya stratejik bir biçimde yürütüldü, Erdoğan sevgisi yine yüksekti. - Ancak bazı illerde yanlış adaylar seçildi. - Bazı illerde ise teşkilat yeteri kadar çalışmayarak sınıfta kaldı. - Bazı adaylar halka inmedi, kucaklamadı. Bu tespitlerin de AK Parti içinde mutlaka sonuçları olacaktır. KORKU DAĞLARI BEKLERMİŞ... SİYASET, oy kullanacak insanların taleplerini karşılama sanatıdır. Hayat pahalılığından göçmen rahatsızlığına, yerli ve milli dış politikadan ABD ile iyi geçinmeliyize kadar birçok talep dile getirildi. Ancak tüm bu taleplere karşı... - Yaşamsal konular Anadolu seçmenini aynı yönde harekete geçirdi. - Milliyetçi ve muhafazakâr seçmen Meclis çoğunluğunu korudu. - TBMM’nin çoğunluğuna ve seçim sonuçlarının geneline baktığınızda milliyetçi oylar bu seçimin hiç şüphesiz kazananı... Nedenlerini sıralayacak olursak... - Bu seçim sonuçları PKK ile iltisaklı olduğu aşikâr yapının, değilmiş gibi yaparak, Millet İttifakı’na verdiği örtülü desteğe tepki. - İnsanları, yaşamsal yani hayat memat konularında seçim yapmaya zorlamanın sonuçları böyle olur. - Siyasete terör bulaştırılmamalıydı. Siyaset terörize edilmemeliydi. - Binlerce şehit ailesinin tepkisi, Kandil’den yapılan açıklamaların sonuçları öngörülmeliydi. - Kısacası PKK ile mücadele bu kadar güçlenmişken, bunu sekteye uğratma ihtimalini ortaya çıkarmamak gerekiyordu. - Terör örgütlerine amasız, fakatsız “terör örgütü” denilebilmeliydi. - Türkiye’nin yakın tarihinde yaşananlar unutulmamalı ve çarpıtılmamalıydı. FETÖ söylemlerinden uzak durulmalı, tuzaklarına düşülmemeliydi. - Ve gelelim Batı’ya... Erdoğan düşmanlığı üzerinden tüm Türkiye Cumhuriyeti’nin kazanımlarına karşı atılan manşetler ters tepmeye mahkûmdur. Bunu da unutmamak gerekir. İKİNCİ TURA DOĞRU - Millet İttifakı’nın masasında bu kez hayal kırıklığına uğrayan seçmenden dolayı “Erdoğan ikinci turda yüzde 60’ı bulursa” korkusu var. - İkinci turda Erdoğan’ın farklı şekilde kazanması ihtimali Altılı Masa’nın genel başkanlık koltuklarını zora sokabilir deniliyor. - En çok da “Birinci parti çıkacağız” sloganı ile yola çıkan, “milliyetçi hassasiyetini” her fırsatta dile getiren ancak vekil sayısı ile Yeşil Sol yani HDP’nin gerisinde kalan İYİ Parti bir yol ayrımına gelir mi, gelmek zorunda kalır mı sorusunun yanıtı merak ediliyor. - Dağıtılan umutlara rağmen ilk tur cumhurbaşkanlığı seçimlerinde hayal kırıklığına uğrayan CHP seçmenlerinden bir kısmının ikinci kez sandığa gitmeme ihtimali de liderleri yeni hesaplar yapmaya itiyor. - Tek umut Sinan Oğan. - Ata İttifakı oyları nereye gidecek? Beklentiler Sinan Oğan’ın ikinci turda Cumhur İttifakı’nı destekleyeceği yönünde. - Sinan Oğan bağımsız bir aday. O yüzden ona Atatürkçü mahalle baskısı sökmez. Zaten HDP’nin desteklediği ittifaka oy verilmesi yönünde kendi milliyetçi ve Atatürkçü tabanını da ikna edemez. - Ama Muharrem İnce’ye yaptıkları kumpasla, komplo ile kırmaya cesaret edebilirler mi onu bilemem. Yapsalar da uydursalar da artık ters tepeceği ortada. - Seçmeni aptal yerine koymanın yanlışlığı artık görülmeli.",https://www.hurriyet.com.tr/yazarlar/hande-firat/milliyetci-oylar-ve-bahcelinin-tespiti-42268164
Hande Fırat,Seçimlere doğru ABD’nin gözetiminde neyin toplantısı?,"Nisan 11, 2023 06:29","YPG’nin ana omurgasını oluşturduğu SDG’nin elebaşılarından Mazlum Abdi’ye yönelik İHA’lı operasyona karşılık Pentagon Sözcüsü Phil Ventura, “Yerel ortaklarımızı desteklemeye devam edeceğiz” dedi. - Mazlum Abdi, Kobani Süleymaniye’deydi. İddialara göre PKK’nın üst düzey yöneticileri ile toplantı yaptı. 100 metre ileride ise ABD askerleri herhalde toplantının güvenliğini sağlamak için bekliyordu. - İHA operasyonunu üstlenen olmadı ama PKK/YPG buluşmasına NATO müttefiki ABD nasıl koruma sağlar ya da Ankara’ya bile telefon açarak bunu sorar? - Ankara ABD’ye vermesi gereken yanıtı verdi. “O toplantıda hangi PKK’lılar vardı, herhalde biliyorsunuzdur. O topraklarda terör örgütüyle kendi bayrağınızı yan yana açtığınıza göre zaten yeteri kadar bilginiz vardır” mesajını da ekledi. - KYB Başkanı Bafil Talabani topraklarını tamamıyla PKK terör örgütüne açarak, bir yandan ABD’yi arkasına almaya çalışıyor, bir yandan da Barzani ve Bağdat hükümetine karşı kafa tutuyor. - Ankara hem Bağdat hükümetine hem de Barzani’ye rahatsızlığını ve terör örgütüyle sonuna kadar mücadele etmeyi sürdüreceğini iletti. TÜRKİYE’NİN ABD POLİTİKASINI YANLIŞ YORUMLAMAK NATO müttefikinin bir terör örgütüne destek vermesi kabul edilemez. Türkiye bunu zaten her fırsatta söylüyor. Ancak seçimlere doğru sanki Türkiye ABD’den “taleplerde” bulunuyor diye bir hava yaratılmaya çalışılıyor. Daha önce yazdık ama bir kere daha hatırlatmakta fayda var. Türkiye’nin son dönemde yaptığı tüm görüşmeler şu maddeler ışığında gerçekleşti: - PKK/YPG/PYD terör örgütlerine destekten vazgeçin. Türkiye için terör örgütü nerede olursa olsun açık hedeftir. Mücadele için de Türkiye kimseden izin almaz. Planını yapar ve uygular. - Türkiye, Rusya ile ilişkileri konusunda da kimseden izin almadı. Rusya ile başından beri yürütülen denge politikası aynı şekilde sürüyor. - Türkiye, Rusya-Ukrayna savaşının derinleşmesine karşı. Bunun için de dengeli politika sürdürüyor. Savaşın sona ermesini isteyen Türkiye savaşa hiçbir zaman benzin taşımayacak. - F-16’ların İsveç’in NATO üyeliğine bağlanması kabul edilemez. Kongre bu taleple gelirse Türkiye de “F-16’lar gelmedikçe İsveç için NATO üyeliğine evet demeyeceğini” açıklar. HADİ BAKALIM HAYIRLI OLSUN İTTİFAKLAR, partiler 2023 seçimleri için aday listelerini YSK’ya teslim ettiler. Millet İttifakı’nda 4 partiye 59 vekil verildi. Cumhur İttifakı’nda ise AK Parti listelerinde DSP ve HÜDA-PAR var. Kısaca duruma maddeler halinde bakalım: - AK Parti listelerinde büyük bir yenileme yaptı. MYK’da alınan “Değişim esastır” kararının arkasında duruldu. - Bakanlar illerde ilk sıralara konularak, sürükleyici isimlerin başta olması hedeflendi. Devletin üst kademelerini bilen bu isimlerin iller için imkânları seferber etmesi planlanıyor. - CHP, ittifakı oluşturan partilerden özellikle üçüne (DP hariç) ciddi oranda vekil verdi. CHP’nin tabanı, listelerinde pek de sıcak bakmadıkları isimleri nasıl karşılayacak? Seçim sonucuna göre bu durum CHP’de bir tartışma yaratacak mı, bunu önümüzdeki süreçte göreceğiz. - İttifaklar aynı zamanda cumhurbaşkanlığını kazanmaları durumuna göre de hesap yaptılar. Yani bazı isimler listelere konulmayarak, olası kabinelerin altyapıları şimdiden oluşturuldu diyebiliriz. - Sadece bu değil, 2023 seçimlerinin hemen ardından, yani bir yıl sonra kapıda bir seçim daha olduğunu da unutmayalım. Yerel seçimler 2024 yılında yapılacak. Yani partiler hesap yaparken bir yıl sonraki seçimleri de hesaba katmış durumda. - Son söz, herkese hayırlı olsun. Türkiye için hayırlısı ne ise o olsun.",https://www.hurriyet.com.tr/yazarlar/hande-firat/secimlere-dogru-abdnin-gozetiminde-neyin-toplantisi-42249269
Hande Fırat,İşte AK Parti’nin açıkladığı: 500 sayfalık beyannamenin şifreleri,"Nisan 16, 2023 06:29","Sevgili okurlarım; 2023 seçimlerine geri sayım sürüyor. 14 Mayıs’a kadar sizlere siyasi partilerin açıkladığı seçim beyannamelerinin ayrıntılarını, vaatlerin arkasındaki nedenleri, yol haritalarının detaylarını anlatmaya çalışacağım. Bunu yaparken de o beyannameye katkı yapanların görüşlerine başvurarak, önemli başlıklardaki şifreleri sizlerle paylaşacağım. AK Parti’nin seçim beyannamesiyle başlıyoruz. AK Parti’nin yaklaşık 500 sayfayı bulan beyannamesinde her başlık için “Birlikte Yaptık” bölümü ile 21 yılda hayata geçirilenler anlatılıyor. “Birlikte Yapacağız” başlığında ise 2023 sonrası için vaatler yer alıyor. Türkiye’nin yaşadığı deprem felaketinin yanı sıra tüm dünyada olduğu gibi ülkemizde de en büyük sıkıntı ekonomide yaşanıyor. Lütfi Elvan ve Cevdet Yılmaz’ın ilgili kurum, bakan ve sivil toplum örgütleriyle yaptıkları çalışmanın sonucunda kaleme aldıkları ekonomi başlığını mercek altına alarak başlayacağız. Elvan ve Yılmaz’ın verdiği bilgilere göre ekonomideki yol haritası eylem planları ile hayata geçirilecek:    İÇ VE DIŞ YATIRIMLAR  * Genel ekonomik perspektif yatırım, istihdam, üretim ve ihracat yoluyla büyüme ve cari fazla oluşturacak bir dönüşüm olarak belirlendi.  * Dışa açık ve serbest piyasa ekonomisine dayalı bir ekonomi perspektifi ile uluslararası norm ve standartlara öncelik verilecek.  * İç ve dış kaynaklı yatırımlar desteklenecek. GÜÇLÜ EKONOMİ EKİBİ  * Ekonomi bölümünde en önemli vurgulardan biri “Güçlü Ekonomi Ekibi.”  * Bakanların milletvekili olduğu durumda, yeni sistemin kuralları gereğince kabine köklü bir şekilde yenilenecek.  * Burada dikkat çekici kavram “ekip” kavramı. Önümüzdeki dönemde şahıslardan ziyade, birbiriyle uyumlu bir ekip oluşturma konusu daha büyük önem taşıyor. ÖNGÖRÜLEBİLİRLİK VE ŞEFFAFLIK  * Makro çerçeveyi güncelleyecek “Ekonomi Eylem Planı” hayata geçirilecek. Plan ile belirsizlikler azaltılacak, öngörülebilirlik ve şeffaflık artacak.  * Büyüme ve istihdam odaklı hazırlanacak eylem planı, katma değeri ve verimliliği artıracak, dışa bağımlılığı azaltacak ve istihdam oluşturacak yatırımlar için elverişli şartlar oluşturacak.  * Bu amaçla bürokrasinin azaltılmasından teşviklere kadar birçok adım atılacak. BÜYÜME VE ENFLASYON  * AK Parti iktidara geldiği ilk dönemlerde nasıl bu iki hedefi eşzamanlı gerçekleştirmeyi başardıysa, aynısını tekrar başarmaması için hiçbir sebep yok.  * Anahtar kavramlar siyasi istikrar ve güven.  * Enflasyon ile mücadele etme ve orta vadede (iki veya üç yıl) tek haneye ulaşma hedefi benimsendi.  * Ayrıca, TL tasarrufları destekleyen yeni finansal araçlara rekabet hukukuna da vurgu yapıldı.  * Maliye ve para politikaları arasında daha güçlü bir koordinasyon hedefleniyor.  * Güçlü bir iletişim ile medyada oluşan ve verilere dayalı olmayan haksız imajların ve olumsuz beklentilerin daha etkili yönetilmesi amaçlanıyor. İletişim, daha fazla analiz ve veri ile desteklenecek.  İLAVE REFAH PAYI  * Geniş kesimlerin, emeklilerin ve çalışanların ücretlerinde enflasyona ilave olarak refah payı da vaat ediliyor.  * Önümüzdeki dönem, büyüme kadar büyümenin nimetlerini sosyal adalet ilkesi çerçevesinde paylaşma konularının da ön planda olduğu bir dönem olacak.  ‘SÖYLE’NİN HİKÂYESİ    * AK Parti’ye göre 14 Mayıs’taki seçim sıradan değil, pandeminin, savaşın, küresel ekonomik sorunların ve asrın depreminin ardından gelen olağanüstü bir seçim. Beyanname açıklanırken ilk kez duyulan “Söyle” şarkısının hikâyesi ise şöyle anlatılıyor:  * Olağanüstü bir yardımlaşma ve metaneti dünyaya Türkiye gösterdi.  * SÖYLE bu politik tavrın poetik karşılığıdır!  * SÖYLE bir kampanya şarkısı değildir! Toplumsal moral değerlerinin tarihi referanslarla siyaset kulvarına taşıyan bir İstiklal yürüyüşüdür.  * Şarkının sözlerinde Mehmet Akif’ten Necip Fazıl’a, Nâzım Hikmet’ten Ahmed Arif, Attila İlhan’a, İsmet Özel’den Sezai Karakoç’a, Karacaoğlan’dan Pir Sultan Abdal’a fikir ve mısraların tını ve çağrışımını hissetmek mümkün. Bu şarkının muhatabı İstiklâl Marşı’mızın muhatabı olan milletimiz! SİSTEMİN REVİZYONU  Sevgili okurlarım, Hukukçulardan, genel başkan yardımcılarından, eski yeni adalet bakanlarından oluşan bir ekip ise hukuk ve sistemdeki sorunları masaya yatırdı. Beyannamede “Yüksek standartlı demokrasi adımları atılacak” ifadesi dikkati çekiyor. Peki bu adımlar 21 yılda neden atılmadı? Vesayet dönemleri, 15 Temmuz darbe girişimi ve terör örgütleriyle mücadeleye dikkati çeken AK Partili kaynaklar; zorlukların aşıldığını ve hedefin daha ileri demokrasi olduğuna dikkati çekti. Sistem ile ilgili revizyonda Fuat Oktay’ın başkanlığında yapılan çalışmalardan yararlanılacak. Abdulhamit Gül’ün verdiği bilgiler ışığında; YASAMA REFORMU  * İlk kez bu beyanname ile yasama faaliyetinin reformuna şahit oluyoruz. Buna göre, Siyasi Partiler Kanunu, Seçim Kanunu ve Meclis İçtüzüğü baştan sona yeniden ele alınacak. Siyasi Partiler Kanunu daha özgürlükçü bir çerçeve yasa şeklinde düzenlenecek. HALK TEŞEBBÜSÜ  * ‘Halk Teşebbüsü’ ile belirli sayıda vatandaşın kanun teklifi vermesi veya bir kanunun iptali için Anayasa Mahkemesi’ne başvurması mümkün olacak. Bu kavramsal olarak “doğrudan demokrasi” anlamına gelen tarihi bir adım. DİJİTAL OYLAMA  * Gerek merkezi idarede gerekse yerel yönetimlerde karar alma süreçlerine halkı ortak etmek için ‘‘e-demokrasi’’ uygulaması geliştirilecek. Batı demokrasilerinde rastladığımız dijital oylama uygulamaları hayatımıza girecek.  * ‘Yaşam Hakkı Eylem Planı’ oluşturularak, doğal afetlere hazırlık ve tedbir faaliyetleri yanında iş kazaları, dijital şiddet, maden kazaları gibi çok hayati konular kapsama alınacak. İhmal ve kusuru bulunan kamu görevlilerinin soruşturulması için kurumlarından soruşturma izni alınması usulüne de son verileceği vaat ediliyor. PARTİ KAPATMA  * Yargıtay Başsavcısı siyasi parti kapatma davası açmadan önce TBMM’den izin isteyecek.  * Meclis çoğunluğunun izin vermesi halinde kapatma davası açılabilecek.  * Anayasa Mahkemesi tarafından verilen kapatma kararları da ancak TBMM tarafından uygun bulunması halinde yerine getirilebilecek.  DOĞRUYA DOĞRUNUN YANLIŞA YANLIŞIN YÜZYILI  Sevgili okurlarım; * Son olarak gelelim beyanname ve kampanyanın genel hedef kitlesi ile kararsız seçmen ve Z kuşağı için AK Parti’nin hedeflerine... Kampanyayı yürüten ekibin başında bulunan Pollmark’ın sahibi Ertan Aydın şöyle açıklıyor:  * Kapsam, vatandaş bekasını önceleyen kapsayıcı politikalar ve projelerden oluşuyor.  * Türkiye Yüzyılı hakikatlerin hakkaniyetle takdir göreceği, yanlışa yanlış, doğruya doğrunun yüzyılı olacak. 3K FORMÜLÜ  * Kampanya 3K formülü üzerinde ilerliyor. KABUL- KANAAT- KARAR.  * Değişim ancak ayrıştırıcı zihniyetlerin tahakkümüne direnen, kimlik tabanlı siyasetin farklıyı ve ötekini yok saydığının bilincine varan, sağırlaşmayı ve körleşmeyi gönüllü hale getiren yankı odalarını reddeden özgür iradeler inşa ederek gerçekleşecek.  * Zihinlerde netleşmeyen durumları aydınlatmaya odaklanmış bir iletişim stratejisi yürütülüyor.  2028 YILI İÇİN MİLLİ GELİR HEDEFİ 1.5 TRİLYON DOLAR  AK Parti’nin ekonomi hedefleri ise rakamsal olarak şöyle:  * 2022 yılında 900 milyar dolar olan milli gelirin 2028 yılında 1.5 trilyon dolara,  * 2002’de 3 bin 600 dolar, 2022’de 10 bin 600 olan kişibaşı gelirin 2028 yılında 16 bin dolara ulaşması,  * 2023-2028 döneminde toplam 6 milyon ilave istihdam oluşturulması,  * Enflasyonda yeniden tek haneli seviyelere dönülmesi hedefleniyor.  EV HANIMLARI NASIL EMEKLİ OLACAK?  * Ev hanımlarının emekli olmak için isteğe bağlı olarak yatırdıkları primlerin üçte biri devlet tarafından karşılanacak.  * Yeni evlenen gençlere 150 bin TL faizsiz ve iki yıl geri ödemesiz dört yıllık kredi verilecek.  * Her aileye belli bir eşik değerin altında kalan geliri tamamlayıcı olacak kaynak transferi yapılacak.  * “Aile Bazlı Vatandaşlık Maaşı” ile mevcut sosyal destekler daha bütüncül, sade ve hak temelli bir yapıya kavuşacak.  AİLE AVUKATLIĞI  * Aile hekimliğinin bir benzeri avukatlık hizmetlerinde de uygulanacak.  * İkamet adresine dayalı olarak her ailenin adli veya hukuki işleminin temsil veya takibi için başvurabileceği bir avukatı olacak.  * Yargının üst meslek kurulu hâkimler için ayrı, savcılar için ayrı iki farklı kurul şeklinde oluşturulacak.  BÜTÜNLEŞİK KALKINMA MODELİ  Üç denizde üç büyük liman (Filyos, Çandarlı ve Mersin) projesi genişletilerek, “Liman Endüstrisi”ne dayalı bölgesel kalkınma yaklaşımı hayata geçirilecek.  * Ankara merkezli savunma sanayii, Konya merkezli makine sanayii, Karaman, Niğde, Aksaray merkezli tarıma dayalı sanayiinin yapımı gerçekleştirilecek Mersin konteyner limanı ile Akdeniz’e ve oradan da uluslararası pazarlara taşınması hedefleniyor.  * Zonguldak ve Karabük merkezli enerji, kömür ve doğalgaz ürünleri ile demir-çelik sanayii, Kastamonu ve Düzce merkezli kâğıt ve ormancılık sanayii ile Bolu ve Çankırı merkezli tarıma dayalı sanayii ürünleri Filyos Limanı ile Karadeniz’e ve uluslararası pazarlara taşınacak.  * Elazığ, Bingöl, Tunceli ve Malatya’dan Hatay’a, Şanlıurfa ve Diyarbakır’dan Adana’ya kadar olan Adıyaman, Kahramanmaraş, Gaziantep, Kilis ve Osmaniye’yi de içeren deprem bölgesinde işlenmiş tarım ürünleri ve tarıma dayalı sanayinin yanı sıra, tekstil, dokuma, demir-çelik başta olmak üzere imalat sanayii İskenderun Limanı’yla buluşturularak uluslararası pazarlara taşınacak.",https://www.hurriyet.com.tr/yazarlar/hande-firat/iste-ak-partinin-acikladigi-500-sayfalik-beyannamenin-sifreleri-42252200
Hande Fırat,Bugün bayram...,"Nisan 21, 2023 06:29","“Şeker gibi bir bayram geçsin” demek, yaşanan deprem felaketinin ardından çok zor. Felaketin sonuçları hiçbir zaman unutulmasın, dayanışma ruhunu da kaybetmeyelim. Seçimlere artık bir aydan az bir zaman kaldı. Bu sürecin de huzurlu, kavgasız geçmesini diliyorum. Tabii dilemekle olmuyor, süre azaldıkça siyasi tansiyon yükseliyor. Bu tansiyonun birilerinin oyununa gelip de sokaklara yansımaması tüm ülke için çok önemli. Sosyal medyada olan biten ise dönme dolap gibi, neyin doğru neyin operasyon olduğu koca bir soru işareti ile ortada duruyor. Son günlerin en çok konuşulan başlıklarından biri seçimlere müdahale edileceği iddiası... SEÇİMLERE MÜDAHALE TARTIŞMASI Türkiye ne vakit seçim sathı mahaline girse, peşe peşe iddialar herhangi bir delil olmadan ortaya saçılır, böylece safların sıkılaştırılması amaçlanır. En geleneksel iddia ise sandık güvenliğine yönelik “Sandığa sahip çıkın” söylemidir. Peki, bu ne demek? Yani seçmen sandığa nasıl sahip çıkacak? Bireyler ne yapacak da kime karşı oylarını ve sandığını çaldırmayacak? Aslında bu soruların basit bir cevabı var. Daha doğrusu oyların sayımı ve sandıkların muhafazasının nasıl yapılacağı açık ve net. YSK internet sayfasında tüm bilgilere ulaşabiliyorsunuz. İşte konuyla ilgili genelge (https://www.ysk.gov.tr/doc/dosyalar/docs/genelge/2015Pdf/2015MV-Genelge135.pdf) maddelerinden bazıları.. - “Sandık kurulu başkan ve üyeleri, oy verme günü, göreve başlamadan önce, ilk iş olarak, sandık başında bulunanlar önünde birer birer aşağıdaki şekilde ant içer. ‘Hiçbir tesir altında kalmaksızın, hiç kimseden korkmadan, seçim sonuçlarının tam ve doğru olarak belirmesi için, görevimi kanuna göre, dosdoğru yapacağıma, namusum, vicdanım ve bütün mukaddesatım üzerine ant içerim.’ - Sandık çevresinde (Sandık çevresi, sandık kurulunun görev yaptığı yer merkez olmak üzere 15 metre yarıçaplı çevredir.), sandık kurulu başkan ve üyeleri, adaylar, milletvekilleri, o sandık bölgesinde kayıtlı seçmenler ve o sandıkta görevli müşahitler ile bina sorumluları ve çağrı üzerine gelen görevli kolluk güçlerinden başka kimse bulunamaz. - Şu kadar ki siyasi partilerin seçim kurullarına bildirdikleri itiraza yetkili kişiler ile temsilciler, seçim kurullarınca önceden kendilerine verilen belge ile sandık çevresinde bulunabilirler. Medya mensuplarının sandık çevresinde, sandık başı işlemlerine engel olmamak şartıyla, haber amacıyla görüntü ve bilgi elde etmeleri de serbesttir.” İŞİN ÖZÜ NE? - Sandıklara sahip çıkmak için öncelikle siyasi partiler sandık kuruluna üye gönderecek. Görevlileri sandık başından ayrılmayacak. - Ancak son günlerde işin aslı bu değil. - Zira bu iddiayı dillendirenler aslında moda tabiriyle gerçeklikten ziyade algı yaratmanın peşindeler. - Yani amaç olası bir kayıpta suçu başkasına yüklemek. Ya da kitleleri sokağa dökmek. - Oylarının sayılması, tasnifi, ıslak imzalar, oyların muhafazası vs hepsinde tüm siyasi partilerin temsilcilerinin yanı sıra yerel halk da gözlemci olarak bulunabiliyor yasa gereği. - Kısacası kimse oyuna gelmesin, o gün görevinin başında olsun. YABANCI ÜLKE MÜDAHALE İDDİALARI Sandığa nasıl sahip çıkılacağını aydınlığa kavuşturduk derken şimdi de Rusya’nın 14 Mayıs seçimlerine müdahale edeceği iddiaları peşi sıra geldi. Bu sefer delilleri de var. “Twitter’daki Rusya ve Macaristan kaynaklı bot hesapların muhalefetin görünürlüğünü azaltmayı hedeflediğini” tespit ettiklerini söylüyorlar. Sandık güvenliği ya da sandığa sahip çıkılması ile Twitter’da bolca bulunan ve parayla da satın alınabildiği ortada olan bot hesaplarının ne alakası var? RUSLARIN SEÇİMLERE MÜDAHALE ETTİĞİ İDDİALARI VE BATI’NIN ÇİFTE STANDARDI Daha birkaç gün önce dört ABD vatandaşı ve Rus istihbarat görevlisi olduğu belirtilen üç kişi, Amerikan vatandaşlarını Rus hükümetinin yasadışı ajanları olarak kullanmaya teşebbüsle suçlanıp gözaltına alındı FBI tarafından. Zanlılar yine bildik bir nedenle, yani Rusya yanlısı propaganda yayarak ABD’deki seçimlere müdahale etmeyi amaçlamakla itham edildi. ABD Adalet Bakanlığı’ndan yapılan açıklamaya göre, dört ABD ve üç Rus vatandaşı, ABD’de uzun yıllara yayılan dış kaynaklı bir algı operasyonu yürütmek üzere Rusya’nın Federal Güvenlik Servisi (FSB) ile birlikte ve Rus hükümeti adına çalışmakla suçlanıyor. “Dış kaynaklı bir algı operasyonu” ifadesi özellikle dikkatimi çekti. DIŞ KAYNAKLI ALGI OPERASYONU MU DEDİNİZ Zira Türkiye zaten bununla yıllardır karşı karşıya... Hem de ABD’de bulunan FETÖ’cüler tarafından. Peki ne oluyor? Hiçbir şey. - Bu konudaki şikâyetlerimiz hiç dikkate alınmıyor. Ne Twitter ne de YouTube tarafından. - Özellikle de seçim yaklaştıkça bu FETÖ’cü hesapların tezviratları, yalanları sınır tanımıyor. - Lakin ABD’nin, bu algı operasyonlarına kulakları tıkalı. Gözleri de kör. - Bakalım nereye kadar sürecek Batı’nın bu çifte standart yaklaşımı. MUHARREM İNCE: ‘BEN GENÇLERİN GÖZÜNDE YAŞAMA SEVİNCİNİ TEMSİL EDİYORUM’ Dansı ile gençler arasında bir akım oluşturdu Muharrem İnce. Şimdi de o dansı seçim şarkısıyla miting meydanında yaptı. Emel Müftüoğlu’nun “Faka Bastın” şarkısını seçim şarkısı olarak seçen isim bizzat kendisi. Orijinal sözleri de epey manidar: “Bastın faka bastın beni fazla hafife aldın. Sustum diye yuttum diye oh be uyuttum sandın Bastın faka bastın bal gibi de yanıldın Çantada keklik sandın da bak sen açıkta kaldın.” Dikkatimi çekince şarkıyı bu yüzden mi seçtiniz diye sordum, “Hiç ilgisi yok, müzik güzeldi” yanıtını aldım. Gençlerin kendisine yönelik ilgisi, sosyal medyadaki paylaşımlarını da değerlendirdi ve şunları söyledi: - “Ben gençlerin gözünde yaşama sevincini temsil ediyorum. - Bu gençlerin babalarından büyüğüm ben ama gülümsemek ve mutluluğu temsil ediyorum. - Bilim ve gelecek diyorum, bunu da mutlulukla söylüyorum.”",https://www.hurriyet.com.tr/yazarlar/hande-firat/bugun-bayram-42254925
Hande Fırat,Dünya ekonomisi nereye gidiyor?,"Nisan 04, 2023 07:03","ABD ve Avrupa’da pek çok büyük şirket binlerce çalışanın işine son verdi. Ama bitmedi, küresel ekonomik görünümdeki karamsarlık uluslararası şirketleri maliyetlerini düşürmeye yönelik adımlar atmaya zorlarken, ABD ve Avrupa’da pek çok şirket işten çıkarmaları hızlandırdı. Maddeler halinde sıralayacak olursak: - Resesyon endişeleriyle kemer sıkmaya giden şirketler, işten çıkarmalarla azalan kârlarını istikrara kavuşturmaya çalışıyor. - Bu durum, teknoloji şirketleri ile hizmet sektöründe daha fazla görülüyor. - Önce Facebook, Instagram ve WhatsApp’ın sahibi Meta’dan yapılan açıklamada, işgücünün yüzde 13’üne denk gelen 11 bin çalışanın işine son verileceği bildirildi. - McDonald’s da ABD’deki tüm ofislerini geçici olarak kapattı. Toplu işten çıkarmaların yaşanacağı bildirildi. - Büyük teknoloji firmalarının başı çektiği uluslararası şirketlerinin art arda “işten çıkarma ve yeni alımlara ara verme” haberleri küresel ekonomide endişe yarattı. - Unutmayalım, ABD’deki SVB yatırım bankasının iflası, 2008 küresel finansal krizinden bu yana ABD’de kayıtlara geçen en büyük banka iflaslarından biri oldu. TÜRKİYE’Yİ SEÇİM SONRASI BEKLEYEN BÜYÜK EKONOMİK SINAV Tüm bunlardan bahsetmemizin sebebine gelince; deprem ile sarsılan ülkemizi seçim sonrasında büyük bir ekonomik sınavın beklediğini vurgulamak. Bu tablonun yanına bir de dış politik gelişmeleri ekleyin. ABD, İsrail-İran zıtlaşması, İran-Ermenistan-Azerbaycan gerginliği, Mısır-Libya-Cezayir-Tunus hattı ve Irak ile Suriye’de istikrar arayışı... Seçimlerden sonra tüm bu ekonomik ve dış politik gerginlik ile sorunlar; yönetilmesi gereken alanlar olarak Türkiye’yi bekliyor. Peki bu nasıl olacak? İçeride depremin yaraları sarılırken, dış gelişmelere nasıl yön verilecek, nasıl inisiyatifler geliştirilecek? Ez cümle ehliyet, liyakat ve tecrübe önümüzdeki dönemin sorunlarının çözümü için vazgeçilmez unsurlar olacak. Cumhurbaşkanı Tayyip Erdoğan, Mehmet Şimşek ile ikinci görüşmesini yaptı. Şimşek’in rahatsızlığı olduğunu, tedavi gördüğünü daha evvel yazmıştım. Stresten uzak durması gereken Şimşek’in, Erdoğan’ın cumhurbaşkanı seçilmesi durumunda; kabinede yer almasa da yeni ekonomik programın yazımında önemli bir rol alacağını belirteyim. Şimşek’in yeni program için her türlü desteği vereceğini söylediği belirtiliyor. ABD İLE YAPILAN SON TEMASLAR İç siyasetin yoğun gündemi arasında, geçtiğimiz mart ayında Amerika’da, ABD-Türkiye İş Forumu düzenlendi. Bu ziyaret sırasında Ticaret Bakanı Mehmet Muş ve Cumhurbaşkanlığı Sözcüsü İbrahim Kalın da bir dizi önemli temasta bulundu. Özellikle Kalın’ın ABD Ulusal Güvenlik Danışmanı Jake Sullivan, ABD Dışişleri Bakanlığı Siyasi İşler Müsteşarı Victoria Nuland ve senatörlerle yaptığı görüşmeler dikkati çekti. Peki Ankara-Washington arasında neler konuşuldu? ABD’NİN İSVEÇ MARKAJI VE TÜRKİYE’NİN YANITI ABD başından itibaren iki ülkenin, yani Finlandiya ve İsveç’in aynı anda NATO’ya alınmasında ısrarcıydı. Ancak Türkiye net bir biçimde İsveç’in imza attığı mutabakatın gereklerini yerine getirmediğini dile getirdi. Son görüşmelerde de bu konu gündeme geldi. Özellikle de F-16’lar bağlamında. ABD, Finlandiya’nın ardından F-16’ları adeta İsveç’in üyeliğine şart koşmuş durumda. Ancak senatörler de dahil tüm görüşmelerde İsveç’in atması gereken adımlar net bir şekilde hatırlatıldı. Senatörler, “Türkiye, ‘F-16’ları onaylamazsanız iki ülkeye asla onay vermeyecek’ dese siz ne yapardınız?” sorusu karşılığında sessizliğe büründüler. Türk yetkililer, ABD’li yetkililere, “F-16 satışı olmaması durumunda Türkiye’nin krize girmeyeceğini ve mutlaka alternatifleri gündemine alacağını” da söyledi. ABD’NİN SURİYE İLE NORMALLEŞME ENDİŞESİ ABD yetkilileri, Türkiye-Suriye normalleşme adımlarından, özellikle de İran’ın da katılımıyla dörtlü masa toplantılarından rahatsız. Bunu da açıkça tüm görüşmelerde Rusya ve İran’ın mevzi kazanmasından ve güçlenmelerinden endişe ettikleri mesajıyla gösteriyorlar. Türkiye ise bu toplantılara neden ihtiyaç olduğunu üç madde ile özetliyor: 1- Türkiye PKK/PYD/YPG terör örgütünün bir tehdit olmaktan çıkmasını istiyor. Sınır güvenliği büyük önem taşıyor. Bu nedenle görüşmeler Ankara açısından önemli. 2- Mültecilerin güvenli, onurlu bir şekilde geri dönüşünün sağlanması gerekiyor. 3- Suriye muhalefetinin süreçte yer almasının, masada başat olarak konumlandırılmasının önemine dikkat çekiliyor. ABD bu gerekçelere itiraz etmiyor. Ancak YPG/PYD terör örgütüne bakış açılarında ise herhangi bir değişiklik yok. Türkiye de mücadeleyi tavizsiz sürdüreceğinin altını çiziyor. BAHAR TAARRUZU Görüşmelerin bir başka önemli başlığı ise Rusya-Ukrayna savaşıydı. Ankara’daki izlenim, ABD’nin savaşı devam ettirmekten yana olduğu yönünde. Amaçları Putin’in yıpranması ve Rusya’nın bedel ödemesi. Bu kapsamda Ukrayna’nın ABD ve Batı’nın desteği ile bahar taarruzuna hazırlandığı bilgisini paylaşalım. Kısacası görünen o ki savaş, şiddetlenerek devam edecek.",https://www.hurriyet.com.tr/yazarlar/hande-firat/dunya-ekonomisi-nereye-gidiyor-42245330
Hande Fırat,Eksen değişikliğini gündeme getirenler ‘Makronizm’e ne diyecek?,"Nisan 14, 2023 10:01","FRANSA Cumhurbaşkanı Macron’un Çin’e yaptığı ziyaret dünyada büyük yankı, aynı zamanda tepki uyandırdı. Cumhurbaşkanı Erdoğan da CNN Türk ve Kanal D ortak yayınında, “Batı’nın bizimle ilgili hesabı var. Macron’un Çin seyahatinin perde arkası nedir? Macron ne için Çin’e gitti? Çok mu muhabbeti vardı? Bu soru işaretlerinin cevabını veya ziyaretin yapraklarında ne olduğunu iyice inceleyip görmek lazım” dedi. Tüm dünyanın farklı pencerelerden konuştuğu o ziyaretin analizini yapacağım ve Cumhurbaşkanı’nın sözlerinin şifrelerini yani Ankara’nın bakış açısını sizlerle paylaşacağım: ABD’YE İNAT ÇİN Mİ? - İkinci Dünya Savaşı sonrası dönemde ABD politikalarıyla şekillenen Avrupa’nın, Soğuk Savaş’ın bitmesiyle birlikte yeni bir arayışa girdiğini söylemek yanlış olmaz. - Bu arayışın Avrupa Birliği’ni, bizim de Türkiye olarak müracaat ettiğimiz siyasi ve ekonomik anlamda güçlendirecek genişleme ve yeni üyeler kabul etme politikasına doğru ittiği aşikâr. - Ancak çatışma alanları ile uluslararası terörizmin ortaya çıkardığı yasadışı göç ve mültecilerin aşırı sağ partileri güçlendirmesi yetmezmiş gibi, pandemi ve ekonomik krizler de Batı ülkelerini kendilerini koruma politikaları üretmeye itti. - Trump’ın başkanlığı döneminde ABD’nin Avrupa Birliği’ne yönelik “Önce Amerika” yaklaşımı da Avrupa Birliği’nin düşünsel bazda da olsa askeri birtakım fikir değişiklikleri yapmasına neden oldu. - İşte yazımızın başlığından da anlaşılacağı üzere Fransa’da iki dönemdir başkanlık yapan Macron, askeri perspektifini yapan ilk lider olarak Avrupa Birliği içinde öne çıktı. Nasıl mı? - ‘NATO’nun beyin ölümü gerçekleşti’ dedi. - Rusya Devlet Başkanı Putin’in Ukrayna’ya nükleer bomba atmasına yanıt vermeyeceğini söyledi. - Ve nihayetinde Çin’e gitti. Üstelik Politico dergisi ve Les Echos gazetesinde yayımlanan mülakatta “Avrupa’nın Tayvan konusunda kendi stratejisini izlemesi gerektiğini” belirterek, Avrupa’nın kendine ait olmayan krizlere bulaşma riskine girdiğini söyledi, savunma alanında ABD’ye bağımlılığın azaltılması çağrısında bulundu. Fransa siyaseti üzerinde uzman bazı isimler, Macron’un bu açıklamaları NATO ve ABD karşıtı seçmenin oyu için yaptığını söylese de Macron’un bu söylemleri seçim propaganda dönemleri dışında yaptığını belirtmek gerek. Neden mi? MACRON’UN ALAN AÇMA GİRİŞİMİ - Önce pandemi, sonra savaş... Macron ciddi bir sosyal baskı ve ekonomik sorunla karşı karşıya kaldı. - Üstelik ABD, savaşı AB’nin ödediği maliyete bakmadan sürdürüyor, sürdürmekte de kararlı. - Kısacası bu maliyeti ödemek istemeyen Macron kendine alan açmaya çalışıyor. BU DA MI EKSEN DEĞİŞİKLİĞİ? Şimdi gelelim Cumhurbaşkanı Erdoğan’ın o sözlerinin arkasında yatanlara ve Ankara’nın bakış açısına: - Türkiye, 15 Temmuz sonrası “Dünya 5’ten büyük” sözleriyle ve sonrasında da milli güvenliği, ekonomisi ile ilgili kaygıları nedeniyle denge politikası yürütmeye başladığı an, kendi içindeki aşırı Batıcılar tarafından da “eksen değişikliği” ile suçlandı. - Ülkesine alan açmak gayretinde olan Macron’un ABD karşıtı açıklamaları ve politikaları size de tanıdık gelmiyor mu? Örneğin Cumhurbaşkanı Erdoğan’ın “Ey Amerika” ile başlayan cümlelerini hatırlıyor musunuz? - Sonuçta ülkelerin pandemi ve ekonomi gibi nedenlerle içinde bulunduğu sıkışmışlıktan kaynaklanan yeni alan ihtiyaçları aşikâr. Ancak Batı’nın içinde olan bir ülkenin yeni alanı Çin’de bile aramak zorunda kalması; zamanında Türkiye’ye “Ekseni kaydı” diyenlere Ankara’ya göre “Fransa’nın da mı ekseni kaydı?” sorusunu sorduruyor. - Kim bilir, belki de Fransa, Batı’nın içindeki Çin’in Truva atıdır... KOMANDODAN RAP KLİBİ SON dönemdeki rap modasına Türk Silahlı Kuvvetleri de uydu, üstelik komandolarla. “Ben Türk komandosuyum... Her yerde ben varım, havada, karada, denizde, her zaman ve her yerde Hazır, daima hazır!” 15 KOMANDO KLİPTE ÇEKİMLER EĞİRDİR DAĞ KOMANDO OKULU’NDA Bu sözler, klibinde 15 profesyonel komandonun yer aldığı rap şarkısından. Milli Savuma Bakanlığı görsel yapım merkezi tarafından tamamen kendi imkânlarıyla yapılan klip, Eğirdir Dağ Komando Okulu’nda 2 ay süren bir çalışma sonucu çekildi. Sözü, müziği Knouct grubuna ait olan şarkının klibinde, komandoları dağlarda ve siperlerde rap söylerken görüyorsunuz. Klibin tamamını Hürriyet internet sitesinde görebilirsiniz. Aynı zamanda Ankara’da açılan, Türk Savunma Sanayii tarafından milli imkânlarla geliştirilen ve Türk Silahlı Kuvvetleri (TSK) tarafından da kullanılan silah, sistem ve araç teknolojilerinin tanıtıldığı Milli Savunma Bakanlığı Dijital Gösterim Merkezi’nin girişinde de izleyebilirsiniz.",https://www.hurriyet.com.tr/yazarlar/hande-firat/eksen-degisikligini-gundeme-getirenler-makronizme-ne-diyecek-42251153
Hande Fırat,Tohumlara yüksek güvenlik... Gen Bankası’na parmak iziyle giriliyor,"Nisan 09, 2023 06:29","“Dünya üzerinde evcilleştirilmeye müsait en fazla ve en değerli yabani bitki ve hayvan türünün anavatanı günümüzde Türkiye, Irak, İran, Suriye, Lübnan, Ürdün ve İsrail’i kapsayan Güneybatı Asya coğrafyasıdır, Bereketli Hilal olarak bilinir. Bereketli Hilal’deki halklar yerel bitkileri çok erken bir tarihte evcilleştirdiler... Yoğun yiyecek üretimini çok daha hızlı geliştirip çok daha hızlı bir şekilde nüfus yoğunluklarını artırdılar.” (Tüfek, Mikrop ve Çelik -Jared Diamond)    Yüzyıllar önce Türkiye’nin de içinde bulunduğu topraklara verilen ad ‘Bereketli Hilal’. Şimdi o toprakların çoğunluğunda büyük bir karmaşa hâkim. Bununla birlikte iklim değişikliği, nüfus yoğunluğu, salgınlar, hastalıklar, teknoloji ve sanayinin faydalarının yanı sıra zararları “Dünyayı su ve yiyecek konusunda acaba ne bekliyor” sorusunu gündeme getirmiş durumda. Ya bir gün dünya susuzluk ve kıtlıkla karşı karşıya kalırsa? İşte bu yüzden tohumların saklanması, organik olarak yeni türler geliştirilmesi, bitkilerin iklim koşullarına göre dayanıklılığının sağlanması hayati önem taşıyor. Yiyecek ve su artık füze ya da silahlardan daha önemli. İnsanoğlu belki de önümüzdeki yıllarda sadece bunlar için savaşacak. Bu pazar sizlere Türkiye’de bu konuda yapılan çalışmaları anlatacağım. Türkiye Tohum Gen Bankası’nın toplama ve koleksiyon oluşturmasının, bunları parmak iziyle girilebilen özel depolarda saklamasının nedenlerini anlatacağım. Tarla Bitkileri Merkez Araştırma Enstitüsü Müdürlüğü’ndeki bir nevi dev karargâhı, Enstitü Müdürü Dr. Hümeyra Yaman ile birlikte gezdim. HAYRAN KALDIĞIM HERBARYUM Yıllardır toplanıyor... 7 bin 500 civarı kurutulmuş bitki örneği. Eskiden havuçlar küçücükmüş örneğin. Hepsini görebiliyorsunuz. Araziden toplanan bitki örnekleri özel tekniklerle preslenip kurutulduktan sonra referans teşkil etmek üzere herbaryum örneği olarak saklanıyor. Türkiye’de tanımlanmış 10 bine yakın bitki türü var. Bunların üçte biri ülkemiz dışında dünyanın başka hiçbir yerinde bulunmuyor. Bir anlamda hepsi milli hazine.     62 BİN 484 ÖRNEK MUHAFAZA ALTINDA  Herbaryumun ardından gen bankasını oluşturan tohumların parmak iziyle girilen özel depo alanına konulmasına kadar yaşanan süreci izleme fırsatı buldum. Süreci anlatmadan, Dr. Hümeyra Yaman’ın açıklamalarını sizlerle paylaşmak isterim:  * “Türkiye Tohum Gen Bankası, Tarımsal Araştırmalar ve Politikalar Genel Müdürlüğü’ne bağlı iki tohum gen bankasından biri olup, kapasite olarak dünyanın sayılı gen bankaları arasında ve 62 bin 484 örnek muhafaza altına alındı.  * Türkiye’de yetiştirilen bitkisel genetik kaynakları materyali (yerel çeşitler/köy popülasyonları, kültür bitkilerinin yabani akrabaları) olarak kullanılan tohumlar 1960 yılından beri toplanıyor. Araştırma ve TÜBİTAK projeleri yanında toplama çalışmaları ile elde edilen tohumlar, Türkiye Tohum Gen Bankası dokümantasyonunda kayıt altına alınıyor.  * Tohumlar canlı olması ön şart olduğundan ortalama son 50 yılda toplanan tohumlar. Ancak yerel çeşitler için buğday, arpa gibi türlerin ataları Anadolu’da 10 bin yıldır yetiştiriliyor.”  BİTKİLERE ÖN KAYIT    Sevgili okurlarım; Bitki toplandıktan sonra ön kayıt yapılıyor. Tohumu temizleme ve hazırlama işlemine geçiliyor. Bunun için özel makineler kullanılıyor. Tohum Fizyoloji Laboratuvarı’nda bu materyallerin canlılık testleri yapılıyor. Gen bankasında ayrıca ışığın, nemin ve sıcaklığın kontrollü olarak sağlanmasına olanak tanıyan bitki çimlendirme ve büyütme üniteleri yani iklim odaları bulunuyor. Bu bilgilerin ardından Hümeyra Yaman’ın açıklamaları ile devam edelim:     AMAÇ AYNI ZAMANDA EKSTREM İKLİM KOŞULLARINA ADAPTE OLABİLEN DAYANIKLI ÇEŞİTLER GELİŞTİRMEK  “İklim değişikliği, bitkisel ve hayvansal üretimi etkiliyor, ayrıca artan dünya nüfusunu beslemek ve gıda güvenliğini sağlamak amacıyla yeni iklim koşullarına, hastalık ve zararlılara dayanıklı çeşitler geliştirmemiz gerekiyor. Bunun da temelinde genetik kaynaklarımız yer alıyor.  KURAKLIĞA DAYANIKLI ÇEŞİTLER GELİŞTİRİLİYOR  * Kuraklık günümüzün en önemli iklim krizlerinden biri. Özellikle kültür bitkilerinin yabani akrabalarında bu koşullara dayanıklı bireyler bulunuyor. Bu genetik kaynakların toplanması, muhafaza altına alınması, ıslah çalışmalarında bu materyalin genetik kaynak olarak kullanılması çok önemli.     * Enstitümüzde, araştırma projeleri ile ıslah edilen çeşitler arasında kuraklığa dayanıklı çeşitlerin de geliştirilmesi ön planda. Buğdayda kuraklığa dayanıklılıkla ilgili projeler yapılıyor. Kuraklığa dayanıklılık üzerinde çalışılıyor.  * Gen kaynakları ancak kuraklık vb. faktörlere dayanıklı çeşitlerin geliştirilmesinde, genetik hazine olarak kullanılarak, tarımsal üretimin artırılmasına katkı sağlıyor.  * Bitkinin yerinde korunması esas olmakla birlikte gen bankaları tamamlayıcı bir görevi yerine getirerek, tohumu uzun süreli muhafazaya alıyor.  * Nesli tükenmekte olan türler ve endemik türlerin yok olma tehlikesine karşı şayet tohumu gen bankasında varsa söz konusu alana aktarılarak bu bitkilerin canlılığını sürdürmesi sağlanabiliyor.  * Diğer yandan yerel çeşitlerin popülasyonlardan oluşması nedeniyle genetik çeşitlilik yüksek. Bu genetik çeşitliliğin gerekli tanımlamalar yapıldıktan sonra ıslah çalışmalarına aktarılması ile kuraklık/tuz stresi/ hastalık etmenleri ya da zararlılara dayanıklı ya da kalite özellikleri bakımından üstün çeşitler geliştirilmesine katkı sağlanıyor.”  -18 DERECELİK YÜKSEK GÜVENLİKLİ TOHUM DEPOLARI     KURAKLIK başta olmak üzere, yaşanabilecek her tür olumsuzluğa karşı şimdiden hazırlıklar yürütülüyor. Tohumlar temizlenerek, bir dizi testi içeren sürecin ardından paketleme odasına alınıyor. Muhafaza edilecek materyal hava, nem ve ışık geçirmeyen ambalajlarla vakumlanarak paketleniyor. Sonra da parmak iziyle girilebilen özel odalara konuluyor. İki ayrı tohum muhafaza odası var. Bunlardan biri uzun dönemli saklama için -18 derece. Diğeri ise orta vadeli saklama için, dağıtıma açık koleksiyonun yer aldığı +5 derecelik oda.  ISLAH VE MODERN ÇEŞİTLERİN GELİŞTİRİLMESİ    İklim başta olmak üzere tüm değişiklikleri göz önünde bulundurduğumuzda sadece tohumların saklanması değil, aynı zamanda ıslah çalışmalarının da sürmesi gerekiyor. Hümeyra Yaman bu gerekliliği “Yerel çeşitlerle tarımsal sürdürülebilirlik mümkün değildir. Islah çalışmaları ile günümüzde çiftçi, sanayici ve tüketici ihtiyaçlarını karşılayabilecek modern çeşitlerin geliştirilmesi gerekmektedir” sözleriyle anlattı. Zaten bu çalışmaların halihazırda yapıldığını ve sürdürüldüğünü hatırlatalım. Her yıl yeni çeşitler ortaya çıkarılıyor. Enstitüde yıllara göre değişmekle birlikte ortalama olarak farklı bitki türlerinde toplam en az beş çeşit için tescile başvuruluyor. Tescil edilen yeni çeşitler çiftçilere anlatılıyor. NELER YAPILDI?  * SON 20 yılda bitkisel üretim miktarı yüzde 20 oranında artırıldı.   * 2022 yılı bitkisel üretimde 128.6 milyon ton ile son yüzyılın en yüksek düzeyine ulaştı.  * Son 20 yılda sertifikalı tohum üretimi 9 kat artarak, 1.3 milyon tona ulaştı.  * Tohumun yüzde 96’sı yurtiçinde üretiliyor.  BİYOKAÇAKÇILIK  YİYECEK ve su sorunu bir gün dünyayı yeni savaşların eşiğine getirecek mi, göreceğiz. Ancak şimdiden biyokaçakçılık üçüncü sıraya yerleşmiş durumda. Biyokaçakçılık bitki ve hayvan gibi biyolojik materyalin doğadan izinsiz toplanması ve yurtdışına kaçırılmasıdır. Biyokaçakçılık 25 milyar dolarlık hacmiyle uyuşturucu ve silah kaçakçılığından sonra dünyada üçüncü sırada yer alıyor.",https://www.hurriyet.com.tr/yazarlar/hande-firat/tohumlara-yuksek-guvenlik-gen-bankasina-parmak-iziyle-giriliyor-42248217
Hande Fırat,Kırmızı şortlu sızdırma,"Nisan 18, 2023 09:06","TRUMP TOPA ERKEN GİRDİ “ABD, Ukrayna’ya ihtiyacı olan mühimmatı gönderemiyor. O yüzden Ukrayna, savaşı kaybediyor. Zaten kazanması da mümkün değil.” Trump’ı yeniden aday göstermeye hazırlanan Cumhuriyetçilerin 2024 seçimleri için başlattıkları propaganda savaşında öne çıkardıkları en önemli vurucu argümanları bu söylem. Biden yönetimi ise Pentagon yani askeri söylemin dışına çıkamıyor ve bunun bir ulusal güvenlik problemi olduğunu, Ukrayna’ya her şart altında yardım edileceğini, aksi takdirde özgür dünyanın kaybedeceğini vurguluyor. Böylece Avrupalı müttefiklerini de yanlarına alıp savaşın uzamasını ve Rusya’nın kaybetmesini umuyorlar. İşte bu kargaşada ABD’de artık alışmaya başladığımız istihbari sızıntılar yine gündemin ön sırasına çıktı. Üst düzey ABD yetkilileri, “Rusya’ya karşı planlanan bir saldırı öncesinde Ukrayna ordusunu güçlendirmeye yönelik gizli Amerikan ve NATO planlarını detaylandıran gizli savaş belgelerinin sosyal medya kanallarında yayınlandığını” açıkladı. Bu nasıl olabilir? Rus ajanlar Pentagon’a mı sızdılar acaba? Meşhur ABD dizileriyle filmlerinde hep CIA ajanları kazanır, Ruslar kaybeder halbuki. Bir yanda bu sorular gündeme gelirken diğer yanda ABD’yi karıştıran ve Pentagon belgelerini sızdırdığı iddia edilen 21 yaşında kırmızı şortlu bir genç yakalandı. 21 YAŞINDA ANALİST O BELGELERE NASIL ULAŞIR 21 yaşında, adı Jack Teixerira. - İnternete sızdırmakla suçlandığı belgelerde Rusya ile savaşta olan Ukrayna’nın savunmasındaki potansiyel güvenlik açıkları ifşa olurken, gizli yazışmalarda Türkiye, İsrail, Mısır ve Güney Kore gibi ABD’nin müttefikleri ile ilgili bilgiler de yer alıyor. - Massachusetts Ulusal Hava Muhafızları’nın istihbarat kanadı üyesi... Üst düzey bir görevi yok. - Genç, bir anlamda analist... Peki nasıl bir yetkisi var ya da var mı? Üst düzey bilgilere ulaşması bu kadar kolay mı? Hem de ABD gibi bir ülkede? - Açık kaynaklara yansıyan bilgilere göre yapılan soruşturma sonrasında Pentagon’a ait gizli belge ve yazışmaları 21 yaşındaki Jack Teixeira sızdırdı. Üstelik Teixeira’nın gizli belgeleri, Thug Shaker Central isimli çevrimiçi grupta, farklı ülkelerden çoğu 20-30 yaş arası 25 aktif üyeyle paylaştığı belirtildi. - Teixeira, cuma günü ilk kez bej bir tulum ve kelepçelerle federal mahkemeye çıkarıldı. Gizli belge ve materyalleri izinsiz olarak çıkarmak ve alıkoymakla suçlandı. - Teixeira suçlu bulunursa 15 yıla kadar parmaklıklar ardında kalabilir. ŞEYTAN DETAYLARDA GİZLİDİR Şimdi filmi geri sarıyoruz, yani Teixeira’nın yakalanmasından öncesine: - Sızıntı olduğu andan sonra ve Teixeira suçlanmadan ve yakalanmadan önce; Beyaz Saray konuyla ilgili soruları Pentagon’a, Pentagon ise konuyu cezai soruşturma başlatan Adalet Bakanlığı’na havale edip, Twitter ile Rusya’da yaygın olarak kullanılan Telegram’da “birdenbire ortaya çıkan” belgeleri kimin sızdırdığını araştırmakla meşgul olduğunu söylemekle yetindi. - Pentagon yetkilileri başta ayrıca sızan belgelerin doğru olup olmadığı konusunda da net bir yorum yapmadı. Yalnızca bazı “belgelerle oynanmış olduğuna” dikkat çekti. - Analistler de “bu oynamaların” Moskova’nın bir “dezenformasyon çabasına” işaret edebileceğini söylediler. - Başka bir üst düzey Pentagon yetkilisi de “Belgelerin birçoğu sadece ABD’nin elinde olduğu için şu anda bunun bir ABD sızıntısı olduğu üzerinde duruluyor” diyor ajanslara. BUYUR BURADAN YAK İşte ben de “belgelerle oynanmış olabileceği açıklamasından” işkillendim. Çünkü sızdırılan onlarca belge arasında bir rapor öne çıkarılmış: - “Rusya’nın paralı asker hizmetlisi Wagner’in, mali ve Ukrayna’daki girişimleri için Türkiye’den silah ve teçhizat satın almak üzere Türk bağlantılarıyla bir araya geldiği” bilgisi. - Yine, CIA’ya ait top secret başka bir belgede ise; MOSSAD istihbarat teşkilatının İsrail Başbakanı Binyamin Netanyahu’nun Yüksek Mahkeme üzerindeki kontrolleri sıkılaştırma planlarına karşı sokak protestolarını teşvik ettiği belirtiliyor. Tam da Netanyahu’nun oğlunun İsrail’deki olayları ABD’nin organize ettiği suçlamasısın hemen ardından. Rastlantıya bakın! İşkillenmeyeyim de ne yapayım.. İŞTE SİZE KOMPLO TEORİSİ Mahir Kaynak’ın ünlü analizinden gidelim. “Bir olayı kimin planladığını anlamak için, sonucundan kimin faydalandığına bakın” sözünü hatırlatayım. Buradan yola çıkarak belgelerin sızması kime ya da kimlere yaradı sorusunu ortaya atalım: 1- BIDEN’A: - Ukrayna’ya desteğe devam. - Asker öyle istiyor. - Demokratlar askere bayılır. 2- ABD TİCARET BAKANI’NA: - ABD’nin, Türkiye’ye yönelik “Rusya ile ticareti azaltın” çağrısının mürekkebi kurumadı bile. 3- ABD DIŞİŞLERİ’NE: - “İsrail’deki sokak gösterilerini ABD destekliyor” suçlamasına karşı, “Sen önce kendi istihbarat teşkilatına bak” mesajı verildi. Muhtemelen faklı mesajlar da içeriyordur. Tüm detaylara bakmak gerek. MACRON’A DA KIRMIZI BİR SIZINTI OLURSA ŞAŞIRMAYIN Ancak Fransa Cumhurbaşkanı Emmanuel Macron’a da “bir sızıntıyla” mesaj verilirse şaşırmam önümüzdeki günlerde. Çin dönüşünde uçakta ne demişti Macron: - “Avrupa, dış politikada ABD’nin takipçisi olmamalı. - n Avrupa’nın silah ve enerji alanında ABD’ye bağımlılığı artmamalı. - Uluslararası rezerv olarak ABD dolarına olan bağımlılık endişe verici.” SONUÇ... ABD’nin, sızıntılar üzerinden dünyaya mesaj vermesi de yeni nesil müesses nizam devlet aklı olsa gerek. 21 yaşında kırmızı şortlu yeni nesil, yolun başındaki Teixeira üst düzey belgelere gerçekten ulaşmış mıdır? 21 yaşında olmayacak bir yetkiye mi sahiptir? Ya da inanılmaz bir hacker mıdır? Yoksa kırmızı şortuyla, ABD devleti tarafından, onun sızdırmış olması mı uygun görülmüştür?",https://www.hurriyet.com.tr/yazarlar/hande-firat/kirmizi-sortlu-sizdirma-42253280
Hande Fırat,Ankara’dan Moskova’ya yapılan üst düzey ziyaretin şifreleri,"Nisan 07, 2023 06:29","Peskov’a Hürriyet gazetesi adına geçtiğimiz günlerde bu konuda soru yöneltmiştim. Bir soru üzerine açıklama yaptığını belirten Peskov “Bu görüşmede Akkuyu da dahil, ülkelerimizin gündeminde yer alan büyük enerji projelerinin gerçekleştirilme süreçleri ele alındı. Tabii ki bu görüşme sırasında santrala yakıtın aktarılacağı törenin nasıl gerçekleştirileceği de konuşuldu” dedi. Şimdi gelelim İbrahim Kalın’ın Cumhurbaşkanı Erdoğan’ın talimatıyla Moskava’da Rusya Devlet Başkanı Putin ile yaptığı görüşmenin ayrıntılarına... Hem Rus hem Türk yetkililerden aldığım önemli perde arkası bilgileri maddeler halinde sizlerle paylaşacağım. İbrahim Kalın RUS-TÜRK İLİŞKİLERİ VE AKKUYU NÜKLEER SANTRALI - Akkuyu Nükleer Enerji Santralı’na 27 Nisan’da nükleer yakıt gelecek, santral nükleer tesis statüsü kazanacak. - Bunun için de bir açılış yapılacak. Bu açılışa Putin’in video konferans yöntemiyle katılması planlıyor. - Sonrasında iki lider ve heyetler Türk-Rus ilişkilerini yine video konferans yöntemiyle masaya yatıracak. UKRAYNA-RUSYA SAVAŞI’NIN SONA ERDİRİLMESİ Putin ile İbrahim Kalın’ın yaptığı görüşmenin en can alıcı noktası ise Rusya ve Ukrayna Savaşı’nın durdurulmasına yönelik. - ABD bahar taaruzu için Ukrayna’yı donatmayı sürdürüyor. - Ancak savaş tüm dünyaya büyük zarar veriyor. PUTİN’DEN ‘MÜZAKERELERDEN KAÇMAYIZ’ MESAJI - Edindiğim bilgilere göre görüşmede Putin, “Sonsuza kadar savaş istemiyoruz, müzakerelerden de kaçmayız. Ancak Batı bizim de şartlarımızı mutlaka göz önünde bulundurmalı” dedi. - Putin’in ana talebi müzakerelerin ABD ve Batı özellikle de Almanya ile yürütülmesi. - Müzakerelerde “Ukrayna-Rusya savaşından ana çıkış yolu nedir?” sorusunun yanıtının bulunması. Vladimir Putin TÜRKİYE’NİN TEKLİFİ YENİ GÜVENLİK MİMARİSİ - Burada Türkiye’nin taraflara teklifi Rusya ve ABD başta olmak üzere Batı ile yeni bir güvenlik mimarisi inşa etmek. - Çok zor başlıklar var, Rusya’nın Ukrayna’da ilhak ettiği toprakların ne kadarından ve nasıl çekileceği ya da Ukrayna’nın NATO üyeliği ya da inşası gibi... TÜRKİYE İKİ KANAT ARASINDA GÖRÜŞME YÜRÜTÜYOR - Yine de Türkiye bir süreç için kapı açmış bulunuyor. Putin ile yapılan görüşmeler şimdi Batı’ya anlatılıyor. - Dünyayı zora sokan süreçte Türkiye’nin açtığı kapıdan geçilip geçilemeyeceğini önümüzdeki günlerde göreceğiz. TÜRKİYE SÜLEYMANİYE HAVA HATTINI NEDEN KAPATTI TÜRKİYE Irak-Süleymaniye hava hattını kapattı. Süleymaniye’de PKK terör örgütünün yoğunlaşması, örgütün havalimanına nüfus etmesi, uçuş güvenliğinin tehdit altına girmesi olarak gerekçeleri özetleyebiliriz. Ancak daha detaylı bakacak olursak, gelişmeleri kronolojik olarak alt alta koymak gerekiyor: -15 Mart’ta içinde PKK/YPG’lilerin bulunduğu bir helikopter, ABD tarafından hava sahası kontrol edilen Irak’ta Gare bölgesinde düştü. - Helikopterde ölen teröristlerin, PKK/KCK/PYD/YPG’nin sözde Anti Terör Timi mensupları olduğu ortaya çıktı. - Ölen PKK’lı teröristler arasında Türk vatandaşı Didar Derik kod adlı Hamdiye Özbahçeci’nin olduğu belirlendi. - ABD Uluslararası Koalisyon Ortak Özel Operasyonlar Komutanlığı, PKK/KCK’nın Suriye yapılanması PKK/YPG’nin sözde komutanı “Mazlum Kobani” kod adlı Ferhat Abdi Şahin isimli teröriste başsağlığı diledi. - ABD ile Bafel Talabani’nin lideri olduğu Kürdistan Yurtseverler Birliği’nin Irak’ın Kuzeyi ve Suriye’deki PKK/YPG’ye yönelik desteğini helikopter temin etmeye kadar çıkardıkları anlaşılmış oldu. Zira Türkiye’nin sivilleri hedef almadığı tüm dünya tarafından biliniyor. - Burada Talabani’nin altı helikopteri PKK’ya sattığını, ABD’lilerin ise PKK’ya uçuş eğitimi verdiğini eklemek gerekiyor. - Süleymaniye Havalimanı’nın terör örgütünün kullanımına açılmış olması Türkiye’yi yeni önlemler almaya itti. Zira PKK’nın sivil Türk uçaklarını hedef almayacağını kimse garanti edemez. Türkiye’nin en önemli önceliği vatandaşlarının mal ve can güvenliğini her coğrafyada sağlamak. - Irak Başbakanı Muhammed Şiya es-Sudani’nin ziyaretinden birkaç gün sonra Dışişleri Bakanlığı, Türk hava sahasının 3 Temmuz’a kadar Süleymaniye Uluslararası Havalimanı’ndan yapılan uçuşlara kapatıldığını açıkladı. - Kararın Süleymaniye’de PKK terör örgütünün faaliyetlerinin yoğunlaşması, terör örgütünün havalimanına nüfuz etmesi ve böylece uçuş güvenliğinin tehdit edilmesi çerçevesinde alındığına vurgu yapıldı. - Birkaç gün önce de Türk Hava Yolları (THY) Süleymaniye seferlerini 11 Nisan’a kadar askıya aldığını açıklanmıştı. - “İlk aşamada 3 Temmuz 2023 tarihine kadar geçerli olması öngörülen karar, anılan tarihe kadar yakından izleyeceğimiz gelişmeler ışığında tekrar gözden geçirilecektir” ifadesi de kullanıldı. - Bakalım Türkiye’nin bu ciddi ve haklı endişesi ve bununla birlikte attığı adım Iraklı muhatapları tarafından nasıl giderilecek. - Seçim sürecinde olmamız, milli güvenlik endişelerimizi görmezden geldiğimiz anlamına gelmiyor. Bence Irak Merkezi Hükümeti kendilerine iletilen rahatsızlık çerçevesinde Talabani’nin terör örgütüne desteğini engellemek durumundadır.",https://www.hurriyet.com.tr/yazarlar/hande-firat/ankaradan-moskovaya-yapilan-ust-duzey-ziyaretin-sifreleri-42247156
Hande Fırat,Kadın hakları kadınların olmadığı yerde konuşulmamalı,"Mart 19, 2023 06:29","Tarihte öne çıkan çok sayıda kadın olsa da çağların erkeksi olduğunu bir genelleme olarak inkâr edemeyeceğim. Ancak günümüzde kadın, bambaşka bir statüye kavuşmuştur. Kadın özel sektörde, siyasette, kamuda, tarlada alın teri dökmektedir, bilimsel buluşlara imza atmaktadır, evinde çalışmaktadır, çocuk büyütmektedir. Kadın tarihteki erkeksi çağlara, tüm bunların hepsini yaparak çoktan meydan okumaktadır. Erkeksi çağlarda kalanlar, eşit çağın çoktan yaşanmakta olduğunu artık fark etmek zorundadır. Günümüzde kadın aklını değil, beden gücünü kullanan, üstelik bunu kötüye kullanan erkeklerden hâlâ şiddet görebilmektedir. Kadın hakları ne yazık ki kadınların olmadığı görüşmelerde ya da erkeklerin sayısal üstünlüğünün fazla olduğu siyasi arenada ele alınabilmektedir. Sevgili okurlarım, Güncel gelişmeler ışığında bu pazar yazımı kendini, derneklerini kadın haklarının mücadelesine adayan kadınlara ayırdım. Başta son dönemde siyasi tartışmaya neden olan 6284 Sayılı Kanun olmak üzere, atılması gereken adımları konuştum. KADEM NE DİYOR? HAKLARIMIZ SİYASİ ARAÇ OLAMAZ Kadın ve Demokrasi Derneği (KADEM) Yönetim Kurulu Başkanı Doç. Dr. Saliha Okur Gümrükçüoğlu’na göre kadınların sahip olduğu haklara ulaşması, toplumsal hayatın her alanında yer alması ve fırsat eşitliğinin tesis edilmesi, en büyük hedef olmalı. Gümrükçüoğlu, “Kadın sorunlarını çözmeden, insanlık adına hiçbir hedefe ulaşamayız” dedi ve şöyle devam etti: - Kadın hakları, toplumun tüm unsurları tarafından konuşulması ve tartışılması gereken bir mesele... Ancak elbette ki kadın sorunları, kadınların karar alma sürecinde yer almadığı mekanizmalarla, söz sahibi olmadığı tartışmalarla çözülemez. - KADEM olarak, siyasette de kadın temsilinin ve etkinliğinin artması gerektiğini savunuyoruz. - Kadın haklarının, siyasi bir araç olarak tartışılması, ideolojik çekişmelere malzeme edilmesi, sadece kadınlara değil topluma da büyük zarar verir. 6284 SAYILI KANUN - 6284 Sayılı Kanun’la şiddetle mücadele noktasında kurumlar arası koordinasyonu sağlamak mümkün hale geliyor. Çeşitli mekanizmalarla şiddet riski altındaki bireyler korunuyor. Şiddet mağduru ve şiddet uygulayan için alınan tedbir kararları, insan onuruna yaraşır bir şekilde yerine getiriliyor. - 6284 Sayılı Kanun’u siyasi çekişmenin bir aracı olarak tartışmaya açmak, kadınların uzun yıllar büyük bedeller ödeyerek kazandıkları hakları ellerinden almak; kadınların emniyette ve güvende oldukları bir hayattan taviz vermek demektir. AİLEYİ KORUMAK - Aileyi koruma meselesine gelince. Aileyi korumak, elbette ailenin tüm fertlerini korumakla başlar. Bu iki konuyu birbirine alternatif olarak göstermek son derece yanlış... - Kadına yönelik şiddet, insan hakları ihlalidir. Tüm dünyanın mücadele ettiği bir insanlık suçudur. Ve en önemlisi de siyaset üstü bir meseledir. AKIL, RUH, BEDEN BÜTÜNLÜĞÜ DOKUNULMAZDIR Pek çok kez söylediğim gibi 6284 Sayılı Kanun’dan geri adım atmak mümkün olamaz. Aksine yeni adımlara da ihtiyaç var. Saliha Okur Gümrükçüoğlu atılması gereken adımları ve KADEM’in bu konuda yaptıklarını da anlattı. Son yıllarda yasal ve mevzuat çalışmalarıyla önemli hukuki kazanımlar elde edildiğine dikkati çekerek, “Kanun yeterli değil ancak halen en etkili idari ve yargısal önlemlerden biri” dedi ve şöyle devam etti: - Bu sorun, temelde yasalarla ya da yetersiz yaptırımlardan ziyade uygulamadaki aksaklıklarla doğrudan bağlantılı. Uygulamanın güçlendirilmesiyle çok daha iyi sonuçlar alacağımızı düşünüyorum. - Mevcut yasanın güçlendirilmesine ve uygulamadan kaynaklı aksaklıkların giderilmesine ilişkin çalışmalar yapıyoruz. - Burada mücadele etmemiz gereken temel mesele, kadının insan olarak varlığına yönelik fiziksel, cinsel, ekonomik ya da ruhsal açıdan tehdit oluşturabilecek her türlü davranış, söylem veya uygulamayı şiddet kapsamında değerlendirmek olmalıdır. - KADEM olarak bütün çabamız, henüz şiddet ortaya çıkmadan önünü alabilmek. Sonra da bir kadın, şiddetin herhangi bir türüne ya da derecesine maruz kalıyorsa derhal sesini çıkartabilsin, yardım isteyebilsin ve zarar görmesin istiyoruz. - Meselenin eğitim ayağı bizim için hayati önem taşıyor. - “Akıl, ruh ve beden bütünlüğü dokunulmazdır” ilkesiyle, kadına yönelik dayak, taciz, tecavüz gibi fiziksel şiddet türleri ile zayıf ve yetersiz görme, sürekli kontrol etme, küçük düşürme gibi psikolojik şiddet türlerinin kabul edilemez olduğunu söyledik. Hak ve adalet iddiasındaki tüm kişi ve kurumları, bu ilkelerin koruyucusu ve uygulayıcısı olmaya davet ettik. - Kadınların bireysel olarak güçlendirilmesi, eğitimine devam edebilmesi, iş hayatına dahil olması, fiziksel ve psikolojik yönden sağlıklı olması önceliklerimiz. - Biz bugüne kadar olduğu gibi bundan sonra da üstümüze düşeni yapmaya devam edeceğiz. KA.DER NE DİYOR? AİLEYE ZARAR VERE YASA DEĞİL ŞİDDETTİR Farklı siyasi görüşteki tüm kadınların bugün, kadın hakları ve kadınsız hak konuşulması konusunda aynı çizgide yer alması çok önemli. Bunun çoktan hayata geçmiş olması ise çok önemli. Kadın Adayları Destekleme Derneği (KA.DER) Genel Başkanı Nuray Karaoğlu’nun açıklamaları ile devam edeceğiz. “Erkekler kadınların kaderini tayin edemez” diyen Karaoğlu şöyle devam etti: - Kadınların hakları üzerinden siyasi pazarlık yapılmasını yanlış ve kabul edilemez buluyoruz. Kadın hakları, kadınların en az erkekler kadar olduğu masalarda tartışılmalıdır. - Kadınların kazanılmış haklarının pazarlık konusu edilmesinin sonuçlarını ise hep birlikte görmekteyiz. Bu, kadınların elde etmek için yüzyıllardır verdikleri mücadeleden geriye gitmektir. - Kadın kimliğimizi kendilerince inşa etme çabalarının beyhude olduğunu fark etmeliler. Daha ne kadar biz kadınlara, ötekileştirici ve görmezden gelen arkaik zihniyetlerini dayatabilirler ki? Yaşam hakkımızı ve eşitliğin sağlanması konusunu erkeklere bırakmıyoruz. - Bu nedenle 14 Mayıs’ta yapılacak seçimlerde eşitlikçi bir meclis yapısının oluşmasını bekliyoruz. Tüm siyasi parti liderlerinden bu sorunu yönetmelerini değil, sorumluluk alacak iradeyi göstermelerini kadınlar olarak bekliyoruz. 6284 SAYILI YASA KADINLARIN CAN SİMİDİ - Kadın hareketinin uluslararası bağlamdaki en önemli kazanımı olan İstanbul Sözleşmesi, iç hukuka 6284 Sayılı Kanun olarak yansımıştır. Koruma Kanunu olarak bilinen 6284 Sayılı Yasa’ya biz, ‘Kadınların can simidi’ diyoruz. - Bu yasanın yuva yıktığı yıllarca iddia edildi. Bizler bunun doğru olmadığını, bir ailede şiddet varsa bunun sırf aile söz konusu olduğu için mazur görülemeyeceğini, görmezden gelinemeyeceğini, evliliklerin şiddete rağmen devam ettirilmemesi gerektiğini üstüne basarak ifade ettik. - 6284 Sayılı Yasa’nın bırakın kaldırılmasını, tartışma konusu haline getirilmesi bile cezasızlık algısını artırır. Şiddet uygulayanla, şiddete maruz bırakılan aynı yerde yaşamaya mahkûm edilir ve sonucunda görülmüştür ki, şiddet vakaları ve cinayetler kaçınılmaz olarak artar. - Aileye zarar veren 6284 Sayılı Yasa değil, şiddettir. KRAVAT İNDİRİMİNDEN ARTIK VAZGEÇİLMELİ Gelelim alınması gereken yeni tedbirlere... Nuray Karaoğlu bu konudaki çalışma ve önerilerini de anlattı: - Türkiye’deki kadınların en önemli güvencesi olan yasa, İstanbul Sözleşmesi’ni birebir yansıtmamaktır. - Devletin en önemli yükümlülüğü insan hayatını korumak ve Anayasa’mızdaki 10. Madde’de belirtilen eşitlik ilkesini tüm vatandaşlarını gözeterek uygulamaktır. - Kanunun açıklarının dışında, yazıldığı gibi uygulandığı taktirde, yani “Pişmanım, erkekliğime laf söylediği için, beni tahrik ettiği için, töremiz bunu gerektirdiği için yaptım” gibi savunmalarla, failler “kravat indirimi” dediğimiz cezai indirim almadıkları takdirde, yani yasalar kâğıt üzerinde değil, pratikte de uygulandığı zaman, kadınlar şiddetten korunacaktır. - 6284 Sayılı Kanun, kullandığı dil itibarıyla daha kapsayıcı bir hale getirildiği zaman şiddeti önleme ve koruma konusunda yeterlidir. - Farklılıkların tanınması, eşitliğin sağlanması için toplumsal cinsiyet eşitliği dersi, okul öncesinden itibaren zorunlu müfredata girmelidir. - Yaşam hakkımızı savunan İstanbul Sözleşmesi en ufak taviz verilmeden uygulanmalıdır. - Tüm karar alma mekanizmalarına cinsiyet kotası getirilmelidir. KADIN DERNEKLERİ FEDERASYONU NE DİYOR? TARİHE AHLAKSIZ TEKLİF OLARAK GEÇECEK Türkiye Kadın Dernekleri Federasyonu Başkanı Canan Güllü, 6284 Sayılı Kanun’un Yeniden Refah Partisi tarafından siyasetin gündemine taşınmasına sert cümlelerle tepki gösterdi. Konunun sadece erkeklerin egemen olduğu ortamlarda, kadınlar dahil edilmeden konuşulmasını “Cehalet olarak görüyorum” dedi ve şöyle devam etti: - Tarihe eksi ve ahlaksız bir teklif olarak kaydedilecektir. - Elde kalmış son kaleyi vererek satranç kazanmayı isteme halidir bu. - Bu ülkede her ayın günlerinden fazla kadın katlediliyorken, önleyici politikalardan vazgeçilmiş ve sadece ceza sistemi üzerinden yürüdüğümüz bu süreçte 6284 kadınların yaşam haklarının güvencesidir. 6284 KORUMA KALKANIDIR - Anlatmaktan bıkmadık! 6284 Sayılı Kanun hukuki bir norm koruma kalkanıdır. - Aile bir çekirdek kurumdur. Aile kurumu eşitliğin, demokrasinin, saygının olduğu; tahakkümün, şiddetin uzak olduğu bir kurumdur. - Açıkçası bilimsellikten uzak bir zihniyetin düşe kalka yeni tanımlamalarla bu çağda ne yapmaya çalıştığını anlamak mümkün değil. - 6284 Sayılı Kanun önleyici değildir. Olaylar olduktan sonraki hukuki süreçtir. Dolaysıyla tek başına yeterli değildir. - İstanbul Sözleşmesi gibi destek mekanizmalarına mutlaka ihtiyaç var. BEN NE DİYORUM? Kimse başka ülkeleri örnek göstermesin. Kötü örnek olmaz. Kadın ve erkek eşittir, bu eşitlik hayatın her alanına yansıtılmalıdır. Kimse 6284’den geri adım atmamalıdır. Kadın hakları kadınsız ele alınamaz. Kimse korkmasın! Bu konuda hiç kimse de yalnız değildir. Konu haklarımız olunca hepimiz aynı çizgide dururuz.",https://www.hurriyet.com.tr/yazarlar/hande-firat/kadin-haklari-kadinlarin-olmadigi-yerde-konusulmamali-42236571
Hande Fırat,Cumhur İttifakı ve AK Parti’nin seçimlere doğru yol haritası,"Mart 24, 2023 06:29","Peki AK Parti nasıl bir seçim kampanyası yürütecek ve bu yürüteceği kampanyanın sınırlarını kim çizdi? Sizlerle edindiğim bilgileri paylaşacağım. ERDOĞAN ‘DEPREM İSTİSMAR EDİLMEYECEK’ DİYEREK TALİMATI VERDİ - Cumhurbaşkanı Erdoğan, yapılan toplantılarda deprem felaketine dikkati çekerek; “Sade ve sakin bir kampanya” istediğini belirtip “Deprem istismar edilmeyecek” sözleriyle kampanyanın doğrudan sınırlarını çizen isim oldu. - Ramazan ayı boyunca miting yapmayı planlamıyor. Bunun yerine açılışlarda, toplantılarda, bina önlerinde gösterişsiz platformlarda, hafif bir yükseltinin üzerinde konuşmayı tercih etti. - Bayraklı, ışıklı mitinglerin yerini daha çok yüz yüze görüşmeler, ziyaretler alacak. - Ramazan ayı sonrası için düşünülen mitinglerde de ramazan ayı boyunca yapılacak olan konuşmalarda da ne müzik olacak ne de arkasında büyük ekranlarda görüntüler. - Seçim mitinglerinde bugüne kadar kullanılan turkuaz rengi halı da serilmeyecek. Onun yerine siyah bir halı platforma konulacak. TURKUAZ YERİNE SİYAH HALI ‘HATIR GÖNÜL DEVRİ KAPANDI’ Cumhurbaşkanı Erdoğan bakanların büyükşehirlerde milletvekili adayı olacaklarını açıkladı. Peki, AK Parti seçimlere nasıl bir vitrinle gitmeyi planlıyor? Bu sorunun yanıtına üst düzey bir kaynağım şu cümle ile yanıt verdi: “Artık hatır gönül devri kapandı.” - Temel amaç seçimi kazanmak. Bu yüzden bakanlar sahaya sürüldü. Büyükşehirlerde vekil olmak için çalışacaklar. - Seçimlere katılan siyasi parti sayılarını ve ittifakları düşünürsek, önümüzdeki süreçte seçimi kazanan cumhurbaşkanı açısından TBMM’de de güçlü olmak önem kazanacak. Yani bakan yapmak için vekillikten istifa yöntemine başvurulması beklenmiyor. - Bu da demek oluyor ki, eğer Cumhurbaşkanı Erdoğan seçilirse seçmenin karşısına yeni bir kabine ile çıkacak. - Kabinede cumhurbaşkanı yardımcısı sayısı ikiye çıkabilir. - Akıllardaki soru Mehmet Şimşek’in durumu. Cumhurbaşkanı Erdoğan, Şimşek’le istişarelerinin süreceğini söyledi. Cumhurbaşkanı Erdoğan ile Mehmet Şimşek arasındaki görüşmenin çok iyi geçtiğine dikkat çeken kaynaklar; “Şimşek elinden geleni yapmaya hazır, bu görüşmelerin devamı da olur. Bir yöntemde de anlaşılabilir” dedi. Ancak sorun bu değil. Sorun, Mehmet Şimşek’in sağlığı. Bir süredir tedavi gören Şimşek’in yurtdışında tedavisi devam edecek. - Gelelim milletvekili listelerine... Üç dönem kuralı istisnaları olsa da genel olarak işletilecek. - AK Parti listeleri son dönemlerde yazıldığı gibi ünlü isimlerden oluşmayacak. İstisnaları olsa da AK Parti illerde yoklama, araştırma, sosyolojik verilerle sevilen, sayılan isimleri aday yapmaya hazırlanıyor. - Yine üst düzey bir kaynağım; “Rasyonel bir liste görülecek” dedi. MİLLET İTTİFAKI’NDA HDP ÇIKMAZI VE LİSTE ÇALIŞMALARI 6’LI masada yaşanan sorunları hem bu köşede hem de CNN Türk canlı yayınlarında anlatmıştık. Masa uzlaşmış görüntüsü verdi ama içeride kazan kaynamaya devam etti. Nedenlerini şöyle sıralayabiliriz: CHP’YE GÖRE HDP’Lİ BAKAN OLMAZ - Akşener’e yapılan teklifin ayrıntısından ve Kılıçdaroğlu ile uzlaşmaya varmasından diğer liderlerin son anda haberi oldu. - O liderlerden Kılıçdaroğlu’nun son masa toplantısında sessiz kalmasına bozulanlar, şaşıranlar oldu. - Ancak özellikle CHP-İYİ Parti, İYİ Parti-Demokrat Parti arasında tartışmalar bir anlamda sürdü. HDP görüşmesi ve Yavuz Ağıralioğlu’nun açıklamaları ile başka bir noktaya geldi. - CHP o açıklamayı Yavuz Ağıralioğlu’nun şahsi fikirleri olarak görüyor. Ancak, İYİ Parti içinde HDP ile görüşülmesinden rahatsız isimler olduğu biliniyor. - En çok da CHP’nin HDP’ye iki bakanlık sözü verdiği iddiası konuşuluyor. Bu iddiayı CHP’nin üst düzey yetkilileri yalanlıyor. Üst düzey isimler; “Görüşme masasında bakanlık talebi gelmez, böyle bir sohbet geçemez bile” diyorlar. Aynı tepkiyi HDP’nin Öcalan’a özgürlük talebine ilişkin de veriyorlar; “Öcalan’a özgürlük mümkün değil” diyerek... - Ancak, Kılıçdaroğlu’nun kazanması durumunda HDP’li ya da Yeşil Sol Partili olmayan ancak onların da sıcak bakabileceği isimlere de kabinede yer verilebileceği konuşuluyor. LİSTELER İÇİN İTTİFAK İÇİ İTTİFAK BEKLENİYOR Gelelim milletvekili listelerine... CHP ittifak içi ittifak çalışmalarını yürüten üç siyasi partiyi bekliyor. Saadet, DEVA ve Gelecek Partileri bir süredir bazı iller için müzakere yürütüyor. Bu müzakere henüz sonuçlanmış değil. CHP önce bu müzakerenin sonuçlanıp sonuçlanmayacağını ve uzlaşma olursa ayrıntısını görmek, ona göre de bir yol haritası belirlemekten yana.",https://www.hurriyet.com.tr/yazarlar/hande-firat/cumhur-ittifaki-ve-ak-partinin-secimlere-dogru-yol-haritasi-42239443
Hande Fırat,MHP’nin seçim kararı ve nedenleri,"Mart 31, 2023 06:29","Üstelik kara kampanya üretim ve servisi cesaret kazanmıştır. Milliyetçi Hareket Partisi, Milletvekili Genel Seçimi’nde, tüm seçim çevrelerinde olmak suretiyle üç hilal amblemiyle ve değerli milletvekili adaylarıyla demokratik mücadelesini yapacak, nihayetinde hak ettiği, layık olduğu, hasretle beklediği başarıya kesinlikle ulaşacaktır.” MHP Lideri Devlet Bahçeli, 2023 seçimlerine kendi logosu ve listeleriyle gireceğini sosyal medyadan yaptığı açıklama ile, bu sözlerle duyurdu. Peki bu kararı almasında etkili olan unsurlar neler? Yaptığım görüşmeler neticesinde madde madde nedenlerini sıralayalım: BAHÇELİ’NİN DURDUĞU YER DEĞİŞMEDİ - İlk günden beri ‘Biz farklı bir siyasi partiyiz’ diyen MHP Genel Başkanı bu seçimde de aynı noktada. Parti yetkilileri, “Biz farklı bir siyasi hareketiz. Bu duruşumuz hiç değişmedi. Üstelik yeni gelenler kendi kimlikleri ile girerken, biz niye ortak liste ile katılalım?” yorumunu yaptı. - MHP’nin ortak liste gibi bir talebinin başından beri olmadığına dikkat çeken üst düzey isimler, AK Parti’nin taşra teşkilatlarından ortak liste talebi geldiğini ancak bunun da görüşülmediğinin altını çizdiler. - MHP’li yöneticilere göre MHP tabanı üç hilali, logoyu görmek ister, görmezse de oy vermez. - MHP vekil listelerinde; seçilebilecek, liyakat sahibi, sevilen isimlerin yer alması için çalışılıyor. - Hafta sonuna kadar listenin tamamlanması, sonra da MHP Genel Başkanı Devlet Bahçeli’nin onayına sunulması bekleniyor. BAKANLIK TALEBİ YOK MHP kabine konusunda da en başında ne söylediyse aynı noktada duruyor. Yetkililer, “İlk gün Bahçeli ne dediyse o, MHP’nin bakanlık gibi bir derdi yok” dedi. MHP, deprem felaketi nedeniyle miting düzenlemeye de sıcak bakmıyor. Bunun yerine “Köyüm benim, komşum nasılsın projeleri kapsamında yüz yüze görüşmeler” ve salon toplantıları düzenlenecek. MHP’NİN HASSASİYETLERİ Gelelim MHP’nin 2023 seçimlerindeki hassasiyet ve kaygılarına... Üst düzey isimler madde madde sıraladı: -“Türkiye’nin milli bekası tek öncelik. - Millet İttifakı, PKK ve FETÖ’cülere adeta af çıkarmaya çalışıyor. - İki terör örgütü de açıklamaları ile hedeflerini ortaya koyuyor. -Türkiye’nin güvenliği en öncelikli konu. - Mevcut sistemin tüm bu nedenlerle devamı gereklidir.” TERÖR ÖRGÜTÜNÜN PEŞ PEŞE YAPTIĞI AÇIKLAMALAR PKK terör örgütünün farklı alanlarda görevli üst düzey isimleri hiçbir seçimde olmadığı kadar çok açıklama yapıyor. KCK Yürütme Konseyi’nin Eş Başkanı Bese Hozat kod adlı Hülya Okur’un HDP’nin Millet İttifakı’na destek vermesini “değerli, önemli ve anlamlı buluyoruz” demesinin ardından, diğer bir yöneticileri Sabri Ok da konuştu. Ok, “Bugüne kadar yapılan seçimler toplum tarafından rutin ve normal olarak görülüyordu. Ama bu sefer öyle değil. O yüzden gerçekten bu seçim çok önemli” ifadesini kullandı. - Kaynağında yürütülen terörle mücadele kapsamında terör örgütünün aldığı zarar biliniyor. - Bu mücadele kapsamında özellikle üst düzey yöneticilerin saklandıkları, sürekli yer değiştirdikleri de biliniyor. - ABD ve başka ülkelerden aldıkları yardımlara rağmen zor durumda olduklarını saklamayan üst düzey yöneticiler; “Faşist TC” tanımlamasını kullanarak iktidarın değişmesini istediklerini açık açık söylüyorlar. Bu kapsamda amaçlarının siyaseten rol kapmak olduğu da açık. Gelelim “depremi” gerekçe gösterip sonra seçime kadar uzatılan eylemsizlik kararlarına... Sabri Ok’un şu cümlesini lütfen dikkatle okuyun: “Şunu söylemeliyim, şüphesiz birçok kişi, birçok devlet, uluslararası güçler, bazen doğrudan ve açık bir şekilde, bazen farklı şekillerde yönetimimize haber gönderdiler, selamlar gönderdiler; ‘Eğer bir gün eylemsizlik, ateşkes kararı alırsanız biz üzerimize düşen rolü oynayacağız’ dediler.” SORULAR... - Eylemsizlik kararı karşısında üzerlerine düşen rolü oynayacak kişiler, devletler, uluslararası güçler kim? -Ok sadece bir devletten bahsetmiyor. Yani ABD deyip geçmek mümkün değil. Diğerleri kim? - Bu devletlerin üzerlerine düşen rol nedir? Türkiye’ye baskı yapmaya mı ya da Türkiye’yi karıştırmaya mı hazırlanıyorlar?",https://www.hurriyet.com.tr/yazarlar/hande-firat/mhpnin-secim-karari-ve-nedenleri-42243208
Hande Fırat,Akıllı füzelerin beynine girdik! Gökdoğan ve Bozdoğan’da testler bitmek üzere,"Nisan 02, 2023 10:30","- Yerli ve milli teknolojide en önemli adımlardan biri daha atıldı. Türkiye, süpersonik füzeler Gökdoğan ve Bozdağan’ın testlerini tamamlamak üzere. Yani ses duvarını aşan füzeler... SÜPERSONİK FÜZELER BU YIL ENVANTERDE TÜBİTAK SAGE tarafından geliştirilmekte olan bu füzeler, Türkiye’nin ilk milli havadan havaya füzesi olması yanında, ilk aktif radar arayıcı başlıklı füzeleri. 1200 personeli olan SAGE’de hedef bu yıl içinde iki füzenin de Türk Silahlı Kuvvetleri’nin envanterine girmesi. TÜBİTAK SAGE Müdürü Gürcan Okumuş, iki süpersonik füzeyle ilgili şu bilgileri paylaştı: TÜBİTAK SAGE Müdürü Gürcan Okumuş YÜKSEK ISIYA DAYANIKLI MALZEME ÜRETİLİYOR Sevgili okurlarım; Süpersonik füzeler ses duvarını aştıkları ve süpersonik uçuş gerçekleştirdikleri için güçlü motora ihtiyaç duyarlar. Aynı zamanda artan hava sürüklenmesi nedeniyle süpersonik hızlarda seyreden hava araçlarının dış yüzeyleri sürekli ısınır. Bu nedenle özel ve gelişmiş malzemeler kullanılmaktadır. TÜBİTAK SAGE ısıya dayanıklı yüzeyler üretiyor, bir yandan da ramjet motor denilen özel motorla ilgili çalışmalarını sürdürüyor: KABİNLERDE ÖZEL TESTLER Hava-hava ve hava füzeleri, seyir füzeleri, İHA mühimmatları başta olmak üzere TÜBİTAK SAGE’de üretilen her ürün bir dizi testten geçiyor. Çok büyük bir alanda, özel malzemelerden yapılmış kapalı kabinlerde füzeler düşük basınç, yüksek ve düşük sıcaklık, sıcaklık şoku, kum ve toz, titreşim ve şok, buzlandırma, dondurucu ve yağmur gibi bir dizi teste tabi tutuluyor. Sadece bunlar değil tüm hava araçları aynı zamanda trisonik rüzgâr tüneline sokuluyor. Türkiye’nin sesaltı hızlarda çalışan tünelleri mevcut. Ancak ses geçiş ve üstü hızlarda ise dışa bağımlılık sürüyor. 2020 yılı sonunda Yüksek Hızlı Rüzgâr Tüneli Projesi’ne  başlanıldı. Gürcan Okumuş 2024’de hizmete girmesi planlanan tüneli anlattı: TRİSONİK RÜZGÂR TÜNELİ İLK ÜFLEME 2024’TE HİPERSONİKLER ÇOK YAKINDA... Sevgili okurlarım; Patlatma testleri de yine TÜBİTAK SAGE’nin geniş arazisinde özel bir alanda gerçekleştiriliyor. Arazi ne kadar büyük de olsa, personel patlama testlerinden önce uyarılıyor. Dünyada bazı ülkeler hipersonik füze üretimine geçti. Peki Türkiye’de çalışmalar ne aşamada? Cevabı Gürcan Okumuş veriyor: BUGÜNE KADAR NELER YAPILDI BEN NE DİYORUM Savunma sanayisinde Türkiye büyük bir yol katetti. Bunda Türkiye’ye kimi zaman doğrudan kimi zaman ise üstü kapalı uygulanan ambargolar etkili oldu. Patriot satılmayan Türkiye, S-400’ü tercih edince bile sorun çıktı. Sonuçta kötü komşu insanı ev sahibi yapar. Türkiye kendi hava savunma sistemi üzerinde de çalışmaları sürdürüyor. Yerli üretim hava savunma sisteminde testler yapılıyor. Bu yılın sonunda birinci fazın, gelecek yıl ise ikinci fazın kurulması hedefleniyor. Katmanlı hava savunma sisteminin 2025-2026 yıllarına kadar önemli ölçekte bir seviyeye getirilmesi amaçlanıyor. Tüm bu üretim ve teknoloji bandının arkasında genç, pırıl pırıl beyinler var. Gece gündüz demeden çalışıyorlar. Onların başka ülkelere gitmemeleri için Türkiye ve yetkililer elinden geleni yapmalıdır. KATKIDA BULUNANLAR Sayfa Editörü: Şebnem Nuraydın Fotoğraflar: Rıza Özel Foto Editörü: Uğur Yurdakul Tasarım ve Uygulama: Selma Songül Zengin",https://www.hurriyet.com.tr/yazarlar/hande-firat/akilli-fuzelerin-beynine-girdik-gokdogan-ve-bozdoganda-testler-bitmek-uzere-42244321
Hande Fırat,Depremde ölmeyip selde ölmek...,"Mart 17, 2023 06:29","Türkiye yüzyıllardır çeşitli afet olaylarının göbeğinde yer alan bir yapıya sahip. Teknoloji bu kadar gelişmişken, teknoloji ile bu kadar övünürken; doğa olaylarının afete dönüşmesinin akılcı bir yanıtını bulmak mümkün değil. Verilebilecek tek yanıt bilimin gözardı edilmesi, gerekli tedbirleri zamanında almamak, kurallara uymamak, kuralları delmek, verilere göre hareket etmemektir. NE BÜYÜK ACI... Doğa olayı deyip geçiştiremeyiz, çünkü doğa olayının yani yoğun yağışın geleceği belliydi. Hiçbir yetkisi olmayan bir vatandaş Google’a 15 günlük, 45 günlük hava tahmin raporu araması girse zaten bilgiyi alabiliyor. Depremin vurduğu vatandaşlarımızı şimdi de sel vurdu. Depremde ölmeyen, selde öldü. Altgeçitte boğuldu. Ne acı, değil mi? Soğukta çadırları su bastı... Peki doğal afet deyip geçecek miyiz? Yoksa şu sorulara yanıt mı arayacağız: - Meteoroloji verileri AFAD tarafından düzenli olarak alınıyor mu? - En son Hürriyet gazetesi deprem bölgesinde de üç ay yağış beklendiğini yazdı. Gören oldu mu? - Birçok kez acı tecrübeyi yaşamamıza rağmen, dere yataklarına neden viyadükler vb. kuruluyor? - Altgeçitte boğulmanın sorumlusu ya da sorumluları kimlerdir? Altgeçit yapılırken bir mühendislik hatası mı yapıldı? - Çadırlar bahar yağmurları düşünülmeden, yönetmeliklere uygun olmayan yerlere mi kuruldu? Sorunun yanıtı, “Evet” gibi görünüyor. Peki o zaman bu durum karşısında sorumlular ne diyecek? - Oysa yetkililer daha önce, bireylere çadır vermeme gerekçesinin, AFAD çadır kentlerinin uygun yerlere kurulması olduğunu belirtmişti. O zaman bu yerlerde mi sorun var, yanlış yerler mi seçildi? - Depremin ardından sel felaketini yaşayan vatandaşlarımız neden bölgeden tahliye edilmiyor? Milli Eğitim Bakanlığı’na ait öğretmenevleri, askeri ordu evleri gibi kamunun elinde boş yer varsa bu vatandaşlar için kullanılamaz mı? - Şanlıurfa Hastanesi’nin yoğun bakım ünitesi bile sular altında kaldı. Dikkatinizi çekiyorum, yoğun bakım ünitesi... Mühendislik hatası mı var? - Bu soruların yanıtları mutlaka aranmalı, cevap bulunmalı, gereken yapılmalıdır. - Büyük bir felaket yaşayan vatandaşlarımız kaç felaket daha yaşamak zorunda kalacaktır? HATAY VALİSİ’NİN VİCDANI Deprem felaketinin ardından Hatay adeta yok oldu. Felaketin ikinci gününde Hatay’daydım. Hatay’da bulunan tek bir yetkiliye ulaşamadım. Bir yanda insanlara yardım etmeye çalışıp diğer yanda gördüklerimi çekerek paylaştım ki, “İkinci gün Hatay’da çok az sayıda ekip var, buradaki yardım çığlığı duyulsun” istedim. Hatay’a şu ya da bu sebepten zor ulaşıldı. O acıyı yaşayan Hatay Valisi Rahmi Doğan ise 38 gün dayanabildi. Oysa değil 38 gün, 338 gün orada kalıp felaketi yaşamış bir ilin en yetkili idari amiri olarak felaketi yaşayanların yanında olmalıydı. Vekil olmak daha mı önemli? Böyle bir zamanda vekil olmak için görevinden istifa etmekten, hatta bir de vekil olarak istediği ili açıklamaktan dolayı hiç mi vicdanı sızlamadı? Afet yönetmeliğinde şöyle diyor: “Afetin meydana gelmesinden itibaren, alınması gereken her türlü acil tedbirlerin alınmasından ve acil yardımların bir emir beklemeden yapılmasından afetin meydana geldiği yerin mülki amiri sorumludur.” Yani vali... Kusura bakmasın Rahmi Doğan... Ancak onun adına benim vicdanım sızladı. ERKEK ERKEĞE BELİRLENEN KADIN HAKLARINA (HAKSIZLIKLARINA) HAYIR! Yok 6284’de aileyi korumak adı altında bazı değişiklikler yapılsın; açılımı, “Kadının beyanı esas olmaktan çıksın”. Yok kız ve erkek öğrenciler aynı sınıfta okumasın. İsterseniz kadınları toplayıp Mars’a gönderelim. CNN Türk yayınında Numan Kurtulmuş; “Bu konuların tartışıldığı zemin ortada yok. Bu tartışmaların hepsini bir kenara bırakmak lazım. AK Parti’nin tavrı, tarzı farklıdır. Kadınlar için her türlü tedbiri alırız. Aileyi güçlendirmek, kadını zayıflatmak değildir” dedi. Dedi ama benim yine de bazı itirazlarım var. - 2023 yılındayız. Dünyanın geri kalmış ülkeleri dışında hiçbir ülkede bu tartışmalar olmuyor. - Kadınlar artık siyasi pazarlık konusu olmamalı. - Kadın hakları, erkek erkeğe yapılacak bir muhabbet ya da pazarlık da değildir. - Kadın hakları ile ilgili bir pazarlık ya da talep var ise, ortaya da bunların tartışıldığı bir zemin çıkarsa o zeminde kadınlar mutlaka olmalıdır. - 2023’te konuştuğumuz konulara hayret ediyorum. - “Selam dostlar yıl 2023, insanoğlu cinsiyet ayrımı yapmadan Mars’a koloni kurmayı, cinsiyet ayrımı yapmadan Ay’a yolculuğu konuşuyor.” - Şimdi gelelim en önemli bölüme... Herkesin düşüncesine, fikrine saygımız var. Ancak bu sistemde artık siyasi partiler açısından oy oranı çok düşük olanların, yani azınlığın çoğunluğa baskısının, pazarlık inadının ve dayatmalarının mutlaka düzeltilmesine ihtiyaç var.",https://www.hurriyet.com.tr/yazarlar/hande-firat/depremde-olmeyip-selde-olmek-42235527
Hande Fırat,Kaos yaratacak manipülasyonlara alet olmadan partiler sandık başında bulunmalı,"Mart 21, 2023 06:29","Bu süreçte; deprem, sel felaketi, ölümler tüm Türkiye’nin canını yaktı. Siyasi partiler bölgeyi öncelik sırasında ilk sıraya koysa da seçim yarışı ister istemez sert bir mücadeleyi beraberinde getirecek. Bu dönemde tüm siyasetin ve seçmenlerin dikkatli olmasında fayda var. Neden diye soracak olursanız... - Türkiye’nin bu seçimde hiç olmadığı kadar dezenformasyon, manipülasyon ve yalan habere açık olduğu tespiti var. Bir anlamda sosyal medyada tüm bunlar havada uçuşacak. - Sosyal medya ve dezenformasyon etkisinin; Trump’ın seçimleri kazandığı dönemden başlayıp Almanya, İngiltere, Fransa ve Kanada’daki seçimlere Ruslar tarafından müdahale edildiği iddiaları üzerindeki köpüğün henüz ortadan kalkmadığını hatırlatmak gerekir. - Benzer iddiaların özellikle sosyal medya; Twitter ve YouTube araclığıyla Türkiye’ye yönelmeye başladığını görenler, kesinlikle bir komplo teorisi içerisinde değiller. - Konu bu sefer Rusların müdahalesi değil. - Dalga bu kez farklı bir yerden. Sosyal medya üzerinden seçimlerin yönlendirilmesi profesyonel ve kitlesel bir sosyal mühendislik konusu. - Geçen günlerde bir terör örgütü mensubunun seçimlerin güvenliğinde sorun yaşanabileceği iddiasının Twitter’da trend topic olması, gündemin ilk sıralarına yerleşmesi, hatta YouTube’da çok izlenmesi bu konuyu gözlemleyenlerin dikkatinden kaçmadı. - Sorun FETÖ, PKK gibi terör örgütlerinin ürettiği ve sosyal medya üzerinden yaydığı yalan haberler değil. Bu yalan haberlere inanılması, bunun siyasetin gündemine getirilmesi, hatta siyaseten kullanılması. - Her seçimde sandık güvenliği en önemli konudur. Bunun sorumluları da siyasi partilerdir. - AK Parti’nin YSK üyesi Recep Özel, Hürriyet Gazetesi’nde tüm siyasi partilere çağrıda bulunarak; “Bütün siyasi partiler olarak görevlilerimiz sandıkların başında olsun. Güvenliği hep beraber sağlayalım” demişti. Benzer bir açıklamayı yine gazetemize yapan CHP’nin YSK Temsilcisi Mehmet Hadimi Yakupoğlu da, “Sistemde her şey sandık üzerine kurulu. İtiraz için somut delil gerekli. Herkes sandık başında olsun. Tek şart bu” ifadesini kullanmıştı. - Bu açıklamalar doğrultusunda yapılacak belli. Siyasetçi de vatandaş da uyanık olmalı. - Terör örgütleri mensupları tarafından güncellenmiş bir manipülasyon içinde, seçim güvenliğini sarsacak bir planlamaya dahil olmaları tehlikelidir. Amacın ise, isteklerinin olmaması durumunda, inşa edecekleri olası yalanlar zinciriyle ortalığı karıştırmak ve kaos yaratmak olduğu açıktır. SİYASETTE ÇARŞI KARIŞTI “Yüksek yerlere her zaman dolambaçlı merdivenlerden çıkılır.” Francis Bacon’ın bu sözü, bugün en yüksek makam olan Cumhurbaşkanlığı ile Türkiye Büyük Millet Meclisi koltuklarını kimlerin dolduracağı sürecini net şekilde anlatıyor. Tam 36 siyasi parti 2023 seçimlerinde ittifaklar içinde ya da bağımsız olarak yarışacak. İki ana omurgayı Cumhur İttifakı ile Millet İttifakı oluşturuyor. Ankara günlerdir yüksek yerlere çıkmak için uğraşan siyasilerin, ittifakların, partilerin; hem kendi içlerinde hem de başka partilerle yaptıkları görüşmelere sahne oluyor. Dolambaçlı, zor, risk alan bir dizi görüşmeden bahsediyorum. Tüm açıklamalara rağmen henüz bitti demek için erken, çünkü son ana kadar dengeler değişebilir. - Memleket Partisi ve Muharrem İnce, Millet İttifakı’nda yer almak istemedi, Yeniden Refah Partisi ve Fatih Erbakan ise Cumhur İttifakı’na katılmadı. - Diğer yandan, yarışta Zafer Partisi, Adalet Partisi, Doğru Parti, Türkiye İttifakı Partisi ve Ülkem Partisi’yle kurdukları Ata İttifakı ve cumhurbaşkanı adayı Sinan Oğan da var. - Millet İttifakı cumhurbaşkanı adayı, TBMM çatısı atında HDP ile yaptığı görüşmede kabul etmek gerekir ki ciddi bir risk aldı. HDP’nin seçmeninin önemi malum. Ancak HDP’nin PKK terör örgütü ile olmayan mesafesi de çok büyük bir sorun. Özellikle de milliyetçiler ve Türkiye’nin güvenliği açısından. - AK Parti, 4 sacayağı üzerine kurulmuş bir partiydi. Cumhur İttifakı açısından Yeniden Refah Partisi’ni bir kayıp olarak görmüyorum. Özellikle de süreçte birden fazla kesimle yaptığı pazarlıklar konuşulurken... Cumhur İttifakı’nın toplumun tüm kesimlerini kucaklayacak bir politikayı temel almasında, AK Parti’nin bir nevi ilk yıllarına dönmesinde de fayda görüyorum. - Belli ki Türkiye, 2023 seçimlerinde Türkiye Büyük Millet Meclisi’nde çok sayıda siyasi partiye ev sahipliği yapacak. - Cumhurbaşkanlığı seçimine gelince, Cumhur İttifakı’nın temel amacı ilk turda kazanmak. Ankara kulislerinde Erdoğan’ın önemli siyasi ve ekonomik hamleler yapacağı konuşuluyor. - Ancak, çıkan adaylar ve ortaya koydukları iddialar, diğer yanda ilk kez oy verecek olan genç seçmenin tercihi, ekonominin etkisi ile ikinci tur ihtimalini de göz önünde bulundurmak gerekir. - Siyasette çarşı şu an için karıştı. Partilerin ve liderlerin topluma vaat edecekleri, başta ekonomi olmak üzere her alandaki politikaları, hatta kimlerle yol yürüyecekleri önem kazanacak. - Vatandaş sandığa gitmeden, cumhurbaşkanı adayları ile kabinesini önceden öğrenmek isteyecektir. Bir nevi cumhurbaşkanı adayı ve A takımının görücüye çıkması gerekebilir. - Sadece bu değil; partiler, ittifaklar yaparken, ortak listeler hazırlarken zorlanacaktır. Bu zorlanma en çok Millet İttifakı’nda görülebilir.",https://www.hurriyet.com.tr/yazarlar/hande-firat/kaos-yaratacak-manipulasyonlara-alet-olmadan-partiler-sandik-basinda-bulunmali-42237618
Hande Fırat,Kadınlar konusunda geri adım olmaz,"Mart 14, 2023 06:29","Kadınlar bununla da kalmadı; 6284 sayılı Ailenin Korunması ve Kadına Karşı Şiddetin Önlenmesine Dair Kanun’un korunmasının önemine dikkati çekti. Edindiğim bilgilere göre toplantıda Cumhurbaşkanı Erdoğan; “Kanundan geri dönmemiz ya da geri adım atmamız mümkün değil” dedi. YENİDEN REFAH NE İSTİYOR? AK Parti’nin Cumhur İttifakı’na katılması için görüşme yaptığı Yeniden Refah Partisi (YRP), AK Parti heyetine talepler dosyası verdi. YRP Genel Başkan Yardımcısı Doğan Aydal, Habertürk’te Cumhur İttifakı ile yapılan görüşmelerde katılım için talep listesinde 6284 Sayılı Kanun’un kaldırılması talebinin yer aldığını söyledi. Hatta AK Parti’den kendilerine “Hiçbir problem yok” yanıtı verildiğini belirtti. Yeniden Refah Partisi’nin yetkililerini aradım; “Tamamının kaldırılması değil, bazı maddelerde değişiklik yapılması önerildi. Hassasiyetimiz Türk aile yapısının korunması” ifadelerini kullandılar. Bunun dışında D-8’in yeniden canlandırılması gibi önerilerinin olduğunu, ancak bu önerilerin hiçbirinin resmi olarak konuşulmadığını da belirttiler. Yeniden Refah Partisi, kadın kollarından il başkanlarına, tüm yetkili organları topladı. Genel Başkanları Fatih Erbakan hepsinin görüşlerini tek tek dinledi. İttifaka girmek isteyenler de istemeyenler de var. İki güne kadar son kararlarını vermeleri bekleniyor. AK PARTİ’NİN BAKIŞ AÇISI NE? Aslında AK Parti’nin bakış açısını başta özetledim. AK Parti’nin içindeki özellikle kadın vekiller, kanunun kaldırılmasına da değişiklik yapılmasına da karşı. AK Partili yetkililer, “Sadece dosya alındı, taleplere evet denilmedi. Bu talepler Cumhurbaşkanı Erdoğan’ın da katılacağı toplantıda ele alınacak” dediler. Ancak konuştuğum hemen herkes Ailenin Korunması ve Kadına Karşı Şiddetin Önlenmesine ilişkin 6284 Sayılı Kanun’dan geri adım atılmasının mümkün olmayacağını söyledi. KANUNUN ÖNEMİ NE? Kanun şiddet gören ya da bu yönde bir tehdit altında bulunan kadın, çocuk, aile bireyi ve tek taraflı ısrarlı takip mağdurlarının korunması ve bu kişileri hedef alan şiddetin önlenmesine yönelik tedbirleri düzenliyor. Kadınların elinde kalan tek kanun bu... Kimse kusura bakmasın ama bu kanundan tek bir adım dahi geriye gidilemez. Aile ve Sosyal Hizmetler Bakanı Derya Yanık tüm bu tartışmalara karşı tavrını paylaştığı tweet ile ortaya koydu; “6284 Sayılı Kanun, kadına yönelik şiddetle mücadele için yaptığımız en önemli yasal düzenlemelerden biridir. Kanun kabulünden bu yana, uygulamayı da geliştirmek için titizlikle düzenlemelerimizi sürdürüyoruz” dedi. Sevgili Okurlarım; BUYURUN ŞUBAT AYI RAKAMLARI Türkiye Kadın Dernekleri Federasyonu, şubat ayında yitirdiğimiz kadın sayısını açıkladı. Buna göre 15 ilde 17 kadın katledildi. Kadınları öldüren erkeklerin 2’sinin evli olduğu, 3’ünün boşandığı, 5’inin boşanma aşamasında olduğu bilgisi var. Katledilen kadınların 7’si ise şüpheli ölüm. Sadece şubat ayı rakamları bile tabloyu net ortaya koyarken erkek egemen siyaset kadınlarla ilgili düzenleme yapmamalıdır. SELİN CİĞERCİ OLAYI Selin Ciğerci de hepimiz gibi bir insandır. İnsanların tercihleri, giydikleri, yedikleri, içtikleri kimseyi ilgilendirmez. Selin Ciğerci’ye yapılan linç girişimini kınıyorum. Yukarıda bahsettiğim gibi sadece insan olmaktan kaynaklanan haklara herkesin saygı göstermesi gerekir. Sevmeyen, istemeyen, Selin Ciğerci’nin açtığı salona gitmez. Ancak linç etmeye kalkmak kabul edilebilir bir durum değildir.",https://www.hurriyet.com.tr/yazarlar/hande-firat/kadinlar-konusunda-geri-adim-olmaz-42233738
Hande Fırat,Vananın ağzı açıldı,"Mart 28, 2023 06:29","Normal bir seçim süreci yaşanır umudu sürse de, sosyal medyanın olduğu bir dünyada “normal” artık daha zor... Eski seçim kampanyaları teknoloji ile birlikte zaten geride kaldı. Ancak üstüne bir de yaşanan deprem felaketi eklenince, seçim çalışmaları her parti açısından daha sakin götürülecek. Ülkemiz seçime yas ve hüzünle gidiyor. TÜRKİYE KARŞITI DİASPORA Seçim propagandalarının da şekil değiştirmesiyle, sosyal medya biraz daha aktif hale gelirken aynı zamanda terör örgütlerinin yurtdışındaki uzantıları tarafından daha çok kullanılır oldu. Temiz suya zehir katıyorlar. FETÖ’cüler sosyal medya ağlarından zehir akıtırken, Ermenistan yanlısı senatörler Fransa Senatosu’nda düzenlenen etkinlikte, terör örgütü PKK/YPG’nin oluşturduğu SDG mensuplarına madalya taktılar: - Hem de Fransa’da emeklilik yaşının 64’e yükseltilmesini protesto eden milyonlarca Fransız’ın sokakları savaş yerine çevirdiği günlerde... - Hem de 2022’nin son aylarında Paris’teki Ahmet Kaya Kürt Kültür Merkezi’nde Fransız bir ırkçı tarafından üç kişinin öldürülmesi sonucu Fransa sokaklarını ateşe veren PKK sempatizanlarının verdiği zarar ortada iken... - Üstelik 15 Mart’ta Irak Gare bölgesinde düşen ve 9 PKK/YPG’linin öldüğü helikopterin Fransız menşeili olduğu ortaya çıkmışken... - Helikopter demişken bir parantez açalım; Türkiye son yıllarda PKK/YPG’nin çok sayıda üst düzey yöneticisini etkisiz hale getirirken, PKK/KCK’nın, Suriye kuzeyindeki ABD desteğine benzer bir şekilde, Irak’ın kuzeyinde ise KYB’den destek aldığı net anlaşılıyor. PEKİ YA ALMANYA Fransa’da işler böyleyken birkaç gündür de Almanya’daki PKK diasporası harekete geçti. PKK yandaşları durduk yere Türkiye’nin Almanya’nın değişik kentlerindeki konsoloslukları önünde gösteriler düzenliyor. Alman polisinin izlemekle yetindiği bu eylemler Türkiye’de 14 Mayıs’ta yapılacak seçimler için konsolosluğa adres beyanında bulunması gereken Türk vatandaşlarını tedirgin ediyor. ANKARA’YA GÖRE, SEÇİMLERE DOLAYLI YOLDAN MÜDAHALE ANLAMINI TAŞIYOR Zira sabah mesai saatinde başlayıp akşam mesai bitince sonlandırılan gösteriler yüzünden konsolosluklara giden sokaklar kapatılıyor ve konsolosluk iş göremez hale geliyor. Ankara’da bu durum Türkiye’de yapılacak seçimlere “dolaylı yoldan müdahale” olarak yorumlanıyor. ALGIDA SEÇİCİLİK Türkiye’deki seçimleri etkileyen, “etkisiz” son bir not da İsrail’den. Biliyorsunuz İsrail’de Başbakan Benjamin Netanyahu’nun yargının yetkilerini kısıtlayan tartışmalı düzenlemesine karşı çıkan yüzbinler yaklaşık 10 haftadır sokaklarda. En kitlesel katılım pazar gecesi oldu. 200 bin civarındaki gösterici Netenyahu’nun evine yürümek istedi. Bu kadar geniş katılımın nedeni ise Netenyahu’nun, değişiklik karşısında eleştirel yaklaşımda bulunan Savunma Bakanı Gallant’ı görevden almasıydı. Gelelim Türkiye’yi ilgilendiren tarafına: - Sahte değilse eğer, bir göstericinin açtığı pankartta yazılanlar dikkati çekti: “Sonumuzun Türkiye gibi olmasını istemiyoruz” pankartını taşıyan İsrailli protestocunun görüntüsü sosyal medyada birçok alanda dolaşıma sokuldu. - iki sözüm var; ilki bunu kullananlara... Seçim sürecine yabancı söylemler neden dahil ediliyor? Kendi düşüncenizi, yabancı bir görüş üzerinden güçlendirmeye çalışmanız bir kompleks belirtisidir. İkincisi ise eğer gerçek ise İsrailli protestocuya... Yıllardır Filistinlilere yaptığınız işkenceleri unutup demokrasi savunucusu mu oldunuz? Yemezler.. Ne Mutlu Türk’üm diyene. KILIÇDAROĞLU VE ‘SANA SÖZ...’ Seçimler yaklaşırken ittifaklar ve cumhurbaşkanı adayları yeni slogan ve reklam filmleriyle seçmenin karşısına çıkıyor. Millet İttifakı’nın adayı Kemal Kılıçdaroğlu’nun sloganı “Sana söz...” Peki nasıl çıktı ve nasıl bir kampanya yürütecekler? CHP’li kaynaklarım şöyle açıkladı: - Reklam şirketiyle çalışan Kılıçdaroğlu ve ekibi süreci düzenli konuşarak planlıyor. - “Sana söz”, genç nesillere verilen bir söz. - Aynı zamanda seçmene verilen “Kaybettiğiniz ne varsa telafi edeceğiz” sözü. - CHP’li kaynaklarıma göre slogan ve filmle hem söz verildi hem de “Umutlu olun” çağrısı yapıldı. - Millet İttifakı liderleri özellikle Ramazan Bayramı sonrası mitinglere hazırlanıyor. - Bazen altı lider, bazen liderler ayrı ayrı, bazen ise Kılıçdaroğlu yanına Mansur Yavaş ve Ekrem İmamoğlu’nu alarak miting düzenleyecek.",https://www.hurriyet.com.tr/yazarlar/hande-firat/vananin-agzi-acildi-42241334
Hande Fırat,Cumhur İttifakı’ndan sürpriz hamleler yolda,"Mart 10, 2023 06:29","Bir yandan da 14 Mayıs’taki seçimler için hassas bir çalışma yürütülüyor. Kulislerde konuşulan, üzerinde beyin fırtınası yapılan bilgileri şöyle paylaşabilirim: - HÜDA-PAR’a belli bir kontenjan verilmesi gündemde. - MHP’nin bu duruma hiçbir itirazı yok, MHP’deki genel hava da “Aslolan seçimi kazanmak” şeklinde. - Yeniden Refah Partisi ile görüşmeler sürüyor. Yakında bir uzlaşmaya varılması bekleniyor. - MHP ile AK Parti arasında ortak liste görüşmeleri başlamadı. MHP Genel Başkanı Bahçeli’nin çok sayıda ilde ortak liste ile seçime girmeye soğuk baktığı belirtiliyor. - Ancak bazı özel illerde özel adaylar belirlenebileceği belirtiliyor. - Cumhurbaşkanı Erdoğan’ın önceliği deprem bölgesi ve Türkiye’yi olası felaketlere karşı hazırlamak. Bunun için de dört bir koldan çalışma talimatını zaten verdi. - Ancak yeni dönemde bazı sürprizlerin de olabileceği konuşuluyor. AK Parti listelerinde sürpriz isimlerin, yeni yüzlerin görüleceği bilgisi var. - Strateji ekibinde, partide, kampanya ofisinde yapılan beyin fırtınalarında cumhurbaşkanı yardımcılarının sayısının Türkiye’nin öncelikli ihtiyacı doğrultusunda artırılabileceği değerlendiriliyor. - Bu kapsamda bir cumhurbaşkanı yardımcısının Türkiye’nin stratejik konumu nedeniyle güvenlikten sorumlu olabileceği, diğerinin ise ekonominin başına gelebileceği belirtiliyor. Konuşulan isimler arasında Hakan Fidan ve İbrahim Kalın var. Ekonomi için ise AK Parti içinden ve dışından duyduğum isim Mehmet Şimşek. Cumhurbaşkanı henüz bu konuda son sözünü söylememiş. Ancak yapılan değerlendirmeler bu adımların olumlu olacağı yönünde. MİLLET İTTİFAKI VE HDP MESELESİ İYİ Parti Genel Başkanı Meral Akşener’in, “CHP ile HDP görüşebilir ama masada olamazlar, müzakere olmaz” sözlerine Selahattin Demirtaş’ın yazdığı mektup, “Acaba yeni bir kriz yolda mı?” sorusunu akıllara getirdi. Ancak masayı oluşturan iki büyük parti bu konuda bir kriz beklemiyor. KILIÇDAROĞLU DESTEK İSTEMEK İÇİN 15 GÜN İÇİNDE HDP’YE GİDECEK - CHP Lideri Kemal Kılıçdaroğlu’nun önümüzdeki 15 günlük süreçte HDP’ye gitmesi ve HDP’den destek istemesi bekleniyor. Üst düzey bir CHP’li yetkili “Müzakere değil, ancak destek için gidilir” dedi. - HDP’nin bazı taleplerine karşı ise arka kapı diplomasisinin işleyebileceğini söyleyen yetkili, “Sorun demokrat isimlerle çözülür” dedi. - CHP’ye göre zaten Millet İttifakı’nın ortakları ve yol haritası belli. Mutabakatlara göre HDP’nin masaya oturması da, bakan göstermesi de bu anlaşmalara göre mümkün görünmüyor. - Ancak CHP’liler tüm politika metin ve sistem önerilerinin zaten HDP dahil tüm siyasi partilere daha demokratik politika yapma imkânı getirdiğine dikkat çekiyor. İYİ PARTİ’YE GÖRE MUTABAKATIN DIŞINA ÇIKILAMAZ - İYİ Parti’ye göre de Millet İttifakı’nın mutabakatının bu saatten sonra dışına çıkılması mümkün değil. - İYİ Parti, HDP’nin açıklamalarını “Kendi değerlendirmeleri, herkes kendine göre değerlendirme yapabilir” şeklinde yorumluyor. - Müzakere isteğine “Evet” denemeyeceğinin ise altı çiziliyor. Gerekçe olarak da 6’lı Masa’nın hukuku gösteriliyor. BARİ KADINLAR GÜNÜ’NDE OLMASIN YILDA sadece bir kere kutlanan bir gün Kadınlar Günü... Bari o bir tek günde daha ılımlı olunsa! Kimse kızmasın, kimse gücenmesin. Kadınlar Günü’nde bibergazına, sert müdahaleye ne gerek var? İşin uzmanları çok gerekiyorsa konuşarak da bazı önlemler alabilirdi. Gelelim, 14 Mayıs seçimlerine giderken, siyasi partilerden kadınların beklentilerine. Kadın Dernekleri Federasyonu Başkanı Canan Güllü o beklentileri şöyler sıraladı: - Öncelikle deprem bölgesinde hijyen kitlerine erişimde yaşanan sorunlar, yalnız kadınlar için barınma sorunun giderememe, annelik görevlerini eksiklikler yerine getirmede zorlanma gibi durumlar malum. - Bu eksiklerin yanı sıra, cinsel istismar gibi konular da sorun olarak karşımıza çıktı. - Oysa ki karar mekanizmalarında kadınlar olsaydı, farklı bakış açılarıyla çözüm üretecekler ve yaralar daha hızlı sarılacaktı. - Bu nedenle önünüzdeki genel seçimlerde eşitliğin hayata geçmesini sağlayacak oranda kadınların aday yapılması gerekiyor. - Kurulacak kabinede bakanlık sayısında nazar boncuğu tarzında sadece aile değil, icracı bakanlıkların da kadınlara verilebilmesi gerekir. - Bürokraside de kadın sayısı artırılmalı. Bu eşitliğin sağlanması konusunda hükümetler pozitif ayrımcılık yapabilirler. - Anayasa’nın 10. Maddesi fiilen işletilmeli, kadınların istihdamda sürdürülebilir olması açısından bakım yükü sorunu giderilmeli. - Deprem felaketini yaşayan bölgelerde hayatın eşit şekilde devam etmesi kadınların, yaşlıların, engellilerin ve çocukların insan onuruna yakışır şekilde yaşam sürmeleri için kolları sıvayacak siyasilerin kadın olması çok büyük vizyon sağlayacaktır. - Felaket bölgesindeki illerde kadın milletvekili sayısı ‘sayısal çoğunluğa’ ulaşmalıdır. Konu kadınlar ve çocuklar olunca, bu köşenin takipçileri bakış açımı bilirler. Kesinlikle daha çok kadın milletvekili, daha çok bürokrat ve daha çok bakana ihtiyaç var. Kadınlarımız bilim-teknoloji bakanlığını da, Merkez Bankası başkanlığını da, milletvekilliğini de yapar... Hem de çok güzel yapar!",https://www.hurriyet.com.tr/yazarlar/hande-firat/cumhur-ittifakindan-surpriz-hamleler-yolda-42231903
Hande Fırat,İşte Ulusal Risk Kalkanı Modeli,"Mart 02, 2023 06:29","Cumhurbaşkanı Tayyip Erdoğan grup toplantısında “Devletimizin bekasıyla birlikte vatandaşımızın bekasını da gözeten ve önceleyen yeni bir stratejik ortak akıl oluşturmak istiyoruz. Kendi alanındaki yetkin bilim insanlarımızı, teknik kadrolarımızı yabancı uzmanlarla destekleyecek bu çalışmaya cuma günü devam edeceğiz. Böylece Türkiye için bir Ulusal Risk Kalkanı Modeli oluşturmayı, şehirlerimizi depreme dirençli yerler haline getirmeyi planlıyoruz” dedi. Erdoğan’ın konuşmasında Ulusal Risk Kalkanı Modeli ifadesi dikkati çekti. 50’NİN ÜZERİNDE BİLİM İNSANI * Model her afete karşı A’dan Z’ye hazırlıklı olmayı içeriyor. * Çevre ve Şehircilik Bakanlığı koordinatörlüğünde Cumhurbaşkanlığı himayesinde bilim insanlarından heyet oluşturuluyor. * Deprem uzmanlarının yanı sıra kuraklık uzmanları, sosyologlar, tarihçiler, iklim bilimcileri, jeologlar, afet ekonomistleri, afet hukukçuları, lojistik ve tedarik konularında uzmanlar da kurulda yer alacak. * İsimler üzerinde görüşmeler sürüyor. Ancak Naci Görür, Şükrü Ersoy, Okan Tüysüz, Cenk Yaltırak, Yoshinori Moriwaki (Japon deprem uzmanı) gibi isimlerin yer alması bekleniyor. Birçok isme teklif götürülüyor. * Belirlenen eksiklikler çerçevesinde bilim insanlarının önerileriyle tüm afetlere karşı model geliştirilecek. * Amaç bir anlamda karşılaşılabilecek doğa olaylarına karşı alınabilecek tüm önlemleri almak. * Şehirlerin yenilenmesi ya da bazılarının farklı bölgelere taşınması da gündemde. * Afet yaşanması durumunda müdahale, tedarik gibi başlıklarda alınması gereken tedbirler de belirlenecek. ‘VATANDAŞIN BEKASI’ Cumhurbaşkanı Erdoğan süreci “Hatay için hemen şimdi”, “Maraş için hemen şimdi”, “Türkiye için hemen şimdi” sloganlarıyla başlattı. Bu sloganların yanı sıra kullanılmaya başlanan bir başka ifade ise “Vatandaşın bekası”. Ulusal Risk Kalkan Modeli ile hedef vatandaşın bekasını sağlamak olacak. Bu kapsamda “dirençli toplum, dirençli vatandaş ve vatandaş bekası” ifadeleri de sık sık kullanılacak. GÖREVDEN ALMALAR MI GÜNDEMDE Erdoğan dünkü grup konuşmasında, “Sorulması gereken hesapları da adli ve siyasi olarak sormak boynumuzun borcudur” dedi. Bu sözlerinin ardından Ankara’da kulisler hareketlendi. Cumhurbaşkanı Erdoğan’ın üst düzeyde bazı görevden alma ve değişikliklere gideceği konuşuluyor.",https://www.hurriyet.com.tr/yazarlar/hande-firat/iste-ulusal-risk-kalkani-modeli-42227607
Hande Fırat,14 Mayıs seçimine hazırlıklar ve depremzede seçmen için yapılan çalışmalar,"Mart 03, 2023 06:29","Oya Armutçu ve Ebru Karatosun bugün muhtemel seçim takvimini kaleme aldılar. Ben de sizlerle Hürriyet’in geleneksel kahvaltısında buluştuğumuz AK Parti’nin YSK’da temsilcisi Recep Özel ile yaptığımız sohbeti paylaşacağım. Depremzede seçmen şu üç gruba ayrılmış durumda: 1- O seçim çevresinde yani deprem bölgesinde kalan seçmen. 2- Deprem bölgesinde aynı seçim çevresinde köye ya da başka ilçeye taşınmış seçmen. (Örnek Hatay merkezden Antakya’ya) 3- Deprem bölgesinin dışındaki şehirlere giden seçmen. a- Kendisine ait ev tutanlar. b- Misafir olarak başka bir evde, akrabalarının yanında kalanlar. c- AFAD’ın belirlediği yurt vb gibi yerlerde kalan seçmen. DEPREMZEDELERİN NASIL OY KULLANABİLECEĞİ İLE İLGİLİ YOL HARİTASI Recep Özel, “Kimsenin oy kullanma hakkı elinden alınamaz” dedi ve ekledi: - “Seçmen listeleri güncellenecek, oluşturulacak, askıya çıkacak. - Geçen yıl yapılan düzenleme çerçevesinde hiç kimse adresi olmadığı için seçmen listesi dışında kalmayacak. Mutlaka seçmen listesinde yer alacak. - Valilikler, kaymakamlıklar, nüfus il müdürlükleri depremzedelerin nerede oturduklarını, nereye gittiklerini tespit ve tescil edecek. - Seçmen kütüklerini herkes ve tüm siyasi partiler görecek. GEÇİCİ KİMLİK BELGESİ İLE OY KULLANABİLECEKLER - Diyelim ki bir seçmen Ankara’ya taşındı, seçmen kaydı Hatay’da. Oyunu da Hatay’da kullanmak istiyor, kullanabilecek. - Deprem yardımlarından yararlananların geçici kimlik belgesi var. Olmayanlara da bu geçici kimlik belgeleri verilecek. Geçici kimlik kartı ile oy kullanılabilecek. - Depremzedelerin yerleri tespit edildi, nüfusa işlendi, geçici kimlik kartları tamamlandı; YSK bu bilgileri sistemine geçecek. - Kesinleşen seçmen listelerinden oy verme yerleri tespit edilecek. Milli Eğitim Bakanlığı ile YSK çalışma yapıyor. Oy kullanılabilecek okullar belirlenecek. Çadır kent ve konteynerler de oy verme yeri olabilir. - Kaç seçmen için bir sandık kurulacağını da YSK belirleyecek. - Çadır kent ve konteyner kente yerleşenler için numaralama yapılacak. Örnek, 1 No’lu çadır kentin 14 nolu çadırı gibi.” ENKAZ ALTINDA KALAN MÜHÜRLER Depremde YSK’nın da binaları yıkıldığı için enkaz altında kalan mühürler var. YSK’dan yaklaşık 30 kişilik bir ekip bölgeye gidip incelemelerde bulundu. Bu durum bir sorun oluşturur mu sorusuna ise Recep Özel şöyle yanıt verdi: - “Mühürlerle ilgili sorun olmaz. - İki tür mühür var. Bir ilçe seçim kurulu mühürü, bir de sandık kurulu mühürü var. - Büyük bir oranda malzemeler konusunda bir problem yok. ‘EKSİK MÜHÜR VARSA DARPHANE BASACAK’ - Kaybolan eksik olan mühürler varsa darphane basacak. - Kaybolan bir mühür diyelim ki birinin eline geçti, kullanamazlar. - Oy verme günü sandık kurulunda teslim edilen zarf sayısı, teslim edilen oy pusulası sayısı hepsi kayıt altında. - Daha sonra kullanılan oy pusulası da kayıt altında, kullanılmayan artan da kayıt altında ve sayılı olacak. OY PUSULULARI, ZARFLAR BULUNUR MU - Bir yerde oy pusulası ve zarflarının bulunması ile ilgili bir şehir efsanesi var. Efsane bunlar. RECEP ÖZEL: ‘NE ÖLÜNÜN YERİNE OY KULLANILIR NE DE KULLANMAYANIN YERİNE OY KULLANILIR’ - Sandıkların başında siyasi parti temsilcileri olduğu müddetçe ne ölünün yerine oy kullanılır ne de kullanmayanın yerine oy kullanılır. - Bir önceki seçimde en çok oy almış beş siyasi partinin sandık kurulu üyesi var, bir memur üyesi, bir başkan var. Beşi burada dururken, ıslak imzalı belgeleri alırken, ‘Çöpten oy çıktı, şu çıktı bu çıktı’ olmaz. - Parmak boyası geri gelemez, yasa değişikliği gerekiyor. SİYASİ PARTİLERE ÇAĞRI: ‘SANDIKLARIN BAŞINDA OLALIM, HEP BERABER GÜVENLİĞİ SAĞLAYALIM’ - Bütün siyasi partiler seçim güvenliği istiyor, en çok da biz istiyoruz. En büyük parti biziz. Çoktan çok azdan az gider. - Bütün siyasi partiler olarak, görevlilerimiz sandık başında olsun. Güvenliği hep beraber sağlayalım. - Türkiye’nin en iyi yaptığı iş seçim. YSK’nın bu kabiliyeti var. - Bu seçimler en adil, tarafsız kimsenin kalbinde zihninde zerre şüphe kalmayacak şekilde nasıl yapılabilir, bunu ortaya koymalıyız.”",https://www.hurriyet.com.tr/yazarlar/hande-firat/14-mayis-secimine-hazirliklar-ve-depremzede-secmen-icin-yapilan-calismalar-42228133
Hande Fırat,Kritik 72 saatin hikâyesi,"Mart 07, 2023 06:29","- Masadan kalkan İYİ Parti Genel Başkanı Meral Akşener çok kırgın ve kızgındı. - CHP’de de benzer bir hava vardı. - Ancak birkaç gün geçince İYİ Parti kamuoyundan gelen tepkiyi ve üyelikten istifa furyasını yaşamaya başladı. - CHP’de ise Türkiye’nin içinden geçtiği dönemde masanın bu şekilde bir görüntü vermesinin, kazanmayı zorlaştıracağı yorumları yapıldı. - CHP ve diğer partiler açısından kapının açık bırakılmasına karar verildi. BAŞKENTTE KRİTİK SAATLER Her ne kadar iki parti arasında alt düzeyde diyalog olsa da aslında her şey cumartesi akşamı başladı. CHP’de yapılan toplantıda kamuoyundan gelen tepkiler değerlendirildi. Kimi “İYİ Partisiz de kazanırız” derken, kimi verilen görüntünün şık olmadığı, bu nedenle seçimin zora girdiği yorumunu yaptı. Sonrasına gelince... - CHP’ye göre, CHP içinden bir grup “İki büyükşehir belediye başkanının güçlü başkan yardımcısı olarak” İYİ Parti’ye önerilmesi ve Kemal Kılıçdaroğlu’nun adaylığının arkasında hep birlikte durulması teklifinin götürülmesini önerdi. - İYİ Parti’ye göre ise teklif kendilerinden gitti. - Ankara kulislerinde teklifin İYİ Parti’den geldiği ancak CHP’nin İYİ Parti’ye “Şart koştu” tepkisi gelmemesi için teklifi üstlendiği bilgisi var. - CHP 5’li masadaki diğer liderlere de bilgi verdi. Diğer liderler “müzakereye açık oldukları” mesajını verdiler. - CHP Lideri Kemal Kılıçdaroğlu görüşmelere başlanması talimatını verdi. - İYİ Parti ile CHP yetkilileri bir araya geldi. - Sonuçta uzlaşma sağlandı. BÜYÜKŞEHİR BELEDİYE BAŞKANLARI İÇİN FORMÜL NE? CHP, anayasa hukukçuları ile de eşzamanlı çalışma başlattı. Buna göre masadaki formüller şöyle: - Önemli olanın, 14 Mayıs seçimlerinin kazanılması olduğu tespiti yapılıyor. - İki başkan, cumhurbaşkanı yardımcısı ilan edilecekleri tarihe kadar, yani seçim sonrasına kadar büyükşehir belediye başkanı olarak görev yapabilecekler. - Bu durum seçim kampanyasını da kolaylaştıracak. - Anayasa hukukçuları seçimin alınması durumunda, iki başkanın cumhurbaşkanı kararnamesi ile iki görevi aynı anda yapabilecekleri bilgisini verdi. - Ancak yapmak istemeyen bir isim olursa, o durum da ayrı değerlendirilecek. - Merkezi hükümet alındıktan sonra iki büyükşehirden vazgeçilebileceği yorumları yapılıyor. NASIL BİR HÜKÜMET YAPISI OLACAK? - Kılıçdaroğlu’nun isteği, iki büyükşehir belediye başkanının yanında diğer liderlerin de cumhurbaşkanı yardımcısı olması. - Bulunan formül şu, örneğin isteyen liderin cumhurbaşkanı yardımcısı ve dışişleri bakanı olarak görev alabileceği. - Ancak istemeyen lider ise olmayacak. Örneğin Temel Karamollaoğlu sağlık durumu nedeniyle istemediğini ifade etti. - Yine de bu konunun masada netleştirilmesi bekleniyor. MASA NE KAZANDI? Masanın ortaklarına göre: - Masa bir krizden çıkarak kamuoyuna doğru bir mesaj verdi. - İstişare ve müzakerenin işe yaradığı tüm Türkiye’ye gösterildi. - Bundan daha büyük bir krizin artık yaşanmayacağı belirtiliyor. - Bu görüntünün ve iki büyükşehir belediye başkanının varlığının seçimi kazandıracağı yorumları yapılıyor. - Güçlendirilmiş Parlementer Sistem’e daha kısa sürede geçilebileceği söyleniyor. Buna gerekçe olarak da, bu uzlaşmanın vekil sayısını da artıracağı belirtiliyor. 6’LI MASA TOPLANTISINDA ÜSLUP SORUNU - Kemal Kılıçdaroğlu ile Akşener Altılı Masa’da buluştu. Ancak anlaştıkları konusunda diğer liderlere özel olarak haber verilmedi. - Bu yüzden Masa’ya diğer partiler kırgın oturdu. - Akşener’in “şart koşma üslubunu” doğru bulmayan diğer liderler bunu masaya getirdi. - Toplantı devam ederken; DEVA, Gelecek ve Demokrat Parti liderleri ayrı ayrı odalarda kurmaylarıyla toplantı yaptılar. CHP AÇISINDAN YSK’NIN ÇALIŞMALARI VE ÇEKİNCELERİ TÜRKİYE seçimlere giderken Yüksek Seçim Kurulu deprem bölgesindeki çalışmalarını tamamladı. Geçen hafta YSK’nın AK Parti’deki temsilcisi Recep Özel ile görüşmüştük. Hürriyet’in bu haftaki konuğu ise CHP’nin YSK Temsilcisi Mehmet Hadimi Yakupoğlu idi. Yüksek Seçim Kurulu’nun yaptığı çalışmalara işaret eden Mehmet Hadimi Yakupoğlu seçim sürecindeki iki temel başlığa, yani seçim işleri ve seçmen kütüğüne dikkat çekti. YSK’nın il ve ilçe seçim kurullarının; personel kaybını, bölgede çalışan personelin ve depolardaki mühürlerin, torbaların, sandıkların durumunu incelediğini anlattı. “YSK’nın seçimi etkileme hakkı yok” diyerek tespitlerini ve işleyişi şöyle dile getirdi: SEÇMEN KÜTÜKLERİNİN OLUŞUMU AÇISINDAN RİSK YOK - “2008 yılında adres kayıt sistemine geçildi. - Seçmen için Türkiye Cumhuriyeti vatandaşlık numarası ile ikâmetgah adresi gerekiyor. - MERNİS’te günlük 70 bin ila 100 bin arasında kişisel veri değişikliği oluyor. (Boşanma, vefat, evlilik gibi.) - Günlük veri her gün 17.00’de MERNİS’ten SEÇSİS’e otomatik olarak çekiliyor. - YSK bu verileri alarak parametreler ışığında karşılaştırıyor. Yani mükerrerlik olmasın diye her gün güncelleme yapılıyor. - Seçmen kütüğü, yaşayan bir organizma gibi. - Seçmen kütüklerini siyasi partilerin iki kez alma hakkı var. CHP depremden önce ilkini aldı. SEÇMEN SANDIK LİSTESİ AÇISINDAN DA RİSK YOK - Seçim Takvimi başladıktan sonra, tahminen 16 Mart tarihi gibi YSK, MERNİS’ten güncel son listeyi alacak. - Seçmen kütüğü YSK’nın malı olacak. - YSK, Türkiye genelinde muhtarlık askı listesine çıkacak. - Bu e-Devlet’te de görülebilecek. - Siyasi partilere de verilecek. - Muhtarlıklara iki hafta itiraz süresi var. Bu itirazlar karara bağlanacak. - Sandık bölgesi askı listesi ortaya çıkacak. Bu sadece siyasi partilere verilecek. - Bu da kesinleşince sandık listeleri ortaya çıkacak. - Üçüncü bir güncelleme yapılacak. Vefat edenler listelerden çıkarılacak. Bu güncellemeler seçime 10 gün kalaya kadar sürecek.” MÜKERRER OLMAMALI, VEFAT EDENLER YER ALMAMALI Mehmet Hadimi, tüm bu olumlu bakış açısına rağmen iki temel mesele konusunda da uyardı: “- Temel mesele, sandık başına gidince, kayıtlı seçmen açısından; - Mükerrer olmaması - Vefat eden seçmenlerin listede yer almaması önemli.” SURİYELİ SEÇMEN SAYISI KAÇ? Mehmet Hadimi Yakupoğlu başta Suriyeli olmak üzere yabancı seçmen sayısını hem İçişleri Bakanlığı’na sorduklarını hem de TBMM gündemine getirdiklerini söyledi. Ancak bir yanıt alamadıklarını belirtti. Bu konudaki endişelerini şu sözlerle anlattı: “- Özellikle Suriyelilerin sayısını bilmiyoruz. Yabancılar ayrı bir şekilde kayıtlı değil. - CHP olarak algoritmalar geliştirdik. SAYININ PAYLAŞILMAMASI GÜVENSİZLİK YARATIYOR - Yabancı seçmenin demografik olarak seçim sonuçlarını etkileyeceğini şimdilik düşünmüyoruz. - Ancak yarın bir seçmen hareketliliği olursa bunun nasıl bir etkisi olacağını bilemem. - Sayının paylaşılmaması da güvensizlik yaratıyor.” DEPREM BÖLGESİNE İLİŞKİN ENDİŞELER Yakupoğlu, “Deprem bölgesi için de rahat olunmaması gereken bazı durumlar var” dedi ve şöyle devam etti: - “Seçmen listeleri oluşumunda görevli devlet memurları bölgede gösterilecek, belki de yığılacak. (AFAD, Kızılay’ın personeli gibi görevliler.) Devlet memurları buralara yığılacak mı? Bu durum nasıl bir seçmen hareketliliğine yol açacak? - Göç edenler oldu. Bunlar gittikleri şehirlerde oy verecekler. Bunun etkisi ne olacak? - Tüm depremzedelerin oy kullanmasını istiyoruz. Her türlü kolaylık sağlanmalı. SANDIK BAŞINDA OLMAZSANIZ KEDİ DEĞİL FİL GİRER - Sistemde her şey sandık üzerine kurulu. İtiraz için somut delil gerekli. Tutanak defteri, bir sandığın tapusudur. - Sandık başında olmazsanız, kedi değil fil girer. - Herkes sandık başında olsun, tek şart bu.”",https://www.hurriyet.com.tr/yazarlar/hande-firat/kritik-72-saatin-hikayesi-42230116
Hande Fırat,En yetkili isimden 3 ay yağmur müjdesi,"Mart 12, 2023 06:29","KURAKLIK TÜM DÜNYA GİBİ TÜRKİYE NIN DE EN BÜYÜK SORUNU Yeryüzünün belli alanlarında yağışlar yeterli olmayınca kuraklık ortaya çıkar. Tarih onlarca imparatorluğun kuraklık ve kıtlık nedeniyle son buluş öykülerini anlatır. Ancak tarihteki imparatorlukların sonunu getiren kuraklık ve kıtlık doğa olaylarıydı. Bugün karşı karşıya kaldığımız büyük soruna ise “doğa olayı” deyip geçmek, ne yazık ki mümkün değil. Dünyayı bu hale getiren biz insanlarız. Ve ne yazık ki biz dünyayı kirlettik... DÜNYAYI NE HALE GETİRDİK? - Atmosferde normalde de bulunan karbondioksit gibi sera gazlarının miktarını arttırdık, bu nedenle iklim dengesi bozuldu. - Sulak alanları kuruttuk. - Sanayileşme, kurallara uymama, çevreyi gözetmeme su döngüsünü bozdu. - Akarsu yataklarını değiştirdik. - Su kaynaklarını ekolojik kurallara aykırı kullandık. - Nüfus arttı, kirlilik çoğaldı. - Dünyamızı koruyamadık. - Sonuçta küresel ısınma, iklim değişikliği, su miktarının azalması, tarımsal ürünlerin azalması kısacası tüm dünyayı etkileyen ve bizlerin neden olduğu kocaman bir sorunla karşı karşıyayız. “Ne kadar az kar yağdı, ne kadar az yağmur yağdı” diyerek, gözlerimizi gökyüzüne diktik, bekliyoruz. Bekliyoruz da mart ayının ortasına geldik. Bundan sonra ne kadar yağış olur, o yağışın ne kadar faydası olur tartışmalı... Bu pazar konumuz yağış olup olmayacağı. Çevre, Şehircilik ve İklim Değişikliği Bakanlığı Meteoroloji Genel Müdürlüğü Tahminler Daire Başkanı Yüksel Yağan ile konuştuk. Yağan tahminlerini şöyle anlattı: - Dünden itibaren Türkiye, Balkanlar üzerinden gelen yağışlı havanın etkisi altına girdi. - Yağışların genellikle yağmur ve sağanak, güney ve iç kesimlerde yer yer gök gürültülü sağanak yağış şeklinde olmasını bekliyoruz. - Hava sıcaklıklarının ise yurt genelinde mevsim normallerinin üzerinde seyretmeye devam edeceğini tahmin ediyoruz. - Yağışın mart ayında mevsim normalleri civarında gerçekleşmesini öngörüyoruz. - Yağışın nisan ayında Doğu Anadolu’nun kuzey kesimlerinde mevsim normallerinin üzerinde, diğer yerlerde ise mevsim normalleri civarında gerçekleşmesini tahmin ediyoruz. - Mayıs ayında da yağışın güneydoğu kesimlerde mevsim normallerinin üzerinde, diğer yerlerde ise mevsim normalleri civarında gerçekleşeceğini öngörmekteyiz. KURAKLIĞIN ETKİSİNDEYİZ Meteorolojinin bahar ayı öngörüleri bu. Sorun geçirdiğimiz kış aylarında. Yüksel Yağan açık konuştu ve tabloyu gözler önüne serdi. - Önümüzdeki 3 aylık süreçte mevsim normallerinde ve yer yer üzerinde yağışlar beklemekteyiz. - Ama bu kış sıcaklıklar mevsim normalleri üzerinde, yağışlar ise mevsim normallerinin altında oldu. - Ülkemizin bölgelerine göre değişen şiddetlerde olmak üzere meteorolojik kuraklığın (yağış eksikliği) etkisinde olacağını değerlendiriyoruz. BU YAĞIŞLAR YETER Mİ Peki bundan sonra hep böyle mi olacak? Yani kuraklık ana gündemimiz olarak kalacak mı? - Ülkemiz biliyorsunuz küresel iklim değişikliğinden en çok etkilenen Akdeniz Havzası’nda. - Bu nedenle ülkemizde de küresel iklim değişikliğinin etkilerini görmeye başladığımız aşikâr. - Dünya bugün net sıfır hedefine ulaşsa bile atmosferdeki sera gazlarının uzun ömürlü olması nedeniyle sıcaklık artışları, şiddetli yağışlar, kuraklık gibi iklim değişikliği etkilerinin bir süre daha devam edeceğini düşünüyoruz. - Küresel olarak bu etkileri aniden sıfıra indirmek hemen hemen imkânsız. - Buna rağmen sera gazı salınımlarını küresel olarak azaltabildiğimiz müddetçe küresel ısınmanın etkilerinin de uzun yıllar içinde azaltılması söz konusu olabilecek. ORMANLARIN ÖNEMİ BÜYÜK Orman yangınları süreci nasıl etkiliyor sorusunu da yönelttim. Yüksel Yağan’ın yanıtı şöyle oldu: - Ormanlar atmosfere salınan karbondioksitin (CO2) önemli bir kısmını yutarak, iklim değişikliğini azaltıyor. - Orman yangınları hem bu olumlu etkiyi azaltıyor hem atmosfere çeşitli gazların, duman ve tozların yayılmasına sebep olarak iklimi olumsuz yönde etkiliyor. DEPREM BÖLGESİNİ NE BEKLİYOR? - Deprem bölgesinde, bugünden itibaren aralıklarla beş gün boyunca sağanak ve yer yer gök gürültülü sağanak yağış bekliyoruz. - Yağışların deprem bölgesindeki bütün illerimizde pazartesi, salı ve çarşamba günleri yer yer kuvvetli olacağını öngörüyoruz. - Rüzgârın ise cumartesi gününden itibaren Malatya, Elazığ ve Kahramanmaraş’ta, pazar gününden itibaren Diyarbakır, Şanlıurfa ve Adıyaman’da güney yönlerden kuvvetli yer yer fırtına şeklinde esmesini bekliyoruz. - Sıcaklık, deprem bölgesindeki illerde bir haftalık periyotta mevsim normallerinin üzerinde seyredecek. - Toz taşınımı ise; deprem bölgesindeki illerimizde, cumartesi akşam saatlerinden itibaren etkili olacak. Şanlıurfa, Mardin, Elazığ, Malatya, Diyarbakır ve Adıyaman’da yer yer kuvvetli olacağını tahmin ediyoruz. - Deprem bölgesinde önümüzdeki 1 aylık periyotta yağışların ve sıcaklıkların mevsim normalleri üzerinde olacağını değerlendiriyoruz. YAĞIŞI ARTTIRACAK BİR TEKNOLOJİ VAR MI? Yağış arttırımı konusunda dünyada çeşitli ülkelerde bilimsel çalışmalar yapılıyor. Ancak operasyonel olarak kullanılacak seviyede olmadığı Dünya Meteoroloji Örgütü (WMO) tarafından da ifade ediliyor. SONUÇ... Sevgili okurlarım,  dünya olarak geç mi kaldık bilmiyorum. Biliminsanları bunun yanıtını verecektir. Ancak bu yaz bizi kuraklık ve su açısından belli ki zor günler bekliyor. Tüm dünyanın ve hükümetlerin hızla çeşitli tedbirleri devreye sokması gerekiyor. - Kuraklık ve iklim değişikliği artık bir doğal olay değil. İnsanın neden olduğu bir felaket. - Türkiye kendi planını yapmalı, kuraklığa ve çölleşmeye karşı tedbirlerini alıp, alternatif oluşturmak zorunda. - Ormanların korunması ve yangınların önlenmesi ya da yangınlara hızla müdahale ile kontrol altına alınması için gerekli çalışmalar yapılmalı. - Tüm dünya sera gazı emisyonlarını düşürmeli, fosil yakıt tüketimini azaltmalı, enerji verimliliğini arttırmalı. - Akarsular, dereler, sulak alanlar korunmalı. - Bizler suları, akarsuları, denizleri, aslında dünyayı kirletmekten artık vazgeçmeliyiz. - Kuraklık demek, tarımsal üretimin düşmesi demektir. Aynı zamanda tarım ürünlerinin fiyatlarının artması demektir. - Bununla ilgili de acil bir eylem planı oluşturulmalı. - Sonuç itibarıyla tüm dünyanın karşı karşıya olduğu iklim değişikliği, kuraklık, su sorunu, tarımsal ürünlerde azalma nedeniyle Türkiye ilgili kurumları ve biliminsanlarıyla birlikte çok geç olmadan ayrıntılı bir yol haritası hazırlamalı.",https://www.hurriyet.com.tr/yazarlar/hande-firat/en-yetkili-isimden-3-ay-yagmur-mujdesi-42232809
Hande Fırat,Cumhurbaşkanlığı’nda haftada iki gün geçiren depremzede çocuklar depremi nasıl anlatıyor,"Mart 05, 2023 07:00","“Bütün bebeklerim gitti.” “Kumandalı araba hayalim bir türlü gerçekleşmiyor.” “Biliyor musun, annemin üzerine dolap düştü, ablam sıkıştı. Dayımlar bizi kurtardı. Ben yataktaydım.” “Kedim tencerenin içine saklandı.” “Sen biliyor musun? Biz kurtulduk ama annemin tarafından kaç kişi öldü?”    Kimi 6, kimi 13 yaşında... Çocuklar, çocuklarımız, depremin çocukları. Bir yandan konuşuyorlar, bir yandan gözlerindeki hüznü ve korkuyu görüyorsunuz. Özellikle Hatay’daki çocuklar kırgın... Elif Ebrak Irmak sadece 10 yaşında ve şunları söyledi: “Atatürk’ün binbir dertle aldığı Hatay’ı yok saydılar. Çok bekledik biz.”  TERARYUM YAPIYORLAR    Ankara’da Yıldırım Beyazıt Üniversitesi’nin kız ve öğrenci yurduna yerleştirilen depremzede çocuklar ve anneleriyle Cumhurbaşkanlığı’nda buluştum. Cumhurbaşkanı’nın Başdanışmanlarından İlnur Çevik’in en büyük hobisi teraryum yapmak... Yani camların içine yerleştirilen mini bahçeler. Çocuklar ve anneleri haftanın iki günü Cumhurbaşkanlığı’na İlnur Çevik ve ekibinin misafiri olarak geliyorlar. Perşembe günü çocuklar kendilerine teraryum yapıyorlar. İlnur Çevik’in bizzat kendisi tarafından temin edilen lav taşları, hindistancevizinden toprak, elma yosunları, kurutulmuş yapraklar, küçük bitkiler camlara yerleştiriliyor. Her çocuğun bir mini bahçesi oluyor.    İlnur Çevik, “Daha önce Cumhurbaşkanlığı’nda çalışanların çocuklarına yaptırmıştım. Çocuklara iyi geldiğini gördüm. Hemen yurtlarda kalan çocuklar aklıma geldi. Haftanın bir günü onlarla teraryum yapıyoruz. Mutlu oluyorlar. Kendilerine minik bir bahçe yapıyorlar” dedi. Çocukların hepsi evlerini özlüyor, teraryumlarını ise evlerine götürmek istiyorlar. Sadece perşembe günleri değil, çocuklar dönüşümlü olarak pazartesi günü de Cumhurbaşkanlığı’ndalar. Bu kez kütüphanede oluyorlar. Kitap okuyorlar, uzmanlar onlara özel oyunlar oynatıyor. Cumhurbaşkanlığı’ndan Erdoğan’ın armağanı oyuncaklarla ayrılıyorlar.    ANNELERİN GÖZÜ YAŞLI... Çocukların anneleri de iki gün Cumhurbaşkanlığı’nda. Hem uzmanlara yaşadıklarını anlatarak rahatlamaya çalışıyorlar hem de sıkıntılarını... Hepsinin gözü yaşlı. Hem hâlâ o korkuyu yaşıyorlar hem de kayıplarının acısını...    ÇIKARDIĞIM SONUÇLAR  Annelerle, çocuklarla, İlnur Çevik ve ekibiyle, uzmanlarla konuştum. Şu tespit ve önerileri sizlerle paylaşmak isterim: * Hepsi şehirlerine dönmek istiyor. ‘Bugün konteyner verilsin, yarın giderim’ diyorlar. * Ebeveynlerin arasında devlet memuru olmayanlar var. Kaldıkları şehirde geçici iş bulmak isteyen çok. Belki İş-Kur’un yetkilileri ana-babaları dinleyerek bir çözüm bulabilirler. * Toplu taşımada sorunları var. Toplu taşıma araçlarına ödeme yapıyorlar. Onun yerine kimlik numaraları ile ücretsiz ulaşım kartları çıkarılabilir.",https://www.hurriyet.com.tr/yazarlar/hande-firat/cumhurbaskanliginda-haftada-iki-gun-geciren-depremzede-cocuklar-depremi-nasil-anlatiyor-42229098
Hande Fırat,Beklenen oldu,"Mart 04, 2023 08:56","Meral Akşener başından beri bazı hassasiyetleri dile getiriyordu: - Eşit oya sahip olmayan 6’lı Masa’nın eşit ağırlığa sahip olarak kurulmasının yanlış olduğu... - Cumhurbaşkanı Erdoğan’ın karşısına “kazanabilecek aday” çıkarılması gerektiği... - Geçiş sürecinde hükümet ve bürokrasi dağılımının seçimlerden çıkacak oy oranına göre yapılması (Özellikle tek başkan yardımcılığı)... Akşener, HDP’nin çok tartışıldığı bir dönemde, “Tamam ben kalkayım onlar otursun” dedi. Sözünü sakınmamakla bilinen Akşener’in CHP’li bir büyükşehir belediye başkanına ise “Sizinkiler can sıkıcı işler yapıyor, masayı dağıtırım, CHP’yi de ikiye bölerim” dediği de iddia ediliyor. Aslında masada köprüler çoktan atılmıştı. Buna rağmen İYİ Parti’ye göre Akşener masanın son toplantısına “son bir kez şansını kullanmak, milletin isteğini dile getirmek, doğru adayı belirlemek” için gitti. Ancak yine İYİ Parti’ye göre Akşener’i bir anlamda çileden çıkaran şu gelişmeler yaşandı: AKŞENER NİYE KIZDI? - Toplantıya aday açıklaması başlığıyla başlandı. Genel başkanlardan biri “Adayımızın Kemal Kılıçdaroğlu olduğunu açıklayalım” dedi. Diğer isimler de kabul etti. - Akşener ise anketleri çıkararak “Bu iki ismin de burada onlardan konuşacağımdan haberi yok, ancak anketlerde işte bu iki isim önde çıkıyor” sözleriyle Ekrem İmamoğlu ile Mansur Yavaş’ı işaret etti. Ardından da 3-5 gün içinde her partinin anket yaptırmasını önerdi. “Onlar CHP’nin Belediye Başkanı olarak göreve devam edecek” diyen Kılıçdaroğlu, Akşener’in sözünü kestirip attı. - Bu kez toplantı salonunda ortak metin bölümüne geçilince ortam bir kez daha gerildi. Kılıçdaroğlu, Akşener’e “Siz imzalamayın” dedi, Akşener “Masadan kalkmamı mı istiyorsunuz” sorusunu yöneltince araya Davutoğlu girerek ortamı sakinleştirdi. AMA İPLER KOPMUŞTU... İpler kopmuştu Akşener, zaten partisinin yetkili kurullarından Kılıçdaroğlu’na destek açıklamasının çıkmayacağını biliyordu. Gelelim Akşener’in planına: - Akşener, kimilerinin iddiasına göre “oğlum” diye hitap ettiği Ekrem İmamoğlu ile Mansur Yavaş’a aynı anda çağrıda bulundu. - İmamoğlu’nun bu adaylığa ve çağrıya çok sıcak bakmadığını da bilerek yaptı. - Bu satırların yazıldığı dakikalarda İmamoğlu’ndan özel bir açıklama gelmemişti. AKŞENER’İN ADAYLIĞI - Ancak iki isim de kabul etmezse Akşener’in planı hazır. - “Ben ilk günden beri aynı tezleri savunuyorum. Madem reddettiler o zaman bir kadın olarak ben adayım” diyecek. CHP AÇISINDAN DURUM İlk soru tabii ki CHP şaşırdı mı? Kiminle konuşsam şu yanıtı verdi: “Hayır şaşırmadık, zaten bekliyorduk”... Ancak şu tespitler öne çıktı: - Başından beri sorun yaratıyordu. - Kim ya da kimler tarafından yönlendirildiğini anlayabilmiş değiliz. - Kendi partisini yönetemiyor. - Akşener sadece Kılıçdaroğlu’na değil, beş siyasi lidere ve partiye birden bıçak çekti. - Bu saatten sonra yeniden oturmak isterse, biz istemeyiz. Masayı dağıtan masanın altında kalır. - Belediye başkanlarımızın duruşunu koruyacağından eminiz. Akşener’in bu kararı masayı, siyaseti nasıl etkiler? Temel soru bu. İmamoğlu ve Yavaş aynı anda kabul ederse ortaya zaten çok garip bir durum çıkmış olacak. CHP ikisinin de kabul etmesini şu saat itibariyle beklemiyor. Ancak siyaset bu... Her an her şey değişebilir. İkisinden biri kabul ederse, sadece Erdoğan’ın değil aynı zamanda Kılıçdaroğlu’nun karşısına da çıkacak. - İmamoğlu’na HDP seçmeni olumlu bakacak, Yavaş’a ise bakmayacak. - HDP seçmeni İmamoğlu’nun arkasında milliyetçi olduğunu söyleyen İYİ Parti’nin olduğunu bilecek. - Bu durumda CHP seçmeni böleni ya da masayı dağıtanı tercih eder mi? Genel olarak “hayır” yanıtı veriliyor. - Ancak çoklu tablo beraberinde ikinci tur ihtimalini getirir. AKŞENER ADAY OLURSA... Diğer olasılık Akşener’in adaylığı... - CHP ve Masa ile hareket ettiği için oy kaybettiğini savunan İYİ Parti Akşener’in aday olması durumunda iki olasılığa hazırlanıyor. - Ana muhalefet partisi olmak. - Cumhurbaşkanlığı seçimi ikinci tura kalırsa, günün şartlarına göre karar verilecek. Bu da bazı siyasi pazarlıkları beraberinde getirecek. - Seçim birinci turda bir aday tarafından kazanılırsa  “Türkiye gerçekleri ortada, elimizi taşın altına koymaya hazırız” demesi şaşırtıcı olmasın. - Bu cümlenin Cumhur İttifakı için de geçerli olacağını söylemem hiç şaşırtıcı olmasın.",https://www.hurriyet.com.tr/yazarlar/hande-firat/beklenen-oldu-42228715
Hande Fırat,Kızılay ve çadır tartışması,"Şubat 28, 2023 06:29","Yıllar içinde adı değişerek en son 1947’de Türkiye Kızılay Derneği oldu. 26 Nisan 2022 tarihli Türkiye Kızılay Derneği Tüzüğü’ne göre: - Kızılay şeffaflık ve kamuyouna açıklık ilkesini benimser. - Kuruluş amacı her koşulda, yerde, zamanda, ayrım yapmaksızın insanlara yardım etmektir (özetle). - Sürdürülebilir finansman sağlamak üzere sosyal işletmeler, amaca yönelik fonlar, sandıklar, kooperatifler ve vakıflar kurar. - İnsani faaliyetlerine maddi destek sağlamak üzere, ilkeleriyle bağdaşacak şekilde gelir getirici her türlü şirket, holding, iktisadi işletme ve tesisler kurar, işletir ve işlettirir. İşte tartışmalara neden olan Kızılay Çadır ve Tekstil, 1954 yılında çadır dikim atölyesi olarak kuruluyor. 2005 yılında çadır üretim merkezi işletmesi, 2019’da Kızılay Çadır ve Teksil adıyla yeniden yapılandırılıyor. TARTIŞMA YARATAN SORULAR Kısacası Kızılay’ın tüzüğü ortada... Ortada ama tartışmayı körükleyen iki soru var: - Tüzüğü bilen ya da bilmeyenler olabilir ama büyük felaketin ortasında niye çadır sattı? - Depolardaki çadır stok görüntüleri gerçek mi? KIZILAY DOĞRUDAN ÇADIR GÖNDERİYOR MU? İŞLEYİŞ NASIL? Kızılay Başkanı Kerem Kınık’ı aradım. Önce şu bilgileri paylaştı: “- Kızılay kâr amaçlı çadır satmıyor. Ancak çadır maliyetinin yerine konması gerekiyor. - Kızılay Derneği de çadırları maliyeti parasına Kızılay Çadır ve Tekstil’den alıyor. KINIK: ‘KIZILAY AFAD KOORDİNASYONUNA BAĞLI’ - Bu kapsamda dernek tarafından alınan 54 bin çadır Kızılay’ın yurt genelindeki depolarında bulunuyordu. Yerleri ve adetleri zaten AFAD’a bildirilmişti. Sonrasında 20 bin çadır daha tedarik edilerek AFAD’a toplam 74 bin çadır verildi. - Türkiye Afet Müdahale Planı’na göre Kızılay çadır konusunda AFAD’ın koordinasyonuna bağlı. AFAD barınmadan sorumlu olduğu için çadırlar ya AFAD’a teslim ediliyor ya da kurulmasını istediği yere götürülerek kuruluyor. - Aynı plana göre Kızılay yemekten sorumlu. 2.5 milyon depremzedeye, illerde ve ilçelerde üç öğün yemek veriliyor. DEPOLARDA ÇADIR GÖRÜNTÜSÜ GERÇEK Mİ? - Gerçek değil. O görüntüler Trakya depolarından yükleme yapılmadan önce çekilmiş. - Depoların son halini yani bomboş olduğunu sosyal medya hesabımdan paylaştım. KINIK: ‘ŞU AN DEPOLARIMIZDA 0 ÇADIR VAR’ - Kızılay’a bağlı ve derneğin de satın aldığı şirket, çadır satmak zorunda. Çadır üretiminin bir maliyeti var. Bu maliyeti karşılamak zorundayız. Biz bir derneğiz. Aksi halde kamu zararı olur. - Derneğin satın aldığı çadırların parası ile de yeni çadırlar üretiliyor. Kızılay Çadır ve Tekstil şu an tam kapasite çalışarak günde yaklaşık bin çadır üretiyor ve üretilen her çadır AFAD’a gidiyor. - Şu an depolarımızda sıfır çadır var.” KIZILAY BAŞKANI İSTİFA EDECEK Mİ? Kendisine bu kadar tepki varken, vicdanının rahat olup olmadığını, istifa edip etmeyeceğini de sordum. Kerem Kınık’ın yanıtı şu oldu: KINIK: ‘GOYGOYCULARIN LAFI İLE HAREKET ETMEM’ “- Seçilmiş bir isim olarak görev yapıyorum. - Ortaya böyle bir başarı konulmuşken goygoycuların lafı ile hareket etmem.” ÇADIR BU KADAR BÜYÜK BİR İHTİYAÇKEN NEDEN AHBAP’A SATILDI? AHBAP’a maliyetine satılan çadırlar aslında Birleşmiş Milletler’in bir siparişi üzerine dikilmiş. Sonrasını Kınık şöyle anlattı: “- BM’nin ihtiyacı olmayınca da bir süredir bu çadırlar depoda bekliyorlardı. - Çadırlar AFAD’ın şartnamesini karşılamıyordu, örneğin üzerinde logo bulunmuyordu. - AHBAP isteyince biz de onlara maliyetine sattık, sonuçta Kızılay’a bağış yapmış oldu. Şirket bu para ile kumaş alarak üretimine devam ediyor.” SONUÇ... Tüm bu açıklamalara rağmen, akıllarda sorular kalır. Kalır, çünkü “AFAD şartnamesi nedir ya da logo şart mıdır?” sorusu da, “Felaketin ortasında çadır satmak şart mıydı?” sorusu da akılları karıştırır. Türkiye Afet Yönetimi Yönetmeliği’nin de Kızılay’ın tüzüğünün de bu felaketten dersler çıkarılarak gözden geçirilmesinde fayda vardır. Bu arada tüzüğünde özerk, bağımsız ve tarafsız bir organizasyon olarak tarif edilen Kızılay’ın yine tüzüğüne göre Onursal Başkanı, Cumhurbaşkanı... Kısacası Cumhurbaşkanı’nın talimatı ile eksiklikler, aksaklıklar mutlaka ortaya çıkarılmalıdır. AHMET ZEKİ ÜÇOK’UN AÇIKLAMALARI YARGIYA TAŞINIYOR İYİ Parti Genel Başkan Danışmanı eski asker Ahmet Zeki Üçok bir süredir Milli Savunma Bakanı Hulusi Akar’ı ve bakan yardımcılarını hedef alan açıklamalar yapıyordu. Edindiğim bilgilere göre zaten eski açıklamaları nedeniyle hakkında yetkili Cumhuriyet Başsavcılıkları tarafından iddianameler tanzim edilmiş, bir kısmı hakkında ceza hükmü verilmiş. Kısaca yargılama süreçleri devam ediyor. “Yetkili olmadığı iş için yarar sağlama suçundan” ayrıca hakkında mahkeme kararı bulunduğu ve dosyanın da istinaf sürecinin devam ettiğine dikkat çekiliyor. Üçok’un gazetelere yaptığı son açıklamalar da mahkemeye taşınıyor. Ahmet Zeki Üçok, Cumhuriyet Gazetesi’ne yaptığı açıklamalarda hem deprem konusunda Türk Silahlı Kuvvetleri ile ilgili hem de Milli Savunma Bakanı Hulusi Akar’ın liyakatı ile ilgili iddiaları gündeme taşımıştı. İşte bu iddialar üzerine harekete geçen Milli Savunma Bakanlığı’nın, Askeri Ceza Kanunu’nun 95/4 maddesine göre amirlere, komutanlara güven hissini yok etmek, cihetinden bakanlık ve bakan adına suç duyurusunda bulunulduğu bilgisine ulaştım. Ayrıca bir de hakaret davası açma kararı verilmiş. Yargı konusu olan bu iddiaların gündeme gelme nedenlerine ve zamanlamasına da dikkat çekmek gerekiyor. Bunun için de son yıllardaki bazı gelişmelere bakmak yeterli: - Mehmetçik 3 kıtada 19 farklı görev yapıyor. - Cumhuriyet tarihinin en büyük, en kapsamlı ve etkili kara ve hava operasyonları bu dönemde gerçekleşti. - 15 Temmuz darbe girişimi sonrası yaşanan büyük personel kayıplarına rağmen 5 büyük başarılı harekât yürütüldü. Terörle mücadelenin konsepti değiştirilerek terörü kaynağında kurutma stratejisi etkin bir şekilde uygulandı ve başarıya ulaşıldı. 2. ORDU KOMUTANI’NDAN DA SUÇ DUYURUSU Ayrıca Ahmet Zeki Üçok İkinci Ordu Komutanı için de “Benim şöyle bir duyumum var. 2. Ordu Komutanı, bir an önce depreme müdahale etmemiz lazım demiş. Beklemede kalalım denilince üzüntüden ağlamış”demişti. Öğrendiğim kadarıyla 2. Ordu Komutanı da suç duyurusunda bulunuyor.",https://www.hurriyet.com.tr/yazarlar/hande-firat/kizilay-ve-cadir-tartismasi-42226520
Hande Fırat,"Hatay için hemen şimdi, Maraş için hemen şimdi, Türkiye için hemen şimdi","Şubat 24, 2023 06:29","Bir aksilik daha yaşanmazsa AK Parti’de 14 Mayıs’ta yapılacak seçimler öncesinde her kademede yapılan toplantılarda, bu bakış açısı ön plana çıkmış durumda. Slogan ise hazır, hatta Cumhurbaşkanı Tayyip Erdoğan bir kere deprem bölgesinde kullandı: “Hatay için hemen şimdi, deprem bölgesi için hemen şimdi, İstanbul için hemen şimdi.” Hedef yeniden yapılanma ve güvenli şehirleri “Hemen şimdi” sloganıyla tüm Türkiye’ye yaymak.    İSTANBUL İÇİN MASADAKİ SEÇENEKLER Toplantılarda olası İstanbul depremine hazırlık için birçok başlık ele alınıyor. Öncelikle şunun altını çizeyim, edindiğim bilgilere göre sadece İstanbul değil, başta deprem bölgesi ve tüm Türkiye için pandemi dönemindekine benzer bir bilim kurulu oluşturulacak. Sürpriz isimlerin yer alacağı bilim kurulunda deprem uzmanlarının yanı sıra aynı zamanda tedarik zinciri uzmanları gibi isimlerin de yer alması planlanıyor. AK Partili üst düzey isimler, “Erdoğan radikal adımlar atacak, bunların hepsinde de bilim ve teknoloji ne diyorsa o ön planda olacak” ifadesini paylaştılar. Gelelim İstanbul üzerine konuşulan planlardaki başlıklara: İSTANBUL’A MİKRO KENTLER, KRİTİK SEKTÖRLERİN BAŞKA ALANLARA KAYDIRILMASI - Olası İstanbul depremi için hızlı bir çalışma başlatılması gündemde. - Mikro şehirlerin kurulması konuşuluyor. - Şile-Kandıra arası ile İzmit-Kandıra arasına depreme dirençli evlerin inşası ile ikişer milyonluk şehirlerin kurulması üzerinde duruluyor. - Bu hatların aynı zamanda yeni yapılan Anadolu otoyoluna yakınlığı da avantaj olarak görülüyor. - Ekonomik açıdan kritik sektörlerin de yine bu alanlara kaydırılması gündemde.  - 1999 Gölcük depreminde de görüldüğü gibi deprem açısından en tehlikeli hat E-5 Karayolu’nun etrafındaki alan. Bu nedenle bu hat üzerinde nüfus ve yerleşim alanlarının seyreltilmesi görüşü hâkim. Bu alanlar yeşil alan olarak dizayn edilecek. ARAMA KURTARMA FAKÜLTESİ, MÜTEAHHİTLERE YENİ BELGE VE YENİ MEVZUAT  Geçtiğimiz günlerde Türk Time’da Talat Atilla’nın köşesinde, gazeteci arkadaşlardan rica, duyurulmasına destek olunması talebiyle “Deprem üzerine lise ve üniversite kurulmasını öneriyorum” içerikli bir yazı okumuştum. AK Parti’nin masasında deprem üniversitesi ya da lisesi yok. Ancak çok ciddi spesifik adımlar var. ARAMA KURTARMA İÇİN FAKÜLTE Atılacak adımlar konusunda toplantılarda gündeme gelen yeni adımları şöyle sıralayabilirim: - Arama kurtarma ekipleri yetiştirmek için iki yıllık fakülte kurulması. - Bu fakültenin çeşitli uzmanlık alanlarına ayrılması. - Orman yangınlarına karşı mücadelede birçok ülkede de bulunan itfaiye akademilerinin kurulması. - Önüne gelenin müteahhit olmasının önüne geçilecek. Bunun için de yeni bir akreditasyon belgesi üzerinde çalışma yapılabileceği söyleniyor. - Müteahhitlikten denetime, zemin etüdünden yerel ve merkezi yönetimin sorumluluklarına, mevzuata kadar bir dizi değişikliğin üzerinde duruluyor. - Üzerinde durulan başlıklardan biri de Afet ve İklim Bakanlığı kurulması. Ancak bu konuda henüz kesin bir karar verilmiş değil.  DEPREM BÖLGESİNDE DEMOGRAFİNİN BOZULMASI İSTENMİYOR  - Felaketin vurduğu kentlerden doğal olarak göç oldu. - Ancak hükümet kentlerin yeniden inşa sürecinin ardından, depremzedelerin güvenli evlere yani şehirlerine dönmesi gerektiğini düşünüyor. - Bunun için de yeni bir dizi proje üzerinde çalışılıyor. - ‘Yeni işyerim’ projesi bunlardan biri... - Asgari ücret alanlara, devlet desteği ile daha yüksek maaş verilmesi gibi düzenlemeler üzerinde de çalışılıyor. - Bu kapsamda Cumhurbaşkanlığı özellikle Hatay konusunda hassas. Burada çok kültürlü, çok mezhepli yapının korunması gerektiğine dikkat çekiliyor. Hatay’ı Hatay yapan değerlerin korunması, tarihi eserlerin restorasyonu, demografik yapının bozulmaması kırmızı çizgi olarak görülüyor.",https://www.hurriyet.com.tr/yazarlar/hande-firat/hatay-icin-hemen-simdi-maras-icin-hemen-simdi-turkiye-icin-hemen-simdi-42224590
Hande Fırat,Ah be Yunus senden sonra 7 bin çocuğumuz gitti...,"Şubat 26, 2023 11:47","Yüzlerce ölüm yaşandı, yine sonsuz acı saplandı kalplerimize. O depremin hepimizi derinden sarsan, o kocaman güzel gözlerini unutamadığımız ve ne yazık ki hayatını kaybeden bir çocuğu vardı; Yunus... Fotomuhabir Ümit Bektaş, Yunus’un enkaz altında kurtarılmayı bekleyen fotoğrafını çekmişti. Her baktığımızda ağladığımız fotoğrafını... Kahramanmaraş depreminin ardından gördüğüm her çocuk fotoğrafı bana Yunus’u ve o zaman yazdığım bir yazıyı hatırlatıyor. Şöyleydi o yazı: “Kocaman kahverengi gözlerim, omzumdaki ölü el, yüzümdeki dehşetle ‘O’yum ben. Hepinizin rüyalarına giren, her gazetede fotoğrafı olan ve son nefesini o son fotoğrafa veren çocuk... Siz beni görebiliyor musunuz? Gerçekten görebiliyor musunuz? Unutmayın beni olur mu? Yüzümdeki dehşeti unutmayın. Son fotoğrafımı unutmayın. Benim son fotoğrafım bu ölümlerin de son fotoğrafı olsun. Biliyor musunuz, ben 1 yaşındayken gazeteleriniz başka ölü çocukların fotoğrafları ile doluydu. Daha çok kadın, daha çok erkek, daha çok çocuk üzerlerine yıkılan duvarlarla ölmüştü. Siz büyüklerin yaptıkları duvarlarla... Hayalet kentler varken ekranlarda, ben 1 yaşındaydım. Sizin tam 12 yılınız vardı. Ben evinize ve rüyalarınıza top oynarken girmedim. Çocuklar rüyalarınıza oyun oynarken girsin. Başka çocuklar rüyalarınıza, evlerinize son fotoğraflarıyla girmesinler. Ben son fotoğrafın son çocuğu olayım. Bugün bir yaşındaki bebekler benim gibi 13 yaşıma geldiklerinde karanlıktan korkmasınlar. Onlara kimse “Sesimi duyuyor musun? Işığı görüyor musun?” sorularını sormasın. Beni, son fotoğrafımı üç ay, üç yıl, on üç yıl geçse de unutmayın. O soruları da kendinize sorun; asıl siz sesimi duyuyor musunuz? Siz ışığı görüyor musunuz?”    YUNUS’A YENİ MEKTUP  Ah be Yunus...  Her depremi unuttuğumuz gibi bir süre sonra Van’ı da unuttuk. Ara ara olan depremlerde o soruları yine hatırladık, yine konuştuk. Sonra yine unuttuk. Ta ki Kahramanmaraş depremine ve felaketine kadar... Daha kötüsü sen bir yaşındayken yaşanan Gölcük depreminden daha ağırını, daha kötüsünü yaşadık şimdi. Sen son fotoğrafın son çocuğu olamadın ne yazık ki... Senden sonra, on iki yıl sonra, duvarlar bu kez daha çok alanda, daha çok insanın, daha çok çocuğun üzerine yıkıldı. Bizi yine affet Yunus diyeceğim ama... Elinden oyunlarını, çocukluğunu, topunu, hayatını almış insanlar olarak nasıl af dileriz? Peki bu depremde kaybettiğimiz çocuklarımız, sayısını tam olarak bilmediğimiz çocuklarımız, onlardan nasıl ve hangi yüzle af dileceğiz; onu da bilmiyorum... Sadece artık hayalet kentlerde ölü çocuklar görmeye tahammülümün kalmadığını biliyorum. Ah be Yunus, senin son fotoğrafının ardından geçen 12 yılda keşke en azından siz çocuklar için bir şeyler değişseydi. KAYBETTİĞİMİZ ÇOCUKLARIMIZ Ah be Yunus...  Çok üzgünüm, çok üzgünüz. Bu son felakette şu ana kadar yaklaşık diyorum, çünkü hâlâ çalışmalar sürüyor; 7 bin çocuğumuzu daha kaybettik. Bebek, çocuk, genç yani 0-18 aralığında bulunan 7 bin çocuğumuzun oyunlarını, hayallerini, geleceklerini, mis kokularını,hayatlarını aldık. Biz büyüklerinizi affedin diyeceğim ama... Bunun affı olur mu? Son fotoğraf olsun demiştin. Sen son fotoğraf olamadın, şimdi elimizde içimizi yıllarca kanatması gereken en az 7 bin fotoğraf var. Bunlar son olur mu dersen... Sana verecek tek yanıtım: “Olmalı Yunus, olmalı! Konuşup bir süre sonra unutup sonra tekrar bir felaketle yeniden konuşmaya başlamaktan ben artık çok utanıyorum. O yüzden olmalı Yunus!” MEHMETÇİK İLK NE ZAMAN SAHADAYDI Köşemi yakından takip eden okuyucularım bilirler, depremin olduğu sabah yola çıktım. İlk durağım Adana, ikincisi Hatay idi. Depremin ikinci gününde karayoluyla ve zor koşullarda Hatay’a girdiğimde şok geçirdim. Havalimanındaki hasar nedeniyle ve karayolundaki hava şartları ve zorluklardan dolayı Hatay’a ulaşmak herkes için zordu. ‘Mehmetçik sahada mıydı?’ tartışması sürüyor. İkinci gün OHAL ilanının ardından Mehmetçik sahaya tam anlamıyla indi. Şunu söylemem gerek. Sabah Hatay’a girdiğimde sayıları az da olsa hem askerleri hem özel harekâtçıları gördüm. Henüz kurtarma ekiplerinin, birkaç iş makinesi dışında kimsenin giremediği Hatay’da, askerler ve özel harekâtçılar enkaz altından insanlarımızı çıkarmaya çalışıyordu. O gün en çok duyduğum ses şuydu: “Hilti var mı? Hilti getirin...” O gün, yani birinci gün Milli Savunma Bakanı da zaten Hatay’da idi. Yine o sabah Hatay’da yol sorduğum bir asker, “Abla bilmiyorum, ben de Ankara’dan geldim” yanıtını verdi. İMAR AFFI LİTERATÜRDEN NASIL SİLİNİR?     Deprem bir doğa olayıdır. Ancak afete ve felakete dönüşmesi ise insan eliyle olur. İnsanın yapmadıklarıyla, eksik yaptıklarıyla, yanlış yaptıklarıyla... Bu yanlışlardan birinin imar affı olduğuna ise hiç şüphe yok. Depremin olduğu ilk andan beri imar affı literatürden silinmelidir diyorum. Adalet Bakanı Bekir Bozdağ, CNN Türk’te Gece Görüşü Programı’nda bu konuda çok önemli açıklamalar yaptı ve Türkiye Büyük Millet Meclisi’ne bir anlamda çağrıda bulundu: * Belediye meclislerimize bakarsanız, her konuda ihtilaf eden partilerin imar kararları konusunda nasıl birlikte hareket ettiklerini görürsünüz. * Anayasal düzeyde, bazı konularda af çıkarılamayacağına dair hükümler bulunmaktadır. * İmar affı konusunda da Anayasal bir düzenleme yapılırsa kalıcı olur. * Bu konunun artık Türkiye gündemine gelmemesi gerekiyor. Bu da Anayasal engel ile olur.  Kısaca Adalet Bakanı “İmar konusu, affedilemeyecek suçlar arasına alınsın” dedi. Son derece doğru bir bakış açısı. Şimdi sıra başta iktidar partisi olmak üzere tüm siyasi partilerde. En kısa sürede TBMM gündemine getirilip bu değişiklik yapılabilir. En azından bu büyük yanlışı bir daha kimse tekrarlayamaz. SON DURUM NE?    Şu an TSK, 40 bin 740 personeli ile sahada. Peki TSK tam anlamıyla görevlendirildikten sonra neler yaptı? * Deprem bölgesine “hava yardım koridoru” kurdu. * Sağlık, arama kurtarma ekipleri ve araçları deprem bölgesine sevk edildi. * Seyyar mutfaklar (108), mobil gıda laboratuvarı (4), fırın (41), banyo (730), tuvalet (164), çamaşır yıkama üniteleri (17), jeneratör (732) kuruldu. * Komandolar deprem bölgesine sevk edildi. * Mehmetçik çadır kent kurma çalışmalarına da ilk günlerde başladı. Tam 61 bin 181 çadır kurulumu tamamlandı. * Bölgede görevlendirilen Mehmetçiğin sayısı her gün arttırıldı. * TSK’ya ait uçaklar yaralı tahliyesini yürüttü. Helikopter ve uçaklar 5 bin 600 sorti yaptı. * Hava Kuvvetleri’mize ait uçaklar, aralıksız şekilde deprem bölgesine ihtiyaçların ulaştırılmasına ve deprem bölgesinden yaralı vatandaşlarımızın sevkıyatına devam ediyor. * Deniz Kuvvetleri’nin TCG İSKENDERUN, TCG SANCAKTAR ve TCG BAYRAKTAR gemilerinin yanı sıra fırkateynler, korvetler ve karakol gemileri tahliye ve malzeme taşıma görevi üstlendi. * Ayrıca gemiler hastaneye dönüştürüldü. 83 ameliyat ve bin 813 hasta bakımı SSH Maraş’ta, 8 ameliyat ve bin 146 hasta bakımı TCG Sancaktar’da yapıldı. * Bölgeye lojistik destek üsleri kuruldu. * Aynı zamanda sınırdaki önlemler arttırılarak, yasadışı yollarla giriş yapmaya kalkanlar engellendi. * Bölgedeki asayiş için devriye görevleri de Mehmetçik tarafından üstlenildi. * Sahra çadırı kuruldu. * Arama kurtarma çalışmalarında Mehmetçiğe 35 köpek de yardım etti.",https://www.hurriyet.com.tr/yazarlar/hande-firat/ah-be-yunus-senden-sonra-7-bin-cocugumuz-gitti-42225512
Hande Fırat,Politik bir taraf olmadığını söyleyen Haluk Levent: AFAD olmazsa AHBAP anlamsız,"Şubat 19, 2023 07:08","“AĞLAMAK nedir? Ağlamak fiziki olarak gözün dışına doğru giden sıvı madde midir? Ben ikinci kez zona oldum şu anda. Bu kadar üzüldüm. Bu kadar stres yaşamadım son yıllarda. Bu depremi, bu felaketleri görüp de ağlamak gerçekten çok basit kalır.” Bir kesiminin sevgisinin, bir kesiminin ise eleştirilerinin odağında Haluk Levent... O ise tüm bu karmaşanın ortasında ilk günden beri deprem bölgesinde. Tüm Türkiye’nin ağladığı felaketle ilgili sohbetimize bu sözlerle başladı ve şöyle devam etti: BU NASIL ACI KAHROLDUM!  * İlk gün gittiğimde, sokaklarda çaresizliği gördüğümde kahroldum.  * Çok deprem gördüm ama böyle bir şey görmedim. Hâlâ o travma ile yaşıyor olabilirim. Bu nasıl bir acıdır, nasıl bir acı?  * Deprem bölgesinde insanlar enkaz altında artık yaşamadıklarına inandıkları dostlarının, ailelerinin cesedini bekliyorlar. Bu çok acı veriyor. AFAD’A BİLGİ VERİLMELİ  * Eksiklikler çok ama halkımızdan beklediğim yardımlaşma zaten var. Sadece gelişi güzel kamyon göndermesinler diye yüzlerce kez yazdım. Onları ayrıştırmak bir dert.  * Kamyonların AFAD’a ya da orada AFAD’la beraber çalışan gönüllü kuruluşlara bilgi vererek gelmesi gerekiyor. Bu çok daha rahatlatacaktır.  * Hiçbir şeyi Ahbap olarak tek başımıza yapmadık. Bağışçı ve gönüllerimizden gelen 500’den fazla TIR’ı ihtiyaç alanlarına yönlendirdik. STK’larla koordineli olarak binlerce TIR’ı ihtiyaç alanlarına ulaştırdık. SIRADA KÖYLER VAR  * Depolar kurduk. Çadır kentlerimiz depremzedelerin konaklamalarına hâlâ imkân sağlıyor.  * Şimdi köylere ulaştırılması zorunlu olan çadır tedariki gibi konularda yoğunlaşacağız sevgili Hande.  * Mobil atölyeler kuracağız, konteyner kentler için eğitim alanları yapacağız. Yaşam alanlarının artmasını sağlayacağız.  ‘ADINI MAVİ KOYDUM’  En duygulandığı anı sordum; “Mavi” dedi...     * Enkaz altından günlerce sonra çıkarılan 10 günlük bebek ve ailesi... Adını Mavi koydum.  * Bizim Ahbap çadır kentte kalıyorlar. Beni çok duygulandırdı. HİÇBİR PARTİYLE ORGANİK BAĞIM YOK Kimine göre siyasete hazırlanıyor, kimine göre siyasetten teklif gidecek. Peki Haluk Levent siyasete mi hazırlanıyor?  * Benim bir siyaset planım olsaydı o kadar çok fırsat vardı ki bunu hemen kullanırdım ama yapmadım, yapamam.  * Ben hiçbir partiyle çalışamam. Hiçbir siyasi parti ile organik bağım yok. Hiçbir şekilde bir siyasi parti geleceğim olmayacak.  * Herkesi, hükümeti de eleştirelim ama ılımlı, yapıcı, yol gösterici olsun. Ben yıllardır hep bunu söyledim. BAHÇELİ’NİN SÖZLERİ...  * Bu konuda hiçbir şey demeyeceğim. Zaman her şeyin anlaşılması için en güzel ilaçtır.  * MHP milletvekilleri ve il örgütlerine teşekkür ediyorum. Hiçbir lince maruz bırakmadılar. Demek ki bizim çalışmalarımızı görüyorlar.  * MHP Adana Milletvekili Muharrem Varlı’nın kızı Ankara il başkanlığımızı yaptı yıllarca, geçtiğimiz aylarda evlendi. Düğününe gittik. Sevgili Muharrem Varlı ile beraberdim. Hatta ben o düğünde şarkılar söyledim. ‘Haluk Abi ben artık evleniyorum beni bağışlar mısın’ dedi. ‘Ne demek’ dedim. Gönüllülük budur, Hilal Varlı bizim değerimizdir.  AFAD İLE AHBAP ARASINDA SORUN MU VAR?  * Felaket bölgesinde durmadan çalışıyor. Bazen tepkilere, eleştirilere rağmen. Peki ne hissediyor?  * Ne diyebilirim ki acılar sizi güçlendirir. Yıllardır yaptığım şeyleri açıklasam Türkiye gerçekten asıl o zaman ağlar.  * Bazı cümleler bazı kesimler tarafından değiştirilebiliyor ve bu bizi çok üzüyor. Ya da söylemek istediklerimiz muhalefeti veya hükümeti, herhangi bir kesimi vurmak için kullanılabiliyor. Bu aslında beni rahatsız ediyor.  * Çünkü ben bir politik taraf değilim ve böyle kalmaya çalışıyorum.  * Ne kadar itmeye çalışsalar da dayanacağım. Yani pes etmeyeceğim.  * En başta yapacağım tek şey şu yardımları en doğru ve en iyi şekilde yerine ulaştırmak.  * AFAD olmazsa Ahbap anlamsız kalır.  * Zaten ben AFAD ile protokolü olan bir dernek başkanıyım. Bunu gördükleri halde Ahbap’ın AFAD’ın rakibi olduğunu söylediler.  * Bakın Hande Hanım bu cümle çok önemli. AFAD arama kurtarmadır yani en başta bunu yapar. Ahbap geri destektir; malzemelerin istiflenmesi, bir yerlere gönderilmesi gibi çalışmalar yapar. BİZLER AYRI DEĞİLİZ  * AFAD bizim çocukların ne kadar güzel çalıştığını yıllarca gördü ve bizlerden destek aldı.  * Bizler ayrı değiliz, AFAD olmazsa Ahbap anlamsız kalır çünkü arka tarafta desteği sağlayacak kimseyi bulamayız.  * AFAD projeyi yapmamız için bize alan hazırlar. Kafana göre gidip çadır kuramazsın, yardım yapamazsın, her iş koordineli olmalı.  * Bu nedenle AFAD olmazsa Ahbap’ın sahada anlamı kalmıyor. Çünkü biz muhakkak bir devlet kurumuyla işbirliği yapmak zorundayız.”  ‘AHBAP ŞEFFAF MI’ TARTIŞMASI  Ahbap’ın kuruluşu 1990’lı yıllara dayanıyor. Haluk Levent’in ilk albümünden sonra ama başlarda adı farklıymış:     * Haluk Levent Dostlar Kulübü’ydü. Onlarla dostluk köprüsü kurabilirdik diye bizi seven, bizi dinleyen arkadaşlarımızla oluşturduğumuz bir gruptu. O dönemlerde çalışmalarımız vardı.  * Ahbap’ı kuranlardan Barlas İşbaşar, Emrah Aydoğdu, Emrah Cengiz, Deniz, Mert gibi arkadaşlar; bir nevi yıllar öncesinden bugüne gelmesini sağlayanlar. * Kimileri de Ahbap’ı şeffaf olmamakla eleştirdi. Oysa Haluk Levent rutin denetim dışında, bağımsız iki uluslararası denetim şirketiyle de anlaşma yaptı. Bakın bu konuda neler söyledi:  * Hayatımda en fazla şeffaf olduğum konu bağışlar konusudur. Daha üç ay önce İçişleri Bakanlığı’nın denetiminden geçtik. Hiçbir sıkıntımız olmadı.  * Kamu yararına bir dernek olmak istemedik çünkü insanların vergilerinden düşerek bize yardımcı olmalarını doğru bulmuyoruz. Bizim amacımız dayanışma.  * İnsanlar geçen yılki şeffaflığımızdan dolayı bu paraları gönderdiler. Yangın zamanlarında herkese tek tek, kuruşu kuruşuna hesabını verdiğimiz, hepsini de sosyal medyadan yayınladığım için bu paraları gönderiyorlar.  * (Gönüllüleriniz eleştiri ve tepkiler kırılıyor mu?) Yüz binlerce gönüllümüz var, kırılan olabilir, üzülen olabilir. Bunları bize belirtmiyorlar, canhıraş bir şekilde deprem bölgelerinde çalışıyorlar. FETÖ’NÜN SİNSİ PLANI Bu süreçte sosyal medyadan yaptığı eski paylaşımları gündeme getirenler oldu. Haluk Levent’e hem bunları hem de FETÖ meselesini sordum. Çarpıcı yanıtlar verdi:  * Kim ne yaparsa yapsın, kim ne derse desin; ben FETÖ’yü desteklemedim, ben PKK’yı desteklemedim. Ben ülkenin milli güvenlik konusunda sıkıntılı olduğu herhangi bir durumu desteklemedim.  * ‘Sosyal medyada bir şey yazarken yanlış da anlaşılabilir. Hepimiz bunu yapıyoruz, yanlış yapmışsam affedin. Tekrar geçmişe dönmek istemiyorum’ dedim.  * Bu süreçte en üzüldüğüm şeylerden biri FETÖ hesaplarının bir anda beni parlatmaya ve devletin karşısında göstermeye çalışması oldu.  * Durumdan şüphelendim, altı saat boyunca gece 12’den sabaha altıya kadar karavanın içinde oturup tek tek inceledim. Baktım ki bilinçli bir şekilde hesaplar ortaya çıkarılıyor ve yavaş yavaş yayınlanıyor.  * Dedim ki bir şeyler dönüyor, bir şeyler dönecek ve bana dediler ki; “Sana yardım gönderecekler. Kampanyana katılacaklar.” Ben de bunun önünü almak için ağır bir yazı yazdım. Nedim Şener’in attığı tweet’in üzerine alıntıladım “Evet doğru söylüyor” dedim.  * O anda çok acil bir şekilde para gönderenleri tek tek yazdık, bir tane hesabı şüpheli gördük. Teşekkür ettiğimiz tweet’ini de sildik. ‘Ben FETÖ’cü değilim’ diyor ama işbirliği halinde olduğunu hissettik.  * Buraya çok dikkat etmek lazım, çok sinsice bir plan bu.  * Ben elimden geldiğince devletin adına hiçbir zarar vermemeye özen gösterirken, delicesine kavga ettiğim bir gruptan kontrollü ve benim dikkatimi kaçıracak bir şekilde para gelmesi, o paranın üç gün sonra Twitter’da yayınlanması aslında sinsi planı gösteriyor.  * Beni devletle düşman göstermek için hem yardım yapıyorlar hem de o yardım için bir taraftan da ‘El altından FETÖ’cülerden para alıyor’ dedirtiyorlar.  * Onlar Türkiye’de bitmiş değil. Onlarla işbirliği yapanlar istiyorlar ki Haluk Levent yalnız bırakılsın, Haluk Levent devlete karşı gibi gösterilsin.  * Benim onlarla bir hesabım var, bunu biliyorlar. Ben çok acı çektim. Bunu geçmişte Nedim Şener’e anlatmıştım. Darbeden önceydi ve belgeleri de var. Mesela icra dosyam için INTERPOL’den yazı çıkarttılar.",https://www.hurriyet.com.tr/yazarlar/hande-firat/politik-bir-taraf-olmadigini-soyleyen-haluk-levent-afad-olmazsa-ahbap-anlamsiz-42222030
Hande Fırat,Naci Görür bir buçuk saat ağladı,"Şubat 07, 2023 06:29","Ben de Naci Hoca da telefonda yutkunarak, bazen de gözyaşlarımızı tutamadan konuştuk. Prof. Naci Görür Elazığ’da deprem olmadan önce uyarmaya başlamıştı. Süreci şöyle anlatıyor: “- Fark ettim ki Elazığ bir deprem kentinde yaşadığını bilmiyor. Depremin geleceği belli. - 2003 yılında kolları sıvadım, Vali, Kaymakam hepsiyle konuştum, konferanslar verdim. - Bingöl, Adıyaman ve Malatya’nın da tehlikede olduğunu anlattım. Devlet Planlama Teşkilatı’na proje hazırladım. - Kıvrandım, dilimde tüy bitti, 7 yıl uğraştım. 2010’da Elazığ depremi oldu. ‘İÇİME DOĞMADI, BİLİM VAR’ - Gelelim Erkenek-Maraş arasına... Bağırdık, çağırdık, yerel yönetimlerle konuştum. Düne kadar konuştum. - 04:17’de depremi duydum, 75 yaşındayım, bir buçuk saat ağladım. - İçime doğmadı deprem olacağı, bilim var. Bilim, bu fay hattının kırılacağını zaten söylüyordu. - Elazığ’da kırılan fay hattındaki enerjinin bir kısmının şu an kırılan hatta transfer edileceğini söyledik.” Sevgili okuyucularım bu büyük ve şiddetli deprem ta Mısır’dan hissedildi. Peki neden? Nasıl bir etkisi var? Yanıtlar Naci Hoca’dan: “- 7 üzerindeki depremler adeta 1 milyon 800 bin ton üzerinde TNT patlamış etkisi yapar. - Deprem büyük, hem kırıklar oluşturur hem kayalar hareket eder. Yerden giden dalgalar yayılır, Mısır’a kadar da hissedilir ama şiddeti daha azdır. - Asıl depremin odak noktası yıkılır. - En büyük tehlike bu saatten sonra artçılar. Şimdiden uyarıyorum Adana ve Hatay daha riskli hale geldi. - 1999 depreminden sonra hızla, istekle, durmadan işe başlasaydık, 23 senede tüm Türkiye’yi depreme dirençli kentler haline getirirdik. - Deprem, hava, su, ekmek kadar gerçektir. - Fay kuşaklarında bulunan yerleşim alanlarını dirençli hale getirmeliydik ve getirmeliyizdir. BU NASIL YAPILIR? - Bir kent mikro bölgelere ayrılır. Fay sistemi, derinliği, boyu analiz edilir. - Tehlike-risk analizi ortaya çıkarılır. Yani olası büyüklüklere göre depremde kaç mahalle yıkılır, kaç kişi ölür, ne zarar verir, rapor edilir. - Vali, belediye ve hükümet her kent için tehlike ve risk analizlerine göre kenti yeniden yapılandırır. - ‘Şurada bina olmaz’ der, yeşil alana çevirir, ‘şurada çok katlı bina olmaz’ der, ‘Bu alan güçlendirilmeli’ der. - Afet Bakanlığı kurulmalı ve çok ciddi bütçe ayrılmalı. - İlk yıl 5 yıllık plan hazırlanmalı, acil devreye alınmalı - Gerekli tedbirler uygulanırsa 20 senede Japonya gibi oluruz. İSTANBUL’A UYARI - Herkes biliyor ki İstanbul’da bir deprem olursa en az 50-60 bin bina hasar alacak. - Uyarmaktan dilimizde tüy bitti. - Japonya bunu böyle yaptı, 7 üzerinde deprem oluyor, tesadüfen 1 ya da 2 kişi ölüyor. - Japonya’nın yaptığını el ele verirsek biz de yaparız.” EN BÜYÜK ACILARDAN Sabah 04:17’ de tüm Türkiye’nin kalbine yine aynı bıçak saplandı. Erzincan, 1999 Gölcük depremi kadar büyük bir bıçak. 1999’da deprem olur olmaz yola çıkarken, Ankara’nın sonrası yok demişlerdi. Bu sabah uyandığımdaysa Ankara’nın güneyi yok dediler. Hatay milletvekili Hüseyin Yayman ile konuştum. İki ağabeyi, eşleri, ablası ve eniştesinin enkaz altında olduğunu öğrendim. Hatay Kırıkhan’da yaşıyorlardı. “Abimler göçük altında yoldayım” dedi. O saatlerdeki bilgi 120 bin nüfuslu Hatay Kırıkhan’ın yarısının yıkılmış olduğuydu. Bir yandan bölgeye gidecek arkadaşlarımızı haber merkezi ile görevlendirirken diğer yandan birçok şehirden arkadaşlarımın ya da yakınlarının göçük altında olduğu haberlerini aldım. Yardım için bölgeye gitmek isteyen arkadaşlarımın da dahil olduğu bir grupla yola çıktık. Ankara-Nevşehir arasında kar nedeni ile dört zincirleme kaza gördüm. Belki birkaç uyarının yapılmasında fayda var: - Yardım için bölgeye gitmeyen TIR’ların ulaşımına bir süre ara verilebilir, kış lastiği olmayan sürücülere yola çıkmamaları için uyarıda bulunulabilir. - Yakınları için canı yananların ise yine de karı ve buzlanmayı dikkate alarak, yavaş gitmelerinde fayda var diyorum. - Bölgeye giden yollar mutlaka düzenli olarak tuzlanmalı ve açılmalı. Nevşehir’de bir benzin istasyonunda durduk. Kalabalık benzin istasyonunda kimi ağlıyor, kimi ise endişeyle işini halletmeye çalışıyordu. Duygu Köyçavuşu’nun annesi, babası ve kardeşi Hatay’da bir apartmanın 3. katında yaşıyorlardı. Deprem olduğu anda 3. kattan fırlayarak kendilerini sokağa atmışlar. Babasının ilk işi kızını aramak olmuş ağlayarak. Duygu Köyçavuşu, “Çok şükür hayattalar, onların yaşadığı binanın hem sağındaki hem solundaki iki bina da çökmüş” dedi. ‘OĞLUM GÖÇÜK ALTINDA’ Benzin istasyonunda gözü yaşlı Zalha Eğlence’yi gördüm. Yanına gidince, “25 yaşındaki oğlum Furkan, Osmaniye’de göçük altında” dedi ve gözyaşlarına boğuldu. 9 katlı bir binanın 2. katında Furkan. AFAD’ın onu kurtarması için dua ederken, yolda Furkan’a gidiyor. Sonra 3 genç ile konuşmaya başladım. Donuk gözlerle Antakya’da beş katlı bir binada tüm aile üyelerinin yaşadığını söylediler. Bina çökmüş. Enkazdan Öztürk ailesinden 5 kişi sağ çıkarılırken, 3’ünün ölüm haberi onlara ulaşmış. Şimdi yoldalar. BİZ ŞANSLI OLANLARDANIZ    � Ayşe Yurdumkulu, İskenderun’da kız kardeşi, eşi ve çocukları deprem olur olmaz birinci kattan sokağa fırlamışlar. Ayşe Yurdumkulu, “Çok şükür biz şanslı olanlardanız, kurtuldular, onları burada bekliyoruz, buraya geliyorlar” dedi. ÖNCELİĞİMİZ CAN GÜVENLİĞİ OLMALI -1999 yılındaki Marmara depremini yerinde izlemiş bir muhabir olarak ve sonraki tüm depremlerdeki acıları yaşamış bir vatandaş olarak Türkiye’nin bir deprem ülkesi olduğunu gerçekten kabul etmesi ve bir an önce biliminsanlarıyla tüm Türkiye genelinde önlem alması gerekiyor. Gerekirse yeni bina yapılmasın, hatta yol, köprü yapımına bile ara verilsin. Önceliğimiz insanımızın can güvenliği. Madem teknolojide iyiyiz, hükümet ve yerel yönetimler el ele versin. Artık insanımız deprem yüzünden göz göre göre ölmesin.",https://www.hurriyet.com.tr/yazarlar/hande-firat/naci-gorur-bir-bucuk-saat-agladi-42216166
Hande Fırat,"Deprem, yeni kurulacak şehirler ve yardım","Şubat 17, 2023 06:29","Çok büyük iki deprem, yüzeye yakın ve çok geniş bir alanda gerçekleşti. Bunlar gerçek... Bu yaşanan felaket de ilk değil. Ancak artık doğa olayı depremin bir felakete dönüşmesinin kesinlikle engellenmesi ve bu Maraş depremlerinin son felaket olarak tarihe geçmesi gerekiyor. Hükümet, Kabine toplantısında bir dizi önemli karar aldı. Edindiğim bilgilere göre; kabineyi deprem bölgesindeki illerde de toplayarak, illere özel daha detaylı toplantılar yapmayı da düşünüyorlar. Eğer bu toplantılar yapılırsa, umarım yerel yöneticiler de dahil edilerek ortaklaşa konuşulur. İnsanlarımızın barınma sorununu gidermek için şehirlerin yeniden imarı önemli, ancak: - Cumhurbaşkanı Tayyip Erdoğan fay hatlarının üzerinde yerleşim olmayacağını açıkladı. - Bu kapsamda biliminsanlarının görüşleri mutlaka alınmalıdır. Mikro bölgeleme çalışmasına öncelik verilmeli, depremlere dayanıklı binalar bilime uygun bir şekilde inşa edilmelidir. - Bundan birkaç yıl sonra, bu büyük felaket de unutulup kimse ağzına “imar affı”nı almasın diye gerekli tedbir alınmalıdır. - Eski binaların yanı sıra yeni binaların da yıkıldığını hep beraber gördük. Yakalanan müteahhitlerin yanı sıra açılmayacak mühürü kaldıranlardan ya da olmayacak projelere onay verenlerden de hesap sorulmalıdır. YARDIMIN BİLE AYRIMI OLUYORSA VAY HALİMİZE... “Sağ elin verdiğini sol el görmesin” denir. Kuran-ı Kerim’de Bakara Suresi’nde ise “Sadakaları açık olarak verirseniz bu ne güzel! Şayet onu yoksullara verirken gizlerseniz, bu sizin için daha da hayırlıdır ve sizin bir kısım günahlarınıza kefâret olur. Allah yaptıklarınızdan haberdardır” yazar. Kısacası böyle bir felakette ister kampanyalarla açıktan, ister gizli yardım yapalım, ikisinde de sorun yok. Yeter ki yaralarımızı saralım. - Küçücük çocuklar kumbaralarını kırıp harçlıklarını verirken; büyükler ise birbirlerini kırmaya ve ötekileştirmeye devam etti, ediyor. - Yardımı nasıl, nereye yaptığınız mı önemli yoksa yardım yapıp yapmadığınız mı? - Deprem bölgesinde pişirilen çorba mı önemli yoksa o çorbayı kiminle ya da kimin adına pişirdiğiniz mi önemli? - İşi bir ucundan tutana, elinden geleni yapana, o değil, bu derneğe bağış yapana, yardımı doğrudan yapana, adını açıklayana, adını saklayana, kısacası o bölge ve felaketi yaşayan insanlarımız için küçük, büyük demeden adım atana teşekkür edip minnet duymak varken; öfke ve ötekileştirmenin sebebi nedir? - Bu ülkenin Cumhurbaşkanı’nın “Bu ülkede taş üstüne taş koyanın başımızın üzerinde yeri var” dediğini unutmayın. Gerçekten birlikteliğe, azıcık sevgiye, sevgi olmasa da saygıya sonsuz ihtiyaç varken, yardımlar üzerinden bile karşı karşıya geliniyorsa vay halimize... MERKEZ BANKASI’NIN TARTIŞMA YARATAN YARDIMI “Türkiye Tek Yürek” Bağış Kampanyası’na Merkez Bankası 30 milyar lira bağışlayınca tartışma başladı. Gelen tepkiler üzerine Merkez Bankası Başkanı Prof. Dr. Şahap Kavcıoğlu’nu aradım, sorularımı da peş peşe sıraladım. Prof. Dr. Şahap Kavcıoğlu KAVCIOĞLU: YARDIM BANKANIN KÂRINDAN YAPILDI Merkez Bankası Başkanı, “Yardımı bankanın kârından yaptık” dedi ve ekledi: “- Merkez Bankası anonim şirkettir. Normal süreç işleseydi, diğer ortaklarımıza da kâr payı verecektik. - Yıl sonu bilançomuz bağımsız denetimden geçiyor. Faaliyet raporumuzla her şey şeffaf bir şekilde gözüküyor. Kısacası paramızı da kârımızı da isteyen görebilir. - Felaket boyutunu konuşmayıp Merkez Bankası’nın yaptığı yardımı tartışmak, sağlıklı bir bakış açısı değil. KAVCIOĞLU: ALDIĞIMIZ KARARIN ARKASINDAYIZ - Felaket büyük, bu nedenle de yardımı oraya yapmayı uygun bulduk. Hukuken, ahlaken, insani duygular açısından yerinde bir yardımdır. - Aldığımız kararın arkasındayız. - Eğer bu parayı Hazine’ye aktarsaydık, Hazine başka bir alanda kullanabilirdi. Biz bu payı direkt olarak deprem bölgesine tahsis ettik. KİMİN PARASI TARTIŞMASINA YANIT: DEVLETİN PARASI, MİLLETE VERMEK DE DOĞAL -‘Kimin parasını kime veriyorsunuz?’ yorumları anlamsız. - Bu para devletin parasıdır, milletin parasıdır. Milletin parasını da millete vermekten daha doğal bir şey yoktur. - Biz pandemide de yangınlarda da yardım yaptık. - 1999 depreminde de Merkez Bankası hem nakdi yardımda bulundu hem de okul yaptırdı. - (1999 yılındaki yardımın daha sembolik olduğuna ilişkin eleştirilere) MB’nin o zaman bu kadar kârı yoktu.” Merkez Bankası Başkanı’nın açıklamaları böyle. Başkan Kavcıoğlu bundan sonra da yardımlara devam edeceklerini sözlerine ekledi. SEÇİM TARTIŞMASI Sevgili okurlarım, felaketin ortasında bir yandan da seçim tarihi yaklaşıyor. Bu nedenle de siyaset, seçimlerin ertelenip ertelenmeyeceğini konuşuyor. Muhalefet “Seçimler ertelenemez” diyor. - AK Parti’de ise tüm seçenekler masada ama şimdilik herhangi bir erteleme kararı ve niyeti yok. - Cumhurbaşkanı Erdoğan’ın seçimlerin 14 Mayıs’ta yapılmasından yana olduğunu, bazı partili isimlerin ise 18 Haziran tarihini savunduğunu söyleyebilirim. - Cumhurbaşkanı Erdoğan’ın seçimle ilgili bir endişesi olmadığı belirtiliyor. - Deprem bölgesinden taşınanların oy kullanımı ya da deprem bölgesinde kalanların nerelerde oy kullanacakları ve bu konularda tartışma yaşanmaması için ise çalışmaları YSK yürütecek.",https://www.hurriyet.com.tr/yazarlar/hande-firat/deprem-yeni-kurulacak-sehirler-ve-yardim-42221103
Hande Fırat,Bazen ağladılar bazen umutla doldular,"Şubat 12, 2023 06:29","Felaketi, felaketin büyüklüğünü, acıyı, soğuğu, çaresizliği, umudu, kurtuluş anlarını, kurtuluş sevinçlerini onların gözlerinden görüyorsunuz. Bir gözle çektikleri milyonlara ulaşıyor. O gözün gördükleri ağlatıyor, umutlandırıyor, kahrediyor. Gözlerimizi ne zaman kapasak, önümüze onların  görüntüleri geliyor.  Bu pazar söz onların, çünkü onlar hiç konuşmaz; sadece görüntüleri konuşur. En büyük felaketin ilk gününden bu yana sahada görev yapan, kimi zaman ağladığınız ve kahrolduğunuz, kimi zaman umutla dolduğunuz ve sevindiğiniz görüntüleri evlerinize getiren arkadaşlarım anlatıyor, kendilerini en çok etkileyen görüntüleriyle... ÇARESİZ FERYATLARI ASLA UNUTAMAM Hürriyet’in başarılı fotomuhabirlerinden Mert Gökhan Koç depremin merkez üssü Kahramanmaraş’ta görevli: - Bu felaket milyonlarca insanımızdaki gibi benim de ruhumda hiçbir zaman onarılmayacak derin yaralar açtı. - Depremin ardından ilk anlarda; bir lokma yiyecek, bir şişe su, bir bidon akaryakıt bulmak adeta mucizeydi. - Herkesin tüm hayatını ve kaderini değiştiren bu olay sadece bir dakika içinde olmuştu... - Yüzyılın felaketinin ardından gördüklerimi anlatacak tek kelime var: “Çaresizlik.” - Beni en derinden sarsan olay, ikinci günde Trabzon Caddesi’ndeki çöken bir apartmanın enkazı önündeki yaşlı bir kadının feryadıydı. - ‘Çocuklarım içeride, nerede kaldılar’ çığlığını atan yaşlı kadın, komando timini görünce onlara doğru giderek; ‘Hani nerede bu yardım, çocuklarım ölüyor’ dedi. ‘Gelecek teyze’ diyen askerler başka bir noktaya giderken, yaşlı kadın yine orada yapayalnız kaldı. - Çaresiz bakışını, feryatlarını hiçbir zaman unutmayacağım. HAYATIMDA İLK KEZ ELİM DENKLANŞÖRE GİTMEDİ Selahattin Sönmez Hürriyet’in ödüllü fotomuhabirlerinden Malatya’dan aktardı: - Meslek hayatım boyunca çok acı olaya tanık oldum, yaşadım. - Her yeni acı bir önceki acıyı bastırdı, hep yeni kabuklar oluştu. Ama hiç iyileşmediler. - Malatya’ya ilk vardığımda gördüğüm tek kelime ile “kaos”tu. - Yıkılan binalar, kapkaranlık bir şehir, buz gibi bir hava, kar, enkazların başında çaresizce bekleyen insanlar. - Bir süre kendi kendime konuştum, çünkü elim hayatımda ilk kez deklanşöre gitmiyordu. - Beni en çok canını kurtarıp kendini sokağa atan ama yakınları için enkazın başında bekleyen insanlarımızın küçücük bir ateşle ısınmaya çalıştıkları anlar etkiledi. TEK BİR TAŞI BİLE KALDIRMAK HAYATİ ÖNEM TAŞIYOR Hürriyet fotomuhabiri Murat Şaka Hatay’da görevde... Ben de Hatay’a ilk anda gittiğim için, gördüklerini birebir biliyorum. Gözünün önünden gitmeyen o fotoğraf benim de gözümün önünden gitmiyor Hatay’a girdiğimiz an gerçek ‘Çaresizlik’ neymiş, nasıl bir duyguymuş yeniden öğrendim. Tek bir taşı bile kaldırmaya olan ihtiyacı gördüm. Yanından geçtiğimiz, enkaz başında bekleyen her bir insanımızın bir taşın kaldırılmasına olan ihtiyacını... Hayatında hiç ceset görmemiş olan insanların yollarda gördükleri cesetler ve depremzedelerin acılar içinde cesetlerini yollara koymak zorunda kalmaları hayatımda hiç unutamayacağım görüntü oldu. ACIMIZ YÜREĞİMİZDE GÖZÜMÜZ OBJEKTİFTE Hürriyet fotomuhabiri Rıza Özel, Türkiye Fotomuhabirleri Derneği Başkanı aynı zamanda. WhatsApp grupları üzerinden tüm fotomuhabirleri birbirleriyle sürekli iletişim halindeler. Rıza Hatay’da: Deklanşörümüzün ardından baktığımız tek gözümüzle milyonlar adına umudu, acıyı görüyoruz. Enkaz altından çıkarılan her hayatla mutluluğa, her kayıpla acıya tanıklık ediyoruz. İşimizi yaparken kendi acımız, yüreğimizde kocaman bir yangın. Beni en çok etkileyen görüntü İskenderun’da Arzu Apartmanı’nın enkazından 107 saat sonra çıkarılan Raziye ve Hacı Murat Kılınç çiftinin kurtarma ekiplerinde yarattığı büyük sevinç... Bizim de kayıplarımız var. Bu depremde kaybettiğimiz meslektaşlarımızı unutturmayacak, destek olmak için sonuna kadar çalışacağız. CANLI YAYINLARLA BİZE O ANLARI YAŞATANLAR Sadece fotomuhabirleri değil, kameramanlar da milyonların gözü oldu. Sanki deprem bölgesinde, hemen enkazın başında gibi kimi zaman ağladık, kimi zaman kurtarma görüntüleriyle sevindik. Televizyon ve ajanslarda aktif olarak çalışan kameraman ve muhabir arkadaşlarımızın bir derneği var; Türkiye Haber Kameramanları Derneği. Ve bu derneğin bir başkanı var; Aytekin Polatel. Dernek yönetiminde olmasa da kameramanların tüm dertlerini dert edinen, çözmek için gecesini gündüzüne katan bir de ‘abi’leri var; Cezmi Sayılgan.. Onlar da kendi aralarında oluşturduğu WhatsApp grubundan depremin ilk anlarından itibaren iletişim içindeydiler. Cezmi Sayılgan, “Tüm Türkiye’den bölgede görev yapmak için yola çıkan arkadaşlarımız ilk andan itibaren önce yol bilgilerini diğerleriyle paylaşmaya başladı. Arkadaşlarımız bölgeye gittiklerinde gördükleri her aksaklığı, her sıkıntıyı gruptan paylaştılar. Böylece birçok sorun daha hızlı çözüldü. Deprem bölgesindeki vatandaşların da birçok sorununun çözüme kavuşturulmasında bu iletişim faydalı oldu” dedi. YAĞAN YAĞMURDAN DAHA ÇOK GÖZYAŞI VARDI MARAŞ’TA Kanal D Kameramanı Bayram Şahin, Kahramanmaraş’taydı: - Kahramanmaraş merkeze geldiğimizde yerle bir olmuş bir kent gördük. İnsanlar ‘Yayın yapın, buraya yardım gelsin’ diyorlardı. - Yağan yağmurdan daha fazla gözyaşı vardı Kahramanmaraş’ta. - Beni en çok 54 saat sonra çıkan enkazdan çıkan 6 aylık Mehmet Bebek etkiledi. - Onu gördüğüm an dizlerim titredi. Bir yandan canlı yayın için çekim yaparken, diğer yandan tüm Türkiye’ye umut olsun diye Mehmet’in yüzünü görmeye ve ekrana taşımaya çalışıyordum. - O anda ambulanstan gelen ağlama sesi ‘umut ve mutluluktu.’ GÖZLERİM DOLU DOLU ÇEKİM YAPTIM Bilal Şahan Show TV kameramanı, İskenderun’da alandaydı: İskenderun’a geldiğim ilk günün gecesi ilk mucize haberi sizlere aktardık. İlk sevinç, gözyaşları, ilk heyecan ve Nurgül’ün ailesiyle göz göze geldiği an. Duygulanmamak elde değildi, gözlerim doldu, ağlamamak için kendimi tutarak o heyecanı, o mutluluğu an be an aktarmaya çalıştım. Mutluluk o andı benim için.” BENİ EN ÇOK UMUT DOLU ANLAR ETKİLEDİ Kanal 7 Kameramanı Süleyman Damla da felaketin deprem üssü Kahramanmaraş’taydı: Büyük felakette beni en çok umut dolu anlar etkiledi. Aşağıda bir umut, yukarıda o umut için durmadan çalışanlar... Enkazdan canlı çıkacak ve hepimize umut olacak o anların kameramdan milyonlara yansıması unutmayacağım anlardandı. SAAT KULESİ... Bu saat kulesi Adıyaman’dan... Lütfen kadraja dikkat edin! Gönderen kameraman arkadaşım şöyle yazmış; “23 yıl sonra zaman aynı olmasa da yıkım ve acımız aynı.” BİTİRİRKEN... - Sözü bugün sizin gözleriniz olanlara ayırdım. Çoğu yıllarca alanda birlikte çalıştığım arkadaşlarım. Yıllardır sahada bu işi yapanların sayısı belli. Hepimiz ne felaketler gördük, bizler “alanda” çalışan gazetecileriz… Fotomuhabiri, kameraman, gazeteci ya da TV muhabiri… Bombanın patladığı yer, kazanın olduğu alan, uçağın düştüğü bölge, selin aldığı iller, depremin vurduğu bölgeler… İlk gidenler oluruz, bir yanda işimizi yaparken, bir yandan yardım etmeye çalışırız, bir yanda ağlarız, isyan ederiz. Acıların hepsi kocaman bir çığ gibi durur içimizde. Hepimizin gözü olan saatlerce kamerayı omzunda taşıyan, tek bir kare için saatlerce bekleyen sevgili meslektaşlarım, sizinle aynı mesleği icra etmek benim için şereftir. KATKIDA BULUNANLAR Sayfa Editörü: Şebnem Nuraydın Foto Editörü: Uğur Yurdakul Tasarım ve Uygulama: Selma Songül Zengin",https://www.hurriyet.com.tr/yazarlar/hande-firat/bazen-agladilar-bazen-umutla-doldular-42218541
Hande Fırat,Tarihimizin en büyük felaketi,"Şubat 14, 2023 12:03","Bir ülkenin, yüzölçümü ya da nüfusu bazı Avrupa ülkelerini bile geride bırakan 10 ilinin 9 saat ara ile iki büyük depremle yıkılması büyük bir felakettir. Doğal afet olarak tanımlanan depremin 2023 yılında “büyük felakete” dönüşmesinde en büyük hata ise insanoğlundadır. Neden mi? Hem yanıtlarını hem de kendimce önerilerimi aşağıda sıralıyorum: ARTIK ZAMAN KALMADI! HIZLA HAREKETE GEÇİLMELİ - Bu harita, doğal afet olan deprem gerçeği. Türkiye, fay hatlarının üzerinde oturan bir ülke. - Türkiye’nin yaşadığı ilk deprem değil bu. Türkiye depremlerde nice canlar kaybetti, aylarca konuştu, sonra unuttu, birkaç yıl sonra yeniden yaşadı, yine canlar kaybetti, aylarca konuştu, yine unuttu. Bu sarmalı yıllardır yaşıyoruz, artık buna bir son verilmeli. - Türkiye zaruri olmayan her şeyi bir kenara bırakıp; fay hatları üzerindeki şehirleri, yapıları için biliminsanlarının katılımı ile derhal bir plan oluşturarak o planı ivedilikle uygulamaya sokmalıdır. - Bu depremi önceden bas bas bağıran bilimadamları bugün hâlâ uyarıyorlar. “İstanbul, Tekirdağ, Bursa, Çanakkale, Balıkesir, İzmir, Hakkari, Adana, Malatya tehlikede” diyorlar. İMAR AFFI LİTERATÜRDEN SİLİNMELİ - Ülkemizin coğrafyasını, yaşadıklarımızı, almamız gereken dersleri düşününce; Afet ve Mülteciler Bakanlığı kurulması faydalı olacaktır. - İmar affının sakıncalarını çok acı bir şekilde yaşadık, yaşıyoruz. Bir daha “İmar Affı” olmayacağı açıklanmalı, imar affı literatürden silinmelidir. - Deprem yönetmeliklerine uymayan müteahhitler tek tek yakalanıyor. Meslekten menedilmeleri zaruridir. - O müteahhitlerin planlarını onaylayanlar, denetimini eksik bırakanlar, görmezden gelenler de mutlaka ortaya çıkarılmalıdır. DÜNYADAN GELEN YARDIM VE MESAJLAR 10 BİN KONTEYNER VE 65 MİLYON DOLARLIK NAKDİ YARDIM Felaketin ardından tüm dünya Türkiye için harekete geçti. Cumhurbaşkanı Erdoğan’ı ilk arayan lider Katar Emiri idi, Türkiye’ye ilk gelen de o oldu. - Katar ilk etapta 10 bin konteyner ev gönderiyor. Dünya kupası için yaptırılan, içi yapılı ve döşeli 10 bin konteyner ev Katar’dan yola çıkıyor. Konteynerler yaklaşık 40 bin kişilik. Önümüzdeki günlerde bu sayının artması bekleniyor. - Katar halkı depremzedeler için yardım kampanyası düzenledi. Katar halkı tarafından toplanan 50 milyon dolarlık yardım ile Katar Emiri’nin bizzat 14 milyon dolarlık yardımı da Türkiye’ye veriliyor. YUNANİSTAN: ‘BU TÜR ACILARI BİRLİKTE YAŞADIK, YANINIZDA OLACAĞIZ’ Türkiye ve Yunanistan depreme kadar adeta savaşın eşiğine gelmişti. Ancak büyük felaket iki ülkenin yönetimlerine tüm gerginlikleri doğal olarak bir kenara bıraktırdı. Cumhurbaşkanı Erdoğan’ı hem Yunanistan Cumhurbaşkanı hem de Başbakanı aradı. Her ikisi de telefonda, “Bu tür acıları birlikte yaşadık, her zaman yanınızda olacağız” dedi. Türkiye’ye gelerek deprem bölgesini gören, havadan incelemelerde bulunan Yunanistan Dışişleri Bakanı ise adeta şok geçirdi. Özellikle Hatay’ı havadan görünce; Dışişleri Bakanı Çavuşoğlu’na, “Bu kadarını beklemiyordum. İhtiyaç duyduğunuz her alanda yanınızdayız. Bu durumu özellikle Avrupa Birliği’ne de anlatacağız” dedi. ‘YANINIZDA OLACAĞIZ’ DİYEN BIDEN, DIŞİŞLERİ BAKANI’NI GÖNDERİYOR Cumhurbaşkanı Erdoğan’ı arayan liderlerden biri de ABD Başkanı Biden’dı. Telefonda çok üzgün olduğunu söyleyen Biden, Erdoğan’a, “Tüm imkânlarımızla yanınızdayız. Bundan sonraki süreçte de yanınızda olacağız” mesajı verdi. ABD Dışişleri Bakanı Blinken’ın Münih Konferansı’nın ardından gelecek hafta Türkiye’de olması bekleniyor. ALİ İHSAN YAVUZ: ‘CAN DERDİNDEYİZ, SEÇİMİ KONUŞMA ZAMANI DEĞİL’ Bir yanda büyük felaket, diğer yanda seçimlerle ilgili spekülasyonlar... AK Parti’nin seçim işlerinden sorumlu Genel Başkan Yardımcısı Ali İhsan Yavuz’u aradım. Deprem bölgesinde Adıyaman'da idi. Açıkça sordum, “Yazılanlar doğru mu, çalışma mı yapıyorsunuz, erteleme mi söz konusu?” Ali İhsan Yavuz şu yanıtları verdi: “- Biz şu an can kurtarma derdindeyiz. Şu ana kadar seçimle ilgili herhangi bir şeyi toz zerresi kadar bile konuşmadık. - Bunu konuşmaya utanırız. - Hepimiz deprem bölgesindeyiz. - Bu felaketin ortasında bunu konuşmak abesle iştigal, giden canlarımıza hakarettir. - Bunu konuşanlar kafaları bulandırmaya çalışıyorlar.”",https://www.hurriyet.com.tr/yazarlar/hande-firat/tarihimizin-en-buyuk-felaketi-42219474
Hande Fırat,İki resim arasındaki fark,"Şubat 21, 2023 06:29","Neredeyse tüm dünya Türkiye’nin yardımına koştu. Arama kurtarma ekipleriyle yüzlerce insanımızı enkazlardan çıkardılar. Hem nakdi hem ayni destek veriyorlar. Türkiye’ye ziyarette bulunup deprem bölgesini geziyorlar. Deprem öncesi adeta savaşın eşiğine geldiğimiz Yunanistan’ın Dışişleri Bakanı’nın hemen gelip bölgeyi ziyaret etmesi ve verdiği mesajlar çok önemliydi. Umarım bundan sonra iki ülke arasındaki ilişkiler daha sakin seyreder. Türkiye’ye yardım eden ülkeler arasında, ilişkilerin gergin olduğu ABD de bulunuyor. Dışişleri Bakanı Blinken önceki gün Türkiye’ye geldi. Başkan Biden’ın doğrudan mesajını, “Amerika halkı sizi desteklemek üzere yanınızdadır ve her zaman ne yapmak gerekiyorsa; toparlanma ve yeniden inşaat çalışmalarında yanınızdayız” sözüyle paylaştı. BEBEK Mİ? SOBA MI? Blinken’ın fotoğraflarına bakarken aklıma 17 Ağustos depremi ve sonrasında dönemin ABD Başkanı Clinton’ın bölgeye yaptığı ziyaret geldi. Clinton’ın deprem bölgesindeki ziyaretini izleyen muhabirler arasında ben de vardım. Şimdi ister istemez insanın aklına bazı konular takılıyor. - Deprem bölgesine gelen, ABD Başkanı’ydı... Clinton İzmit ziyaretinde 7 aylık Erkan bebeği kucağına almıştı. Bu fotoğraf o dönem epey konuşulmuştu. -Clinton, 17 Ağustos’ta vuran depremin ardından ABD’liler tarafından Yenimahalle’de kurulan Doğu Kışla Çadırkenti’ni ziyaret edip eşi ve kızı ile birlikte depremde zarar gören ailelerle görüşmüştü. - Bir nevi kamu diplomasisi yapmış, o dönemde ABD büyük bir sempati toplamıştı. Gelelim bugüne ve ABD Dışişleri Bakanı’nın ziyaretine, doğal olarak da ikinci fotoğrafa... - ABD Dışişleri Bakanı Blinken da sağ olsun, “Yerleşim, su, gıda, ilaç, kıyafet içeren 85 milyon dolar değerinde yardım yaptık. Bugün 100 milyon dolarlık yardım daha yapacağımızı açıklayabilirim. Aynı zamanda Türk meslektaşlarımızla yakın işbirliği içindeyiz” dedi. - İlginçtir, Blinken’ın Türkiye ziyareti, göreve gelmesinden iki yıl sonra gerçekleşti. Deprem olmasa belki de hiç gelmeyecekti. - Oysa kendisinden önce Dışişleri Bakanlığı görevlerinde bulunan Rex Tillerson ve Hillary Clinton gibi isimler, görevlerinin ilk üç ayında Ankara’yı ziyaret etmişti. - Ayrıca Obama’nın Başkan olarak ilk yurtdışı ziyaretini gerçekleştirdiği 2009 yılından bu yana ne Trump ne de Biden Türkiye’ye geldi. - Deprem ziyaretine Biden’ın gelmesi, gergin olan ilişkileri bir nebze azaltabilirdi. Lakin bu fırsatı da kaçırmış oldu ABD. - Bir bebeği kucağa almak yerine soba taşımanın yorumunu ise sizlere bırakıyorum. -Blinken’ın Mevlüt Çavuşoğlu ile yaptığı ortak basın toplantısındaki vücut dili ile basmakalıp sözleri tekrar etmesi, ABD’nin Türkiye’ye “askeri bakışını” değiştirmediği şeklinde yorumlanabilir. - Kısacası Türkiye-ABD masasındaki sorunlar aynı ağırlıkta ortada duruyor. ABD terör örgütlerine bakışını ise değiştirmeye hiç niyetli değil. BİR BABANIN EN ACI BEKLEYİŞİ VE UMUTLU ARAYIŞI Depremin vurduğu Gaziantep’in İslahiye ilçesinde Karaca ailesi de enkazında kalarak yok oldu. Aileden bir tek baba Fatih Karaca kaldı. Baba Karaca, 13 yaşındaki İrem Karaca isimli kızının ise ne ölüsüne ne de dirisine rastlayabildi. Baba Karaca o gün gece çalıştığı için hayatta kalırken, enkazda annesini, eşini, biri üniversite öğrencisi kızı olmak üzere 3 çocuğunu ve kayınvalidesini kaybetti. Baba Karaca daha önce yaptığı açıklamada, “13 yaşındaki kızımı hiçbir yerde bulamıyorum. Depremden hemen sonra kızımı görenler var. Kızım depremin ilk anında çıkıp gitmiş. Enkazdan çıkmadı. Bütün hastaneleri dolaştım, morgları dolaştım ama kızım yok. Kızımın ölüsü ya da dirisini bulmak istiyorum” demişti. İrem hâlâ bulunamadı. Baba Fatih Karaca ile konuştum. Altı gün önce her ihtimale karşı DNA’sını vermiş. Bir yandan sonucu bekliyor. Diğer yandan ise umutlu, umutlu çünkü kızının yaşadığına inanıyor. Enkazdan çıktıktan sonra İrem’in bir yemek alanında görevliden çikolata istediği belirtiliyor. Baba Fatih Karaca ise, “Şu an çocuğumu canlı olarak gördüğünü söyleyen okul arkadaşları var. Güvenlik güçleri ile hepimiz onu arıyoruz” dedi. Umarım İrem bir an önce bulunur.",https://www.hurriyet.com.tr/yazarlar/hande-firat/iki-resim-arasindaki-fark-42222979
Hande Fırat,Hazine ve Maliye Bakanı Nureddin Nebati açıkladı: EYT’nin kaynağı hazır,"Şubat 02, 2023 06:29","HAZİNE ve Maliye Bakanı Dr. Nureddin Nebati gazetelerin Ankara temsilcileriyle kahvaltıda buluştu. Bakan Nebati EYT’nin maliyetinden yeniden yapılandırmaya, enflasyonla mücadeleden CHP Lideri Kemal Kılıçdaroğlu’nun net hata noksan ile ilgili iddialarına kadar birçok başlıkta soruları yanıtladı. Hazine Bakanı Nebati, EYT’nin 2023 yılı maliyetinin 255 milyar lira olduğunu açıkladı: EYT BÜTÇESİNİ 31 ARALIK’TA KASAYA KOYDUK - Aralık ayına kadar EYT düzenlemesi için 2023 bütçesine yönelik çok sıkı tedbirler aldık. - Bana “Türkiye Cumhuriyeti Hazine ve Maliye Bakanı olarak bu ödemeyi yapacaksın” dediklerinde hazır olmam gerekiyordu. 31 Aralık’ta biz EYT’nin bu yılki yükünü kasaya koyduk. - Emekli ve memurlara 1 puanlık iyileştirmenin maliyeti 19 milyar lira, 15 puana yakın bir maliyet eklendi; 270 milyar lira. EYT düzenlemesi için 2023 bütçesine yönelik çok sıkı tedbirler aldık. EYT’nin bütçeye maliyetini de bu yıl için 255 milyar lira olarak hesapladık, kasada hazır duruyor. Buna KGF kefaletleri dahil değil. GIDADA FİYAT ARTIŞININ GEREKÇESİ YOK Türkiye’nin en önemli gündem maddesi enflasyon, özellikle de gıda enflasyonu. Diğer yandan hükümet borç yapılandırmasıyla da rahatlama sağlamayı amaçlıyor. Bakan Nebati’nin bu iki konudaki açıklamaları ise şöyle oldu: - Gıdada fiyatları artıracak bir gerekçe yok. - Gübre, mazot fiyatları geçen yılın altında. - Personel giderleri hariç herhangi bir yerde artış söz konusu değil. - Gıda fiyatlarındaki artışın kontrol edilebileceğini öngörüyoruz. HAZIR TAKIMI TERCİH EDİYOR Bu aralar kadın modası, erkek stili pantolon yelek… Bakan Nureddin Nebati ile fotoğrafı önce ceketiyle çektirdik, sonra yeleği fark edince ceketini çıkardı. “Aynı stil olsun” diyerek poz verdik. Benimki özel dikim, Bakan Bey ise hazır takımı tercih ediyormuş. 40-50 YILDIR TAHSİL EDİLEMEYEN KAMU ALACAKLARI VAR - 40-50 yıldır tahsil edilemeyen kamu alacakları var ve bunun da kamu üzerinde bir yükü bulunuyor. - Bu sebeple yapılandırmada 2 bin liranın altındaki alacakların temizlenmesi yönünde düzenlemeye gittik. - Sadece bu düzenleme 7.9 milyon kişiyi ilgilendiriyor. KILIÇDAROĞLU’NA: BUNLAR KENDİ ÜLKESİNİ İZAN EDEN ÇOK AĞIR SUÇLAMALAR Bakan Nebati, CHP Genel Başkanı Kemal Kılıçdaroğlu’nun Türkiye’nin net hata noksan ile ilgili iddialarının sorulması üzerine de şöyle yanıt verdi: - Net hata noksan suçlamalarıyla başladı, sanki bu ülke kara para aklıyor, uyuşturucu parasıymış gibi ifade eden cümleler kullandı. - Türkiye Cumhuriyeti’nin muhalefet partisinin genel başkanının söylediği bu ifade, kendi ülkesine izan eden çok ağır suçlamalardır. - Sanki bir tek Türkiye’de net hata noksan varmış gibi bir suçlamada bulundu, gerçekten üzüldüm. Ülkesine azıcık saygı duyan, azıcık seven, milliyetçilik duygusunu yaşatan biri o ifadeleri kullanmazdı. - 2021 verilerine göre ABD’deki net hata noksan 137 milyar dolar, 2021’de GSYH’ye oranı binde 6; Almanya 60 milyar dolar net hata noksan, GSYH’ye oranı yüzde 1,4; İngiltere 25,5 milyar dolar, yüzde 0,8; Türkiye’nin net hata noksanı 2002’de 1,4 milyar dolar binde 2, 2022’de bu rakam 21 milyar dolara çıkıyor, GSYH’ye oranı yüzde 1.5 civarında olacak. İngiltere’nin net hata noksanı aynı dönemde 25 milyar dolardan 69 milyar dolara, Almanya’nınki ise 60 milyar dolardan 88 milyar dolara çıktı. İHALELER ŞEFFAF, ÖDEMELER BANKA ÜZERİNDEN YAPILIYOR Bakan Nebati, Kılıçdaroğlu’nun bazı kamu ihaleleriyle “5’li çete” olarak tabir ettiği gruplara haksız kazanç sağlandığı iddialarına yönelik soruları da yanıtladı: - Nitelediği kişiler sadece Türkiye’de iş yapmıyorlar, yurtdışında da iş yapıyorlar, bazı illerde belediyelere de iş yapıyorlar. - İhaleler şeffaf, işlemler şeffaf, ödemeler bankalar üzerinden yapılıyor. - Bu 90’lı yıllarda yeşil sermaye denilerek ötekileştirilen bir zihnin dışa vurumudur. Bu tür ötekileştirmeleri yapmak ve Türkiye’yi kara para cenneti olarak nitelendirmek doğru değil. Bunlar ülkeye kasten zarar vermek için kullanılan cümlelerdir. MAKROEKONOMİK GÖSTERGELERİMİZ HERHANGİ BİR OPERASYONA AÇIK DEĞİL Nureddin Nebati, Türkiye’nin 20 Aralık’a kadarki döviz kuru ataklarını hak etmediğini, makroekonomik göstergelerin hiçbirinin Türkiye’nin o duruma düşmesini gerektirecek bir altyapı sunmadığını belirtti. Nebati, “Türkiye’de seçimleri etkileyecek herhangi bir ekonomik operasyon riski görüyor musunuz” şeklindeki soruyu ise şöyle yanıtladı: - Türkiye’nin makroekonomik göstergeleri herhangi bir operasyona açık değil, yapılan operasyonların bir karşılığı olmaz. - Biz ocak ayında borçlanmaya çıktık, 2 milyar 750 milyon dolar borçlandık. - Borçlanmalarımızı devam ettiriyoruz. - Merkez Bankası rezervlerimiz çok kuvvetli. Makroekonomik göstergelerde bir sıkıntımız yok. - Parasal olarak operasyon çekebilecekleri hiçbir alan yok. HAZİNE BAKANI’NDAN 6’LI MASA’YA EKONOMİ SORULARI - Muhalefetin yol haritasına baktım; enflasyonu nasıl önleyeceklerine ilişkin bir yol haritaları yok. - 6’lı Masaya da 6’lı Masa’nın ekonomistlerine de açık çağrıda bulunuyorum: Enflasyonu düşüreceğiz diyorlar, bunun için enstrümanlarınız nedir? Açıklasınlar; faiz artıracak mısınız artırmayacak mısınız? Faiz artıracaksanız ne kadarlık bir artırım düşünüyorsunuz? - Manşet enflasyonla iletişimi nasıl olacak? Bunlarla işsizlik ve kapanan şirket sayısı ne kadar artacak? - Dövizle ilgili de IMF’den borç almayı tasarlıyorsanız ne kadar alacaksınız? Buna ne kadar faiz vereceksiniz? Bu ithalatı-ihracatı ne kadar etkileyecek? Bunları hiç kullanmıyorlar. İZMİR İKTİSAT KONGRESİ YÜZYIL SONRA AYNI BİNADA TOPLANIYOR Cumhuriyet’in ilanından hemen sonra 17 Şubat 1923 tarihinde İzmir İktisat Kongresi toplanmış ve yeni Türkiye’nin ekonomi politikalarına yön verilmişti. Şimdi tam 100 yıl sonra aynı tarihte, yani 17 Şubat’ta yeniden toplanacak. 4 Mart’a kadar sürecek kongre, Cumhurbaşkanı Erdoğan’ın yapacağı açılışla başlayacak. Aralarında 15 ülkeden katılımcıların da bulunduğu 150’den fazla akademisyen, iş insanı, bürokrat, basın mensubu, profesyonel ve sivil toplum ile sektör temsilcisi de kongreyi izleyecek. Bakan Nebati kongre ile ilgili Atatürk’ün “Siyasî, askerî muzafferiyetler ne kadar büyük olursa olsunlar, iktisadi muzafferiyetler ile taçlandırılmazlarsa elde edilen zaferler payidar olamaz, az zamanda söner” sözünü hatırlatarak, şunları söyledi: Cumhuriyetimizin kuruluş arifesinde alınan Misak-ı İktisadi kararlarının önemli bir kısmı esasen bugün de bizlere yol gösterici niteliktedir. Bugün de hem ülkemiz hem de dünya tarihi için, yine kritik bir dönüm noktasındayız. Neredeyse İkinci Dünya Savaşı’ndan bu yana küresel ölçekte ekonomide yaşanan en derin sarsıntılarla mücadele ettik. Tüm bu küresel değişimleri bir fırsata çevirerek, ülkemizin yeni ve daha üst bir dengeye ulaşmasını garantilemek için 20 Aralık 2021’de Türkiye Ekonomi Modelimizi devreye aldık. Yatırım, istihdam, üretim ve ihracat rakamlarımızın neredeyse tamamında Cumhuriyet tarihimizin en iyi seviyelerine ulaşmış durumdayız. OTOPARKA ÇEVRİLEN TARİHİ BİNA HİZMETE AÇILIYOR İzmir İktisat Kongresi, 1923’te inşa edilen tarihi binada yapılacak. Nasıl mı? Yanıt Nureddin Nebati’den: Kongrenin düzenlendiği tarihi bina ne yazık ki 1979’da yıkılmıştı. Yerinde, yakın zamana kadar bir otopark işletiliyordu. İzmir Valisi Yavuz Selim Köşger’in katkılarıyla bina 1923’teki aslına uygun olarak yeniden yapılıyor. 17 Şubat günü hem açılışı yapılacak hem de kongre, 100 yıl sonra aynı binada düzenlenecek. ‘İZMİR BÜYÜKŞEHİR BELEDİYESİYLE BİRLİKTE HAREKET EDİLEBİLİRDİ’ İzmir Büyükşehir Belediye Başkanlığı’nın da bir İzmir İktisat Kongresi organize ettiğini belirten Nebati, “Rekabet güzel bir şey ama bir ülke ekonomisini yöneten merkezi hükümettir, yani Ankara’dır. Bu bir ulusal program, rekabetten ziyade burada birlikte hareket edilebilirdi” dedi. İZMİR İKTİSAT KONGRESİ’NİN GÜNDEMİ Kongrede 100’den fazla oturum düzenlenecek. Gündem ise şöyle: - Küresel salgın sonrası ekonomi paradigmasında yaşanan değişimden Asya’nın yükselişine; Sürdürülebilir finanstan FinTech uygulamaları ve blockchain teknolojilerine; - Yapay zekâdan yenilik ekosistemine; - İklim değişikliğinden sürdürülebilir çevre ve enerji kaynaklarına, - Savunma sanayisinden altyapı yatırımlarına ve otomotiv sektörü başta olmak üzere sektörel gelişmelere kadar pek çok konu etraflıca ele alınacak.",https://www.hurriyet.com.tr/yazarlar/hande-firat/hazine-ve-maliye-bakani-nureddin-nebati-acikladi-eytnin-kaynagi-hazir-42213566
Hande Fırat,Dünyanın en iyileri,"Ocak 23, 2023 12:02","SEVGİLİ Okurlarım, Hürriyet Gazetesi’ne kapılarını açan TSK’nın en seçkin birliği Özel Kuvvetler Komutanlığı’nın eğitim ve yürüttüğü operasyonlarla ilgili yazıma bugün de devam edeceğim. Foto muhabirimiz Selahattin Sönmez ile girdiğimiz Bordo Berelilerin karargâhında ne kadar etkilendiğimizi dün anlatmıştım. Bugün hem eğitimlerinden ayrıntıları hem deniz ötesi ve dost ülkelerdeki faaliyetlerini hem de nasıl Bordo Bereli olunabileceğini sizlerle paylaşacağım. Bordo Bereli olmak ne demek ve nasıl olunur? Bordo Bereli Komutanı’nın anlatımıyla başlıyoruz... BORDO BERELİ KOMUTAN:  AMAÇ PES ETMEYECEKLERİ DAYANIKLILIK EĞİTİMİ - Özel Kuvvetler Komutanlığı’nın farklı coğrafya ve görevlerde başarılı olmasının altında yatan temel faktör personeldir. - Kara, Deniz, Hava Kuvvetleri’ne mensup subay, astsubay ve uzman erbaşların gönüllülük esasına dayalı olarak başvurusu ile başlayan sürecin ilk aşamasında Özel Kuvvetler İhtisas Kursu bulunuyor. - Bu kursun temel amacı geleceğin tim personeli olacak kursiyerleri gerçek muharebe şartlarına hazırlamak, stres ortamında karar verme yeteneklerini geliştirmek, dayanıklılık, özgüven ve cesaret kazandıracak şartlar ne olursa olsun asla pes etmeyecekleri bir psikolojik ve fiziksel dayanıklılık seviyesine ulaştırmaktır. - Özel Kuvvetler son dönemde aldığı kritik görevlerle birlikte değerlendirildiğinde; müstakil veya diğer kuvvetlerle müşterek olarak hava hücum harekâtı, hava indirme harekâtı, sualtı, suüstü harekâtı icra edebilir. - Atmosferik koşullara bağlı olarak yüksek irtifadan serbest paraşütle, sualtı intikal araçları ve kapalı devre dalış sistemleri ile de sualtından hedef bölgeye sızarak verilecek görevleri icra edebilirler.” BORDO BERELİ OLMANIN ŞARTLARI - Gönüllülük esasına dayalı, nitelikli, yetişmiş ve göreve adanmış insan gücü. - Aday personel; Kara, Deniz, Hava Kuvvetleri’nin kıtalarda görev yapmış subay, astsubay ve uzman erbaşlar arasından seçiliyor. - Seçilen personel çeşitli safhalardan oluşan yaklaşık bir yıllık Özel Kuvvetler İhtisas Kursu’na katılır. - Her safhanın sonunda sınav var, başarılı olan kalıyor. Eğitim ömür boyu sahada, karargâhta sürüyor. BORDO BERELİLER KUVVET ÇARPANIDIR ÖZEL Kuvvetler, TSK’nın harekât alanlarına ilk ayak basan ve öncü rol üstlenen birlik. Önemini ve kazanımları Bordo Bereli Komutan anlattı: “- Harekât ortamını şekillendiren, müteakip safhalara geçilmesi için gerekli koşulları hazırlayan en önemli kuvvet çarpanı Özel Kuvvetler’dir. - Ermenistan’ın 1992’den beri uluslararası hukuka aykırı şekilde işgal altında tuttuğu toprakları özgürleştiren Azerbaycan Ordusu’nun başarısında Azerbaycan Özel Kuvvetleri’nin önemli katkısı vardır. Özel Kuvvetler Komutanlığı ile Azerbaycan Özel Kuvvetleri arasında, Azerbaycan Özel Kuvvetleri’nin kuruluşundan beri karşılıklı işbirliği ve tecrübe aktarımı; eğitim, kurs desteği ve ortak tatbikat faaliyetleri aralıksız olarak devam etmektedir. Gelecekte de devam edecektir.” - Onların dünya dereceleri de var. 2022’de Özel Kuvvet Komutanlığı takımı dünya dördüncüsü oldu. GECE TAM TEÇHİZATLA SIZMA EĞİTİMİ - Kaygan zeminde ileri sürüş teknikleri, komando parkurları, dağcılık alanları ve zırhlı araçlar eğitim çalışma alanları arasından geçerek; serbest paraşüt eğitim merkezine ulaştık. Merkezden izlenimler ise şöyle: - Eğitimin son noktası gece şartlarında tim halinde muharebe teçhizatı ile yüksek irtifadan oksijen destek sistemlerini kullanarak atlayış yapabilen ve belirlenen noktaya inebilen askeri serbest paraşütçü yetiştirmek. - Dünyanın sayılı ve en büyük rüzgâr tünelinde serbest düşüş eğitimi alıyorlar. - Bunu paraşüt simülatörü takip ediyor. Yapay zekâ ile yerde sanal gözlükle her hava koşuluna göre paraşüt açıp yere inmeyi öğreniyorlar. YAPAY ZEKÂ DESTEKLİ ATIŞ EĞİTİMİ - Yerli ve milli simülasyonla onlarca farklı alanda yapay zekânın desteklediği senaryolarda atış eğitimi alıyorlar. - Gerçek mermi kullanılan özel odalar bulunuyor. - Meskûn mahaller, hareketli hedefler, rehine kurtarma, mağaralar dahil her türlü senaryoyu yaşıyorlar. - Taşınabilir platformlarla bu eğitim arazide de sürdürülüyor. - Sürat botu, helikopter ve araçta sanal görüş gözlüğü ile hedef vuruyorlar. - Özel keskin nişancı eğitimi var. Bu özel odalarda atıcı ve gözetleyici en uzak hedefleri vurmayı öğreniyor. KAYAKLA ATIŞ VE REHİNE KURTARMA - Bu gördüğünüz alanda kayak simülasyon eğitimi veriliyor. - İleri seviye kayak eğitimi, kayakla yaralı tahliye eğitimi hatta atış eğitimi alınıyor. - Bunun yanı sıra baca tırmanışı, çabuk iniş, helikopterden dağ ipi ile iniş ve lider tırmanış da eğitimler arasında. ÇOK GENİŞ GÖREV ALANI - ÖZEL Kuvvetler stratejik ve operatif hedeflerin elde edilmesine yönelik müstakil ya da konvansiyonel harekâtı destekler. - Yüksek risk, gizli icra, kuvvet kullanımı ve mahalli unsurlardan azami istifade onların görev alanı. - Direkt görev harekâtı alabilirler, özel keşif harekâtına katılırlar. - Özel operasyonlar, konvansiyonel olmayan harekâtlar ve teröristle mücadele en önemli görev alanları arasında yer alır. - TSK’nın diğer kuvvetlerinin keşif ve istihbarat ihtiyacını karşılıyorlar. - Kuvvetler açısından kritik hedefleri etkisiz hale getiriyorlar. - Kuvvetlere personel kurtarma desteği sağlıyorlar. BİTİRİRKEN... - MODERN anlamda Özel Kuvvetler Komutanlığı 27 Eylül 1952 Hususi ve Yardımcı Birlikler adıyla kuruldu. Bugünkü yapısına 2021 yılında 5. Özel Kuvvet Tugayı’nın teşkili ile ulaştı. Doğrudan Genelkurmay Başkanlığı’na bağlı olan birlik; Özel Kuvvet Tugayları, Özel Hava Alayı ve Özel Kuvvetler Okul Komutanlığı’nı bünyesinde bulunduruyor. Tim sayısı son yıllarda insansız hava aracı operatörü, tanksavar silah uzmanı, Hava Kuvvetleri için ateş destek timi ile genişledi. Bölgemizdeki istikrarsızlığın önümüzdeki süreçte artarak devam edeceğine şüphe yok. Dünyanın gıpta ile izlediği bu özel birlik işbirliği yeteneği, nitelikli personeli, muharebe sahası tecrübesi ile günümüzün hibrit tehditlerine yönelik en uygun birlik. Kısacası asimetrik avantaj ve akıllı güç unsuru olarak Türk Silahlı Kuvvetleri’nin kuvvet çarpanı olmaya devam edecektir.",https://www.hurriyet.com.tr/yazarlar/hande-firat/dunyanin-en-iyileri-42208279
Hande Fırat,6’lı Masa’nın Ortak Politikalar Mutabakat Metni’nde olmayanlar ve sorularım,"Ocak 31, 2023 06:29","- 7 yıl süreyle bir dönem seçilip partisiyle ilişiği kesilecek ve sonra da aktif siyasete dönmeyecek olan cumhurbaşkanını kim seçecek? TBMM mi yoksa halk mı? Bu sorunun yanıtı yok. Oysa bu sorunun yanıtı bazı tartışmaları beraberinde getirebilir. - Terör örgütleri ile mücadele konusundaki bölümleri yetersiz, biraz da muallak buldum. Neden derseniz: 1- “FETÖ dahil olmak üzere tüm terör örgütleri ile kararlılıkla mücadele edeceğiz” ifadesi var. Ancak metnin hiçbir yerinde PKK/PYD/YGP terör örgütü ifadesi geçmiyor. Bunu seçimlerdeki HDP seçmeninin oyunu alma hassasiyetine bağlamak mümkün. 2-  ABD ile müttefiklik ilişkisi vurgusu dikkat çekerken; ABD’nin müttefikliğinden devlet olarak Türkiye’nin beklentisi de yer almamış. Yani PKK/PYD terör örgütüne verdiği desteğe atıf bulunmuyor. - Terörle mücadele konusunda güvenlik kuvvetlerinin önemi malum. Ortak Politikalar Metni’nde; “Ordumuzun kendisine verilen görevleri yerine getirebilecek ileri teknoloji ürünü sistemlerle donatacak istihbarat, keşif, vuruş gücü diğer operasyonel yeteneklerini güçlendireceğiz” ifadesi yer alıyor. TSK’nın özel birlikleri dahil birçok alandaki çalışmaları görmüş biri olarak; güvenlik güçlerinin elinde şu an bu yazılan içerik zaten mevcut. Bence daha büyük hedefler konulmalıydı. - Göç İdaresi Başkanlığı’nın yeniden yapılandırılmasını öneren metinde açıkçası benim beklentim bu sorun için Mülteciler Bakanlığı kurulması idi. - Dünya uzaya taşınmışken, muhalefet partileri özellikle CHP bilim ve teknoloji için yurtdışına ziyaretler yapmışken, “Türkiye’nin uzay hedefleri” ayrı bir başlık olarak yer almalıydı. Dünya ülkeleri; küp uydu teknolojileri, uzay istasyonları, hatta Ay’da istasyon üzerinde çalışırken Türkiye’nin hedeflerini büyütmesi gerekir. ABD BAŞKANLARININ 'TOP SECRET’ İSTİFÇİLİĞİ Mİ YOKSA ABD MÜESSES NİZAMININ SEÇİMLERE HAZIRLIĞI MI? TÜRKİYE kendi iç siyasi ve dış politika gündemiyle meşgulken ABD’de tuhaf gelişmeler olmaya devam ediyor. ABD’de Trump’ın belgelerini akıllara getiren, Biden’ın gizli belgeler meselesi gündemde. Bakın şöyle bir hatırlayalım: - Trump’ın evine daha önce görülmemiş bir şekilde, adeta filmlerdeki gibi FBI tarafından baskın yapılıp üzerinde “Top Secret” (çok gizli) yazılı belgeler bulunmuştu. - Sonra da benzer bir şekilde ABD’nin mevcut başkanı Biden’dan belgeler çıktı; hem eski ofisinde hem de evinde. Bir kısmı, Biden’ın 10 sene önce Obama’nın yardımcılığını yaptığı dönemden kalma gizli belgeler... - Doğal olarak insanın aklına ABD eski Dışişleri Bakanı Hillary Clinton’ın görevde olduğu dönemde hack’lenip yayınlanan e-postalar da geliyor. - WikiLeaks’i de unutmayalım. 29 Kasım 2010’da yayınladığı diplomatik belgeler dünya çapında ses getirmişti. Politikacılar, kendilerine sunulan raporları bazen zamansızlıktan, çoğunlukla arabada, evde, uçakta okuyorlar. Kimileri belgeleri unutmuş olabilir diyelim, kimileri ise özellikle saklamış da olabilir ya da birileri tarafından oralara konmuş olabilir... Burada tuhaf olan bazı unsurlar var: - ABD başkanlarının ofis ve evlerinde ele geçirilen gizli belgelerin duyurulma şekli ve yöntemi... Duyurulma şekli ve yöntemleri, eski ve de mevcut başkanı tam da itibarsızlaştırma amacı taşıdığı izlenimi uyandırıyor. - Düşünsenize, evinize gelen bir misafirin, ihtiyacına binaen bulunduğu kapalı bir ortamda dergi/gazete okuyarak zaman geçirmesi gerekirken ABD’nin en gizli belgelerine ulaştığını... Tam bir kara komedi. ABD’DE OLANLARA İLİŞKİN DELİ SORULAR - Soru şu; ne oluyor? - ABD müesses nizamı acaba şimdiden iki sene sonraki seçimlere mi hazırlanıyor? - Toplumda etrafa “Yaşlı başkanlar ulusal güvenliği zedeleyici hareket içinde bulunabiliyorlar” tohumları mı saçılıyor? - Komplo teorisi diyeceksiniz ama Trump’ın yanı sıra Biden’ın da gizli evrakları imha etmeyerek istiflemesini başka nasıl okumak gerekir? - Üstelik ikisi de artık yargının konusu... - Sanırım Amerikan kamuoyunda yaşlı politikacıların güvenilmez olduğu algısı yaratılmak isteniyor. - Sadece bu değil bana sorarsanız, aynı zamanda Amerikan müesses nizamının tam anlamıyla yönlendirebileceği bir isim de aranıyor. - Kasım 2024 Başkanlık seçimlerinde; Rusya, Çin, İran hedeflerinde tabiri caizse derin devletin sözünden çıkmayacak bir başkan profilini kamuoyuna dayatma startı verilmiş görünüyor.",https://www.hurriyet.com.tr/yazarlar/hande-firat/6li-masanin-ortak-politikalar-mutabakat-metninde-olmayanlar-ve-sorularim-42212361
Hande Fırat,Pompeo’nun çarpıtması,"Ocak 26, 2023 12:55","KISA bir hatırlatma ile başlayalım; Donald Trump, Ocak 2017’de başkanlık koltuğuna oturmuştu. Türkiye darbenin hemen ardından; üç terör örgütüyle aynı anda mücadele ediyordu; FETÖ, DEAŞ ve PYD/YPG. Erdoğan’ın Trump ile ABD’de yapacağı görüşme öncesinde dönemin Genelkurmay Başkanı Orgeneral Hulusi Akar, Cumhurbaşkanlığı Genel Sekreter Yardımcısı ve Sözcüsü İbrahim Kalın ile MİT Müsteşarı Hakan Fidan Mayıs 2017’de ABD’ye gittiler. Kitabı yazan Mike Pompeo o tarihte CIA Başkanı idi. Türk-ABD heyetleri arasındaki görüşmelere ise Beyaz Saray Ulusal Güvenlik Danışmanı Korgeneral Herbert Raymond McMaster başkanlığındaki heyet ev sahipliği yaptı. Pompeo o masada CIA Başkanı olarak oturuyordu. Mike Pompeo kitabında o döneme ait olarak, “Türklerin yoğun ABD desteği olmadan IŞID’ı yenme şansı olmadığı, bu nedenle Başkan’ın SDF (YPG/PYD) çalışmayı seçtiği, bunu heyete söyleyince Hakan Fidan ve İbrahim Kalın’ın öfkeyle odayı terk ettikleri” iddiasını yazdı. Önce bu iddiayla başlıyoruz. Tayyip Erdoğan - Dönemin ABD Başkan Yardımcısı Pence ve Dışişleri Bakanı Pompeo Beştepe’de heyetlerarası görüşmede... KALIN: ÇARPITIYOR Cumhurbaşkanlığı Sözcüsü Kalın, “Pompeo yaşananları çarpıtarak anlatıyor” dedi ve ilk kez o masada Türk heyetinin neler söylediğini anlattı: - “Onlara çok açık şekilde ABD’nin PYD/YPG politikasının çok yanlış olduğunu söyledik. - Hakan Fidan, Suriye sahasındaki gelişmeleri detaylı bir şekilde anlattı. Daha sonra Pompeo ile yaptığı görüşmelerde de pozisyonumuzu tekrar açıkça ortaya koydu. Aynı şekilde Mevlüt Bey ve Hulusi Paşa; Suriye, PYD/YPG politikalarının kökten yanlış olduğunu pekçok defa aktardı. İbrahim Kalın - Amerikalılar bize PYD/YPG politikalarının devam edeceğini söyleyince bazı önemli konulara dikkat çektik: 1- ‘Bu politika yanlış çünkü bu politika Suriye’de terör örgütü PKK’yı desteklemektir.’ 2- ‘Siz bu politikayı Obama döneminden devraldınız. Obama dönemine ait bütün politikaları yerden yere vururken Suriye politikasını devam ettirmeniz büyük bir tutarsızlık. Siz bu politikayı kucağınızda buldunuz, siz icat etmediniz.’ 3- DEAŞ ile mücadele konusunda iddia ettiğiniz gibi ‘Türk Silahlı Kuvvetleri ve Türkiye’nin desteklediği muhalifler etkin bir güç değildir ve başarılı olamazlar’ tezinizin hiçbir temeli yoktur, bunu asla kabul etmiyoruz. - Obama yönetimine söylediğimiz gibi size şunu açık ve net söylüyoruz; DEAŞ terör örgütü ile mücadele etmek için PYD/YPG yani Suriye’deki PKK’ya ihtiyacınız yok. KALIN: ÖFKE DEDİĞİ ŞEY, NET TAVRIMIZDI - Zira bir terör örgütü ile mücadele bir diğer terör örgütü destekleyerek yapılamaz.  Güya özgür dünyanın, serbest piyasa ekonomisinin, kapitalizmin, anti Marksizmin lideri olan bir ülke Suriye’de kendini Marksist, Leninist olarak tanımlayan bir örgütü kendine müttefik olarak seçiyor. Bu ironi de tarihin bir cilvesi. - Bizim öfkelendiğimizi yazmış, biz orada net tavrımızı sergiledik. Öfke dediği şey net tavrımızdı.” POMPEO BAŞKAN YARDIMCISI’NI NEDEN YALNIZ BIRAKAMADI? KAPIYI ZORLADI MI? - GELELİM ikinci konuya; dönemin Başkan Yardımcısı Mike Pence ile Dışişleri Bakanlığı koltuğuna oturmuş olan Pompeo’nun Ekim 2019’daki Ankara ziyaretlerine. İbrahim Kalın, Cumhurbaşkanı Erdoğan’ın Pence ile önce baş başa görüşme istediğini hatırlatarak; “Heyet bunu önce istemedi, kendi başkan yardımcılarını Cumhurbaşkanımızla yalnız bırakmaya korktular” dedi. Pompeo, kitabında bu bölümde, “Başkan Yardımcısı’nın 2016 darbesini anlatan videoya maruz kalmasından endişelendim. Video o kadar uzun ve o kadar iğrençti ki...” sözlerini kullanıyor. İKİLİ GÖRÜŞMEDE KALIN DA VARDI Pompeo izinsizce görüşme odasına girmeye çalıştığını da anlatıyor. İkili görüşmede hem not almak, hem de tercüme yapmak için iki isim daha bulunuyordu. Biri dönemin ABD’nin Suriye Özel Temsilcisi James Jeffrey diğeri ise İbrahim Kalın’dı. İşte tarihi gerçekleri Kalın şöyle anlattı: - “Görüşmenin hemen başında James Jeffrey benim kulağıma eğildi; “İbrahim benim Türkçem o kadar yeterli değil, sen idare et lütfen iki tarafı da” dedi. - Cumhurbaşkanımız 15 Temmuz’u net, açık, detaylı anlattı. Bu ülkenin demokrasisine kasteden bir darbe girişimi olduğunu, 251 insanın şehit olduğunu, 2000’den fazla insanın gazi olduğunu söyledi. POMPEO SİNİR KRİZLERİ GEÇİRMİŞ - Cumhurbaşkanımız Suriye politikasında Obama yönetiminden beri gelen bir yanlış politikanın terör örgütü PKK’ya verilen destek olduğunu, bundan dönülmesi gerektiğini söyledi. DEAŞ’ın da bizim düşmanımız olduğunu, o dönemde 3000’e yakın DEAŞ’lıyı etkisiz hale getirdiğimizi  paylaştı. - Görüşme uzadıkça Pompeo dışarıda sinir krizleri geçirmiş, biz sonradan öğrendik. Şimdi enteresan bir şey bu; içeride başkan yardımcınız görüşüyor ve siz dışarıdan tazyik yapıyorsunuz; “Ben de gireceğim” diye. - Kendisi, kendi başkan yardımcısı istemediği halde o görüşmeye girmek için fiziki olarak kapıya doğru hamle yapmış. Sonradan öğrendik. PENCE BİZE POMPEO’YU İÇERİ ALIN DEMEDİ - Başkan Yardımcısı Pence bize Pompeo’yu da görüşmeye alın demedi. Biz kimseyi görüşmeden men etmiş falan değiliz. Karşı taraf istediği halde görüşmeye almıyor da değiliz. Pence’in böyle bir talebi olmadı. - Pompeo kendince bu konu başkan yardımcısına bırakılamaz mı demek istiyor, bilemem. Kendileri arasındaki konudur. - Baş başa görüşme sonrası heyetler arası görüşmelere geçildi, masada haritalar ve görüntüler de vardı. Ana konusu Suriye’de özellikle de Mümbiç’ti. - Biz onlara PYD ve YPG’nin mutlaka Mümbiç’ten çıkarılması ve 30 km. sınırın ötesine çekilmeleri gerektiğini söyledik. - 60 günlük eylem planında karar kılındı; Mevlüt Çavuşoğlu ile Pompeo kameraların karşısında bunu açıkladı. - O eylem planına asla uymadılar. Mutabakatın uygulanmadığını Mevlüt Çavuşoğlu da birçok kez dile getirdi. Amerikalılar buna hiçbir zaman net ve dürüst cevap vermediler. KALIN: DEMEK Kİ TARAFSIZ DEĞİLLER - KİTAPTAKİ üçüncü mesele Yunanistan konusu. Yunanistan’la ilişkileri geliştirmekten gurur duyduğunu; 1970’lerde Kissinger örneği ile anlatan Pompeo’ya İbrahim Kalın’ın yanıtları şöyle: - “Orada çok açıkça itiraf ediyor. Bir zamanların ABD Dışişleri Bakanı Kissinger’dan beri hiç kimsenin bu kadar Yunanistan tarafını tutmadığını açıkça söylüyor. - Demek ki ABD, NATO ittifakı içerisinde, müttefikler arasında tarafsız bir tutuma sahip falan değil. - Amerikan yönetiminin Yunan tarafını tuttuğunu biliyorduk. Bunu itiraf etmiş ve kayda geçirmiş oldu. - Daha da kötüsü Yunanistan’a böyle açıktan destek vererek iki müttefik arasındaki ilişkileri daha da gerdiğini, Ege’de barış derken; bir tarafı tutarak aslında tam da aleyhine politika izlediklerini de gösterdi. - Bugün Biden yönetimi de çok farklı tutumda değil. - Belli konularda Amerikan yönetimi mi diyelim, derin devleti mi diyelim Obama hükümetinin başlattığı bir politikayı Trump, onların başlattığı bir politikayı Biden yönetimi devam ettiriyor. - Ondan sonra da insanlar dönüp bize; ”Amerika ile Türkiye ilişkileri neden gergin” gibi sorular soruyorlar. Pompeo’nun itirafları sorunun asıl muhatabının biz değil ABD olduğunu da ortaya koyuyor. - Kendisi seçim yatırımı yapacağım derken bizim pozisyonumuzun da ne kadar haklı olduğunu teyit eden ifadeler kullanmış. ADAY OLACAK - İBRAHİM Kalın ABD’de yeniden siyasete girecek isimlerin önce kitap yazdığına dikkati çekerek, “Pompeo kendine göre çarpıtıyor mevzuyu. Tabi şimdi bunları neden anlatıyor? Aday olacak, ABD siyasetinde bu çok yaygın moda bir şeydir. Aday olanlar önce bir kitap yayınlarlar” dedi. 15 TEMMUZ YANITI - İBRAHİM Kalın hem Pompeo’nun hem tweet’ini hem de kitabındaki sözlerine dikkati çekerek, “15 Temmuz darbesiyle ilgili, bütün şehitlerimizin aziz hatırasına saygısızlık yapıyor. En şiddetli bir şekilde kınıyoruz. Bizim derdimiz orada propaganda yapmak değil. Darbeyi ve arkasındakini anlamak istemeyenlere gerçekleri net bir şekilde göstermek ya da bu darbeyi doğrudan ya da dolaylı olarak destekleyenler varsa bu konuda da açık net tutum almalarını sağlamaktı” dedi. WP: BU KİTAP KOBRADAN DAHA ZEHİRLİ - Donald Trump döneminin ABD Dışişleri Bakanı Mike Pompeo’nun, yeni çıkardığı ‘Never Give an Inch: Fighting for the America I Love (Hiçbir zaman taviz verme: Sevdiğim Amerika için Mücadele) isimli kitabında Suudi Arabistan’ın İstanbul Başkonsolosluğu’nda öldürülen gazeteci Cemal Kaşıkçı’ya dair kullandığı “Gazeteci değil, aktivistti’ ifadesi büyük tepki çekti. Kaşıkçı’nın da çalıştığı Washington Post gazetesinde kitaba dair çıkan ve Pulitzer ödüllü gazeteci Tim Weiner imzası taşıyan yazıda Pompeo’ya sert eleştiriler yöneltildi. Cemal Kaşıkçı “Siyasi kitaplar genellikle naziktir, Pompeo’nunki ise vahşi” başlıklı yazıda, Weiner, ‘kitabın nefret içerdiğini ve bir kobradan daha zehirli olduğunu’ belirterek ABD’li eski bakanın gazetecilerden nefret ettiğini yazdı.",https://www.hurriyet.com.tr/yazarlar/hande-firat/pompeonun-carpitmasi-42209871
Hande Fırat,"Mülteci çocuklar, savaşlar, açlık ve salgının sonuçları","Ocak 29, 2023 07:03","Neden mi? Nedenlerini Uluslararası Pediatri Kurumu (IPA) Başkanı ve Dış İlişkiler Direktörü ile konuştum. Başkan da direktör de Türk... Dünyaca tanınmış bir baba-oğuldan, Prof. Dr. Enver Hasanoğlu ile Kerem Hasanoğlu’ndan bahsediyorum. Onları dinlerken insanlığın dünyayı getirdiği halden, savaşlardan çocuklarımızın geleceği için ben kendimden utandım.     DÜNYA ÇOCUKLARININ 4 BÜYÜK SORUNU  IPA şu an tüm dünya çocuklarının karşı karşıya olduğu 4 ana sorunu belirledi ve bu sorunlar üzerinde çalışıyor. Prof. Dr. Enver Hasanoğlu o dört sorunu şöyle sıraladı: 1. Savaşlar ve bunun sonucunda mülteci çocukların oluşması. 2. COVID-19 pandemisi ve çocukların sağlığı, eğitimi yani gelecek üzerindeki olumsuz etkileri. 3. İklim krizi-değişikliği ve onun getirdiği sorunlar. 4. Aşı reddi ya da kararsızlığı. ‘ÇOCUKLAR EN SAVUNMASIZ GRUPTUR’ Onlar savaşın ve göçün çocukları... Savaş ve çatışmalar nedeniyle evlerinden, hayatlarından edilmiş çocuklar. IPA’nın şu an üzerinde çalıştığı en dikkat çeken başlık. Bakın Enver Hoca neler söyledi:  * Savaş ve askeri saldırılar, çocukların temel insan haklarının ihlali olarak görülmeli.  * Çocuklarda sadece beslenme bozukluğu, enfeksiyon hastalıkların artması gibi bedensel sağlık sorunları değil, ruhsal sorunlar da ortaya çıkmakta. Özellikle ebeveynlerinden ayrılmış küçük çocuklar için ruh sağlığı açısından daha fazla risk faktörü.    RUHSAL SORUNLARDAKİ ARTIŞ  * Yapılan araştırmalar çocukluk yaş grubu ile birlikte ergenlerde de depresyon, anksiyete, travma sonrası stres bozukluğu gibi durumların sıklığında artış olduğunu gösteriyor.  * Türkiye Göç İdaresi’nin verdiği son verilere göre, 31 Aralık 2022 tarihi itibarıyla toplam 3 milyon 535 bin 898 geçici koruma statüsü altında Suriyeli bulunuyor. Suriyeli mültecilerin yüzde 42.2’si 18 yaş altı çocuk ve ergenleri içeriyor.  * IPA olarak hekimlerimize hem beden sağlığı, aşılama gibi konularda hem de psikososyal sorunların yönetimi başlıklarında eğitimler verdik.  * Sağlık taramalarının yanı sıra ergenlere psikososyal açıdan destek programı düzenledik.”   İstanbul’da geçen yıl yapılan IPA İcra Komitesi toplantıları sonrasında IPA kıta temsilcileri ve yönetiminden oluşan heyet Cumhurbaşkanı Tayyip Erdoğan’ın eşi Emine Erdoğan’ı ziyaret etti. Ziyarette Erdoğan kıta başkanlarından iklim krizi hakkında bilgi aldı.  SAVAŞIN YIKICI ETKİLERİ  IPA aynı zamanda Ukrayna- Rusya Savaşı’nın çocuklar üzerindeki yıkıcı etkileri üzerinde de çalışıyor. Savaş sadece o bölgedeki çocukları değil, tüm dünya çocuklarını etkiliyor. IPA Dış İlişkiler Direktörü Kerem Hasanoğlu bu etkileri anlattı:  Savaşın kazananı olmaz. Kaybeden ise en çok çocuklardır. Hayatlarını oyun oynayarak, öğrenerek, mutlu yaşaması gereken çocuklar, savaş denilen cehennemi yaşamak ve yönetmek zorunda kalmaktadır.  * Bu süreçlerde çocuklar ölebiliyorlar, yaralanıp sakat kalabiliyorlar, birçok bulaşıcı hastalıkla, gıda güvensizliği ve yetersiz beslenmeyle karşılaşıyorlar.  * Kronik hastalıklar için verilen hizmetlere erişemiyorlar. Gelişimleri ve eğitimleri etkileniyor.  * Savaş sırasında ve savaştan kaçış sonrası yapılan çalışmalarda çocuk ve ergenlerde “üzüntü, keder, korku, hayal kırıklığı, kaygı gibi duygusal problemler, kontrol kaybı, çaresizlik, umutsuzluk” gibi bilişsel problemler görüldüğü gösteriliyor. Travma sonrası stres bozukluğunun yaygınlık oranlarının yüzde 34 ila yüzde 52 arasında değiştiği tahmin ediliyor. NÜKLEER SAVAŞ ENDİŞESİ  * Ne yazık ki son dönemlerde dile getirilen “nükleer savaş” tehdidi özellikle çocuklar arasında çok büyük bir endişeye sebep oluyor.  * Özellikle Ukrayna’da çocuklar nükleer savaş tehdidine karşı her an tetikte oldukları için stres bozukluğu yaşıyor ve kendi aralarında da sürekli bu korku ile nükleer savaşı konuşuyorlar.  COVID ÖKSÜZLERİ  IPA’nın diğer gündem maddesi COVID pandemisinin çocuklar üzerinde yarattığı sağlık, sosyal ve psikolojik etkiler. Artık dünyada ne yazık ki “COVID ÖKSÜZLERİ” diye bir terim var. Baba-oğul hayatımıza yeni giren bu terimi ve salgının etkilerini şöyle anlattı:    PROF. DR ENVER HASANOĞLU: ÇOCUKLAR 6 SANİYEDE BİR YAKININI KAYBETTİ  * COVID nedeniyle anne-baba ya da birinci derece bakımlarını üstlenen yakınlarını kaybeden 7.5 milyon çocuğun durumu ‘Covid orphanhood’ (COVID ÖKSÜZLERİ) başlığıyla tartışılıyor.  * Salgın boyunca dünyada her 6 saniyede bir, bir çocuk anne, babasını ya da bir yakınını kaybetti.  * Küresel çapta çocukların normal sağlık izlemlerinin düzenli yapılamadığının, kronik hastalığı olan çocukların sağlık merkezlerine götürülemediğinin ya da normal aşı takvimlerinin uygulanamadığının, koruyucu hekimlikte aksaklıklar olduğunun tespitini yaptık.  * COVID-19 psikososyal etkileri de unutulmamalıdır. Stres, şiddet, ihmal ve istismar ile akıl sağlığı üzerinde etkilerinin de olduğu tespit edilmiştir. ERKEN YAŞ EVLİLİKLERİ ARTTI  * COVID-19, aile üyesi kayıpları, yoksulluk, göç, savaş ve ekonomik sorunlar çocukların işgücüne katılımını arttırmakta. Bu artış ile geleceğimiz olan çocukların eğitimi ciddi oranda etkileniyor.  * Dünya üzerinde pandemi başlangıcında 1.5 milyar çocuk okul kapanmalarından olumsuz etkilendi, 210 milyon çocuk ise tamamen okulsuz kaldı.  * Okul eğitimine verilen aralar işçi çocuk statüsünün artması, kız çocuklarında erken yaşta evliliklerin ortaya çıkması gibi sorunları pekiştirdi.  * Öngörülen gelişim ve öğrenme kayıpları düşük ve orta gelirli ülkelerde yoğunlaştı ve muhtemelen uzun süredir devam eden küresel eşitsizlikleri şiddetlendirdi.  * Artık dünya salgını kontrol altına almış gibi göründüğüne göre, aradaki yılları telafi etmek için daha fazla çalışmamız gerekiyor. KEREM HASANOĞLU: DOKTORLARA VE PEDİATRİSTLERE BÜYÜK GÖREV DÜŞÜYOR  * Sadece ABD’de her 350 çocuktan biri COVID nedeniyle yetim ya da öksüz. Bu kapsamda devletlere, doktorlara ve sosyal pediatristlere büyük görev düşüyor.  * Dünyada COVID-19 nedenli ölümler yaklaşık 4.1 milyon olarak bildirildi, bu ölümlerin binde 4’lük grubunu çocuklar oluşturuyor. İKLİM DEĞİŞİKLİĞİ NEDENİYLE 1 MİLYAR ÇOCUK İÇİN KIRMIZI ALARM IPA’nın çözüm aradığı üçüncü başlık bu. İklim değişikliğinin olası etkilerini Prof. Dr. Enver Hasanoğlu anlattı:  * Dünyada yaklaşık 1 milyar çocuğun iklim değişikliğinin etkileri açısından ‘aşırı derecede yüksek risk’ altında olduğu bildiriliyor. Bu rakam, tüm çocukların neredeyse yarısı.  * İklim değişikliği, temiz suya ulaşımı azaltmakta, hijyen sorunlarını ortaya çıkarıp bulaşıcı hastalıklar başta olmak üzere birçok hastalıkların artmasına neden olmakta, ekilebilir alanların azalmasına, hava kirliliği ile solunum yolu hastalıklarının artmasına, yoksulluğa ve hatta göçe neden olmakta.  * DSÖ, iklim değişikliğini 2019’daki en önemli 10 sağlık tehdidi arasında listeledi. AŞI KARŞITLIĞI BİR TEHDİTTİR Gelelim dördüncü büyük soruna... Dünya genelindeki aşı karşıtlığına. Bu karşıtlık eski hastalıkların yeniden salgın haline gelmesine neden oluyor. Sözü Enver Hoca’ya bırakıyorum:  * Güven sorununun genellikle bilimsel kanıtı olmayan iddialar sonucu ortaya çıktığını görmekteyiz. Gerçek, doğru bilgiyi ailelerle paylaşmak, aşı ile ilgili endişelerini bilim ile gidermek gerekir.  * Son zamanlardaki verilere bakıldığında dünyada bazı çocukluk çağı bulaşıcı hastalıklarının arttığını görüyoruz.  * ABD’de aşılama oranlarının azalması sonucunda kızamık vakalarının artışı görüldü. CDC raporunda, dünya genelinde Hindistan, Yemen, Somali, Zimbabwe gibi ülkelerde kızamık vakalarının görüldüğü, ABD vakalarının seyahat ilişkili olabileceği ve aşısız kişilerin risk altında olduğu bildirildi.  * Aşı karşıtlığının artması çocuk sağlığı için bir tehdittir.  * Dünya Sağlık Örgütü, 2019’da küresel sağlığa yönelik en büyük 10 tehditten biri olarak aşı tereddütünü belirtti.  DÜŞMEYEN ATEŞ VE ÖKSÜRÜK  Enver Hasanoğlu, mevsimsel özellikler nedeniyle soğuk algınlığı ve üst solunum yolu hastalıklarında artışın olağan olduğunu söyledi:  * COVID öncesi kışı gerçek anlamda yaşamaya başlamış bulunuyoruz.  * Bu hastalıklardan RSV ve influenza küçük bebeklerde, altta yatan hastalığı olan (prematüre, kronik akciğer hastalığı, kronik kalp hastalığı, bağışıklık yetmezliği gibi) ağır seyredebilmekte ve hastane yatışlarına hatta yoğun bakım yatışlarına neden olabilmektedir.  * Ailelere tavsiyemiz, hastalık belirtisi taşıyan veya hasta çocukların evlerinde istirahat etmelerinin sağlanması. Fazla panik ve endişe atmosferi oluşturulmaması önerilir.  GAS (GRUP A STREPTOKOK)  Dünya birçok virüsle mücadele ederken, şimdi de gündemde ölümcül seyreden “Grup A Streptokok (GAS)” var. Kış ve ilkbahar aylarında daha yaygın görülmesi beklenen GAS ile ilgili ayrıntıları da yine Enver Hoca’dan öğreniyoruz:  * Grup A Streptokoklar sıklıkla kızıl ve tonsillofarenjit tablosuna neden olan bir mikroorganizmadır.  * Bunların dışında cilt enfeksiyonları, orta kulak iltihabı, menenjit gibi çok çeşitli ve daha ağır enfeksiyonlara da neden olabildiği bilinmektedir.  * Ülkemizde de bu hastalık formunun bu kış döneminde izlenmekte olduğunu ve merkezlerden vakalar bildirildiğini bilmekteyiz. Çok yakın bir zamanda da ne yazık ki Ankara’da bir ölüm vakası yaşandı.  ERKEN TEDAVİ HAYAT KURTARIR  * Belirtileri genel durum bozukluğu, halsizlik, ateş, kusma, solunum sıkıntısı gibi bulguları olan hastalarda ve ağır seyredebildiği bilindiği için özellikle küçük çocuklarda tanıyı akla getirmek gereklidir.  * Erken şüphelenmek, hızlı antijen testi ve boğaz kültürü ile tanıyı desteklemek ve erken tedavi hayat kurtarıcı olacaktır.  * GAS penisiline duyarlıdır. Saydığımız belirti ve bulguları olan çocuklarda hastalıktan şüphelenmek, bahsettiğimiz testleri yapmak ve penisilin tedavisine erken başlamak hayat kurtarıcı olacaktır.  IPA NEDİR?   * Uluslararası Pediatri Kurumu; dünyadaki en büyük çocuk sağlığı kurumudur.  * DSÖ ve UNICEF’in saygın bir paydaşıdır.  * IPA, çocuk sağlığı konularında liderlik sağlamaktadır.  * Bugün, IPA’nın 149 farklı ülkeden 170 Ulusal Pediatri Kurumu üyesi bulunmaktadır.  * Dünyanın yedi kıtasında yedi kıta başkanlığı mevcuttur.  ENVER HASANOĞLU IPA BAŞKANLIĞINA NASIL SEÇİLDİ?  * 1969 yılında, İstanbul Üniversitesi Tıp Fakültesi’nden mezun olarak, Hacettepe Üniversitesi Çocuk Sağlığı ve Hastalıkları Anabilim Dalı'nda uzmanlık eğitimi aldı.  * Öğretim görevlisi olarak akademik hayata başlayarak, Birleşik Krallık’ta, Glasgow Üniversitesi’nde görev yaptı. Türkiye’ye döndükten sonra Hacettepe Üniversitesi, Erciyes Üniversitesi Tıp Fakülteleri'nde çalışma hayatını sürdürdü. Ayrıca çeşitli üniversitelerde dekanlık ve rektörlük görevinde bulundu.  * 2004-2006 yılları arasında Bilkent Üniversitesi Mütevelli Heyet Üyeliği ve Başkanvekilliği, 2006-2010 yılları arasında YÖK üyeliği ve YÖK Sağlık Komisyon Başkanlığı görevlerinde bulundu.  * Çok sayıda dünya üniversitesinden fahri doktora unvanı bulunan Enver Hasanoğlu, Amerikan Pediatri Akademisi’nin onursal üyesi ve Rusya Çocuk Bilim Merkezi’nin onursal profesörü.  * Panama’da, 19 Mart 2019’da dünyanın farklı bölgelerinden gelen, tüm üye ülke delegelerinin katıldığı IPA Genel Kurulu'nda Başkanlık Seçimi’nde oyların yüzde 70 gibi büyük çoğunluğunu alarak, dönem başkanlığına seçildi.  * IPA Yönetim Kurulu Başkanı olarak Yönetim Kurulu'nda tartışılan konularda en son kararı o veriyor.  * IPA ve Başkanı Hasanoğlu, iki milyardan fazla çocuğun sağlığını geliştirmek üzere hizmet veren bir milyondan fazla çocuk hekimini temsil ediyor.",https://www.hurriyet.com.tr/yazarlar/hande-firat/multeci-cocuklar-savaslar-aclik-ve-salginin-sonuclari-42211395
Hande Fırat,"ABD’ye güvenmekle olmaz, anlaşmanın şartlarını yerine getir","Ocak 24, 2023 06:29","NATO üyeliği için Türkiye ile imzaladığı mutabakatın koşullarını yerine getirmeyi bırakın, Türkiye’yi ve Türk milletini çileden çıkaracak protestolara izin veriyor. NATO’ya girmeden “müttefik” olamayacağını göstermiş bir ülke aslında. Nasıl bir devlet anlayışıdır bu? Danimarkalı aşırı sağcı Sıkı Yön Partisi lideri Rasmus Paludan’ın, Türkiye’nin Stockholm Büyükelçiliği önünde Kuran-ı Kerim yakmasına, protesto gösterisi adı altında izin veriyor, sonra da “yalandan” kınama açıklamaları yapılıyor. Kusura bakmasınlar ama bu açıklamaları kimse yemez. Bir de şimdi Rasmus Paludan’ın Rus bağlantısı iddiaları konuşuluyor. Bunu ispat etmesi gereken zaten İsveç makamları. Ancak Avrupa’daki aşırı sağcıların Rusya tarafından desteklendiği özel bir sır değil. Provokatör Paludan rezil açıklamalarda bulunup “Türkiye’ye gol attığımda ‘İşte bu!’ diye düşündüm” dedi ve pişman olmadığını söyledi. Ankara’nın havası şöyle: KİMSE SEÇİMDEN ÖNCE ADIM BEKLEMESİN - İsveç, NATO üyeliği konusunda ABD ya da diğer NATO üyelerine güvenmesin. - İsveç’in NATO üyeliği Türkiye ile imzaladığı mutabakatın ardından tamamen bu mutabakatın yerine getirilmesine ve ikili ilişkiye bağlıdır. - Son olayın ardından da kimse seçimden önce bir adım beklemesin. GORDION DÜĞÜMÜNÜ ÇÖZEN İLAÇ KUTUSUNDAKİ NOT TARİH 11 Haziran 2014’tü. DEAŞ, Irak’ın Musul kentine saldırmış ve Türkiye’nin Musul Başkonsolosluğu DEAŞ’lı teröristler tarafından işgal edilerek 49 personel rehin alınmıştı. 49 Türk vatandaşını MİT, özel operasyonlar biriminin düzenlediği operasyonla kurtardı. 13 Eylül’deki kurtarma gününe kadar geçen sürecin filmi MİT’in de danışmanlığı ile çekildi. Adı “49”. İzledim ve çok etkilendim. Tüm dünyada istihbarat operasyonları filmleştirilirken, A’dan Z’ye gerçeği ortaya koymaz. Milli güvenlik nedeniyle gizlenmesi gerekenler gizlenir ya da bazı sahneler eklenir. Bu yöntem 49 filminde de uygulanmış olsa da ana çerçeve gerçek. - Çekimlerde MİT Karargâhı kullanılmadı ancak operasyon merkezi aslına yakın şekilde kurgulandı. - Operasyonu filmde Kerem Alışık yürütüyor. Alışık, MİT’in önemli bir daire başkanını oynadı. Operasyonda görev alanlar aktif görevde. O AJAN ÖDÜLLENDİRİLDİ - Filmde DEAŞ’ın içine sızan en iyi saha ajanı, O da hâlâ MİT’te görevli. Üstelik Musul kurtarma operasyonunun ardından ödüllendirildi. - DEAŞ gerçekte de Türkiye Cumhuriyeti’nden filmde sayılan o üç şartın yerine getirilmesini istedi: - Türkiye’nin elindeki esirleri serbest bırakması, - DEAŞ’a karşı koalisyona katılmaması, - DEAŞ devletini tanıdığını dünyaya duyurması. REHİNELERİN ARASINDA GERÇEKTEN CANLI BOMBA VARDI - DEAŞ filmdeki gibi gerçekte de rehinelerin arasına canlı bomba yerleştirdi. - En iyi saha ajanı DEAŞ’ın içine gerçekten sızdı. OPERASYONDA HİÇBİR ÜLKEDEN LOJİSTİK YA DA İSTİHBARAT DESTEĞİ ALINMADI - Şartların ve kurtarma operasyonunun zorluğu, “Gordion düğümü” ifadesi ile anlatılıyor. Gerçekte de “zor işler için” istihbarat terminolojisinde çok kullanılan bir ifade. - MİT Özel Operasyon Birimi, filmdeki kurtarma operasyonunda, gerçekte de olduğu gibi “kırmızı” maske kullandı. Kırmızı maske Türk bayrağı rengi olduğu için tercih edildi. - 49 Operasyonu tamamen yerli ve milli imkânlarla yapıldı. Herhangi bir ülkeden lojistik ya da istihbarat desteği alınmadı. Yapımını CNP filmin, yapımcılığını Mehmet Canpolat ve Sadi Canpolat’ın üstlendiği ‘49’u mutlaka izleyin derim. 6’LI MASA’NIN SORUNU HÜKÜMET YAPISI 6 liderin uzlaşmasına rağmen İYİ Parti’nin itirazları sonucunda 30 Ocak’ta sadece Ortak Politikalar Metni açıklanacak. Resmi olarak söylenmese de Geçiş Süreci Yol Haritası’nda hem bir uzlaşma yok hem de İYİ Parti’nin itirazları var. Daha önce kaleme almıştım; kısaca İYİ Parti’nin talebi tek cumhurbaşkanı yardımcısı ve o ismin de masanın ikinci büyük partisinin genel başkanı olması, yani Akşener’in olması. Gelelim CHP’nin konuya bakışına: “* Son karar verilmedi. ◊ Ancak, İYİ Parti dışındaki partiler liderlerin cumhurbaşkanı yardımcısı olmasından yana. ◊ Her cumhurbaşkanı yardımcısına ya bir kurum ya da bir bakanlık bağlanması planlanıyor. Örneğin cumhurbaşkanı yardımcısı olan bir lidere MİT bağlanabilir, diğer cumhurbaşkanı yardımcısı ise Dışişleri Bakanlığı’ndan sorumlu olabilir.” CHP’nin planı bu... Ancak, İYİ Parti ikna olur mu? Akşener hariç masadaki diğer liderler doğal olarak CHP’nin planını destekliyor. Diyelim ki oldu ve diyelim ki seçimi aldılar. “Bu hükümet yapısı işler mi?” sorusunun yanıtını okuyucuya bırakıyorum. ADAY BELİRLEME YÖNTEMİ İYİ Parti’nin ev sahipliğinde yapılacak toplantıda lider belirleme yöntemi de konuşulacak. CHP’ye göre önden ikili görüşmeler yapılabilir. Ancak ikili görüşmeleri uygun bulmazsa, aday doğrudan masaya da getirilebilir.",https://www.hurriyet.com.tr/yazarlar/hande-firat/abdye-guvenmekle-olmaz-anlasmanin-sartlarini-yerine-getir-42208768
Hande Fırat,95. kuruluş yıldönümünde Türk Eğitim Derneği’nden z kuşağı kılavuzu,"Şubat 05, 2023 07:17","Mesele onları anlamak, onların oylarını alabilecek vaatlerde bulunmak. Peki siyasiler gerçekten onları anlayabiliyor mu? Bunu sanırım seçimlerde göreceğiz. Z kuşağına ilişkin çok özel bir çalışmayı bir eğitimci, aynı zamanda Cumhurbaşkanlığı Eğitim Politikaları Kurulu Üyesi Selçuk Pehlivanoğlu Türk Eğitim Derneği olarak yaptı. Bu çalışmayı aynı zamanda Türk Eğitim Derneği’nin kuruluşunun 95. yılında yaptırdığını da hatırlatıp, sizi ve özellikle siyasileri “Z kuşağı” ile baş başa bırakayım.    GENÇLİĞİ ANLAMAK... Araştırmada Selçuk Pehlivanoğlu, dünya düzeninde değişen araçlar ve yöntemlere dikkati çekerek, “Dünya siyasette, iletişimde, eğitimde, hayatın pek çok alanında yeni bir denge noktası bulmaya çalışıyor. Bunu yaparken de en çok geleceğimizin başrolleri olan yeni nesli anlama çabaları ön planda oluyor” dedi. Ardından da Z kuşağının tüketim alışkanlıklarından iş yapma biçimleri ve hayat tarzlarına kadar toplumsal bir dönüşümü yaratacak yeni dünya düzeninin ritmini belirleyeceğini hatırlattı. Çalışmaya göre gençleri anlamak için iki eksen önemli: * Seçim öncesinde siyasetçiler tarafından gerçekleştirilenler. * Mütemadiyen markalar tarafından gerçekleştirilenler. ÖNCELİK EĞİTİMDE OLMALI İşte dikkat çeken bu iki eksenin ardından Pehlivanoğlu şu tespitlerde bulunuyor: * Gençleri ya ‘seçmen’ ya da ‘tüketici’ olarak konumlandıran bu çabaların asıl önceliğinin siyasi partilerin ve markaların çıkarları değil de ‘gençlik’ olduğunu söyleyebilir miyiz? Bu soruya gönül rahatlığıyla evet cevabını veremeyiz ancak önceliğinin gençlik ve gençlerin refahı olduğu konusunda hepimizin aynı fikirde olduğu başka bir kavram var elimizde: Eğitim. * Peki, eğitim bu toplumsal dönüşüme ve beraberinde getirdiklerine hazır mı? * Eğitimin bireyleri ve toplumsal yaşamı ‘dönüştürücü’ gücünü sürdürebilmesi için öncelikle kendisinin dönüşmeye ihtiyacı var. KÜLTÜREL EVRİM VE EĞİTİME ETKİSİ “Kültürel evrim teorisine göre nesiller boyu hayatta kalan fikirler en bulaşıcı, en dayanıklı, en kabul edilebilir olanlardır. Bu çerçevede ‘Eğer ki bir toplum yalan, hile, aldatmaca arıyorsa, o toplumda tutacak olan fikirler de buna paralel olacaktır. Ancak eğer ki bir toplum akıl, mantık, ilericilik için çabalıyorsa, buna yönelik fikirler diğerlerine göre daha adaptif olacaktır ve seçilerek hayatta kalacaktır” diyen Pehlivanoğlu, eğitimin neden dönüşüme ayak uydurması gerektiğini de anlattı: * Hangi fikirlerin zihinden zihine bulaşacağı, nesilden nesile aktarılacağı noktasında belirleyici olanın ‘eğitim’ olabilmesi için eğitimin dönüşüme ayak uydurabilmesi önkoşul niteliğindedir. * Kuşak çalışmaları ise insan topluluğunun modernleşme sürecinde 15-20 yıllık dönemler içinde teknolojik, ekonomik ya da sosyal değişimler bağlamında geçirdiği dönüşümleri anlamayı kolaylaştırmak için bir araç olmayı hedefliyor. Amaçlarının altında yatan en temel motivasyonlardan biri ise kuşkusuz insan türünü anlayarak geleceğe yön vermek...    SİYASİ PARTİLERİN GÖZÜ GENÇLERDE KİMDİR BU KUŞAK  * Farklı yaklaşımlar, Z kuşağının başlangıç tarihlerini farklı bağlamlarda ele alıyor. Ancak dünya genelindeki araştırmacılar ve popüler medya, Z kuşağını çoğunlukla 2000-2018 yılları arasında doğanlar olarak nitelendiriyor. * 1946-1964: Baby Boomer * 1965-1979: X kuşağı * 1980-1999: Y kuşağı * 2000-2018: Z kuşağı * Önceki kuşaklardan farklı olarak Z kuşağını oluşturan gençlerin dijitalleşme, otomasyon, iklim değişikliği gibi küresel değişimlere maruz kalan ve uzun vadede bu değişimlerin etkilerini yaşayacak bir kuşak olduğu söyleniyor. * Özellikle içine doğdukları dijital dünyanın yerlileri olarak halihazırda iletişim kurma biçimleri, değerleri, eğitim ve siyasete bakışlarında da önceki kuşaklara nazaran büyük farklılıklar var. ÖNE ÇIKAN MESELELERİ * Önceki kuşaklara kıyasla en eğitimli kuşak ve eğitim sisteminin içinde en uzun süre kalan kuşak. Ancak bu gençler, eğitimin rolünün sorgulandığı dönemin gençleri. * Dünyanın doğal kaynaklarının en hoyratça tüketildiği dönemde dünyaya gelmiş bir nesil olarak çevresel temalara hassasiyetleri yüksek. TEK TİPLEŞTİRMEYE HAYIR * Z kuşağını önceki kuşaklardan ayıran en önemli özellik, tek tipleştirilememeleri. Bu kuşağın mensupları tek bir kimlik tanımlamayı reddediyor ve kendilerini tek bir yolla tanımlamıyor. * Gençler aslında biricikliğe, özgünlüğe, yaratıcılığa, paylaşılabilirliğe ve tanınmaya değer veren yeni bir kültürel para birimi yarattılar. Bu nesil eğlenceyi, tüketimi, çalışma ortamını ve hayatın pek çok alanını yeniden tanımlayan bir ‘Kültür Yaratıcıları’ (CC=Culture Creators) kuşağı. * Bilimsel bilgiye, dünyaya ve toplumsal çeşitliliğe bu denli hızlı ulaşabildikleri için, farklılıklara saygı bu kuşağın normu haline geldi. DAYATMAYA KARŞILAR    * Bu kuşağa neyi dayatırsanız, bu kuşak ondan kaçma eğilimi gösteriyor. * Z kuşağına en çok atfedilen özelliklerden biri birey oluşlarına saygı isteyen bir kuşak olmaları. * Diyaloğa açık ve gerçekçiler. Daha az çatışma yanlısı ve hayatı pragmatik yaşama eğilimindeler. * Bu gençler, çok çeşitli mecrada var olmanın paylaşmakla mümkün olabildiği bir dünyaya doğdu. Bu nedenle bu gençlere bencil demek mümkün değil. ASOSYAL DEĞİLLER * Bu gençler sosyaller, ancak kendi bağlamlarına uygun bir biçimde sosyalleşiyorlar. Bilgisayarın başından hiç kalkmıyor denilen gence, bu yeni dünyada asosyal denilemez, yani bazı kavramları yeniden düşünmeye gerek var. * Z kuşağı mensupları kendilerini siyasal belirsizlikler, sınıfsal ve ırksal ayrımcılık ve iklim olayları nedeniyle sorumlu hissediyor. Üzerlerine düşen görevi yapmak istiyor.”  Z KUŞAĞI İLE SOHBETLERİM...  * Ben de bir Z kuşağı velisiyim. Hem kızım ve arkadaşlarıyla hem de fırsat buldukça gençlerle sohbet ediyorum. Şimdi benim sohbetlerimden tespitlerimi aktarayım: * Dünyayı ve Türkiye’yi ellerindeki telefonlardan; haber sitelerinden, sosyal ağlardan takip ediyorlar. * Ekonomideki gelişmeleri yakından takip ediyorlar, bu konudaki gelecek ve işsizlik kaygılarını açıkça ifade ediyorlar. * “Türkiye’de torpil var, duyuyoruz, dinliyoruz. Liyakat istiyoruz” diyorlar. * Üniversite sınavı kalksın istiyorlar, çünkü farklı bölümlere aynı sınavla girilmesine karşılar. * Mültecilerin ülkelerine dönmesi gerektiğini düşünüyorlar. * Birçoğu yurtdışında okumak istiyor ama okulu bitirince Türkiye’ye dönmek en büyük hedefleri. Nedenini ise “Atatürk’ün bize bıraktığı bu ülkeyi biz yaşatmalıyız” sözüyle anlatıyorlar. * Kadın-erkek eşitsizliğinin her alanda giderilmesini istiyorlar.  EĞİTİMİN FİNANSMANI  * Son dönemde bir başka tartışma ise özel okulların yaptıkları zam oranıyla, eğitimin finansmanı. Bu konuyu da Selçuk Pehlivanoğlu ile konuştum. Açık açık “Çalışan anne-babalar eğitimin maliyetini karşılamakta zorlanıyor” dedi. Türkiye’de hane halkının yaptığı eğitim harcamaları OECD ortalamasının iki katından daha fazla. Peki çözüm ne? * Öncelik sorunu doğru tanımlamaktan, ardından imkânı ve imkânsızlıkları kabul etmekten geçiyor. * Genç nüfusumuzun ve öğrenci sayımızın büyüklüğünü göz önüne aldığımızda da çözümü tek başına devletten beklemememiz gerekiyor. ÖNERİMİZ GELECEĞE DESTEK FONU * Önerimiz zorunlu eğitim için Milli Eğitim Bakanlığı, yükseköğretim için Kredi ve Yurtlar Kurumu bünyesinde Geleceğe Destek Fonu oluşturmak. * Bu kapsamda ülkemizde defalarca elini taşın altına koyan hayırseverlerimizin de devreye girmesi sağlanarak; gerekirse okul, sağlık tesisi, öğrenci yurdu inşasında olduğu gibi vergi istisnasına ilişkin bağış protokolleri oluşturularak, finansmandaki bu darboğaz geçilinceye kadar ilgili destek mekanizmaları kurgulanmalı.  KÜLTÜREL EVRİM VE YENİ BİR EĞİTİM ANLAYIŞININ GEREKLİLİĞİ  * Kültürel evrim kavramına göre, kültürel bilgi kırıntılarının biyolojik özellikler veya “genler” gibi, çeşitlilik ve seçilim mekanizmaları yoluyla evrimleştiğini anlatan Pehlivanoğlu, “Kültürel evrimde çevre yani toplum ve onun talep ettikleri değiştikçe, kültürel evrimin yönü değişir” dedi. Ardından da şöyle devam etti: * Tıpkı canlıların çevrelerini değiştirebilmesi gibi, fikirler de toplumları değiştirebilir, onların taleplerine yön verebilir. * Toplumlar içerisinde hayatta kalan fikirler, en bulaşıcı, en dayanıklı, en kabul edilebilir olanlardır. Eğitimin rolü tam da bu noktada daha iyi anlaşılmaktadır. * Bu değişimin insanlığın yararına olabilmesi, bilimin ve aklın ışığında gerçekleşebilmesi için ise eğitimle ilgili varsayımlarımızı gözden geçirmemiz gerekiyor. * Z kuşağını önceki kuşaklardan ayıran en ilginç yanı, imkânsızın mümkün olduğu bir çağda yaşıyor olmaları. * Bu yaratım sürecinde de hem bireyselliğe hem çeşitliliğe hem de esnekliğe alan açacak yöntemleri benimsiyorlar. * Z kuşağının kültürle olan ilişkisi eğitim sistemine yansımaları üzerinden düşünüldüğünde ise ‘Yeni Bir Eğitim Anlayışı Şart’ oluyor. SİSTEM EZBERDEN ARINDIRILMALI * Eğitim sistemimiz çocuklarımızın zihinsel gelişimlerine ket vuran ezberden arındırılmalı. * Testlerde sunulan şıklar dışında düşünemez hale gelen, zihinsel esnekliğini kaybeden çocuklarımızın sosyal-duygusal becerileri geliştirilmeli. * Düşük beceri düzeyinde sıkışıp kalan, açık bir tehdit haline gelen genç nüfusa çağın gerektirdiği beceriler kazandırılmalı. * Eğitim sistemimiz testlerin ölçebildikleriyle sınırlandırılmaktan mümkün olan en kısa sürede kurtarılmalı, çocuklarımızı geleceğin becerileriyle donatabilecek bir sistem tasarlanabilmesi için okulda verilen eğitim kıymetli hale getirilmeli. * Çocuklarımızı, ‘çocuk’ kelimesiyle yan yana gelmemesi gereken endişe, karamsarlık, mutsuzluk gibi kavramlar yumağının içinden çıkarmak için sonuç odaklı sınav sistemi yerine süreç odaklı ölçme-değerlendirme yöntemleri kullanılmalı. DİPLOMALI İŞSİZLER ARTTIRILMAMALI * Eğitim sistemimiz nicelik salgınından kurtarılmalı, her kademede niteliği önceleyen politikalar geliştirilmeli. * Diplomalı işsizlerin sayısını artırmak yerine istihdam garantili eğitim olanakları artırılmalı.  DERNEK 95. YILINI KUTLUYOR  * 95. yılını kutlayan Türkiye Eğitim Vakfı 1928 senesinde kuruldu. İlk çalışma alanı ise 1. Meclis Binası. Bugün biri Kuzey Kıbrıs Türk Cumhuriyeti’nde olmak üzere 45 okulu ve bir üniversiteyi bünyesinde bulunduruyor. Pehlivanoğlu “Mali imkânı olmayan çocuklara herkes sahip çıkmalı. Bugüne kadar mali imkânı yetersiz 50 bine yakın öğrenciye burslar veren dernek, bugün binlerce öğrencinin öğretim hayatının sonuna kadar kişisel gelişim kurslarından cep harçlığına kadar eğitimini üstlenip, nitelikli burslar sunuyor” dedi.",https://www.hurriyet.com.tr/yazarlar/hande-firat/95-kurulus-yildonumunde-turk-egitim-derneginden-z-kusagi-kilavuzu-42215050
Hande Fırat,Tek ortak noktaları Erdoğan düşmanlığı nedeni ise dış politika,"Ocak 27, 2023 06:29","Bir de Bloomberg var. Yazılarda ortak nokta: “Erdoğan ve Erdoğan’ın uluslararası alanda uyguladığı politikalara düşmanlık...” Başlıklar kısaca şöyle: - “Erdoğan, iktidarda kalabilmek için vicdansızca çatışmalar çıkarıyor: Kendi ülkesinde, Suriye’de ve ayrıca Almanya’da. -Erdoğan, Ukrayna’dan Suriye’ye birçok ipi elinde tutuyor ve gücünü kullanıyor. - NATO, Erdoğan’ın genişlemeyi geciktirmesine izin vermemeli. (İsveç kararı nedeniyle) -Giderek tutarsızlaşan Cumhurbaşkanı’nın yönetiminde ülke felaketin eşiğinde. Erdoğan’ın seçim yaklaşırken sergileyeceği davranışlar, bugün son derece kusurlu bir demokrasi olan ülkeyi tam anlamıyla bir diktatörlüğe sürükleyebilir.” Bunlar bir kısmı... Belli ki 14 Mayıs’ta sandık seçmenin önüne gelecek. Önce şunu söyleyeyim, Türkiye Cumhuriyeti vatandaşları oy atıp bir karar verecekler. Batı değil. Peki yaklaşan seçimler öncesinde bu haber bombardımanıyla asıl dert ne? DÜNYA DÜZENİNİ İŞLETENLER RAHATSIZ - Türkiye’nin ürettiği öznel politikalar, mevcut dünya düzenini işletenlerin alışık oldukları sömürü sistematiğini turnusol kâğıdı gibi açığa çıkardı. Bu durum Cumhurbaşkanı Erdoğan’ın daha fazla hedef tahtasına konulmasına neden oluyor. - Bunun da yansımalarını yabancı medyada gözlemliyoruz. - Anlaşılan darbe süreci sonrasındaki Türkiye’nin hızlı ve sonuç alıcı reaksiyonel askeri ve diplomatik politikaları, üstüncü Batı anlayışını rahatsız etmeye devam ediyor. - Batı’nın 90’lı yıllardan itibaren PKK ve DHKP/C ile daha sonra da FETÖ unsurlarını kabullenip Türkiye karşıtı bir diaspora yaratması boşuna değil. - Biraz komplocu bir yaklaşım olarak algılanabilecekse de, Türkiye Cumhuriyeti’nin aynı zamanda Osmanlı Bakiyesi bir ülke olması, Batı’yı gerçekten rahatsız ediyor. MESELE TÜRKİYE’NİN BAĞIMSIZ POLİTİKALARI - Son dönemde Libya, Azerbaycan ve özellikle de Rusya-Ukrayna savaşında Türkiye’nin oynadığı rol ve bağımsız adımlar Batı ülkelerinin Erdoğan karşıtlığı yangınına körükle gitmesine neden oluyor. - İşte İsveç, işte Paris... PKK yandaşlarınca son bir aydır yapılan eylemlere bakın. Onların medyasında çıt yok. Yakılan arabalar, yağmalanan dükkânlar. Her yerde terör örgütleri bayrakları. - Yetmiyor, dergi ve gazete kapaklarında alenen Erdoğan’ı itibarsızlaştırmaya yönelik fotoğraflar ve sözüm ona analizler yayımlanıyor. - Talepleri Türkiye’nin kendilerinin uygun bulduğu müttefiklik ruhuna göre hareket etmesi. Yani teslim olup Batı’nın dediklerini yapması. - Anlamadıkları ise şu... Biz Türkler, bütün tarihimiz boyunca hürriyet ve istiklale timsal olmuş bir milletiz. Oyumuzu kendi aklımızla ve yaptığımız analizle veririz. 6’LI MASA’NIN İYİ PARTİ KANADINDA NE OLUYOR? Her ne kadar İYİ Parti Lideri Meral Akşener partisinin çoklu başkan yardımcılığına karşı olduğu konusundaki haberlere “Arkadaşlar gazetecileri işletmiş” dese de durum pek öyle değil. Üstelik tam da İYİ Parti’nin ev sahipliğindeki toplantı öncesinde siyasette deneyimli isim, İYİ Parti Kurumsal İlişkiler Başkanı Cihan Paçacı, Nagehan Alçı’ya yaptığı açıklamada adaylık konusunda “Sokakta Kemal Bey’e itiraz görüyoruz” dedi. Çoklu aday olasılığından bahseden Paçacı, ‘İkinci tura kalan adayın arkasında birleşilir’ mesajı da verdi. Bu açıklamalardan hareketle; ‘CUMHURBAŞKANI YARDIMCISI YA DA YARDIMCILARI KONTROL MEKAZİNMASI OLAMAZLAR’ - Cihan Paçacı yılların siyasetçisidir, o yüzden konuştuğu zamanlama manidar. - Her ne kadar Akşener gazetecilerin işletildiğini söylese de; İYİ Parti’ye göre 6 Cumhurbaşkanı yardımcısı olmaz. Neden mi? - Şöyle açıklıyorlar, mevcut anayasaya göre yürütme yetkisi Cumhurbaşkanı’nda. - Cumhurbaşkanı yardımcısı ya da yardımcıları olabilir ama yürütmeye etki edemezler. Kontrol mekanizması olamazlar. - Liderlerin belirlenen adaya şartlar koyması, tehdit dili kullanılması düşünülemez. Belirlediğin adaya güvenmemek olur mu? İYİ Parti içindeki kulisler bunlar. Ancak son dakika gelişmesi 6’lı Masa toplantısı sürerken gerçekleşti. Paçacı Kurumsal İlişkiler Başkanlığı görevinden “Sayın Genel Başkanımızı ve partimizi ve aynı zamanda 6’lı Masa’yı oluşturan Sayın Genel Başkanların iradelerini koruyup kollamak amacını” gerekçe gösterip istifa etti. Sanırım benim yazının başında “zamanlama manidar” dediğimi, masa açısından Genel Başkan Akşener doğru bulmamış... MHP LİDERİ BAHÇELİ KİME ‘SEN BURAYA OKUL YAPMIŞSIN’ DEDİ Hürriyet gazetesinin “Ankara” eki için kullandığımız bir slogan var: “Kentini Yaşayan Gazete...” Kentimizi yaşıyor ve yazıyoruz. Başkentimizin Altındağ ilçesinden sonra geçen cuma günü de Hürriyet Ankara ekibi olarak “Etimesgut’u Keşfet” turuna çıktık. Açılışını MHP Lideri Devlet Bahçeli’nin yaptığı Türk Tarih Müzesi ve Parkı’na hayran kaldık. Bu parkta Ergenekon’dan Cumhuriyet’e, Cumhuriyet’ten günümüze Türk tarihindeki dönüm noktaları; heykel, rölyef, anıt, pano ve vesikalarla anlatılıyor. - Beş tanesi Atatürk’ün olmak üzere 200’den fazla heykel yer alıyor. -Bu heykellerin tamamı, müzenin hemen yanı başındaki Etimesgut Belediyesi Heykel ve Seramik Atölyesi’nde Türk ve yabancı sanatçılar tarafından yapılmış. Heykellerin yapımı ise üç yıl sürmüş. - Gezimiz sırasında Etimesgut Belediye Başkanı Enver Demirel’e, “Nereden çıktı bu müzenin fikri?” diye sordum, şu yanıtı verdi: “Tarihimize çok meraklıyım ama tarihçi değilim ki kitap yazayım, heykeltıraş değilim ki heykel yapayım. İşte böyle bir eser yaparak tarihi anlatabilirdim.” Türk Tarih Müzesi ve Parkı’nın amacını ise müzenin duvarında yer alan Atatürk’ün şu sözü çok net anlatıyor: “Türk çocuğu atalarını tanıdıkça daha büyük işler yapmak için kuvvet bulacaktır.” Ayrıca MHP Lideri Bahçeli de açılış sırasında Başkan Demirel’e, “Sen buraya okul yapmışsın” demiş. Gerçekten de öyle, açık hava okulu... Sevgili okurlar... Ankara’da çocuklarınızla birlikte gidip gezebileceğiniz ve eminim büyük de bir keyif alacağınız Türk Tarih Müzesi ve Parkı’nı mutlaka görmenizi tavsiye ediyorum. NOT: Türk Tarih Müzesi ve Parkı’nı tüm ayrıntılarıyla anlatan haber ve fotoğraflar bugün Hürriyet Ankara eki ile www.hurriyet.com.tr/ankara linkinde.",https://www.hurriyet.com.tr/yazarlar/hande-firat/tek-ortak-noktalari-erdogan-dusmanligi-nedeni-ise-dis-politika-42210424
Hande Fırat,"14 Mayıs, Adnan Menderes ve AK Parti’nin bakışı","Ocak 20, 2023 06:29","Önce MHP Genel Başkanı Devlet Bahçeli’nin sonra da Cumhurbaşkanı Tayyip Erdoğan’ın yaptığı açıklamalarla bir anlamda netleşmiş oldu. Artık gözler mart ayında seçimlerin yenilenmesi kararını içerecek Cumhurbaşkanlığı kararının Resmi Gazete’de yayımlanmasında. 14 MAYIS TARİHİ NASIL BELİRLENDİ? Hac süreci, okul tatili, üniversite sınavları, bayramlar, mevsimlik işçilerin durumu nedeniyle zaten haziran ayı seçim tarihi potasından çıkmıştı. AK Parti Seçim İşleri Başkanlığı ise mayıs ayına yönelik farklı tarihleri içeren bir çalışma yapmıştı. 14 MAYIS’I ERDOĞAN TERCİH ETTİ O tarihler arasından 14 Mayıs’ta seçim yapılmasını Cumhurbaşkanı Erdoğan tercih etti. Temel neden 14 Mayıs’ın tarihi önemi yani 14 Mayıs 1950’de Demokrat Parti’nin CHP’den iktidarı alması... AK Parti hem 20 yıldır iktidar olması hem de o dönemin “Yeter, Söz Milletin” sloganını iktidarda iken kullanması nedeniyle özellikle muhalefet tarafından eleştiriliyor. Ben de bu eleştirilere AK Parti kulislerinde yanıt aradım:    - “Bu tarihi isteyen doğrudan Cumhurbaşkanı Erdoğan. - Kaynaklarıma göre Demokrat Parti’nin ve Adnan Menderes’in tarihi mirası ve siyasi geleneğini Erdoğan ve AK Parti temsil ediyor. - Altılı Masa’da her ne kadar DP bulunsa da, bu miras AK Parti’ye göre onlara ait değil. - İdeolojik geleneği sürdüren AK Parti.  - ‘Söz de karar da milletindir’ sloganını ise 20 yıllık iktidarla bağdaştırmıyorlar. AK Parti 20 yıllık iktidarında sözün her zaman milletin olduğuna dikkati çekerek; bu nedenle bu sloganın kullanıldığını belirtiyor.” ALTILI MASA’DA YENİ KRİZ GEÇİŞ SÜRECİ  ALTILI Masa’nın liderler toplantısı bugüne kadar şu yöntemle yapılıyordu: - Ev sahibi olacak olan lider, toplantı öncesinde bir liderler turuna çıkıyordu. - Sonra da masa onun ev sahipliğinde toplanıyordu.    HEYETLER ZİYARETİ NEREDEN ÇIKTI? Masanın yeni toplantısı 26 Ocak tarihinde ve İYİ Parti’nin ev sahipliğinde. Toplantı öncesi yöntem değişti. Nasıl mı? - Meral Akşener’den önce 4 kişilik bir İYİ Parti heyeti, diğer partilere gittiler. O partilerde aynı şekilde 4 kişi ve genel başkanın katıldığı bir toplantı yaptılar. - Akşener ise liderler turuna bu heyet turunu bitirdikten sonra çıktı. - Akşener’den önce heyet İYİ Parti’nin daha doğrusu Akşener’in bazı isteklerini diğer liderlere iletti. ALTI LİDERİN İMZASI VARDI AMA... Hatırlayacaksınız 5 Ocak tarihinde yapılan son toplantının ardından uzun bir yazılı açıklama yapılmış, bu açıklamanın altına da 6 partinin liderleri imza atmıştı. İşte o metinde iki önemli mutabakat vardı. Açıklamada ise şöyle yer almıştı: “Bugün tamamlama aşamasına getirdiğimiz Geçiş Süreci Yol Haritası’nı ve Ortak Politikalar Metni’ni 30 Ocak’ta yapacağımız ortak bir tanıtım toplantısı ile kamuoyuna sunacağız.” Masadaki sorunun adı “Geçiş Süreci Yol Haritası”... Edindiğim bilgilere göre: - Heyetlerin ziyaretinden önce, İYİ Parti Genel Başkanı Akşener önce ‘Geçiş Süreci Yol Haritası ulaşmadı’ demiş, ulaştıktan sonra ise inceleyecek fırsatı olmadığını söylemiş.  - Heyetlerin ziyaretinde ise Geçiş Süreci Yol Haritası’nın başka bir tarihte açıklanması istenmiş. GEREKÇE TEK CUMHURBAŞKANI YARDIMCISI  Gelelim bu isteğin gerekçesine... - İYİ Parti’nin Geçiş Süreci Yol Haritası’nda bazı maddelere itirazı var. - Bunların başında ise Cumhurbaşkanlığı Yardımcılığı geliyor. İYİ Parti’nin talebi geçiş sürecinde bir yardımcısı olması, onun da masanın ikinci büyük partisinin genel başkanı olması yani Akşener’in olması. Peki küçük partiler özellikle son dönemdeki açıklamaları ile gerginlik yaratan Gelecek Partisi bu duruma ne diyecek? Kaynaklarıma göre küçük partiler Cumhur İttifakı’ndaki yapıyı benimsemeli. Yani MHP’nin oy oranı bu küçük partilerin çok çok üstünde olmasına rağmen verdiği desteği ya da Büyük Birlik Partisi’nin davranış biçimini hayata geçirmeliler. Şimdilik sorun çıkmaması için Geçiş Süreci Yol Haritası’nın açıklanmasının ertelenmesinden bahsediliyor. Resmi gerekçe olarak ise iki metnin yani Geçiş Süreci Yol Haritası ile Ortak Politikalar Metni’nin birbirlerinin etkisini azaltmaması. MASADAKİ SORUNLAR - “Cumhurbaşkanı ben olacağım. - Anayasa’daki Türklük ifadesi ve ana dilde Kürtçe eğitim. - Liderler aynı oranda yetkili olacak. - 30 vekil istiyorum. - Liderler aynı yetkide olmazsa seçime gidilir tehdidi.”  Bu açıklamaları ve mesajları hatırlatan üst düzey bir kaynağım, “Farkında değiller ama seçmen şu an masaya faturayı kesiyor zaten” dedi. Liderler masasında uzlaşma olmayan konularda açıklama yapılmaması konusunda anlaşılmasına rağmen açıklama yapanları masayı enfekte etmekle suçladı. 113 GÜN KALDI, ADAY NE OLACAK?  Temel soru bu... Çoklu aday mı tekli aday mı? Bu masadan ortak aday çıkar mı? Kulislere göre HDP, Kılıçdaroğlu’nun adaylığının arkasında. Kılıçdaroğlu’nun aday olması durumunda ya “tavşan” aday çıkaracaklar ya da çıkarmayacaklar. Bu durumda Kılıçdaroğlu’nun adaylığı ağır basıyor. Ancak çoklu aday kararı çıkarsa ne olur? HDP o zaman “tavşan” aday değil, iddialı bir isim çıkaracak. CHP’nin adayı Kılıçdaroğlu olacak. Diğer partiler de bir karar verecek. Yine üst düzey bir kaynağım, çoklu adayda Akşener’in aday olmaması gerektiğine dikkati çekti. Çünkü ikinci tur şansı olursa bu Kılıçdaroğlu ile olacak ve Akşener iki kez seçime girmiş ama kazanamamış lider pozisyonuna düşecek. TECRÜBELİ SİYASİLERDEN İKİ LİDERE UYARI 6’lı Masa’nın liderleri dışında, yıllardır siyaset yapan çok tecrübeli isimler var. Gelelim onların öneri ve uyarısına... Masanın enfekte olduğunu düşünen bu isimler; her şeyin açık açık konuşulacağı bir Kılıçdaroğlu-Akşener zirvesi öneriyorlar. Diyeceksiniz ki bu daha önce yapıldı. Yapıldı da bu sorunlar açık açık konuşulmadı. Temelde istenen Kılıçdaroğlu’nun aday olduğu, Akşener’in tek cumhurbaşkanı yardımcısı olarak ilan edildiği, mitinglerin ortak yapıldığı bir anlaşma... Olur mu bilmem... Ancak görünen o ki, şu an için masada işler biraz karışık.",https://www.hurriyet.com.tr/yazarlar/hande-firat/14-mayis-adnan-menderes-ve-ak-partinin-bakisi-42206735
Hande Fırat,Özel okullarda zam tartışması,"Ocak 06, 2023 06:29","* Kim maaşına yüzde 65 zam alıyor ki o paraları ödeyebilsin. * Ben de özel okul mezunuyum. Bizim zamanımızda bir sınıfta belki tek bir “zengin çocuğu” çıkardı, gerisi memur, işçi, serbest çalışan çocuklarıydı. Yani çocuklarını bir şekilde özel okullarda okutabiliyorlardı. Sosyal medyada okul fiyatlarını, sonraki yıllara ait olası okul fiyatlarının hesaplarını görünce konunun ayrıntılarına inme kararı verdim. GÖRÜŞMELER GERGİN GEÇTİ Öncelikle özel okullar için belirlenen zam oranı konusunda memnun olan veli de var, memnun olmayan da. Memnun olanların temel gerekçesi yüzde 105.39 yerine yüzde 65’in uygulanmış olması. Nereden çıktı bu rakamlar derseniz... * Özel okul ücretleri yönetmeliğe göre belirleniyor. * Özel okullar her eğitim kademesindeki ilk sınıfların ücretlerini yönetmelikteki artış oranlarından bağımsız ilan edebiliyor. * Ancak diğer sınıflar için şöyle bir hesap yapılıyor, bir önceki yıllık TÜFE+TEFE toplanıp ikiye bölünüp 5 puan ekleniyor. Bu yıl gerçekte ortaya çıkan rakam yüzde 105.9 * Yani bir okulun yıllık ücreti 100 bin lira ise bu artışla 205 bin liraya yükselecekti. BAKAN ÖZER İHBARLAR ÜZERİNE HAREKETE GEÇTİ Milli Eğitim Bakanlığı, özel okul temsilcileriyle yapılan toplantılardan önce gelen ihbarlar üzerine harekete geçti. Buna göre, bazı okullar yüzde 200-300 bandında zam yapmaya başlamıştı. Gelelim yüzde 65 kararının nasıl alındığına: * Bakan Mahmut Özer başkanlığında özel okul temsilcileriyle iki toplantı yapıldı. * İlkinde bir karar çıkmadı, toplantının ikincisi çok gergin geçti. * Özel okul temsilcileri maliyetlerinin çok arttığını, özel okul öğretmenlerine zam yapabilmeleri için bu yıl da geçen yıl olduğu gibi yönetmelikle belirlenen oranın uygulanmasını istedi. MASADAN KALKMAK İSTEDİLER BAKAN KARARLI DURDU * Bakan Özer ise bu yıl dünyada yaşanan ekonomik krizden Türkiye’nin de çok etkilendiğini belirterek, velilerin bu yükü kaldıramayacağını, bu sebeple yüzde 105 oranından indirime gidilmesini istedi. * Özel okul temsilcileri masadan kalkmayı ve yasal yollarla sorunun çözülmesini istedi, toplantıya bir süre ara verildi. * Sonrasında tekrar bir araya gelindi ve özel okul temsilcileri Milli Eğitim Bakanı’nın kararlılığı sonucu bu indirime razı oldu.  * Yönetmelik uygulansaydı 205 bin lira olacak özel okulun ücreti 165 bin liraya inmiş oldu. PEKİ ÖZEL OKULLAR NE DİYOR  Özel okullar da her işletme ve kişi gibi maliyetlerinin arttığından şikâyetçi. Özellikle başka bir iş yapmayan, dershanesi olmayan, kitap basmayan özel okullar... Sorunlarını şöyle sıralayabiliriz: * Asgari ücrete yapılan zam ile (aslında her işletmede olduğu gibi) yapışık maaş sorunu ortaya çıktı. Yani temizlik görevlisi 8 bin 500 TL alırken, genç bir öğretmen 10 bin lira civarı alıyor. Kısacası bu yapışık maaş politikasının doğal olarak değiştirilmesi gerekiyor. Bu da ciddi oranda zam demek. * Ders materyallerini sağlayan okullar açısından maliyetler arttı. * Doğalgaz, elektrik gibi faturalara bakalım. Ankara’nın tanınmış okullarından biri geçen kasım ayına göre elektrik faturasını yüzde 121 zam oranı ile, doğalgazı ise yüzde 171 fark ile ödedi. * Kısacası kabul edelim, özel okulların da işi zor.  VELİLER AÇISINDAN  * Bir veli açısından yüzde 105.9’dan ise yüzde 65 tabii ki tercih edilir. * Ancak bir acayiplik yoksa, hiçbir velinin maaşına yüzde 65 zam yapılmıyor. * Üstelik veli evini de geçindirmek zorunda. * Henüz yemek fiyatları ve servis fiyatları açıklanmadı.  * Bir velinin birden fazla çocuğu var ise zaten yandı. BEN NE DİYORUM    Şu an için özel okulların, öğrencilerinin ve öğretmenlerinin sayısı yukarıda gördüğünüz tablodaki gibi. Kendi gözlemlerim şöyle: * AVM şeklinde dev gibi büyük maliyetleri olan 5 yıldızlı özel okullar var. * Apartmandan bozma binalarda hizmet veren özel okullar da var. * Özel okul sayısı son yıllarda çok arttı. * Şu an için eğer o okulların başka işleri yoksa, öğretmenleri aldıkları maaşlardan memnun değiller. Bu memnuniyetsizlik çocuklara da ister istemez yansıyacaktır. * Ancak veliler de haklı. Hayat pahalılığı, aldıkları zamların erimesi, okul, kırtasiye, servis ve yemek paralarıyla yaşayacakları sıkıntı ortada. * Bu zam oranları, yüksek enflasyon, özel okullardaki öğrenci sayısını azaltır mı göreceğiz. * Bakan Özer de haklı. Talebi bu krizde herkesin elini taşın altına koyması. * Ancak eğri oturup doğru konuşalım, tüm bu sorunların nedeni yüksek enflasyon ve hayat pahalılığı. Seçimlere giderken, dünyadaki ekonomik sorunların da farkında olarak, mutlaka ama mutlaka enflasyon sorunu ve hayat pahalılığı sorununun bir an önce çözülmesi gerekiyor.",https://www.hurriyet.com.tr/yazarlar/hande-firat/ozel-okullarda-zam-tartismasi-42199455
Hande Fırat,6’lı masayı enfekte mi ediyorlar,"Ocak 13, 2023 06:29","Her ikisi de 6’lı Masa’nın özellikle iki büyük partisi olan CHP ve İYİ Parti koridorlarını karıştırmış durumda. CHP daha temkinli yaklaşsa da İYİ Parti bir nevi ayağa kalkmış durumda. DEVA Partisi’nin özellikle İYİ Parti’de kabul görmeyen açıklamalarını yukarıda yazdım, gelelim Ahmet Davutoğlu’nun açıklamalarına... Habertürk’te yaptığı açıklamalarda Davutoğlu’nun özetle: - “Genel başkanlar cumhurbaşkanı yardımcısı olacak, her yardımcısı en az bir bakanlık alacak ifadesi... - “Seçilen cumhurbaşkanı dedi ki, ‘Ben kabul etmiyorum. Aldığınız oylar da düşüktü. Ben bu kararı veriyorum’ sorusuna “Dediği anda bir kriz çıkar, çok açık söyleyeyim ve o Cumhurbaşkanı Meclis desteğini kaybeder. Ülke yeniden seçime gitmek zorunda kalır” yanıtını vermesi... KILIÇDAROĞLU DAVUTOĞLU’NA ‘SÜREÇTE BİRAZ SESSİZLİK’ DİYECEK Mİ Önce şunu söyleyeyim; CHP yetkililerinin ifadesi, iddia edilenin aksine CHP Lideri Kılıçdaroğlu’nun Davutoğlu’nun bu sözlerine ilişkin henüz yeni bir yorum yapmadığı yönünde. Ancak, Genel Merkez’deki hava Davutoğlu’nun henüz uzlaşılmayan başlıklar üzerinden açıklama yapmasının doğru olmadığı yönünde. Bu nedenle Kılıçdaroğlu’nun Davutoğlu ile görüşebileceği ve süreçte yapılan açıklamalara dikkat edilmesi gerektiğini söyleyebileceği ifade ediliyor. İYİ PARTİ’NİN TEPKİSİ ÖZELLİKLE TEHDİT DİLİNE İYİ Parti ise CHP’ye göre daha tepkili. Yaptığım sohbetlerden birkaç tespit paylaşmak isterim: - Siyasetçinin gücü, oy oranı ile ölçülür. - Yarın iki büyük partiden isteyecekleri milletvekili sayısı ile tehdit dili kullanılması doğru değil. (Davutoğlu’nun desteği çekeriz, ülke yeniden seçime gitmek zorunda kalır mesajına ilişkin) - Cumhurbaşkanı yardımcıları konusunda henüz karar alınmadı. Ancak idare birdir. En fazla bir ya da iki cumhurbaşkanı yardımcısı olur. Bir numaralı cumhurbaşkanı yardımcısı da bir anlamda başbakan gibi çalışacak isim olur. - Genel başkanlar arasında istişare önemlidir ancak istişare zorunlu hale gelirse bunun adı vesayet olur. * Davutoğlu açıklamaları ile Babacan da önerileri ile masayı enfekte ediyorlar. Sevgili okurlarım: Tüm bu eleştirilere rağmen CHP ya da İYİ Parti’nin masadan kalkma gibi doğal olarak bir niyetleri yok. Ancak belli ki diğer iki liderin açıklamalarından duyulan rahatsızlık 6’lı Masa’nın ciddi bir sorunu. Son olarak şunu da söyleyeyim; İYİ Parti’ye göre temel yanlışlık, masanın oy oranları eşit olmayan partiler arasında eşit kurulmasıyla baştan yapıldı. AK PARTİ’DE SEÇİM TARİHİ BEKLENTİSİ, ÜÇ DÖNEMLİKLERİN DURUMU VE HAZIRLIKLAR SEÇİM TARİHİNDE SON SÖZ BEKLENİYOR Önce başlıca iki kritik tarihi hatırlayalım: * Ramazan 23 Mart 2023’te başlayacak, 20 Nisan’da bitecek. Bayram ise 21 Nisan ile 23 Nisan tarihleri arasında. - Kurban Bayramı 28 Haziran ile 1 Temmuz tarihlerinde. Bu tarihlerin yanı sıra... 2023 seçimleri işte bu tarihlerin hesabı üzerinden yapılıyor. İlk turla ikinci turun arasında 15 gün olacak. AK Parti Seçim İşleri Merkezi 6 Nisan sonrasına (Yeni seçim kanunu bu tarihten sonra yürürlükte olacak) ilişkin tüm olasılıklara göre çalışmalarını yaptı. Ancak, öne çıkan tarihler 30 Nisan/7 Mayıs/14 Mayıs. Her ne kadar 14 Mayıs tarihi kulislerde konuşulsa da, bir önemli etken de kampanya sürecinin Ramazan ayında sürecek olmasının artı ve eksilerinin neler olacağı... Sonuçta tüm etkenleri değerlendirerek son sözü Cumhurbaşkanı Erdoğan söyleyecek, mart ayı içinde cumhurbaşkanlığı kararı ile seçim tarihini ilan edecek. SEÇİM BEYANNAMESİ Cumhurbaşkanı Erdoğan başkanlığında yapılan strateji toplantısında, 17 maddelik bir seçim beyannamesi taslağı sunuldu. Ağırlıklı olarak Türkiye Yüzyılı temelinde oluşan beyannamenin Cumhurbaşkanı kısaltılmasını istedi: - Ekonominin AK Parti’nin seçim beyannamesinde birinci başlık olması bekleniyor. - Tarım, kadınlar, güvenlik, eğitim ve gençlere ilişkin gibi başlıklar da ön planda olacak. - Cumhurbaşkanı Erdoğan gelecek hafta salı günü yeniden yapılacak strateji toplantısına kadar kurmaylarından daha somut öneriler istedi. - Erdoğan’ın isteği “Mümkün olduğunca vatandaşın anlayabileceği, onları temel önceliklerini önceleyen bir metin” yazılması. ÜÇ DÖNEM KURALI NE OLACAK AK Parti’de 3 dönem kuralı uygulanacak mı? Partide 3 dönem milletvekilliği yaptıktan sonra görevi bırakmak ya da ara vermek zorunda kalan yaklaşık 65 isim bulunuyor. Kimilerine göre kural işletilmeli. Hatta daha ileri gidip partinin yüzde 80’inin yenilenmesi gerektiğini söyleyenler var. Karar, MKYK’dan çıkacak olsa da bu konuda da son sözü AK Parti Genel Başkanı söyleyecek.",https://www.hurriyet.com.tr/yazarlar/hande-firat/6li-masayi-enfekte-mi-ediyorlar-42203184
Hande Fırat,Dört bir yanımız virüs,"Ocak 08, 2023 06:29","CNN Türk’te Gece Görüşü sırasında bol ıhlamur içtim, programın sonuna doğru sesim kısılmaya başladı. Eve döndüğümde sesim yoktu. Grip, COVID ve varyantları, RSV, Rhino isimleri kafamın içinde dönmeye başladı. Merhaba 2023 ve ne yazık ki merhaba virüsler! Hastaneye gidip, virüs mağdurlarını gördükten ve ilaçlarımı alıp, üstelik bir süre de konuşma yasağı aldıktan sonra üç değerli doktora yazmaya başladım. “Bu virüs yoğunluğu nedir, maskeye dönmeli miyiz, haberlerden takip ettiğimiz Çin’de olan gariplikler ne ve Dünya Sağlık Örgütü’nün şimdiye kadarki en bulaşıcı varyantı ilan ettiği ‘Kraken’ ile dünyayı ne bekliyor” sorularını peş peşe sıraladım. Bu pazar üç değerli hocanın görüşlerini paylaşıyorum sizlerle...  MEHMET CEYHAN’IN UYARILARI VE ÖNERİLERİ SIRADAKİ PANDEMİ GRİPTEN GELECEK Hacettepe Üniversitesi Tıp Fakültesi Çocuk Enfeksiyon Hastalıkları Bilim Dalı, Enfeksiyon Hastalıkları Derneği Başkanı Prof. Dr. Mehmet Ceyhan, dolaşımdaki virüsleri saydı: “COVID-19, grip, RSV ve Rhino.” Mehmet Hoca’nın endişesi Kraken’den çok, Çin’deki varyantların Türkiye’de baskın olma olasılığı... - Kraken dahil yeni varyantlar ilk orijinal virüse, yani deltaya göre daha hafif seyrediyor ama daha bulaşıcı.    - Belirtiler öncekilerle aynı. Ateş, baş ağrısı, kas ağrısı, öksürük, boğaz ağrısı, halsizlik, çocuklarda bazen ishale neden olabiliyor. Ölüm riski daha düşük, hastanelere yatma oranı düşük. - Ne yurtdışından gelene test yapıyoruz, ne maske, mesafe, ne el hijyeni tedbirlerine uyuyoruz. - Ben Kraken’den çok ilk olarak Çin’de artış gösteren varyantların Türkiye’de baskın olmasını bekliyorum. Çünkü Çin’den gelecek insan sayısı ABD’den gelecek olan insan sayısından fazla. - Bütün devletler Çinliler’e nasıl önlem alacaklarını konuşuyorlar ancak bizde Turizm İşletmecileri Derneği ‘Bunu fırsata çevirmeliyiz’ diye açıklama yaptı. - Halkı korumasız bırakmak fırsat diye düşünülmemeli. - Çin kapalı bir kutu. Çin’de beklenen oranda aşılama yapılmadı. Aşılar hastalığı önlüyor ancak taşıyıcılığı önlemiyor. Sıfır vaka doğru yaklaşım ama uygulaması zor. - Japonyada’da yüksek vaka var. Örneğin Kapadokya’da gerekli önlemleri almazsak yine tüm Türkiye’ye yayılan bir salgınla karşı karşıya kalırız. Sadece Çinliler’e değil yurtdışından gelen herkese test uygulanmalı. AŞI YÜZDE 80 ETKİLİ - Grip salgınından da korkmalıyız. Bir başlarsa salgın sırasında öldürücülük oranları yüzde 3 oranına çıkabiliyor. - Pandemiyi biz gripten bekliyorduk, hazırlık da yapmıştık, beklenmedik biçimde COVID-19’dan geldi. - Tüm dünya bundan sonraki pandeminin gripten geleceği düşünüyor. - Aşılılarda daha hafif seyrediyor. Minimum yüzde 75-80 civarında aşı etkili. - Grip bir felakettir, insanlık tarihinde en çok ölümlere grip salgını neden olmuştur. HERKES CEBİNDE MASKE TAŞISIN - Önerim kalabalık yerlerde dikkat edilmesi ve maske kullanılması. Herkes cebinde maskesini taşımalı. - Kapanma ve mesafe artık uygulanmaz. - Ancak evleri havalandırmalıyız. El dezenfektanlarını kullanmaya devam etmeliyiz. - Bana sorana ‘Okulda çocuğa maske taktırabiliyorsanız faydası olur’ diyorum. - Yapılabilirse maskeye dönmek doğru olur.  İHSAN ATEŞ’İN UYARILARI VE ÖNERİLERİ VİRÜSLER SAHAYA HIZLI DÖNÜŞ YAPTI Ankara Şehir Hastanesi Genel Hastane Başhekimi Doç. Dr. İhsan Ateş, Kraken’in bulaşıcılığı en yüksek varyant olsa da hastalık ciddiyetini arttırma ve hastaneye yatış oranlarında ciddi artışa neden olmadığına dikkati çekti. Ardından da şunları söyledi:    - ABD ve Avrupa başta olmak üzere 29 ülkede bu varyant saptandı. Hatta baskın varyant halini almaya başlıyor. Ülkemizde de bu varyantın var olduğunu düşünüyorum. - Türkiye’de COVID-19 enfeksiyonu şüphesi ile yapılan PCR test sonuçlarına göre COVID–19 pozitiflik oranı yüzde 5–7 civarında. COVID–19 enfeksiyonuna bağlı yatış oranı çok düşük düzeylerde. - Aşı olmayanların bir an önce aşılanmalarını öneriyoruz. - Kraken’e karşı mevcut aşıların etkinliği ile ilgili elimizde bir veri yok. Fakat 60 yaşından büyük ve eşlik eden hastalıkları olan kişilerin hatırlatma dozlarını yapmalarında fayda olacağını düşünüyoruz. ÇİN’DEKİ VAKA ARTIŞI - COVID–19 pandemisinin başından beri Çin, Dünya Sağlık Örgütü ile yeterli ve düzenli veri paylaşımında bulunmadı. Halen Dünya Sağlık Örgütü’ne yeterli veri sunmuyorlar. Bu nedenle dünya ülkelerinde Çin’de artan vaka sayısı büyük endişe uyandırıyor. - Eğer Çin’de mevcut olan virüs varyantı daha önce Türkiye’de karşılaşılan varyantlardan değilse tedbir almakta fayda var. - Son dönemde ortaya çıkan tüm varyantların daha hızlı bulaştığı fakat daha az ciddi hastalığa, hastaneye yatışa ve ölüme neden olduğunu gözlemledik. Bu da bundan sonra ortaya çıkan varyantlardan kaygılanmamamız, fakat tedbirli olmamız gerektiğini gösteriyor. - Üstelik halen dünyada aylık yaklaşık 2 milyon COVID vakası görülüyor. Bu nedenle bu virüsle biraz daha beraber olacağız gibi görünüyor. SAVUNMASIZ KALDIK - Ülkemizde olduğu gibi tüm dünyada RSV, İnfluenza A virüs, Rhinovirüs/Enterovirüs ve Adenovirüs oranlarında ciddi artış ve bunlara bağlı işgücü kaybı, hastaneye yatış ve ölüm oranlarında da artış saptandı. - COVID–19 enfeksiyona bağlı bağışıklama oranı arttığı için bu virüsler şu anda daha riskli diyebiliriz - Bir yanda COVID–19 pandemisi halen devam ediyor. Daha önce var olan virüsler sahaya hızlı bir şekilde geri döndü. - Yaklaşık son 3 yılda maske, mesafe ve hijyen kuralları sıkı uygulandığı için bu virüslerin görülme oranlarında düşüş saptanmıştı. - Tedbirler ortadan kalktığında insanlar bu virüslerin bulaşmasına savunmasız kalındı. - Bu nedenle kalabalık ortamlarda maske ve mesafeye azami derecede dikkat edilmeli.  AFŞİN EMRE KAYIPMAZ’IN UYARILARI VE ÖNERİLERİ KRAKEN BİZDE DE BASKIN VARYANT OLABİLİR Etlik Şehir Hastanesi Başhekim Yardımcısı Doç. Dr. Afşin Emre Kayıpmaz yeni varyant Kraken’in ABD’den gelen veriler doğrultusunda 9 günde iki katına çıktığını söyledi ve şu tespitleri yaptı: - Kraken Kuzey Amerika ve Avrupa’da önceden dolaşımda olan alt türlere göre oldukça hızlı büyüyen bir oranda seyrettiği dikkati çekmiştir. Bir hafta içerisinde bu bölgelerde baskın varyant haline geleceği öngörülüyor. Bu alt soyun neden olduğu enfeksiyonun ciddiyetine dairse henüz yeterli veri yok.    - Daha önceki alt varyantlarda olduğu gibi Kraken de ülkemizde yakın gelecekte baskın varyant haline gelebilir. Şu anda hastanelerimizde COVID-19’dan kaynaklı hastane ve yoğun bakım yatışlarında herhangi bir olumsuz durum söz konusu değil. - Toplumda aşılamanın yaygın olması ve daha önce enfeksiyonu geçirmiş kişilerin kazandığı bağışıklık sayesinde vahşi tür veya Delta varyantı gibi önceki türlere göre Kraken’in ciddi bir sıkıntıya yol açma olasılığı daha düşük. - Risk grubunda yer alan bireylerin hatırlatma doz aşılarını olması da hastalığı hafif geçirme yönünden önem taşıyor. - Bu varyant da öncekiler gibi boğaz ağrısı, halsizlik, ateş yüksekliği, kas-eklem ağrısı, öksürük gibi belirtilerle seyrediyor. ÇİN’E TEST ZORUNLULUĞU - Şu anda bazı ülkeler Çin’den gelen yolculara uçuş öncesi PCR testi zorunluluğu, uçuşlarda maske takılması gibi zorunluluklar getirmekle beraber bu uygulamaların sağlayacağı yarar da ayrı bir tartışma konusu oldu. Sonuçta bu tarz uygulamalar solunum yoluyla oldukça hızlı bulaşan bu hastalığın yayılımını ancak belirli bir ölçüde sınırlayabiliyor. - Bilim camiasında, Çin’in baştan beri uyguladığı ve sonra uygulama noktasında geri adım attığı sıfır vaka politikası da Çin’de toplum bağışıklığının gelişmesinin önündeki bir engel olarak görülmekte. Unutulmamalıdır ki aşılar bizi ciddi hastalıktan ve ölümlerden koruyan en önemli araç. YENİ PANDEMİLERE HAZIR OLALIM - Kapalı ortamlar kalabalık ve kötü havalandırmayla birleşince solunum yolu enfeksiyonlarının yayılımı açısından risk oluşturuyor. - Bu nedenle belirti gösteren bireylerle risk grubundaki kişilerin toplu taşıma, asansör, kalabalık toplantılar gibi yerlerde maske kullanımını öneriyoruz. - Belirti gösteren çocukların okula gönderilmemesi ve sınıflarda, teneffüslerde doğal havalandırmanın sağlanması da okullarda solunum yolu enfeksiyonlarının yayılımını azaltacak yöntemlerdir. - Pandemi geride bıraktığımız yaklaşık 3 yılda etkisini önemli ölçüde yitirdi. - Pandeminin bize öğrettiği en önemli nokta, tüm dünyada bunun benzeri pandemilere her an hazırlıklı olmamız ve olası tüm senaryolara göre afet planımızı yapmamız gerektiği.  GEÇMEYEN ÖKSÜRÜK NEDEN KAYNAKLANIYOR?  Mehmet Ceyhan: Geçmeyen öksürük, gripten çok RSV’nin suçu. Boğmaca vakaları da arttı. Bir kısmından da bu boğmaca çıkıyor geçmeyen öksürüklerde.  İhsan Ateş: Son dönemlerde sıklıkla bu bulguyla karşılaşıyoruz. Bunun en önemli nedeninin üst solunum yolu enfeksiyonuna bağlı olarak post nazal akıntı dediğimiz geniz akıntısından kaynaklandığını söyleyebiliriz.  Afşin Emre Kayıpmaz: Solunum yolu mukozasında enfeksiyonun yol açtığı hasar düzelene kadar öksürük devam edebilmekte. Kimi zaman birkaç hafta kadar sürebilen öksürük görülmekte. Öksürük daha uzun bir süre geçmezse, altta yatan diğer hastalıkların araştırılması açısından mutlaka bir göğüs hastalıkları uzmanına başvurulmalı.",https://www.hurriyet.com.tr/yazarlar/hande-firat/dort-bir-yanimiz-virus-42200387
Hande Fırat,Üçlü Suriye masası ve İran etkisi,"Ocak 17, 2023 06:29","Dışişleri Bakanı Faysal Mikdad’ın resmi açıklamasının ardından Reuters’a Şam rejiminden bir üst düzey yetkili konuştu. Eşzamanlı olarak özellikle arkasında İran’ın olduğu tahmin edilen haberler de basında yer aldı. Özetle Şam rejiminin bilinen şartları: - Türkiye kuzeyden çekilsin. - Muhalif gruplara destek vermesin. NEREDEN ÇIKTI BU EL YÜKSELTME Yapılan bazı analizlerde asimetrik olgu atlanıyor. Asimetrik savaş yöntemini güçlü olanla güçsüz arasında; güçsüzün uyguladığı yöntemler olarak özetleyebiliriz. Güçlü taraf bunu önemsemese de güçsüz olan kamuoyu etkisi yaratmayı amaçlar. Dışişleri bakanları, hatta liderlerin üçlü görüşmesinden bahsederken Suriye bir anda asimetrik bir yaklaşıma soyundu: - Rejimin, Türkiye’ye ihtiyacı olmadığı algısını yaratmak. - Türkiye’deki seçimler öncesinde Erdoğan’ın rejime ihtiyacı olduğu izlenimini vurgulamak - Aslında kendisinde olmayan gücü, başka ülkeler üzerinden devşirmeye çalışmak. İRAN ETKİSİ Peki kim bu başka ülkeler? Uluslararası medyadaki paylaşımlara bakınca İran etkisini görmek hiç de zor değil. Şimdi İran’ın neden karşı olduğuna bakalım: - İran’ın temel sıkıntısı Türkiye’nin Şam ile Rusya aracılığıyla görüşmesi. - İran’ın bir diğer temel meselesi ise: “Esad’ı İran mı Rusya mı yönetecek?” - Oysa hem Türkiye hem de Rusya, İran’ı süreçten bilgilendirdi. İRAN DIŞİŞLERİ BAKANI ŞAM’DAKİ TEMASLARININ ARDINDAN GELİYOR Son dakikada bir değişiklik olmazsa İran Dışişleri Bakanı Hüseyin Emir Abdullahiyan bugün Ankara’da olacak. Abdullahiyan Şam’daydı, ayağının tozu ile Türkiye’de olacak. Görüşmelerde çok açık olmasa da Ankara bir şekilde amacını ve rahatsızlığını anlatacaktır. KUŞATMAYI KIRMAK Türkiye için 2021 yılı kuşatmayı kırma yılıydı. Türkiye, 15 Temmuz’un ardından uluslararası alanda yürüttüğü mücadele için 2021 yılında, “Yeni bir dünya inşa ediliyor. Türkiye bunun dışında kalamaz. Görüşmediğimiz ülkeler birbirleriyle yakınlaşıyor. Ya kavgaya devam edeceğiz ya da konuşacağız” değerlendirmesini yaptı. Sonuçta sorunların önce istihbarat, sonra bakanlıklar, sonra da liderler düzeyinde yapılacak görüşmelerle aşılmasına karar verildi. Suriye de bu ülkelerden biri. Türkiye elinden geleni yaparak oyun sahasının içinde kalmaya çalışacak. Ankara bu süreçte İran ya da başka ülkelerden devşirdiği güçle Suriye’nin işi yokuşa sürebileceğini de bir ihtimal olarak değerlendiriyor. Bu durum gerçekleşir ve Suriye vazgeçmezse; Ankara o zaman masaya Ruslarla oturarak, “Biz elimizden geleni yaptık” derse kimseye sürpriz olmasın. ABD’YE NET MESAJ DIŞİŞLERİ Bakanı Mevlüt Çavuşoğlu ile ABD Dışişleri Bakanı Anthony Blinken yarın bir araya gelecek. Görüşmenin ana gündem maddeleri Suriye, ABD’nin YPG desteği, F-16’lar, Yunanistan, FETÖ... F-16 Tasarısı kongrede ancak bu sefer de ABD, Yunanistan’ın da F-35 talebini aynı anda karşılamak istiyor. Ayrıca F-16’lar için İsveç ve Finlandiya’nın NATO üyeliğini bir anlamda şart koşuyor. İki dışişleri bakanının görüşmesi öncesi, Ankara bu konudaki tavrını ABD’ye iletti. Özellikle İsveç’teki son PKK yanlısı eylemlerin ardından ve iade taleplerinin reddinden sonra; Ankara “NATO şartını tercih ederseniz, gerekirse Türkiye F-16’lardan vazgeçer. NATO işi gittikçe uzar ve Türk-ABD ilişkileri daha gerilir” mesajını verdi.",https://www.hurriyet.com.tr/yazarlar/hande-firat/uclu-suriye-masasi-ve-iran-etkisi-42205030
Hande Fırat,AK Parti Seçim Kampanya Merkezi’nin kapılarını ilk kez Hürriyet’e açtı,"Ocak 10, 2023 06:29","Her pazartesi rutin olarak yaptıkları toplantının bir bölümüne Hürriyet’in AK Parti muhabiri Ebru Karatosun ve foto muhabiri Selahattin Sönmez ile birlikte katıldık. Pollmark’ın ev sahipliğini yaptığı merkezdeki toplantılara iki genel başkan yardımcısı Hamza Dağ ve Mustafa Şen düzenli olarak katılıyor. Masanın etrafında gördüğünüz kişiler ise kampanyanın her sürecinde çalışanlar. Proje ve konuya göre her toplantıya farklı genel başkan yardımcıları da katılıyor. Merkez deyince dev bir bina gelmesin gözünüzün önüne. Bir iş merkezinde beş odadan oluşan, gençleri bilgisayar başında gördüğünüz bir yerden bahsediyorum. ANA TEMA TÜRKİYE YÜZYILI AK Parti’nin seçim kampanyasının temelini Türkiye Yüzyılı oluşturuyor. Bu nedenle de her etkinliğe Türkiye Yüzyılı’nın bir başlığı isim olarak veriliyor. Cumhurbaşkanı’nın Mardin ziyaretinde “Değerlerin Yüzyılı” başlığı kullanılmıştı, Hatay’da ise “Huzurun Yüzyılı” kullanılacak. Gelelim ayrıntılara: - AK Parti Genel Merkezi’nde ayrı bir strateji ekibi bulunuyor. Bu ekiple koordineli çalışan Seçim Kampanya Merkezi, oradan gelen önerileri projelendiriyor. - Seçim gününe kadar atılacak tüm adımlar hazır, ancak aynı zamanda dinamik bir kampanya süreci yürütülecek. Süreçteki yenilikler kampanyaya ekleniyor olacak. KAREKODLU BİLBOARD REKLAMLARI - Rakibe göre pozisyon almak doğru bulunmuyor. Çünkü kampanya ekibine göre seçimlerde gerçeklerle, vaatler yarışacak. - Billboard’larda kullanılacak proje reklamlarında karekodlar yer alacak. Seçmen telefonuna karekodu okutarak o proje ile ilgili ayrıntılı bilgi sahibi olabilecek. DOMBRA’DAN DAHA İDDİALI SEÇİM ŞARKISI - 2002 yılından beri seçimler için tam 200 şarkı hazırlamış olan AK Parti’nin kampanya ekibine göre en çok tutulan iki şarkı “Dombra” ve “Aynı Yoldan Geçmişiz Biz” idi. Bu sene için iddiaları ise ilk sırada yer alan Dombra’yı yeni bir şarkı ile geçmek. ERTAN AYDIN: AMAÇ KİMSEYİ ÖTEKİLEŞTİRMEDEN, TÜRKİYE İÇİN KATKISI OLAN HERKESLE BİRLİKTE OLMAK Hatırlayacaksınız; Türkiye Yüzyılı açıklanırken bakanlar dahil tüm parti tribünlere çekilmiş büyük alan misafirlere bırakılmıştı. Bu bakış açısının korunması hedefleniyor. Kampanyanın ana hatlarını POLLMARK’ın sahibi Ertan Aydın şöyle özetledi: - “Temel amaç farklılıklarımızla bir arada yaşayabilmek. Farklılığımız zenginliğimiz. - Geçen yüzyılda vesayetler, kutuplaşma, kamplaşmalarla enerji tüketildi. Şimdi diyoruz ki, Türkiye’ye kim katkı verirse, veriyorsa birlikte yol yürüyelim. - Etnik kimlikle uğraşmıyoruz, uğraşmayalım diyoruz. - Amaç kimseyi ötekileştirmemek, en marjinalini bile... - Kimsenin yaşam şekline karışmadık, karışmıyoruz, karışmayacağız. - Tek kırmızı çizgimiz terör, şiddet ve nefret.” ERTAN AYDIN: ONLAR VAATLERİNİ İFADE EDERKEN BİZ GERÇEKLERİ GÖSTERİYORUZ Türkiye Yüzyılı Web sitesi (turkiyeyuzyili.com.tr) de yenileniyor. Yeni halini ilk kez Hürriyet’in gördüğü sitenin özelliklerini Ertan Aydın şöyle anlattı: - “Site Türkiye Yüzyılı’nı oluşturan başlıkları içeren farklı temalarla açılıyor. Bu başlıkların altında ise onlara ait gerçekleşmiş ve gerçekleşmekte olan tüm projeler yer alıyor. - Her projenin, atılmış her adımın tarihsel ve kronolojik hikayesi, bundan sonra atılacak adımlar da yer alıyor. - Türkiye’nin haritası üzerinde istediğiniz ile tıkladığınızda yapılanları göreceksiniz. Aynı uygulama TİKA’nın yaptığı projeler kapsamında tüm dünya için de geçerli olacak. - Bu bir milli hafıza. Adeta vikipedi. - Biz yapmadığımız ya da kanıtlayamayacağımız hiçbir şey göstermiyoruz. Kısacası onlar vaatleri ifade ederken, biz gerçekleri takdim ediyoruz. - Üstelik web sitemizi karbon emisyonunu azaltacak şekilde dizayn ettik. Çevre dostu bir web sitesi.” GENÇLERE ÖZEL KAMPANYA Seçim Kampanya Merkezi, analizinde ilk kez oy kullanacaklar başta olmak üzere gençlerle ilgili şu tespitleri yapıyor: - “Genelde dijital platformdalar. Sekiz saniye odaklanma süreleri var. - Büyük anlatılar yerine, sade ve kısa anlatımları tercih ediyorlar. - Apolitik değiller, politikayla ilgililer.” MUSTAFA ŞEN: AMACIMIZ GENÇLERİN KAYGISINI GİDERMEK Genel Başkan Yardımcısı Mustafa Şen, gençlerin kaygılarına dikkati çekerek ne yapacaklarını anlattı: - “Biz gençlerden bizi takip eden iki partinin toplamından daha fazla oy alıyoruz. Ancak asla gençler cepte demiyoruz. - Gençlerin gelecek kaygısı var. İş ve aş başta olmak üzere. - Bizim amacımız bu kaygıyı gidermek. - Gençken biz de farklıydık.” HAMZA DAĞ: EKONOMİDEKİ SORUNLARI DA YİNE BİZ ÇÖZERİZ Gençlere üstenci bir dille yaklaşmadıklarını anlatan Genel Başkan Yardımcısı Hamza Dağ ise, gençlerle Cumhurbaşkanı Erdoğan’ın buluşmalarının süreceğini söyledi. Ekonomideki sorunların ve çözümlerin de kampanyanın önemli bir bölümünü oluşturacağına dikkati çeken Dağ; asgari ücretten EYT’ye, atılan adımlara dikkati çekerek “Biz çözdük, yine biz çözeceğiz” dedi.",https://www.hurriyet.com.tr/yazarlar/hande-firat/ak-parti-secim-kampanya-merkezinin-kapilarini-ilk-kez-hurriyete-acti-42201473
Hande Fırat,"Hürriyet, efsane Bordo Berelilerin eğitim merkezinde","Ocak 22, 2023 09:26","BORDO Bereliler yani Özel Kuvvetler Komutanlığı Türk Silahlı Kuvvetleri’nin en seçkin birliği. Duvarlarında yazan sekiz prensipten ikisiyle başlamak istedim çünkü kendilerini vatanlarına adayan, çok özel eğitim süreçlerinden geçen, eğitimi hiç bırakmayan ve vatan için her an ölmeye hazır çok özel insanlarla tanıştım. Milli Savunma Bakanlığı ve Özel Kuvvetler’in kapılarını Hürriyet gazetesine açmaları nedeniyle de onur duydum. Sevgili fotomuhabiri arkadaşım Selahattin Sönmez ile inanılmaz bir gün yaşadık.   Fotoğraflar: Selahattin Sönmez  HER ŞEHİT BİR FİDAN...  Ömer Halisdemir’in 15 Temmuz’da şehit düştüğü kapıdan girerken de, 149 şehidimiz için yapılan şehitliği ve her biri anısına dikilen fidanları görünce de gözlerim doldu... Kalbim minnetle, şükranla doldu. Gün boyu gördüklerim, izlediğim eğitimleri, üstün yetenekleri nedeniyle Türk Silahlı Kuvvetleri’yle, Özel Kuvvetler’le, bu vatan için ölümü göze almış her bir askerle ülkem adına gurur duydum. Bu pazar ve yarın sizleri Türkiye’nin aynı zamanda NATO da dahil tüm ülke temsilcilerinin geldiklerinde hayranlıklarını ifade ettikleri Özel Kuvvetler Komutanlığı’nın kapılarından içeriye sokacağım. Aldıkları eğitimleri, eğitim alanlarının hayranlık uyandırıcı bölüm ve teknolojilerini, her bir bordo berelinin vatan aşkını anlatacağım. BİZLER EVLERİMİZDE HUZURLA YAŞARKEN....  “Tim arkadaşım gece arazide operasyon sırasında, yanımda tam beş mermi yedi. İlk yardımı hemen orada yaptıktan ve tahliye için helikopteri çağırdıktan sonra, kafasını bacağıma yerleştirdim. Helikopter gelene kadar ağzımdan sadece ‘Dayan, dayan geliyor’ sözleri dışında hiçbir şey çıkamadı, dayanması gerekiyordu. Hayatımın en iyi ve unutamadığım anlarından biri helikopter geldikten sonra onun iyi olduğu haberini almaktı.” Anlatırken onun, dinlerken benim gözlerim doldu. Operasyonlar zor... Özel Kuvvetler Komutanlığı’nda bordo bereli olmak, o bereyi takana kadar geçen süreç de hiç kolay değil. 46 haftalık temel eğitimi, branşlaşma ve sonra bir ömür boyu devam eden süreç izliyor. Ben tüm bunları sizlerle tek tek paylaşacağım. Ülkemiz hain terör örgütleriyle özellikle sınır ötesinde PKK/YPG terör örgütüyle mücadele ederken, bu mücadelenin önemi ve Özel Kuvvetler Komutanlığı’nın rolüyle başlayacağız. TSK Özel Kuvvetler Komutanı bakın bu süreci ve birliğini nasıl anlattı: ARAZİYE GÖRE ÖZEL EĞİTİM  Yurtiçinde ve sınır ötesinde terörle mücadelede kimi zaman özel operasyonlar, kimi zamanlar TSK’nın diğer unsurlarıyla müşterek görev yapan Özel Kuvvetler timleri harekât ortamına süratle ulaşabilen ve “Kuvvet Çarpan’ı” olarak adlandırılan birlikler. PKK/YPG terör örgütünün bazı ülkelerden aldıkları silah ve maddi destekle ayakta kalmaya çalıştığı biliniyor. Yıllardır mağaralarda yaşıyorlar. Üstelik o mağaralar artık yer altına doğru çok katlı. Genelde yüksekliği 1.20 metreyi, genişliği ise 90 santimetreyi geçmeyen dar koridorlu, çok katlı mağaralarda yaşayan teröristler bazı yabancı ülkelerden aldıkları desteklerle, girişleri kameralarla izliyor, el yapımı patlayıcılarla tuzaklar kuruyor. Özel Kuvvetler için bu mağaralarda EYP ve tüm tuzakları fark etmek ve yok etmek öncelikli hedef. BORDO BERELİ KOMUTAN: ÖZEL KUVVETLER DÜNYA ASKERİ LİTERATÜRÜNE BENZERİ OLMAYAN BİR YAKLAŞIM GETİRDİ  * Soğuk savaşın bitmesiyle güvenlik ortamı da dönüşüm geçirmiştir. * Bu yeni dönemde terör örgütlerinin eylemleri artmış, özellikle Ortadoğu istikrarsızlığın odak noktası haline gelmiştir. * Bu süreçte Özel Kuvvetler’e biçilen roller de değişmiş ve karmaşık hale gelmiştir. * Bugün asimetrik tehditlerle mücadelenin merkezinde tüm dünyada olduğu gibi, ülkemizde de Özel Kuvvetler yer almaktadır. * Özel Kuvvetler, esnek yapısı, yüksek hazırlık seviyesi ve krizlere süratli tepki verebilmesi nedeniyle, terör tehdidiyle mücadelede en etkili yetenekler arasındadır. * Türk Özel Kuvvetleri, dünyadaki muadillerinin arasında; yetişmiş personeli üstün araç, gereç, silah, malzeme teçhizatı ile öne çıkmaktadır. * Birliğimizi farklı kılan en önemli unsur, dünyanın sadece sayılı Özel Kuvvet unsurunda bulunan muhariplik tecrübesidir. Özellikle son dönem harekâtları dikkate alındığında bu kapsamda en yüksek muharebe tecrübesine sahip olduğunu söylemek haklı bir değerlendirme olur. * Özel Kuvvetler Komutanlığı PKK terörünün başladığı günden beri en kritik harekâtların ve operasyonların en ön saflarında yer almıştır. * 2015 sonrası hayata geçirilen yeni terörle mücadele konsepti kapsamında yurtiçinde ve sınır ötesinde zorlu koşullarda, gerek arazide gerekse şehirlerde teröristle mücadele ederek, sahip olduğu bu yetenekleri başarıyla geliştirmiş ve farklı muharebe sahalarında kendini kanıtlamıştır. * Hain darbe girişiminin ardından bünyesine sızan hainleri de temizlemiştir. * Özel Kuvvetler eşzamanlı olarak Suriye’de Fırat Kalkanı Harekâtı’nın yine en ön saflarında yalnızca PKK/YPG terör örgütü ile değil, DEAŞ ile de mücadele etmiştir. * Diğer TSK unsurlarıyla koordineli olarak yürüttüğü bu mücadele ile dünya askeri literatürüne benzeri olmayan bir yaklaşım getirmiştir. * Çağın en acımasız ve vahşi terör örgütlerinden biri olan DEAŞ terör örgütü ile göğüs göğüse verilen mücadelenin başarıyla sonuçlanmasının temeli bu yaklaşıma dayanmaktadır. ‘TERÖR ÖRGÜTÜ GÜVENLİ ALAN GÖRDÜĞÜ YERLERDE BARINAMAZ HALE GELDİ’ * PKK terörünü kaynağında bitirmek amacıyla 2019’da başlayan Pençe serisi harekâtları ile örgüt onlarca yıldır güvenli alanlar olarak gördüğü Hakurk, Sinath-Haftanin, Zap gibi bölgelerde barınamaz hale gelmiştir. * Özel Kuvvetler, görev anlayışı cesaret atılganlık ve adanmışlık vasıfları ile de “Rol Model” olma bayrağını gururla taşımaktadır.”  ÖZEL OPERASYONLAR ONLARIN İŞİ  Müşterek ve özel operasyonlar yürüten Bordo Bereliler’in eğitimlerinde keskin nişancılarıyla nasıl hedef bölgeye sızdıklarını, görevlerini yerine getirdikten sonra tahliye süreçlerini sizlerle kare kare paylaşacağım. Aslında gece planlanan ancak sizlerle görsel olarak paylaşmam zor olacağı için gündüz saatlerinde gerçekleşen eğitimde; seçkin birliğin görevli timinin lazerle işaretlediği yerin önce F-16 tarafından vurulması, sonra binadaki hedeflerin ardından da arabayla kaçan hedeflerin etkisiz hale getirilmesi... Ana hedefin vurulmasıyla eşzamanlı olarak gökyüzündeki helikopterden, aralarında keskin nişancıların da bulunduğu tim hedef bölgeye paraşütle sızıyor. İndikleri an ise gözden kaybolup siper alıyorlar. Önce ana binadaki hedefler etkisiz hale getiriliyor, sonra ise kaçan beyaz arabadaki hedef.... Sıra timin tahliyesine geliyor. Helikopter bir kez daha yaklaşıyor ve havadan tahliye platformu ile tim bölgeden alınıyor. Bu gördüğünüz fotoğraflardaki eğitim operasyonu geceleri gizlice havadan stratejik hedeflere yapılan operasyonlardan. Özel teçhizatlarının yanı sıra, yüksek irtifadan atlamak durumunda kaldıklarında oksijen destek sistemlerini kullanıyorlar. KARARGÂHTAN GÖREVE NASIL GİDİYORLAR  Özel Kuvvetler Komutanlığı’nın karargâh ve eğitim merkezinde bir yanda şehitlerin adına fidanlar var, diğer yanda ise bizler uyurken; vatanı, sınırları korumak için yapılan o çok özel operasyonlarda gazi olanlarla karşılaşıyorsunuz. “Burada kafasının üzerinden mermi geçmeyen kimse yok” sözü hançer gibi saplandı göğsüme. Onlar “TESLİM OLMAK DÜŞÜNÜLEMEZ, ŞEHADET ESASTIR” prensibiyle gidiyorlar operasyonlara. Bir timin operasyona gidişi öncesi karargâhın önünde tören yapılıyor. Kurban kesiliyor. Bordo Bereli komutan silah arkadaşlarıyla konuşuyor, nasihat ediyor, dikkat edilmesi gerekenleri bir kere daha anlatıyor, başarı diliyor. Tim yola çıkıyor. İşte o andan sonra herkes ayakta; bazen günler, bazen aylar sürüyor. Karargâhtakilerin kalpleri onlarla operasyon bölgesinde atıyor.    TEKNOLOJİ İLE DONATILMIŞ OLAĞANÜSTÜ EĞİTİM SÜRECİ  Sevgili okurlarım, yarın sizlere 46 haftalık ana eğitim sürecini, kara-deniz-hava simülasyon eğitimlerini, atladıkları kuleleri, bir ipin üzerinde yürüyüşlerini, aldıkları sıhhiye derslerini yani vurulmaları durumunda arkadaşlarının “hayatlarını nasıl kurtardıklarını, kurtarmaya çalıştıklarını” anlatacağım. Bordo Bereli komutanın yine çok önemli açıklamaları olacak. BEN NE DİYORUM  Sevgili okurlarım, mağaralarda bulunan silahlar en çok ABD menşeili ancak başka ülkelerden de mühimmat var. Türkiye çok yönlü bir mücadeleyi Türk Silahlı Kuvvetleri başta olmak üzere, güvenlik güçleri ile yürütüyor. Onlar eşlerinden, çocuklarından daha çok silah arkadaşlarını görüyorlar. Evlerinden daha çok arazideler. Vatanımızın birliğinin, bizlerin huzurunun güvencesi onlar. Bir Özel Harekât mensubu, “Türk halkı askerlerini sever. Bizler ise milletimize doğru ve sadakatle hizmet etmeye yemin ettik. Türk halkı rahat uyusun. Vatanımızı sonsuza kadar savunacağız. Sadece dua etsinler” dedi. Dualarımız sizinle. Ancak şunu da unutmayalım, böyle bir mücadele yürütülürken “onları takdir etmek” bizim de vatandaşlık görevimiz. Onlar her an ölüme hazır olsalar da takdir görmelerinin moral ve motivasyon kaynağı olduğu unutulmamalı. Yarın devam edeceğiz.",https://www.hurriyet.com.tr/yazarlar/hande-firat/hurriyet-efsane-bordo-berelilerin-egitim-merkezinde-42207801
Hande Fırat,Cephe yönetiminin uzaya kayışı ve yıldız savaşlarına doğru,"Ocak 15, 2023 06:29","Sevgili okurlarım, Bu pazar sizi uzaya götürüyorum. Önce yakın uzaya, sonra derin uzaya, bununla birlikte askeri ve ticari teknolojilere. ABD, Çin, Rusya, Hindistan gibi ülkeler uzun yıllardır uzay çalışmaları yürütüyor. Amaç hem şu an yasal zorunluluklar bulunmadığı için uzayda yer kapmak, güçlü olmak hem de asıl mesele cephe yönetimini yeryüzünden uzaya taşımak. Bu nedenle görüş ve güvenli iletişimin en önemli adımı uydular.  YERLİ ELON MUSK’IN GARAJDAKİ ‘PLAN’I  Sağ tarafta gördüğünüz fotoğraf Dünya’mızın etrafındaki uyduları gösteriyor. Dünya adeta uydularla çepeçevre kuşatılmış durumda. Bunlar arasında Türkiye’ye ait sadece 11’i aktif, 19 uydu bulunuyor. Aslında uzayda başlayan ilk savaş bu, yani uydu savaşı... Bilgi, görüş alanı, güvenli iletişim, insanların interneti ve nesnelerin interneti üzerine inşa edilmiş uydular savaşı. Bu savaşta çok önde olan ülkeler var. Türkiye ise uzaya daha geç adım atmış bir ülke. Kamunun, kamu destekli bazı firmaların uyduları var. Ancak artık uzay ticarileşti. Yani dünyada özel sektör uzayda. Bunun en bilinen örneği ise Elon Musk ve SpaceX. Zaten fırlatma maliyetlerinin görece düşmesi de başta SpaceX olmak üzere özel sektör sayesinde oldu. Türkiye’nin de kamu desteği olmadan kurulan ilk uzay firması Plan-S şu an iki küp uydusu ile uzayda. Şimdi diyeceksiniz küp uydu ne, ne işe yarıyor, ülkemiz bununla ne elde edecek? Başlayalım... Plan-S’in kurucusu Sami Aslanhan’ın gençlik hayali zaten uzay... Teknoloji sektöründe yer alan Sami Aslanhan’ın Plan-S uzay firması bildiğiniz araba garajında kuruldu. Bugüne kadar hiç uydu yapmamış, deyim yerindeyse “zehir gibi” ve “hayalleri olan” 70 Türk mühendisle gece gündüz çalıştılar. Tam 8 ayın sonunda ise küp uydu hazırdı.  UYDU MERKEZİNE GİRDİK  Fotomuhabirimiz Mert Gökhan Koç ile uydu merkezine girdik, üretim aşaması hakkında bilgi aldık. Uzaya gönderilecek herhangi bir uyduda elinizdeki bir yağ izinin bile olmaması gerekiyor. Bu nedenle de temiz odada çalışıyorlar. Gece-gündüz çalışan ekip bir yandan yeni uyduyu hazırlarken, diğer yandan yörüngedeki diğer iki uyduyu takip ediyor.    Küp uyduları, amaçlarını ve hedeflerini Plan-S’nin kurucusu Sami Aslanhan şöyle anlattı: İKİ KÜP UYDU YÖRÜNGEDE  * İlk uyduyu 25 Mayıs 2022’de fırlattık.  * İkinci uyduyu ise 3 Ocak 2023’de. Şimdi üçüncü uydumuz olan görüntüleme uydusunu fırlatmaya hazırlanıyoruz.  * İlk iki uydu test uyduları yörüngedeler. Kendi üretimimiz olan alt sistemlere uzay tarihçeleri kazandırılıyor.  * Dördüncü uydumuz tamamen nesnelerin internetine yönelik hizmet uydusu olacak. (Internet of Things)  * Fırlatma işlemlerinde Musk’ın firmasıyla çalışıyoruz. Kazandığımız parayı uyduya yatıyoruz. NEDİR BU IOT?  * Elon Musk insanlara ve evlere internet veriyor, biz ise “nesnelere” vereceğiz. Çok yeni bir alan bu ve dünyada başka ülkelerde bunu yapmaya başlayan 3-4 firma var. Türkiye’den Plan-S de bu yarışın içinde.  * Bunlar küçük boyutlu, ticari hizmet uyduları.  * Nesnelerin interneti demek, uzaydan, tüm nesneleri yer istasyonlarına ulaşan veri ile kontrol etmek demek. Yani trafik lambalarından afet yönetimine, konteynır takibinden akıllı tarıma, kaçak yapılaşmaya kadar.  * Amaç veri almak ve sensörleri, donanımları yönetip, takip etmek. BİR GÜNDE DÜNYA ETRAFINDA 15 TUR  * Uydu şu an yakın Dünya yörüngesine (200 km ila 1200 km arasındaki yörünge) 550 km uzakta, uzayda hareket ediyor.  * Saatte yaklaşık 27 bin km hızla dönüyor. Yani bir buçuk saatte Dünya’yı turluyor. Bir günde Dünya etrafında 15 tur atıyor.  * Hedefimiz nesnelerin interneti için uzaya en az 300 uydu göndermek. 2026 yılına kadar bunu tamamlamış olacağız.  * Yine aynı yıla kadar 100 görüntüleme uydumuz yörüngelerinde olacak.  * 300 uydu Dünya’nın herhangi bir yerinden en geç 10 dakikada bir veri alacak.  * Yakın Dünya yörüngesinde farklı ülkelere ait yaklaşık 5 bin bin aktif uydu var.  * 2030’da bu rakamın 40 bine çıkması bekleniyor.  * Sonraki hedefimiz derin uzay. Yani Ay ve Mars ile ilgilenmek.  * Bir de hayalimiz var. Dünya yörüngesine otel kurmak.”    KÜP UYDU NEDİR?  1999 yılında Cal Poly ve Stanford Üniversitesi’nden iki profesör tarafından geliştirilmiş ve sonrasında birçok üniversite, araştırma kuruluşu ve ticari şirket tarafından kullanılan, bugüne kadar 1600 adetten fazla uzaya gönderilmiş minyatür uydu.  * Küp uydular 10x10x10cm boyutlarında temel boyut birimi ile ifade edilirler. Bu 100 cm’e kadar çıkabiliyor.  * Küp uydular ‘POD’ adı verilen yapılar içerisinde uzaya gönderilirler ve bu yapıların içerisinden bir itici yardımı ile uzaya bırakılır.  * Küp uydular, birçok bilimsel ve ticari görevde kullanılabiliyor.  * Alçak Dünya yörüngesinde (LEO) yer alan küp uydular, Dünya’ya yakın olmaları nedeniyle çoğunlukla ‘yeryüzü gözlem’ ve ‘haberleşme’ amaçlı kullanılıyor. Bilimsel çalışmalar ile askeri ve istihbarat alanlarında da birçok uygulama alanı var.  * Maliyet ve geliştirme süresi avantajları nedeniyle birçok uygulamada küp uydu tercih ediliyor.  YARIŞ ALEVLENDİ  Sevgili okurlarım; Nesnelerin interneti ve görüntülemeyi kapsayan küp uydular bir anlamda dünyadaki yeni trend. ABD ve AB ilk sıralarda yer alıyor. Diyeceksiniz ki bunun bir denetimi yok mu? Hayır şu an için bir jandarma yok. Ancak Sami Aslanhan’a göre de uzayın bir çöp haline gelmemesi için, olası kazaların engellenmesi için dünya bir sistem oluşturmak zorunda kalacak. Ancak uydu savaşı çoktan başladı. Nasıl mı? Yanıt Sami Aslanhan’dan:  * Tüm ülkeler yer kapmaya çalışıyor.  * Bilgi güçtür, haberleşme kontrolünü elde tutmak güçtür.  * Üstelik artık herkes birbirinin uydusunu yok edecek teknolojiyi hazırlıyor.  * Bundan sonra uzayda üs kurmak önemli. Çinliler ‘China Space Station’ı hazırlıyor.  * Yani uzay yarışı alevlendi. Artık bu konuşulacak.”    PEKİ TÜRKİYE NE YAPMALI?  Milli Uzay Programı ve Milli Astronot projesiyle Türkiye’nin önemli adımlar attığına dikkati çeken Aslanhan önerilerini şöyle sıraladı:  * Artık asıl mesele uzaya ve Ay’a istasyon kurmak.  * Tam bir uydu ağı oluşturulmalı. Bizim yola çıktığımız hedef de bu.  * Yüksek teknoloji geliştirilmeli, ileri mühendislik çalışmaları yapılmalı.  * Nitelikli iş gücüne daha çok ihtiyaç var.  * Özel sektör için bu alana yönelik teşvik mekanizmaları güçlendirilmeli.  * Dünyada uluslararası uzay alanındaki komitelere üye olunmalı. Avrupa Uzay Ajansı’na üye olmak demek, projelerden Türkiye’deki firmalara iş verilmesi demek.  * Türkiye’ye yönelik beyin göçüne kolaylık sağlamalı. Rusya, Hindistan ya da Çin’den transfer edilecek mühendislere çalışma izni verilmesi, kontenjan sağlanması gerekiyor. Temel mesele bu konuda bizden önde olan ülkelerin mühendislerinin bilgilerinden yararlanmak, buradaki mühendisleri bu bilgilerden yararlandırmak.  * Çok değerli insanlarımız başka ülkelere gidiyor. Onları Türkiye’de tutmamız gerekiyor.  * Üniversitelere bu alanlar için daha çok destek verilmeli. YILDIZ SAVAŞLARI YAKIN MI? SAVAŞ UZAYDAN DÜNYA’YA OLACAK Uydu savaşları başladı, peki yıldız savaşları olur mu? Aslanhan’a göre ABD-Çin rekabetinin bu hızla gitmesi uzayda ya da uzaydan savaşa yol açabilir. Bu rekabette AB, Japonya, Hindistan gibi ülkelerin olduğunu da unutmayalım. Bu yazıya George Fridman’dan bir alıntı ile başlamıştım. Lütfen tarihe dikkat edin, ta 2009 yılında yazdığı “Gelecek Yüzyıl, 21. Yüzyıl için Öngörüler” kitabında ABD’nin Rusya-Ukrayna Savaşı’nı tetikleyeceğini yazan Fridman’ın uzayla ilgili öngörüleri ise şöyle:  * ABD önce uzayın ticarileşmesi için düşük düzeyli bir program başlatacak.  * ABD topraklarında konuşlanmış ama uzayda potansiyel hedeflerin üzerindeki eşzamanlı yörüngelerde bulunan kumanda merkezlerinden yönetilen insansız hipersonik bir hava araçları sistemi kurulacak.  * ABD yeryüzündeki hedefleri uzaydan göndereceği füzelerle vurabilecek.  * Üsler oluşacak, hatta ABD üç ‘savaş yıldızı kuşağı’ oluşturacak.  * Uzaydan yönetilen yeni nesil silahlar geliştirilmiş olacak.  * Uydu muharebe grupları tamamlanacak.  * Ülkeler arasındaki temel rekabet Ay ve Dünya arasındaki sabit yörüngeleri tutmak üzerinden ilerleyecek.  * Robot sistemleri devreye girecek.  * Ay’da üslenen ve buradan uzay istasyonlarını vuracak teknoloji geliştirenler olacak. (Bu konuda Japonya’yı işaret etmektedir.)  BİTİRİRKEN...  Fridman sıradan bir isim değil. Uluslararası ilişkiler konusunda tanınan bir jeopolitik tahminler uzmanı ve stratejist. Geopolitical Futures’ın ve 1996 yılında Stratfor düşünce kuruluşunun kurucusu. Derin çalışmalara hâkim. Onun ötesinde Rusya-Ukrayna savaşında kullanılan hipersonik füzeleri gördük. Ülkelerin temel amacının bu füzeleri uzaydaki bir üsten Dünya’ya fırlatmak olduğunu da biliyoruz. Kısacası dünya bitti, sırada uzay var. Savaşın her türüne ve türlüsüne karşıyım. Ancak ayakta durmak, güç sahibi olmak için artık “Uzay Zamanı”....",https://www.hurriyet.com.tr/yazarlar/hande-firat/cephe-yonetiminin-uzaya-kayisi-ve-yildiz-savaslarina-dogru-42204041
Hande Fırat,A’dan Z’ye sessiz dostlarımıza mikroçip,"Aralık 25, 2022 07:02","Öncelikle şunu söylemeliyim, benim de sessiz dostlarım var, dört köpeğimle birlikte yaşıyorum. Ancak son dönemde iki önemli konu gündemimizde. Bunlardan biri 31 Aralık’a kadar kedi, köpek ve gelinciklere mikroçip takılma zorunluluğu, diğeri ise sokak köpekleri ve sürülerle ilgili tartışma. Her iki tartışmayı da Ankara’da sessiz dostları olanların çok yakından tanıdığı veteriner hekim, köpek eğitim uzmanı, kinolog ve Hürriyet Ankara Yazarı Tarkan Özvardar ile konuştum. Ayrıca Ankara’da Emniyet Müdürlüğü Bünyesinde kurulan Çevre, Doğa ve Hayvanları Koruma Büro Amirliğini ziyaret ederek, onları da dinledim.    DÜNYADA ÇİP UYGULAMASI VAR MI? GEREKLİ Mİ, ZARARLI MI?  Veteriner Hekim Tarkan Özvardar’ın uluslararası yarışmalara katılan köpekleri var, bu yüzden 30 yıldır çipliler. Çünkü AB ve ABD başta olmak üzere birçok ülkeye başka türlü seyahat edemezler. Dünya genelinde uygulanan şimdi de Türkiye’de uygulanacak olan çip sisteminin gerekçelerini Tarkan Özvardar şöyle anlattı:  KİMLİK YERİNE GEÇER TERK EDİLMEYİ ÖNLER * Mikroçip kimlik yerine geçer, köpeği tanımlar, hastalık ve aşılarını gösterir, sahibinin bilgilerini içerir. * İstatistiki olarak evcil hayvan popülasyonunu gösterir. * Hayvan hareketlerini kontrol altında tutar. Özellikle yurtdışından giriş ve çıkışları kontrol etmek amaçlıdır. Örneğin bir ada ülkesi olan İngiltere’ye hastalıklı bir köpek girişini ve orada yayılımını engeller. * Kaçak hayvan transferini engellemek için kullanılır. Örneğin COVID salgını sırasında Türkiye’den toplanan köpekler Kanada’ya götürüldü ve satıldı. Kanada ek kanun çıkararak, köpeği kim uçuruyorsa karne ve çipin o kişinin üzerine olması zorunluluğunu getirdi. * Yurtdışı seyahatler için dünyada şarttır. * Suiistimali engeller. * Köpeğin sahibi tarafından terk edilme durumunu tespit eder. * Adli durumlarda kullanılır.  İŞTE O MİKROÇİP  Fotoğrafta o mikroçipi, hemen yanında da pirinç tanesini görüyorsunuz. Peki nasıl takılıyor, kaç lira ödemek gerekiyor, sessiz dostumuzun canını acıtıyor mu? Yanıtlar Tarkan Özvardar’dan:    * Enjektörle konuluyor. Anestezi yok. Acı veren bir şey değil. Pirinç tanesi kadar. Aşı olduğunda duyduğu acının bir tık üstü.  * Çiple hayvanınızı takip edebildiğiniz yalan, şehir efsanesi.  * Çip fiyatları ilçe tarım müdürlüklerinde farklı, veterinerlere göre de farklılaşıyor. 35 ile 100 lira arasında değişiyor.  * Henüz net bir açıklama yapılmadı ama Türkiye’de de aşılamaların çiplere tanımlanmasını bekliyoruz.  YETERİNCE ANLATILMADI SÜRE UZATILMALI  * Ancak bu konu yeterince anlatılmadı, korkan insanlar var. Bakanlık bu uygulamayı anlatmalı.  * Evcil hayvanların dörtte üçü henüz çiplenmedi, süre uzatılmalı.    * Cezai yaptırımda da sıkıntı var, en yüksek ceza çip taktırmayana. Oysa en yüksek ceza, köpeğini terk edene verilmeli.  * Türkiye’de sokak hayvanlarına takılma uygulaması yok, ancak bu da olmalı.  KÜÇÜK IRKLARDA RİSK VAR MI?  Özellikle çipe karşı olanların ve hayvanseverlerin aklında tek bir soru var. Çiplerin küçük ırklara zararı olup olmadığı. Veteriner hekim Tarkan Özvardar bu konudaki tespitlerini de açık açık paylaştı:  * Çipler bazı küçük ırklarda sorun yaratabilir.  * Bazı ırkların bazı hastalıklara eğilimi fazla.  * Çip özellikle küçük ırklarda MR çekiminde, vücut alanı küçük olduğu için yanlış sonuç vermesine neden olabilir, görüntüyü engelleyebilir. Bu nedenle küçük ırklarda bacağa takılması gerekiyor.  RİSKLİ DURUMLARDA VETERİNER KARAR VERMELİ  * Öte yandan yine bazı küçük ırklarda bireysel duyarlılık, ret, kistik oluşum, kanser tetiklemesine de neden olabilir.  * Bu nedenle küçük ırklarda ve risk taşıyan hayvanlarda çip takılıp takılmayacağına veterinerler karar vermelidir. Bunu tanı ve raporla veterinerler ortaya koyabilir. Bu durumda hayvanın kaydı yapılır, kayıt altına alınır, çip derinin altına yerleştirilmez, sahibi yanında taşır.  SÜRÜLER, ÇETELER, ARTAN SOKAK KÖPEĞİ POPÜLASYONU SOKAK KÖPEKLERİ GÖKTEN İNMEDİ  Artan sürüler, çeteler, saldırıya uğrayan insanların ardından konu Bakanlar Kurulu’nun da gündemine gelmişti. Edindiğim bilgiye göre bir süre önce ilgili bakanlık yetkilileri, emniyet, bazı üniversitelerden uzmanlar buluştu. Basına kapalı olarak gerçekleştirilen toplantıda, Türkiye’de yaklaşık sekiz buçuk milyon sokak köpeği bulunduğu, önlem alınmazsa bazı şehirlerde matematiksel olarak köpek nüfusunun insan nüfusunu geçebileceği hesaplandı. Bu durumun önlenmesi için ise kısırlaştırmanın önemine dikkat çekildi. Peki bugüne kadar neden yapılmadı ve nasıl yapılmalı? HIZLA ÜREDİLER Veteriner hekim Tarkan Özvardar aynı zamanda hem evinde hem de eğitim merkezinde çok sayıda sokak hayvanını sahiplenmiş bir isim. Bakın neler söyledi:  * Bu köpekler gökten inmedi. Kırsaldan şehire gelenler, hayvanlarını getirdiler, kırsalda dışarıda kalan köpek sokakta kaldı.  * 30 yıl önce şehirlerde inşaat alanlarını korumak için köpekler konuldu, o köpekler hızla çoğaldı.  * Ne yazık ki kimileri köpeklerini terk etti, sokağa bıraktı.  * Köpekler yıllar içinde hızla üredi, bu süre boyunca politika geliştirilmedi.  ÇETELER NASIL HAREKET EDER?  * Köpekler doğaları gereği sürü halinde hareket eder. Kurtlar gibi.  * Sürüler bir bölgeyi sahiplenir. Başka köpek, insan o bölgeye girerse; onu tehdit algılarsa saldırabilir.  * İçlerinde anne varsa yavruları nedeniyle daha hassastır.  * Köpekleri harekete geçiren dürtü, topu attığınızda koşup getirmesi örneğinden anlaşılır. Koşarsanız arkanızdan koşar.  * Sokak köpekleri açlıktan saldırmaz. Sokak köpeği genelde aç değildir, çöpleri karıştırır, insanlar verir.  * Sürülerde seksüel algı dinamizmi ve mental algı saldırganlığı körükler. Erkek sinirli, dişi kızgınlık dönemindeyse bu gözlemlenir.  ÇÖZÜM KISIRLAŞTIRMADA  “Onların da yaşam hakkı olduğu unutulmamalı” diyen Tarkan Özvardar, çözüm önerilerini de sıraladı. Tıpkı yetkililerin yaptığı toplantıdaki gibi “kısırlaştırma seferberliği” önerdi:  * Belediyeler birlikte çalışmıyor, koordinasyon yok. Hatta köpekleri toplayıp birbirlerinin bölgesine bırakıyorlar.  * Burada herkes birlikte hareket etmeli.  * Seferberlik şeklinde bir kısırlaştırma başlatılmalı, sürü istatistiği sınırlı tutulmalı. Yani bu durum sürdürülmeli.  ÇETEYE YAKALANDIM NE YAPACAĞIM?  Hürriyet Ankara Yazarı Tarkan Özvardar, sürünün öncelikle tepkisine mutlaka bakılması gerektiğini söyledi. Yani sadece havlıyorlarsa yürüyüş temposunu değiştirmeden, o bölgeyi terk etmek gerekiyor. Ancak eğer size doğru koşuyorlarsa yapmanız gerekenler:    AĞAÇ POZİSYONUNA GEÇ  * Hemen sakin kalarak, ağaç olun. Yani ellerinizi birleştirin, ayak uçlarınıza bakın. El hareketini köpek tehdit olarak algılar. Gözlerinin içine bakmayı da aynı şekilde. Ağaç şeklinde sakin durursanız, dolanır ve gider. Siz de yine sakin yavaş tempoyla bölgeyi terk edersiniz.  * Elinizde şemsiye varsa ya da üzerinizde bir mont ya da yelek, şemsiyeyi açın ya da montu çıkarıp, sürüye sallayın.  * Köpekler ani şekil değişikliğini kavrayamaz ve uzaklaşır.    * Eğer bir köpek gezdiriyorsanız, gerekli önlemler alınana kadar küçük havalı korna ile dolaşmanızı tavsiye ederim. O ses sürüyü uzaklaştırır.”  ISIRILDIM NE YAPACAĞIM?  Bu sorunun yanıtları da Veteriner Hekim Tarkan Özvardar’dan:  * Isırılan bölge hemen antiseptik solüsyonla temizlenmeli.  * Köpek tanıdıksa aşı karnesi sorgulanmalı.  * Küpeli sokak köpeği aşılı demektir.  * Ancak hekime mutlaka başvurulmalı, ısıran köpek aşılı hatta kendi köpeğiniz bile olsa tetanos aşısı yaptırıp, olası enfeksiyona karşı antibiyotik tedavisine başlanmalıdır.  * Aşısız köpeklerde kuduz aşısı ve tetanos hemen uygulanmalı.  ÇEVRE DOĞA VE HAYVANLARI KORUMA AMİRLİĞİ  Türkiye genelinde Emniyet bünyesinde kurulan amirliği Ankara’da ziyaret ettim. Polis İmdat hattı ya da HAYDİ (Hayvan Durum İzleme) uygulaması üzerinden gelen ihbarlar üzerine harekete geçiyorlar. Bu bölümdeki personel özel eğitimli. Hayvanlara yönelik suçlarda da, başıboş hayvanlarla ilgili sorunlarda da bu ekipler görevli. Ayrıca bu ekipler sokak hayvanlarının soğukta aç kalmalarını önlemek için gönüllü olarak besleme de yapıyor.    BARINAKLAR ÇÖZÜM MÜ?  Çıkarılan yasaya göre rehabilite edilen köpek alındığı yere bırakılmak zorunda. Zaten yeterli sayıda barınak da yok. Peki barınaklar çözüm mü ya da ne kadar kuralına uygun? Örnek barınağın nasıl olması gerektiğini gösteren Tarkan Özvardar’ın yanıtları:  * Ne yazık ki Türkiye’de genelde barınaklar toplama kampı şeklinde.  * Koşulları uygun değil.  * Çalışanları eğitimsiz, mutlaka eğitim verilmeli.  * Barınak geçici olur, üstelik bir de üzerine rehabilitasyon merkezi yazıyorlar. Üç-beş bin köpek var. O ortamda ve koşullarda neyi rehabilite edeceksin.  * Kuralları konulmalı, denetimleri yapılmalı.  BEN NE DİYORUM Benim de köpeklerimden biri küçük ırk ve artık çok yaşlı. Çip uygulamasında riskli durumlarda veteriner hekimin kararına bırakmanın önemli olduğunu düşünüyorum. Ayrıca süre mutlaka uzatılmalı. Veterinerlerde ya karne var çip yok, ya da çip var karne yok. Bu tür kararlar alınırken de işin uzmanlarıyla ve sivil toplum örgütleriyle mutlaka geniş katılımlı toplantılar yapılmasında fayda görüyorum. Diğer yandan 1 Ocak’ta köpek sahiplenenlerin, üstüne kayıtlı köpeği başkasına sahiplendireceklerin nereye başvuracakları gibi soruların yanıtları yok. Gelelim sokak hayvanlarına. Onlar da can ve dostlarımız. Ancak saldırganlıklarını önlemek, popülasyonu da kontrol altında tutmak gerekiyor. Bunun için bakanlık ve belediyeler aynı anda bir seferberlikle kısırlaştırma başlatmalıdır.",https://www.hurriyet.com.tr/yazarlar/hande-firat/adan-zye-sessiz-dostlarimiza-mikrocip-42193069
Hande Fırat,2022 biterken,"Aralık 30, 2022 06:29","Seçimle birlikte 2023’e taşıdığımız bavulun içinde, başta enflasyon ve geçim sıkıntısını kapsayan ekonomi, göçmen sorunu, uluslararası sorunlar, savaş, daha çok demokrasi, kadına ve çocuğa şiddet gibi konular var. 2022’nin son günlerine iki fotoğraf damga vurdu. Biri Cumhur İttifakı’nın, biri ise Millet İttifakı’nın iki büyük partisinin liderlerinin fotoğrafları... CUMHUR İTTİFAKI Erdoğan dün Bahçeli’ye pastalı doğum günü sürprizi yaptı. Cumhurbaşkanı Tayyip Erdoğan ile MHP Genel Başkanı Devlet Bahçeli zaten düzenli aralıklarla görüşüyorlar. Ancak bu görüşme yeni yılın son görüşmesi. Her iki isim de 2023 seçimlerine startı çoktan verdi. Yine de ana gündem maddeleri: - Seçim tarihinin öne çekilip çekilmeyeceği. - Ekonomide yol haritası,. - Dış politikadaki gelişmeler. Cumhur İttifakı’nın 2023’te tüm bu konularda hızlı bir başlangıç yapmaya hazırlandığı biliniyor. ALTILI MASA’NIN İKİ KRİTİK AKTÖRÜ Bir kare fotoğrafa yorum yapan çok oldu, “Kimine göre suratlar asık, kimine göre gergindiler”... Bu köşeyi takip edenler bilir, öyle ya da böyle “Yapılması gereken görüşme yapılacak” bilgisini daha önce vermiştim. İşte o görüşme yapıldı. Peki neden önemliydi ve tespitler neler? - İki parti arasında sorunlar yaşandı mı? Yaşandı... İki parti medya üzerinden konuştu mu? Konuştu... - İşte bu görüşme o sorunları masaya yatırmak ve medya üzerinden konuşmayı sonlandırma görüşmesiydi. - İki lider ve kurmaylarına göre: “Masa ile ilgili yapılan speküslasyonlar yanlış. Artık masadan hiç kimse ayrılamaz. Seçmen ayrılma düşüncesinde olana faturayı keser.” - İki parti arasında son dönemde yaşanan gerginliklerin konuşulması, bir ölçüde giderilmesi için bu görüşme önemliydi. Seçmenin tereddütünü de ortadan kaldırmaya yönelik adımdı. - Medya üzerinden konuşmanın sakıncaları görüldü. İki lider telefonla ya da yüz yüze daha sık görüşme kararında. - Yine iki lider kurmaylarını dikkatli olmaları konusunda uyaracaklar. -İmamoğlu meselesinin yaşattığı kırılmada, “Bir partinin içişlerine karışma” sözü de iki lider arasında açıklığa kavuştu. Akşener’in “İmamoğlu’na destek ve moral vermek, yanında olmak için gittiği, başka bir niyetinin olmadığı” anlatımının gündeme geldiği belirtiliyor. - Sonuç derseniz, adaylık hâlâ konuşulmadı. Ancak bu görüşme diğer ikili görüşmelerin kapısını açtı yorumları yapılıyor. - Altılı Masa’dan tek bir aday çıkar mı, yoksa herkes kendi adayını çıkarıp ikinci tur mu hedeflenir? Bu sorunun yanıtını ise yeni yılda öğreneceğiz. COĞRAFYA KADERDİR ZORLU DIŞ POLİTİKA İktidarın, Rusya-Ukrayna Savaşı’nda yürüttüğü denge politikası ile tahıl koridorunun açılması, Rusya-Ukrayna arası takas, ABD-Rusya istihbarat başkanlarının Ankara’da görüşmeleri gibi 2022 yılında çok önemli başarılar elde ettiğine şüphe yok. Bir yandan seçim hazırlıklarını sürdürürken, diğer yandan dış politikadaki gelişmeler 2023 yılında da önem kazanacak. Madde madde önemli başlıkları sıralamakta fayda var: - Türk-Amerikan ilişkileri nasıl gelişecek? F-16’larda sorun yaşanacak mı? Erdoğan-Biden görüşmesi olacak mı? 2023’ün cevap bekleyen kritik soruları. - Türkiye terörle mücadele konusundaki kararlılığını sürdürüyor. Suriye’ye yönelik bir kara harekâtı için hazırlık var ancak şu an için diplomasi ön planda tutuluyor. 2023’teki gelişmeler kara harekâtının akıbetini de belirleyecek. - İki yıldır Türkiye, Rusya, Suriye arasında süren istihbarat görüşmeleri Milli Savunma Bakanlıklarının da masaya dahil olmasıyla farklı bir boyuta taşındı. Terör örgütlerine karşı ortak bir mücadele verilebilecek mi? Rusya YPG’yi yanına çekme hamlesinden vazgeçebilecek mi? Esad muhalifleri sisteme dahil edecek mi? Mültecilerin dönüşü için gerekli altyapı oluşturulabilecek mi? Tüm bunlarla ilgili bir yol haritası 2023 yılında çıkabilir. Yine somut adım olmadan daha üst seviyede görüşmelerin yapılmayacağından hareketle, bu soruların yanıtları doğrultusunda masa dışişleri bakanları düzeyinde 2023 yılında toplanır. Liderler de en iyi senaryoya göre yine 2023 yılına kaldı. - Türkiye, Kuzey Irak’taki terör örgütü ile mücadelesini de sürdürmeye devam edecek. Türk güvenlik güçlerinin Irak’ta 30 kilometre derine indiği ve hat oluşturduğu bilgisini de verelim. - Rusya ve Ukrayna’nın savaşı devam ettirmek için yeterli kaynağı ve motivasyonu olduğundan hareketle, bir süre daha devam etmesi beklenen savaşın bir donma sürecine gelmesi de yine yeni yılın ikinci yarısında olabilir. Türkiye’nin iki ülke arasındaki görüşmeleri ve arabuluculuk çabaları devam edecektir. BİTİRİRKEN... Yeni yıl bitmeden son yazım. Bu nedenle ülkemize daha çok huzur, güven, güçlü ekonomi, demokrasi, sevgi ve birbirimize karşı saygı diliyorum. Herkes için dileğim ise sağlık, mutluluk, huzur, iyi yaşam şartları. Yeni yılınız kutlu olsun, sevgiyle kalın.",https://www.hurriyet.com.tr/yazarlar/hande-firat/2022-biterken-42195898
Hande Fırat,"Bir yaş daha alırken sağlık, gençlik ve güzellik!","Aralık 18, 2022 06:29","Acısıyla, tatlısıyla bir yıl daha bu ayın sonunda geride kalıyor. Hepimiz kim bilir neler yaşadık, neler kattık hayatımıza ya da neleri, kimleri geride bırakmak zorunda kaldık. Sonuçta bir yıl daha bitiyor, bir yıl daha yaş alıyoruz, alıyoruz da sağlıklı olmak, sağlıkla yaşlanmak için neler yapmalıyız? Bu kadar yoğun siyasi gündem arasında bu pazar yazısını kendimize ayırmaya karar verdim. Güzellik, sağlık, afiyeti Hürriyet Ankara Yazarı Dr. Buğra Buyrukçu ile konuştum. Doktor Ankara’da olunca doğal olarak hastaları arasında siyaset, iş dünyası, medya dünyasından isimler de var. Ben de, “Doktor bana genç görünmenin, sağlıklı yaşlanmanın, aslında yaşlanmamanın sırlarını açıkla” dedim. Elliye merdiven dayadıysanız bu konu ne yazık ki kafanızın bir bölümünde bir alarm gibi sürekli yanıyor. DOKTOR BUĞRA BUYRUKÇU’DAN HAYATİ ÖNERİLER HER 20 KİLO İÇİN GÜNDE 1 LİTRE SU  Gezmeyi, yemeyi, eğlenmeyi seviyorsanız; bazı şeylere dikkat etmek gerekiyor. İşiniz stresli ise tabii her şey daha zor. Bakın Dr. Buğra Buyrukçu neler dedi:    VAZGEÇMENİZ GEREKENLER * ‘Neden vazgeçebiliriz?’ sorusu önemlidir. Tabii doğal olarak da hemen ‘sigara ve alkolü bırak, sağlıklı beslen, stresten uzak dur’ cümlelerini duyarsınız. * Zararlı maddelerin tartışılacak bir yönü yok. Ancak günümüzde stresten uzak durmak o kadar kolay ya da gerçekçi değil. * Gerçekçi olan değiştirebileceklerimizi hemen değiştirmek. Ama ‘Nasıl yani işi mi bırakacağım, söylemesi kolay, stresten nasıl uzak duracağım’ diyorsanız, dikkat etmeniz gereken başka unsurlar var. YAPMANIZ GEREKENLER Sevgili okurlarım; aslında bunlar çoğumuzun ya tam ya eksik bildiği, uygulamada sorun yaşadığı gerçekler... Buyrukçu, 2023’e nasıl başlamamız gerektiğini anlattı: * Dengeli beslenme. Benim önerim yaşam tarzınıza uygun bir dengeli beslenme. Eğer cumartesi pazar günlerini biraz rahat geçireyim diyorsanız, o zaman geri kalan beş günde dikkatli yaşacaksınız. İki öğün ideal ve bu iki öğünün dışında bu beş gün içinde ağzınıza lokma koymayın.    * Hareket, özellikle yürüyüş şart. Belli yaştan sonra çok ağır spor önermiyoruz. Sporda da denge şart. * Su içmek şart. Her 20 kiloya 1 litre su hesabı yapabilirsiniz. * Düzenli destek tedavileri ve kişiye özel tedaviler uygulatabilirsiniz. ESTETİK UYGULAMALARDA BUNLARA DİKKAT EDİLMELİ Sevgili okurlarım, zaman zaman haberlerde yanlış yapılan işlemler sonucu yaşananları görüyoruz. Özellikle botoks ve merdiven altı işletmeler, uygulamalar için “0549 833 38 33” numaralı ihbar hattı kuruldu. Bu konuda Dr. Buğra Buyrukçu’nun çok önemli uyarıları oldu: * Estetik uygulamalar için uzman hekimlere gitmek birinci şart. Plastik cerrahlar, dermatologlar ve medikal estetisyenler. * Doktor olmayan kişilerden, kuaförlerde ya da güzellik salonlarında bu tür uygulamaların alınması zararlıdır. * Her şeyden önce doktor olmayanlar legal yoldan malzeme alamaz. Bir anlamda kaçak malzeme kullanmak zorunda kalırlar. * Bu tür malzemelerin zaman zaman basında gördüğümüz gibi yan etkileri ve alerjik reaksiyonları çok yüksektir. * Yüzünüzde kalıcı hasara neden olabilir. Damara denk gelirse kalıcı felç ortaya çıkarabilir. * Hasta kullanılan ürünün şişesine kanmasın. Aynı şişeyi yapıyorlar ancak içerik aynı değil. * Kurulan ihbar hattı, bizim için çok anlamlı. Burada en çok dikkat edeceğimiz konu, merdiven altı yerlerin denetlenmesidir. Beni endişelendiren şey ise asılsız ihbarlar nedeniyle doktorların denetlenip, asıl denetlenmesi gereken yerlerin denetiminin yapılmamasıdır. ARTIK ERKEKLER DE BOTOKS YAPTIRIYOR Botoks, dolgu ve güzellik ile genç görünmek uğruna yaptırılan, yaptırdığımız bir sürü işlem var. * Herkes güzel görünmek ister, istiyor. Kadınlar kadar erkekler de meraklı. * Erkekler de botoks ve dolgu yaptırıyor. * Siyasiler ve bürokratlar da... AMAN DİKKAT KAFANIZA GÖRE VİTAMİN ALMAYIN Düzenli destek ya da kişiye özel tedavilerin uzman doktorlarca yapılması şart. Çünkü kan testiniz, yaşam tarzınız, hastalıklarınız, kullandığınız ilaçlar doktor tarafından değerlendirilmeli: * Hekimin yapacağı değerlendirmeye göre ozon terapi, damar yolundan vitamin gibi uygulamalarla hücre yaşlanması engellenebilir. * Amaç hücre yaşlanmasını engellemek, geciktirmek. Hücre yaşlandıkça hem bazı maddeleri üretemiyor hem de bir anlamda temizlik yapamıyor. * Burada en önemli olan konu kafanıza göre vitamin almamak. Kan testi yapılmadan, doktorunuz önermeden vitamin almayın. İçeriğini bilmediğiniz vitaminler yarardan çok zarara neden olabilir. * Vitaminin son yıllarda damar yolundan alınması, özelikle emilim sorunu yaşanmaması için tercih nedeni. KIRIŞIKLIK NEDEN OLUYOR? Her gün aynaya bakanlar, kaz ayaklarını kafasına takanlar, temel soru bu. Kırışıklıklar neden oluyor? Yanıt ve öneriler Dr. Buyrukçu’dan: * Ana sebep kökhücre miktarının azalmasıdır. * Kökhücre; kolajen, elastin, hyalüronik asit üretir. Bunu üreten kökhücre azalınca da yaşlanırız. * Bu menopoz döneminde daha hızlı olur. * Tüm bunlara yanlış beslenme, hareketsizlik, stresi eklerseniz hızı, süreci, miktarı hızlandırmış olursunuz. * Şekersiz yani light içeceklerden de uzak durmak gerekir. * Düzenli uyku şart. * Aşırı makyajdan uzak durulmasını tavsiye ederim.    DÜNYADAKİ YENİ UYGULAMA LAZER Dünya, lazer uygulamasını son yıllarda sadece güzellik için değil sağlık için de kullanıyor. Aşil Tendiniti’nden bağımlılık tedavisine, Alzheimer hastalığından kemik kırıkları, yanık izlerine kadar. İnsan kökhücrelerini olumlu yönde etkileyebildiği, lazerle aktive edilen kökhücrelerin dokuyu yenilediği biliniyor. Dr. Buğra Buyrukçu’ya özellikle ABD başta olmak üzere birçok ülkede birçok alanda kullanılan lazeri de sordum: * Lazer kullanımı için illa hasta olmamız gerekmiyor. Detoks amacıyla da kullanılıyor. * Bunun yanı sıra bizim görmediğimiz ama damarlar içerisinde veya organlarda onarılması gereken bölgelerde etkili oluyor. * Hücrelerin enerji odaklarının artması ve daha sağlıklı ve genetik anlamda daha iyi hücrelerin oluşturulmasına da yardım ediyor. Böylece genç kalmayı sağlıyor. * Hastalıklara karşı korumada da etkili sonuçlar verebiliyor. Bu kapsamda kanserden tutun birçok hastalığa kadar da kullanılabilme özelliği bulunuyor. * Uygulamayı alan kişi hiçbir ağrı ve sızı hissetmiyor. Faydalarını hemen de görebiliyor ama ortalama 3 ila 6 ay içerisinde faydalar daha net bir şekilde ortaya çıkabiliyor. DOĞALLIK MI YOKSA ‘GERGİN’ YÜZLER Mİ? Bana sorarsanız herkesin zevki ayrı olabilir. Ancak sohbetlerde “bütün kadınların birbirine benzediği” eleştirisini çok duyuyorum. Bakın bu konuda Buyrukçu neler söyledi: * En büyük hata arkadaşınıza güzel olanı kendinize yaptırmaya kalkmaktır. * Bazen hastalar, arkadaşına ya da bir sanatçıya güzel olanı mutlaka kendine de yaptırmak istiyor. Doğru değil. * Her kadına ya da erkeğe altın oran özel olarak belirlenmeli ve ona göre uygulanmalı. * Günümüzde hemen herkes, sanatçısından siyasetçisine genelde doğal uygulamaları tercih ediyor. * Hatta botoks yerine geliştirilen farklı yöntemler de isteniyor. Yani vücuda yabancı madde zerk etmeden, cildin kendisini hareketlendirecek tedaviler. Örneğin cilde uygulanan akupunktur iğnesi ile cilt harekete geçirilebilir. * Cildin içine kök hücreyi destekleyecek mineral ve vitaminler verilebilir. * Lazer de yapılabilir. AYNA AYNA SÖYLE BANA... “Güzellik her yerde hoş karşılanan bir misafirdir” demiş Goethe... Misafir de olsa durum ortada, belli ki hepimiz o misafirin peşindeyiz. Peki bir doktora göre güzellik ne? Buğra Buyrukçu, “Benim için sadece cildinin ve yüzünün güzel olması anlamı taşımıyor. Aynı zamanda da cilt yapısının, cildi besleyen damarların sağlıklı olması, ciltte toksinlerin birikmemesi veya biriken toksinlerin çok hızlı atılması anlamına geliyor. Tüm bunları gerçekleştirmek asıl güzelliği oluşturuyor” dedi. SİYASİLER GENÇ VE DİNAMİK GÖRÜNMEK İSTİYOR * Siyasilerin amaçları seçmenlerine, takipçilerine genç ve dinamik görünmek. * Ancak bir başka istekleri daha var, ‘Yapılan işlemin doğal olması, yani çok belli olmaması.’ * Ayrıca yoğun tempoya ayak uydurmak için, düzenli destek tedavileri alan siyasiler de var. ARKADAŞINIZIN DİYETİNİ UYGULAMAYIN * En büyük yanlışlardan biri arkadaşın diyetini alıp uygulamak. * Kan tahlili, doktor kontrolü olmadan diyet uygulanmamalı. * Zayıflamak için doktorun yürüttüğü süreç de bir tedavidir. * Her hastaya özel olarak düzenlenmeli. * Kalıcı zayıflamada bağırsak duvarının sağlığı önemlidir. * Zayıflar zayıflamaz program bırakılmaz. * Doktor gözetiminde bazı destek ürünler, vitaminler kullanılabilir. Böylece bir daha kilo almanız engellenir.",https://www.hurriyet.com.tr/yazarlar/hande-firat/bir-yas-daha-alirken-saglik-genclik-ve-guzellik-42189286
Hande Fırat,Hani ılımlıydılar? Onlar hiç değişmedi,"Aralık 27, 2022 06:29","Bu sözler BBC tarafından 2022 yılında dünyanın en ilham veren ve etkili 100 kadınından birine, Afgan gazeteci Zahra Joya’ya ait. Angelina Jolie’ye verdiği röportajda bu sözleri söyledi. OKUMAK İÇİN ERKEK GİBİ GİYİNDİ Zahra Joya, Taliban yönetimi altında okula gidebilmek için altı yıl boyunca “Muhammed” adını kullandı. Erkek gibi giyindi. 2001’de Taliban devrildiğinde kendi adıyla okula geri dönebildi. 2011’de ise gazeteci olarak çalışmaya başladı. Afganistan’ın ilk feminist haber ajansı olan ‘Rukhshana’yı kurdu. Bu adı neden seçtiğini şöyle anlatıyor: “- Rukhshana kırsal kesimde 2015 yılında Taliban tarafından öldürülen 19 yaşında bir kızdı. - Onu unutmamak için bu haber ajansını kurdum.” 2021’de Afganistan’dan ayrılarak İngiltere’ye yerleşen Joya, Trump yönetimini de Afgan kadınlar olmadan müzakere yürüttüğü için şu sözlerle suçluyor: “Çok geçmeden Afgan kadınların taleplerinin ABD ve müttefikleri için çok da önemli olmadığı anlaşıldı.” HEP BİRLİKTE KANDIRDILAR Çok acı değil mi? Önce ılımlı numarası yaptılar, hatta “ılımlı” olduklarına da başta ABD olmak üzere o güçler bizi inandırmaya çalıştı. Oysa Taliban’ı ve zihniyetini dünya tanıyordu, tanıyor. Değişmeyeceklerini ve bir süre sonra yine aynı olacaklarını bilmek gerekiyordu. Afganistan’da kadın olmak, kız çocuğu olmak, hatta çağdaş kafalı insan olmak çok zor. Haklarını, umutlarını, özgürlüklerini kaybeden başta Afganistan olmak üzere dünya üzerindeki tüm kadınların bir an önce özgürleşmesini diliyorum. Taliban vb zihniyetindekilerin de yönetimlerden uzaklaşmalarını istiyorum. MEMUR VE EMEKLİLER HAKLI BİR BEKLEYİŞ İÇİNDE İŞÇİ temsilcileri yeterli bulmasa da asgari ücret 8 bin 506 lira oldu. Zam oranı yüksek, ancak haklı olarak vatandaş enflasyon ve yeni yıl zamlarıyla bu rakamın kısa sürede erime olasılığından endişeli. Diğer yandan memurlar ama özellikle de emekliler beklenti içinde. Özellikle en düşük emekli maaşı yeni belirlenen asgari ücretin çok altında. - Memur ve memur emeklisi maaşlarının belirlenmesinde enflasyon oranları temel faktör. - Haziran ayından bu yana 5 aylık enflasyon yüzde 14.04. - Toplu sözleşme gereği memur ve memur emeklileri ocakta yüzde 8 zam alacak. 5 aylık enflasyon farkıyla birlikte rakam yüzde 15’e çıkıyor. Buna 3 Ocak’ta açıklanacak olan aralık enflasyon oranı da eklenecek. Bununla birlikte yüzde 17-18 arası bir zam hesaplanıyor. - Bir de Cumhurbaşkanı Erdoğan’ın inisiyatifiyle ek zam yapılması bekleniyor. Geçen yıl enflasyon farkı artı toplu sözleşme zammının üzerine yüzde 2.5 eklenmişti. - İşçi ve Bağ-Kur emeklilerine ise enflasyon farkı doğrudan veriliyor. Yukarıdaki hesaptan yola çıkarak, bu oran yüzde 17-18 olabilir. - En düşük emekli aylıkları 3 bin 500 TL’ye tamamlanarak ödeniyor. YENİ BİR DÜZENLEME GEREKLİ Günümüz koşullarında 3 bin 500 lira ile geçinmek imkânsız. Bu nedenle yapılan açıklamaları da dikkate alarak en düşük emekli aylığıyla ilgili yeni bir düzenleme yapılması şart görünüyor. Hem memura hem emekliye refah payı da koşullara göre belirlenmeli. Devlet açısından kolay olmadığını tahmin edebiliyorum ancak özellikle dar gelirli vatandaş için bu koşullarda yaşamak zor. Burada enflasyonla mücadelenin önemi bir kez daha öne çıkıyor. Umarım 2023 ekonominin düzlüğe çıkmaya başladığı yıl olur. Umarım dar gelirli vatandaşlarımız yeni yılda rahat bir soluk alabilirler.",https://www.hurriyet.com.tr/yazarlar/hande-firat/hani-ilimliydilar-onlar-hic-degismedi-42194122
Hande Fırat,Gökyüzü 2023 için neler söylüyor?,"Ocak 01, 2023 07:03","SEVGİLİ okurlarım; Mutluluklar, büyük acılar, kayıplar, kahkahalar, hayal kırıklıkları, gözyaşları, rutinlerle kısacası iyisiyle kötüsüyle, acısıyla tatlısıyla bir yıl daha bitti. Bugün 2023’ün ilk günü. 2023 ülkemize de sizlere de iyi gelsin. Mutlaka yine bazen koşacağız, bazen yürüyeceğiz, bazen halimiz olmayacak, bazen ise ağlayacağız. Misafir olduğumuz bu hayatta bu pazarı 2023’e ayırdım.  *  Âşık olduğumuzda, hüzünlendiğimizde, dilek tutmak istediğimizde hatta içten bir duada başımızı semaya çeviririz. Yıldızlara bakar, düşler, düşünür dururuz. Yıldızlar kimimiz için de yol göstericidir. Peki yıldızlar 2023 için neler söylüyorlar? Astrolog Dinçer Güner ile 2023’ü biraz politik, biraz ekonomik açıdan konuştum. Bakın neler söyledi:    * Türkiye Akrep burcu bir ülke ve Akrep burcunun olduğu yerde huzurdan kolay kolay söz edemeyiz.  * Seçimler hakkında daha net konuşabilmek için seçim tarihinin açıklanması ve zamanı net bilmemiz gerek.  * Eğer nisan-mayıs aylarında seçime girersek ki bu aylarda güneş ve ay tutulmaları ile seçime gireceğiz demektir, o zaman büyük önem kazanıyor. Çünkü tutulmalar her zaman önemli yol ayrımlarına ve kavşaklara işaret eder. Bu tutulmalardan bir tanesi 29 derece Koç burcunda olacak, bir diğeri ise 14 derece Akrep burcunda. 29 dereceler astrolojik olarak tamamlanmama, sonuca ulaşamama ile ilgilidir.  EKONOMİ 2022’DEN DAHA ZOR DEĞİL AMA... * Genelde Satürn-Balık süreçleri tarihte ekonomik buhranlarla geçmiş. Fakat bu sefer küçük bir fark var. Bolluk, bereket, şans ve talih gezegeni olan Jüpiter parayı temsil eden Boğa burcuna geçiş yapacak ve Satürn ile de güzel kontaklar kuracak. * Beklenen büyük bir buhran olmamakla beraber, yine de aşırı rahat bir ekonomik sene demek zor. * Bu seneden daha zor olmaz ama büyük bir rahatlıkta beklememek gerek. En azından Boğa-Akrep tutulmaları bitmeden zor. Boğa-Akrep tutulmaları da 2023’ün sonunda bitecek.  2023 DÜNYA AÇISINDAN PEK SEVİMLİ OLMAYACAK * 2023 açıkçası bu konuda pek sevimli değil gibi gözüküyor. * Vatikan- İsrail ilişkisi tam bir Satürn-Balık döngüsü yaşayacak. Belki aralarındaki ilişkiyi ve bu ilişkiyi oluşturan maddeleri yeniden gözden geçirebilirler. * Ama Rusya- Almanya ise biraz daha farklı bir dinamiğe sahip olabilir. İlla bir 3. Dünya Savaşı’na işaret demek değil ama diğer yandan da bambaşka astrolojik göstergeler, 2023- 2024 senesinde dünyada ülkelerarası sınırların yeniden çizilebileceği bir sene olacağına işaret etmekte. DÜNYAYI SU KRİZİ BEKLİYOR * Satürn kısıtlama demek ise; bu dönem sular ve denizlerle ilgili sıkıntılar, kısıtlanma, su kullanımının azaltılmasına yönelik uygulamalar söz konusu olabilir. Suyun azalması, suların kirlenmesi, suların çekilmesi, su ile ilgili krizler meydana gelebilir. * Mart ayında Pluton Kova burcunda geçiş yapacak ve 2043 senesine kadar seyahat edecek. Kova hava elementi bir burç ve iklimle de yakından ilişkili. Pluton değişim, dönüşüm ve güç kazanmak olduğu kadar önce yıkar, sonra düzen kurar.  SATÜRN KOVA’DAN ÇIKIP BALIK BURCUNA GİRECEK Sevgili okurlarım aslında yılın en çok konuşulan geçişlerinden biri yaşanacak. Satürn Kova burcundan çıkarak, 7 Mart’ta Balık burcuna girecek. Üstelik 25 Mayıs 2025’e kadar orada kalacak. Dinçer Güner bunun ne demek olduğunu ve olası etkilerini de anlattı: * Astrolojide Balık burcu, denizler, deniz taşıtları, uyuşturucular, her türlü bağımlılık yapan maddeler, ruhsal yönü güçlü kişiler, enerji çalışmaları yapanlar, terapistler, değirmenler, sulak yerler, balık havzaları, alkol ile ilgili konular, halk sağlığı, halkın nevrozları ve psikolojisi, cezaevleri, hastaneler, ezilenler, film endüstrisi, okyanuslar, su kaynakları, büyük hayır işleri, organizasyonlar, manastırlar, toplumsal hareketler, kolektif bilinç, sosyalist hareketler, biyokimyasal maddeler, gazlar, ilaç sektörü, gaz kaçakları, siyasi istikrarsızlık, ekonomik buhran, büyük dolandırıcılık şebekeleri, tarikatlar, örgütleri sembolize eder. * Dünyada uyuşturucu ve alkol kullanımına ilişkin yeni yapılandırmalar, kurallar, uygulamalar gündeme gelebilir. Dev uyuşturucu operasyonları yapılabilir bu dönemde ve çok ses getirebilir. * Yine cezaevleri, huzurevleri gibi yerlerde yaşam standartlarını yükseltecek çalışmalar da yapılabilir. * Faili meçhul cinayetler, faili meçhul olaylar meydana gelebilir bu dönemde. * Dünyada inanç ve dini konularda yönetimi benimseyen ülkelerde artışlar olmasını bekleyebiliriz. * Bu dönemde sahte gurular, sahte peygamberler ortaya çıkabilir. Ya da yeni dini reformlar- hareketler, yeni siyasi ideolojiler oluşabilir. * Satürn Balık burcunda iken, 1995 senesinde deli dana hastalığı ortaya çıkmış. 2023’te meydana gelecek olan tutulmaların 2 tanesinde yine sığırlar ve büyükbaş hayvanlarının zarar görmesine dair işaretler var. Acaba yine deli dana hastalığı mı ortaya çıkacak ya da sığırlardan bulaşabilen başka bir hastalık mı gündeme gelecek, yaşayıp göreceğiz.  BİZLER DÜNYAMIZIN MİSAFİRLERİYİZ  Sevgili okurlarım... Bir gözünüzle yıldızları takip ederken, dünyamızda, etrafımızda tüm olanlardan yola çıkarak ruh sağlımızı da korumamız gerekiyor.  Bakın çok sevgili Gülseren Budayıcıoğlu, “Yepyeni bir ruh haliyle uyanabilmek için” neler önerdi:    * Sabah ilk uyandığınızda, hâlâ hayatta ve sağlıklı olduğunuzu, nefes alabildiğinizi ve çok güzel bir dünyanın sizi beklediğini mutlaka hatırlatın kendinize.  * Bizler diğer tüm canlılarla birlikte dünyamızın misafirleriyiz. ‘Bu misafirliği ve sayılı günleri, kendimize en iyi şekilde yaşatabiliyor muyuz acaba’ diye sormalıyız kendimize.  * Yaşadığımız sürece hayatın irili ufaklı dertleri ve sorunları hiç bitmeyecek. Binlerce yıldır bu misafirliği bitip gidenlerin de farklı dert ve sorunları vardı. Onlar gitti ama çoğu giderken ‘keşke...’ dedi. Yani yaptıklarından çok yapmadıkları için üzüldüler.  * Bizler toplum olarak Batılı insandan çok farklıyız. Biz öncelikle huzurlu olmak isteriz. Eğer içimizde o huzuru, o güveni, onaylanmayı hissedemiyorsak, mutluluklarımız yarım kalır.  * Her ne kadar son zamanlarda birbirimizle şiddete kadar varabilen kavgalar etsek de, bizim insanımızın ruhu her zaman barıştan, sevgiden, merhametten, paylaşmaktan ve huzurdan yanadır. BARIŞMANIN ÖNEMİ * Önce kendimizle, sonra da birbirimizle barışmadan, birbirimizi onaylamadan, kabul etmeden, sevdiğimizi hissettirmeden içimizdeki öfke hiç dinmeyecek. Öfke ise her zaman şiddete yataklık eden bir duygudur. * Öfkenin, şiddetin panzehiri, başkalarına göstereceğimiz içten bir tebessüm, içten bir saygı ve sevgidir. * Suçluluk duyuyorsak kendimizi borçlu, öfke duyuyorsak alacaklı hissederiz. Oysa iyisiyle, kötüsüyle, birbirimizi yargılamadan kucaklayabiliriz. * Bunun için önce kendimizle barışmalıyız ki, başkalarını daha kolay affedelim, çevremizdeki canlı cansız her şeyi sevip sayabilelim.  SEVİLMEYENLERİN GÖZLERİNİN IŞIĞI SÖNÜK OLUR... * Sevilmeyen insanların gözlerinin ışığı sönük olur. Bu dünyada bizimle birlikte yaşayan başta insan olmak üzere tüm canlılara göstereceğimiz saygı ve sevgi, bize gerçek bir mutluluk olarak geri döner. Bunu ta gönüllerimizde hissedersek, işte en çok da o zamanlar ,‘İyi ki varım, iyi ki yaşıyorum’ diyebiliriz. Gözlerimiz tam da o zaman etrafa ışık saçar. * Işıklı yıllar Türkiyem!  ALIN BOYA KALEMLERİNİ ZİHİN HARİTANIZI YAPIN   Bedenimize iyi bakmamız, sağlığımız için şart. Aynı zamanda beynimize de... O yüzden yeni yılda bir yaş daha alırken, beynimiz için yapmamız gerekenleri de AyThink’in kurucuları Aykut Açkalmaz ile Yasin İkizoğlu anlattı:    * Zihin haritaları öğrenmek: Bir zihin haritası, uzun bir monoton bilgi listesini, beyninizin doğal iş yapma şekline uygun olarak çalışan, renkli, akılda kalıcı ve son derece düzenli bir şemaya dönüştürebilme sistemidir. Tony Buzan’ın kitaplarında zihin haritalarını öğrenmek ve birçok ücretsiz zihin haritasının dijital aracına internetten ulaşmak mümkün. Ama en güzeli kendi boya kalemleriniz ile kendinizin yaptığı haritalar olacaktır.    * Go oyunu öğrenmek: Japonların “İgo”, Çinlilerin “WeiQi”, Korelilerin “Baduk” ve bizim de diğer Batı ülkeleri gibi “Go” olarak isimlendirdiğimiz oyun, birisi siyah diğeri beyaz olmak üzere iki rengi temsil eden iki oyuncu tarafından sıra ile oynanır. Dikkat, odaklanma ve stratejik düşünme gibi konularda gelişim sağlar.  FOLKLORİK BİR DANS ÖĞRENİN * Dans öğrenmek: Karadeniz veya Kafkas yöresi gibi hareketli folklorik bir dans öğrenin. Karmaşık hareketler yapmak beyni geliştirir. Gençlik Spor Müdürlükleri’nin, belediyelerin ve derneklerin açtıkları kurslar herkesin ulaşabileceği yerler. * Beden perküsyonu öğrenmek: Beynimizin sağ, sol loblarını çalıştırabilmeye yardımcı olur. Algılarımızı geliştirmek ve birbirimizle sosyalleşmek için eğlenceli sanatsal bir araçtır beden perküsyonu. Zekâmızı geliştirir, hayatı, ilişkilerimizi doğru zaman ritmi ile daha kaliteli hale getirir. Çalışmalar sırasında mutluluğu etkileyen ‘endorfin, serotonin’ salgılanır. * Mümkünse bir enstrüman çalmayı öğrenmek: Bu etkinliği elbette bir müzik dersi alarak yapmak mümkün ama belediyelerin ve kültür derneklerinin ücretsiz verdiği müzik dersleri ile de öğrenebilirsiniz. * Nietzsche’nin dediği gibi “Nedenleri güçlü olanlar nasıllarını bulurmuş.” Siz de beyninize yatırım yaparak, nörodejeneratif hastalıkları erteleyebilirsiniz. BİTİRİRKEN... * Sevgili hocam Sanatçı Hüseyin Arıcı’nın tüm öğrencilerine gönderdiği mektuptan bir parça ile bitirmek istiyorum. Bir çerçeve içine bir omurgasızı yerleştiren Arıcı şöyle diyor:    “Hayatınızda sorunlar yaratıp güzel canınızı sıkan, güzel olmanın ve güzel görmenin önemini kavrayamamış insanların ruhunu temsilen bu omurgasız, bu çerçevenin içinde duruyor. Karanlığı size de bulaştırmaya çalışanlarla her karşılaştığınızda bunu hatırlayın. Suçsuz, günahsız minik bir omurgasızla özdeşleşen bu insanların, aslında bu canlının varlığının önemi kadar bile yaşamınızda yeri olmadığını düşünün. Bu insanların hayatınızda bir avuca bile sığmayan varlıklarını düşünüp, büyütmeyiniz.” MUTLU, HUZURLU, SAĞLIKLI SENELER TÜRKİYE’M!",https://www.hurriyet.com.tr/yazarlar/hande-firat/gokyuzu-2023-icin-neler-soyluyor-42196755
Hande Fırat,Geçen yılın en dikkat çeken olayı... Esir takasının nefes kesen hikâyesi,"Ocak 03, 2023 06:29","Geçen yılın en dikkat çeken olaylarından biri eylül ayında Türkiye arabuluculuğu ile yapılan Rusya ve Ukrayna arasındaki esir takasıydı. Önce basına yansıyan ve kamuoyu önünde gerçekleşen bölümleri bir hatırlayalım: - Dünya esir takasını 2022’nin eylül ayında Cumhurbaşkanı Erdoğan’ın Amerikan PBS kanalına verdiği röportajdan öğrenmiş; Cumhurbaşkanı, Türkiye’nin 200 kişilik esir değişimi görüşmelerinde önemli bir rol oynadığını söylemişti. - Erdoğan ertesi gün de (22 Eylül 2022) New York’taki Türkevi’nde gazetecilere yaptığı açıklamada “Rusya Devlet Başkanı Vladimir Putin ve Ukrayna Devlet Başkanı Volodimir Zelenski ile yürüttüğüm diplomasi trafiği sonucunda Rusya ve Ukrayna arasında 200 savaş esirinin mübadelesi bugün yapıldı” demişti. - Ukrayna, Rusya ve ABD başta olmak üzere birçok ülke Türkiye’ye teşekkürlerini iletti. - Karşılıklı esir takasının en can alıcı bölümü ise aralarında Ukraynalı Azov Taburu askerleri ve komutanları ile Ukrayna Parlamentosu’ndan Rusya yanlısı olarak bilinen Yaşam İçin Muhalefet Partisi’nin Başkanı Viktor Medvedçuk’un da bulunmasıydı. - Bu esir değişimi, 24 Şubat’ta Rusya’nın savaşı başlatmasından bu yana yapılan en geniş kapsamlı esir değişimi oldu. NEFES KESEN TAKAS Şimdi gelelim 2022’ye damgasını vuran esir değişiminin nefes kesen perde arkası hikâyesine... - Talep Ruslardan geldi, Ukraynalılar da kabul edince görüşmeler Türkiye’de Ankara’da Milli İstihbarat Teşkilatı’nın ev sahipliğinde yapıldı. Karşılıklı pazarlıklar süre aldı. - ‘X Günü’ yani takas günü gelince; Ruslar Azov Taburu’ndan 5 yöneticinin Türkiye’de kalması şartını ileri sürdü, Ukrayna da kabul etti. ESİR TAKASI ANKARA ESENBOĞA’DA OLDU - Esir değişimi adeta filmlerdeki gibi oldu. - Bir üst düzey kaynağın anlatımıyla, “Olağanüstü hareketler dikkat çekmemek için olağan yerlerde yapılır” tezinden hareketle; X Günü Ankara Esenboğa Havalimanı’na Rusya ve Ukrayna’dan peş peşe birer uçak indi. - Ukrayna’dan gelen uçakta Yaşam için Muhalefet Partisi’nin Başkanı Viktor Medvedçuk vardı. - Rusya’dan gelen uçakta ise Azov Taburu’nun 5 yöneticisi. - Uçaklardan indikten sonra, Türk istihbarat yöneticilerinin de gözetiminde, Rus uçağına Ukraynalı yetkililer, Ukrayna uçağına ise Rus yetkililer girdi. Hem kimlik kontrolü ve doğrulama hem de sağlık kontrolü yapmak için. - Milli İstihbarat Teşkilatı’nın başından sonuna yürüttüğü süreçte, takas sorunsuz gerçekleşti. - Azov Taburu komutanları o günden beri Türkiye’nin misafirleri. - İki taraf da o günden beri anlaşmayı ihlal etmiyor. BİTİRİRKEN... - Ne yazık ki savaş hâlâ sürüyor. Ancak Türkiye’nin arabuluculuğunda gerçekleşen esir takası da oluşturulan Tahıl Koridoru da hem savaşan taraflar açısından hem de tüm dünya açısından önemli adımlardı. Ayrıca bu adımlar, iki tarafın gerektiğinde aynı masaya oturabileceğini ve konuşabileceğini göstermesi açısından da büyük bir umut. Mesele artık savaşın ne zaman biteceği... Uzmanlara göre her iki tarafın da savaşı devam ettirmek için hâlâ yeterli kaynağı ve motivasyonu var. Zelenski saldırıya devam etmese Ruslar mevcut durumu “donmuş hat” olarak kabul etmeye daha yakın. Yine üst düzey uzmanlara göre ne yazık ki birkaç ay daha, savaşın bu şekilde sürmesi bekleniyor. Ne zamana kadar sorusunun yanıtı ise şu: “Bir momentum anına gelip çatışmalar bir noktada donana kadar.” Tabii sadece bu değil, aynı zamanda ABD başta olmak üzere Batı’nın da tavrı mutlaka belirleyici olacaktır.",https://www.hurriyet.com.tr/yazarlar/hande-firat/gecen-yilin-en-dikkat-ceken-olayi-esir-takasinin-nefes-kesen-hikayesi-42197743
Hande Fırat,‘Kobani mi kaldı’nın şifreleri ve bundan sonrası,"Aralık 23, 2022 06:29","Bu nedenle bu yazımı o konuşmanın şifrelerine ayırıyorum. Cumhurbaşkanı Erdoğan, terör örgütünün; İstanbul Taksim saldırısının ardından, TSK başta olmak üzere güvenlik güçlerinin terör örgütüne yönelik büyük operasyonu sonrasında şu sözleri söylemişti: “Terör, Suriye’nin kuzeyinden kaynaklanıyorsa Suriye’nin kuzeyinde bitiriyoruz. Kobani bitti ya, neyi yapamazsın? İdlib’de, Kobani’de gereken tedbirlerimizi her an alıyoruz, bundan sonra da alacağız.” 60 KM DERİNLİKTE EN KRİTİK HEDEFLER VURULDU Kasım 2019’da ABD ve Rusya ile yapılan anlaşma terör örgütü PYD/YPG unsurlarının Türkiye sınırlarından 20 mil yani yaklaşık 30 kilometre aşağı indirilmesiydi. Aradan geçen üç yılda iki ülke de buna uymadı. Türkiye’nin “Terörü kaynağında bitirme” konsepti ile yürüttüğü kararlı mücadele nedeniyle terör örgütünün ele başları yani Kandil saldırı emri verdi. Taksim saldırısı tüm hainliğinin yanı sıra aynı zamanda da ekonomik saldırıydı. İşte o saldırıya Türkiye tüm güvenlik güçleri ile çok ağır yanıt verdi, bu yanıt aynı zamanda sözde devletleşmeye çalışan terör örgütünün beslendiği ekonomik altyapıya yönelik bir imha hareketiydi: - TSK, sınırı geçmeden daha önceden belirlenen hedefleri vurdu. - Başta istihbarat teşkilatı olmak üzere güvenlik güçlerinin tamamının katıldığı operasyonda SİHA’larla tam 60 kilometre derine inildi. - Cumhurbaşkanı’nın “Kobani mi kaldı ya?” sözlerinin ardındaki gerçek ise şu: 60 kilometre derinde terör örgütünün: ASKERİ OPERASYONLARI ZORUNLU KILAN SAHA GERÇEKLERİ Artık klişeleşti ama tekrarlamakta fayda var. Türkiye’ye 2013-2016 yılları arasında eşzamanlı olarak adeta kan kusturan DEAŞ ve PKK terör örgütlerine yönelik Türkiye yeni konseptini devreye soktu: “Terörle kaynağında mücadele.” Bu yeni konseptin iz düşümleri, iç siyasette, dış politikada ve istihbarat diplomasisinde gerçekleşti ve gerçekleşmeye de devam ediyor. Türkiye’nin temel güvenlik stratejisini şöyle özetleyebiliriz: - Irak ve Suriye sınırlarında terörist geçişkenliğini tamamen bitirmek üzere 20 mil yani yaklaşık 30 kilometre derinliğinde kesintisiz koridor oluşturmak. - Oluşturulan koridorun devamlılığını sağlamak. Bu konseptin ve mültecilerin doğal olarak iç politikaya da yansımaları var. Ağırlıklı olarak milliyetçi görüşün hâkim olduğu siyasi partiler de “Suriyelileri hemen göndereceğiz ya da Esad ile görüşülsün ve bu iş hemen çözülsün” bakış açısı uzun zamandır hâkim. Bunun için Esad ile görüşmenin yollarını arayan siyasi partiler de var. Mevcut iktidar da iktidar olmak isteyen siyasi partiler de mültecilerin ülkelerine dönmesini istiyor. Bu normal. Ancak, “Türkiye askeri harekât yapmadan, diplomasiyi öne çıkarsın” söylemi saha ve uluslararası gerçeklere uygun değil. Nedenlerini sıralayalım: - Suriye’de şu an Şam yönetimi topraklarına hâkim değil. ABD, Rusya, İran, PYD/YPG ve doğal olarak Türkiye’nin kontrol ettiği bölgeler var. - İsrail zaman zaman sahaya giriyor. Hizbullah’a destek veren İran unsurlarını bombalıyor. DERT BAŞKA... - Şam rejimi her ne kadar ara ara af yasaları çıkarsa da muhaliflerin dönmesini istemiyor. Çünkü Sunni ağırlığı olan muhalifleri şu an için değerlendirebileceği bir alan yok, güç kazanmalarını da istemiyor. - Daha evvel konuya tam da bu pencereden bakan Rusya, Ukrayna savaşı sonrası bu tutumunu değiştirse de, Esad’ın kendi inisiyatifinden çıkmasını istemiyor. - Şia yayılmacılığı üzerinden Suriye’de alan kazanan İran ise Sunnileri özellikle de ÖSO’yu tehdit olarak görüyor. TERÖR ÖRGÜTÜNE KARŞI ŞAM-ANKARA ARASINDA ORTAK OPERASYON GÜNDEME GELDİ AMA... - Şam ve Ankara arasında birkaç yıldır süren arka kapı görüşmelerinde PYD/YPG’ye ortak operasyon yapma konusu gündeme geldi. Ancak hem Esad’ın gücü yetmedi hem de masada bulunan Rusya buna sıcak bakmadı. - Amerika tarafından özel olarak silahlandırılarak, eğitilen 50-60 bin teröristten oluşan YPG/PYD hem Amerikalılar hem de Ruslar tarafından yok sayılamıyor. Ne yazık ki söz konusu ülkeler bu gücü kendi tarafına çekmeye çalışıyor. ASKERİN GÜVENLİ BÖLGEDEN ÇEKİLMESİ YENİ MÜLTECİ AKINI DEMEK Bu koşullarda Türk askerinin kendi oluşturduğu güvenli bölgeden çekilmesini istemek demek, bırakın 3.5 milyon Suriyelinin geri gönderilmesini, İdlib’den 3.5 milyon mültecinin daha gelmesine neden olacaktır. Kısacası Dimyat’a pirince giderken, evdeki bulgurdan da olunacaktır. YENİ KONSEPTİN VE ÜÇLÜ GÖRÜŞMELERİN ÖNEMİ Bu nedenle Türkiye’nin iki yıldır uyguladığı “terörü kaynağında bitirme” konsepti sürecek. Bir yanda güç kullanma ve dinamik süreç yaşanırken, bir yandan da Türkiye, Suriye ve Rusya arasında birkaç yıldır devam eden ve son zamanlarda hızlanan arka kapı diplomasisinde elde edilecek sonuçlar neticesinde, askeri ve diplomatik üçlü görüşmeler de gündeme gelecek. Gelelim bu görüşmelerden gerçekçi beklentilere: - Amaç o üçlü masada sahaya uygun gerçekçi çözümler bulmak. - Cumhurbaşkanı’nın bir anlamda resetleme politikasıyla başlayan “görüşme” süreci çok aktörlü sahada tek başına tüm sorunları çözmese de görüşmek ve konuşmak bile tek başına önemlidir. - Aslında Ankara’nın Esad’a mesajı net: “Ben sana yaşamsal tehdit değilim, buradan boşuna problem üretme.”",https://www.hurriyet.com.tr/yazarlar/hande-firat/kobani-mi-kaldinin-sifreleri-ve-bundan-sonrasi-42192124
Hande Fırat,AK Parti’den dikkat çekici öneri: ‘Hakaret’te siyasi yasağa karşı yasa değişikliği yapılabilir,"Aralık 20, 2022 06:29","Aslında grup ABD’den yeni döndü. Türkiye-ABD ilişkilerini ele almadan önce, sohbete Türkiye kadar dünyada da tartışma yaratan Ekrem İmamoğlu’na verilen cezayla başladık. Çongar dikkat çekici mesajlar verdi ve önemli bir de öneride bulundu: ‘MÜDAHALEDEN UZAK KARAR VERİLMESİNİ BEKLERİZ’ “- Ekrem İmamoğlu kararı ile ilgili Türkiye’de yasal bir çerçeve var. - Ancak tabii ki bu yasal çerçevenin kendi işleyişi içinde müdahaleden uzak, siyasi bakış açısına yönelmeden karar vermesini bekleriz. - Bu durumda birinci derece mahkemede bir sorun varsa üst mahkemede değerlendirilir ve mutlaka hak yerini bulur. ‘TÜM PARTİLER YASA DEĞİŞİKLİĞİ İÇİN BİR ARAYA GELEBİLİR’ - Yasalarımızda bu tarz suçtan siyasi yasaklı hale gelinmesi konusu da doğru bulunmuyorsa tüm partiler bir araya gelerek, bir yasa değişikliği ile konuyu yeniden değerlendirebilir. - Bu benim şahsi görüşümdür. - Ben parti büyüklerimle bunu paylaşırım, onlar da doğru bulurlarsa uygun çağrıyı yaparlar. - Bu siyasetin normalleşmesi için de bir ihtiyaçtır.” İŞİN SİYASİ BOYUTU Şahsen “Siyasetin normalleşmesi” fikrine de, partilerin bir araya gelip konuşabilmesi önerisine de katılıyorum. AK Partili Çonkar konuyu siyasi yönden de değerlendirdi. Cumhurbaşkanı Tayyip Erdoğan’ın İBB Başkanlığı döneminde yaşadığı mağduriyetle İmamoğlu konusunun ilgisi olmadığını söyledi, “İki olay arasında benzerlik kurmak doğru değildir” dedi. YURTDIŞINDAN GELEN BAZI TEPKİLER Çonkar ile yurtdışından gelen bazı tepkileri de konuştuk. Erdoğan’ı kim ya da kimler istemiyor sorusunu da yönelttik: “- Belli bir yapı Ekrem İmamoğlu üzerinden bir rüzgâr yaratmaya çalışıyor. Üstelik Kemal Kılıçdaroğlu’na rağmen. - Kim bunlar derseniz, çeşitli ülkelerde yer alan, küresel sermayenin bir ayağını da içinde bulunduran bir yapı. Bu çevreler ABD, NATO ve AB hatta Türkiye içinde varlar. - Erdoğan’ı istemeyen bu yapının temel nedeni, Cumhurbaşkanı Erdoğan’ın otantik, Türk milletinin içinden çıkan, badireler atlayıp yolundan dönmeyen bir lider olması. - Doğu Akdeniz, Karabağ, gibi meselelerde söz konusu güçlerin ayaklarına bastı. Suriye’de de yine aynı yapıyla ters düştü. O yapı özerk bir PYD/PKK devletine oynadı, ancak Erdoğan politikası bunu engelledi.” ‘SON DÖNEMDE ABD İÇİNDE PYD/PKK TARTIŞMASI YAŞANIYOR’ NATO Parlamenterler Asamblesi Transatlantik Forumu geçtiğimiz günlerde yapıldı. Üç gün süren forumun ardından AK Parti, CHP, MHP, İYİ Partili vekillerden oluşan 10 kişilik heyet Washington’a geçerek, beşerli iki grup halinde kongre üyeleriyle de görüşmeler yaptılar. Görüşmelerin ana gündemini F-16’lar, ABD’nin PKK/PYD, FETÖ terör örgütlerine verdiği destek ve Türkiye’nin talepleri oluşturdu. Berat Çonkar “İktidarı ve muhalefeti ile uyumlu bir şekilde Türkiye’nin haklı taleplerini anlattık, ortak duruş sergilendi” dedi. Ardından da Washington izlenimlerini şöyle anlattı: “- ABD’de durum karışık. Tek bir görüş yok. PKK/PYD konusunda eski dönemlere kıyasla çok ciddi bir tartışma yaşanıyor. - Bazı isimler terör örgütünün artık ABD üzerinde bir yük oluşturduğunu düşünüyor. NATO müttefiki olan Türkiye ile de ilişkilerin bu yüzden tehlikeye atılmasına karşı çıkıyorlar. - Kısacası politikalar sorgulanıyor. - Sahada kurdukları bir angajman ve anlaşma var. Ancak çıkış planı arayan bir kesim var. - Bunun yansımasını Türkiye’nin son operasyonuna ABD’den çok güçlü bir tepki gelmemesinde gördük. - Ancak kendi içlerinde henüz bir anlaşma yok, tartışma sürüyor.” OCAK SONU EFKAN ÂLÂ BAŞKANLIĞI’NDAKİ HEYET ABD’YE GİDİYOR Çonkar’ın dikkatini çeken bir diğer nokta ise Amerikalıların hemen her toplantıda “Karadeniz’e yaptıkları özel vurgu”. Ayrıca Amerikalıların Tahıl Koridoru Anlaşması ile Bayraktar için “game changer” (oyun değiştirici) tanımını kullandıklarını da söyledi. Türkiye-ABD ile ilişkilerini yakın markajda tutmakta kararlı. AK Parti Dış İlişkilerden Sorumlu Başkan Yardımcısı Efkan Âlâ başkanlığındaki milletvekili heyeti bir kez daha ABD’ye gidiyor. 29 Ocak’da başlaması beklenen ziyarette ele alınacak konular konusunda Berat Çonkar şu açıklamaları yaptı: “- ‘F-16 süreci’nin tamamlanması için yeni seçilen üyelerle görüşmeler yapılacak. - Biz gitmezsek başkaları gidiyor. Bu doğru bir adım değil. Türkiye’yi ve gerçekleri biz anlatmalıyız. - Görüşmelerde iki terör örgütüyle ilgili bilgi verip Türkiye’nin bakış açısını ve kararlılığını anlatmaya devam edeceğiz. - İki ülke arasında oluşturulan stratejik bir mekanizma var. Dolayısıyla iki ülkenin ortaklaşabildiği pozitif gündeme destek olmaya çalışıyoruz.” İSVEÇ VE FİNLANDİYA’NIN NATO’YA ÜYELİK MESELESİ Çonkar özellikle Amerikalıların İsveç ve Finlandiya’nın NATO’ya bir an önce üye olmaları konusundaki isteklerine de dikkat çekti: “- ABD, İsveç ve Finlandiya’nın NATO üyeliğine büyük önem veriyor. - Bizlerin, Türkiye’nin verdiği mesaj ise çok net: Altına imza attığınız maddeleri yerine getirin, aksi halde TBMM’den geçmez. - Başta ABD olmak üzere iki ülkenin üyeliğinin Türkiye’deki seçimlerden önce onaylanmasını istiyorlar. Ancak konunun süreyle ilgisi olmadığını, şartların yerine getirilmesine bağlı olduğunu söylüyoruz.”",https://www.hurriyet.com.tr/yazarlar/hande-firat/ak-partiden-dikkat-cekici-oneri-hakarette-siyasi-yasaga-karsi-yasa-degisikligi-yapilabilir-42190288
Hande Fırat,"Tarih mi tekerrür ediyor, yoksa başka hesaplar mı var","Aralık 16, 2022 06:29","Şimdilik deme nedenim, bu kararın İstinaf ya da Yargıtay’dan döneceğine olan inancımdır. (İddialı olacak ama dönecek diyorum.) Bunu söyledikten sonra, gelelim neler olduğuna ya da olmadığına... Yargılama sürecinde bir kere mahkeme başkanının değiştiği de göz önünde bulundurulursa, siyaset kulislerinde birçok iddia, teori havada uçuşuyor. Üstelik yargı kararının ardından hem iktidar hem de muhalefette şaşkınlık yaşanıyor. Nasıl bir sonuç doğuracağını kimse bilmiyor. Ben de Ankara’nın dehlizlerine indim ve sorulara yanıt aradım. Birbirinden farklı yanıtları, yapılan hesapları sizlerle paylaşacağım. Ancak bir uyarıyla... Rahmetli Süleyman Demirel’in söylediği gibi Türk siyasetinde 24 saat çok uzun bir süre, seçime kadar her şey en az üç kere değişebilir. Bu nedenle kendi adıma hüküm cümlesi içeren sözleri sarfetmeyi doğru bulmuyorum. Bu yüzden kulisleri paylaşıp yorumu siz değerli okurlarıma bırakacağım. ERDOĞAN’IN STRATEJİSİ NE Cumhurbaşkanı Tayyip Erdoğan’ın siyasetteki tecrübesi tartışılmaz. Adeta “Bir şiir okudum ve her şey değişti” dedirtecek kadar, güçlü bir hikâyesi olan Erdoğan, Ekrem İmamoğlu’nun da kimine göre benzer, kimine göre hiç alakası olmayan bir mağduriyet yaşamasını ister mi? Yoksa yargı kararıyla, başka bir siyasi zekâ ile mi hareket eder? Kimi “Akıl tutulması” dedi, kimi “Tarih tekerrür ediyor” diyerek ezberlenmiş argümanları tekrar etti. Sloganist sözler yerine stratejist bakış açısı ne diyor? AK Parti derin kulislerine inelim: - “Siyaseti bu kadar bilen bir isim, hesap yapmamış olabilir mi? Bu nedenle yargı kararının sonuçlarına bakmak lazım. - Geri plana düşmüş olan Ekrem İmamoğlu’nun cumhurbaşkanlığı adaylığı yine ön plana çıktı. - Bunun tam tersi yönde Kemal Kılıçdaroğlu’nun adaylığı ise arka plana düştü. - 6’lı masa konsensuse yakınken farklı bir noktaya geldi. CHP’de bir süredir alttan devam eden, genel başkanlık yarışı her an açığa çıkabilir. - CHP’nin başkanlık yarışı yanı sıra İYİ Parti’nin adaylık konusunda üstü kapalı fikri de gözler önüne serildi.” AK Parti derin kulislerini Erdoğan’ın iki sözünü hatırlatarak bitirmek isterim: “Son 16 yılda sadece muhalefetin zihniyetini değiştiremedik” (2019) ve “Bir konuda başarısız olduğumuzu görüyoruz. Tüm çabalarımıza rağmen ülkemizdeki büyük dönüşümden muhalefetin nasiplenmesini sağlayamadık.” MHP’NİN BAKIŞI Şimdi buradan MHP’nin derin kulislerine geçiyoruz. Karardan bir gün önce Erdoğan ile MHP Lideri Devlet Bahçeli görüşmesi üzerine de spekülasyon yapıldı. MHP’li üst düzey bir kaynağım, “İlgisi yok” dedi. MHP’nin resmi bakış açısı “Yargı kararına saygı” çerçevesinde. Peki ya derin kulisler: - “Bir mağduriyet yarattı. Ancak zarar getireceği kadar yarar da getirir. İstanbul seçimi gibi başlarda bir hava yaratabilir. - Ancak masa bunu seçimlere kadar taşıyamaz. - Görüntülerden sonra tartışılması gereken 6’lı masanın içine düştüğü anlaşmazlık. Akşener koşa koşa gidip sarıldı ama lider Kılıçdaroğlu Almanya’da idi. - İki belediye başkanını kim kolluyor belli oldu, bu adaylık tartışmasını büyütür. - Erdoğan’ın durumu ile İmamoğlu’nun durumu benzemez. Erdoğan şiir okudu, İmamoğlu ise YSK üyelerine hakaret etti. GÖZLER MASADA, CHP AÇISINDAN DURUM CHP mahkeme başkanındaki değişiklikten yola çıkarak, iktidarın yargıya müdahale ettiğine dikkat çekiyor. CHP derin kulislerinin tespitlerine gelince: - İktidar siyasi yasak verecek. Çünkü cumhurbaşkanlığı seçimlerine İstanbul Büyükşehir Yönetimi’ni eline almadan gitmek istemiyor. - Siyasi yasak gelirse, cumhurbaşkanlığı seçimi aynı zamanda İmamoğlu için de bir referanduma döner. Arkasında durduğu aday kazanır. - Ceza almazsa bu saatten sonra masada doğal olarak Ekrem İmamoğlu’nun da adaylığı gündeme gelebilir. - Süreç uzar, İstinaf ve Yargıtay kılıç gibi bekletilirse ona göre bir strateji oluşturulmalı. - Bu durumda olması gereken Kılıçdaroğlu ve Akşener’in başbaşa görüşmesi ve strateji belirlemesidir. - Bu karar İstanbul örgütüyle büyükşehir belediyesini ve altı masayı birbirine yaklaştırmıştır. İYİ PARTİ’DEKİ HAVA Kurmaylarına “Ben hemen yola çıkıyorum” diyerek İstanbul’a giden İYİ Parti Lideri Meral Akşener, konuşmasıyla ama en çok İmamoğlu’na sarılmasıyla dikkati çekti. Kurmaylarına göre Akşener, “hesapsız, kitapsız, duygusal, içinden geldiği” gibi hareket etti. Akşener’in bu tarafını yakından tanıyanlar bilirler. Peki derin İYİ Parti kulislerinde ne deniyor? - “Aday değişti, analizleri için henüz erken çünkü 24 saatte çok şey değişebilir. - Yine de mağduriyet yaratılmıştır, bu durumda İmamoğlu’nun adaylığı ön plandadır. Önünde durulması da zordur. Kılıçdaroğlu’nun da böyle bir durumda hayır diyeceği düşünülmüyor. - İmamoğlu aday olabilir, Kılıçdaroğlu ise genel başkan olarak kalabilir. - Diğer yandan siyasi yasak ihtimali de düşünülerek, hangi liderin nerede, nasıl siyasi atak yaptığı da önemli ve süreçte belirleyici olabilir. - Yine de en iyi seçenek Akşener- Kılıçdaroğlu arasında görüşme yapılarak, strateji belirlenmesindedir.” Benden bu kadar... Dedim ya bu süreçte hüküm cümlesi kurmuyorum, bunun için henüz erken. Ancak bizi siyaseten yakıcı bir kış bekliyor. Bitirirken CHP Lideri’nin neden duruşma günü Almanya’ya gitmeyi tercih ettiğini anlamayan ve bilmeyen CHP’liler olduğunu da söyleyeyim. Hangi lider olursa olsun, iktidar ya da muhalefetten, bazı tercihleri ya da yol haritaları bilinçli değil yönlendirmeye dayalıysa tek bir uyarım olur. Bir gün herkes Brütüs’üyle yüzleşmek zorunda kalır.",https://www.hurriyet.com.tr/yazarlar/hande-firat/tarih-mi-tekerrur-ediyor-yoksa-baska-hesaplar-mi-var-42188409
Hande Fırat,Bir Almanya analizi... Ukrayna savaşı ve ABD’nin isteği,"Aralık 12, 2022 06:29","ALMANYA ‘HAMBURGER’DEN SONRA ‘REİCHSBÜRGER’ ÇIKARDI Şimdi ise Almanya’nın gündemi darbe iddiaları... Aşırı Sağcı Reichsbürger (İmparatorluk Vatandaşları) Hareketi ismini koydukları, sadece 50 kişiden oluşan, çoğu 50 yaş üstü Alman’a 10 bine yakın tam donanımlı polisle sabah baskını yapıldı: Alman savcılığı bu 50 kişiyi, hem radikal hem şiddet eğilimli oldukları gerekçesiyle son yıllardaki en ciddi iç tehdit olarak görüyor. Alman İç İstihbarat Teşkilatı’nın 2022 yılı raporuna göre de bu 50 kişilik hareketin Almanya’da 21 bin destekçisi bulunuyor. Muhtemelen o da Twitter takipçi sayısıdır. Açıklamalara bakılırsa, Alman makamları bu hareket bünyesinde şiddet eğiliminin çok yüksek olduğunu değerlendiriyor. İlginç olan ise, bu 50 Reichsbürger üyesinin bir tane bile cinayeti yok. Kamuda, askeriyede ya da poliste görev almıyorlar. İçlerinde birkaç emekli asker var sadece. SUÇLAMALAR ÇOK CİDDİ! Alman iç istihbaratının tek istihbaratı, hareket içerisinde yer alan en az 500 kişinin silah ruhsatı sahibi olduğu. Yani silahları bile Alman devletinin verdiği ruhsatlı silahlar. Trajikomik bir şekilde suçlamalar arasında: Alman Federal Cumhuriyeti’ni tanımadıkları için vergi ödememek, Kendi ulusal topraklarını ilan etmek, Kendi pasaport ve ehliyetlerini basmak, İnternet sitelerinde mevcut düzene karşı mücadelelerini sürdürmekle övünmek, Koronavirüs önlemlerine karşı çıkmak ve protesto gösterileri düzenlemek, Ciddi şiddet eylemleri yapmaya istekli olmak da var. Yanlış okumadınız, bunlar Almanya’da darbe ile suçlanmanıza neden olabilecek davranışlar. Biraz şaka gibi, değil mi? Almanya’da ABD fonları ile desteklenen, aşırı sağ ile mücadele eden Amadeu Antonio Vakfı Genel Müdürü Timo Reinfrank düzenlenen operasyon ve yakalananlara yöneltilen suçlamaların boyutunun kendisini de şoke ettiğini söylemiş: “Yani Almanya’da darbe hayal etmek, darbe ile suçlanmanız için çok ciddi bir neden...” Başsavcılığın Alman basınıyla paylaştığı bilgilere göre: Darbe hazırlığı yapan oluşumda liderlik rolünü üstlenen iki kişi var. Biri 71 yaşında, diğeri 69 yaşında. Yönetimin ele geçirilmesi durumunda ise Almanya’nın yeni devlet başkanının 71 yaşındaki P.R. olacağı iddia ediliyor. YENİ UMACI RUSYA MI? RUSYA’DAN DESTEK ALDILAR MI? Başsavcılığa göre grubun liderlik rolünü üstlenen isimler, Almanya’da inşa edilecek yeni rejim için Rus makamlarıyla irtibata geçmeye çabaladı. Ama Rus makamlarından olumlu karşılık aldıklarına dair henüz bir bulguya ulaşmadıklarını duyurdu. Bu arada bilgilerin basına yansıması üzerine Rusya’dan da açıklama geldi. Rusya’nın Berlin Büyükelçiliği yaptığı açıklamada, Almanya’daki Rus diplomatik temsilcilerinin terör grupları temsilcileri ve yasadışı yapılarla hiçbir iletişimi olmadığına vurgu yaptı. Kremlin Sözcüsü Peskov ise “Almanya’nın iç meselesi” dedi. Peki bu işi Rusya’ya kim ya da kimler bağlamak istedi? Sorunun yanıtı ortaya çıkar mı, bilinmez ama tartışılması gerekir. SENİN DARBECİN BENİM DARBECİM Eh gelelim empati yapamayan Avrupa’ya... Almanya’nın 50 kişisine karşı, Almanya’da barınan FETÖ’cüler ne peki? Her gün sosyal medyadan “Türkiye’de hükümeti devirin” çağrısı yapmalarına rağmen, Almanlara göre “ifade özgürlüğünü kullanıyorlar, basın özgürlüğü kapsamında değerlendirilmeli”. Bitmedi, bir hatırlatma daha yapayım. PKK/YPG 11 Temmuz 2014’te doğu illerinde demokratik özerklik ilan etti. Türkiye’nin anayasal tepkilerine Almanlar, “Türkiye’de demokrasi yara aldı” yanıtını verdi. Cumhurbaşkanı Tayyip Erdoğan 15 Temmuz sonrası Batı’ya seslenmiş, “Terör örgütlerine doğrudan veya dolaylı kucak açan ülkelere sesleniyorum. Koynunuzda yılan besliyorsunuz. Beslediğiniz o yılan her an sizi de sokabilir” demişti. Tüm bu hatırlatmalardan sonra; her devletin başına bir başka ülkenin kışkırtması, desteği ile çeşitli belalar açılabilir. Önemli olan terörle mücadelede dürüst olmak ve demokrasiye gerçekten önem vermek. Neymiş, senin darbecin, benim darbecim; senin teröristin, benim teröristim olmazmış.",https://www.hurriyet.com.tr/yazarlar/hande-firat/bir-almanya-analizi-ukrayna-savasi-ve-abdnin-istegi-42185977
Hande Fırat,Alice Harikalar Diyarında değil,"Aralık 09, 2022 07:01","Bakın dünya liderler masasını, hele hele büyüklerin masasını uzun şık bir masa olarak düşünün. Üzerinde yemek yiyorlar, gülümsüyorlar, surat asıyorlar, bazen sesler yükseliyor. Mesele masa değil, o masanın altı. Masanın altında tekmeler atılıyor, ayaklara basılıyor, aynı zamanda da el sıkışılıyor. Yani kimin eli kimin cebinde belli olmuyor. Bunları niye anlattım. Türkiye’nin Suriye ve Irak’ta yürüttüğü terörle mücadeleye farklı bir gözle bakmanız için. Durum şöyle: SURİYE’DEKİ YAPIYA ASLA İZİN VERİLMEYECEK Sizce Erdoğan gitse, ABD, PYD/YPG’ye silah ve para desteğini kesecek mi? (Oradaki emellerine ulaşana kadar yanıtın ‘hayır’ olduğunu herkes biliyordur.) Üstelik artık bir anlamda “level” atlayan bir ilişkileri var. NATO müttefikinin bir terör örgütüne verdiği binlerce TIR yetmedi, şimdi hava eğitimine başladı. Sorması ayıptır terör örgütü helikopterden iple hangi ülkeye inmeyi planlıyor? Türkiye, terörü kaynağında vurma konseptiyle birlikte hudutlarını güven altına almak, terör koridorunu önlemekte kararlı. Kara harekâtı için tüm hazırlıklar tamam. Diplomasi şu an için önplanda olsa da kaynaklarım, “Her şeyin bir zamanı var, bundan geri adım atılmasını kimse beklemesin” diyor. Nedenine gelince, ABD ve bazı destekçilerinin hedefi kesin... Irak’ın kuzeyindeki benzer yapıyı Suriye’de oluşturmak. Suriye daha tehlikeli. Çünkü Irak’ta farklı Kürt aktörler olmasına rağmen, Suriye’de yapı tamamen terör örgütüne ait. Bir sonraki adımın iki yapıyı birleştirmek olduğu ise sır değil. TÜRKİYE, BİR KEZ DAHA SÖZLERİNİ TUTUP TUTMAYACAKLARINA BAKIYOR Türkiye, aynı zamanda masanın altındaki oyunun da farkında. Yakın ilişkide olduğu Rus askerlerinin Tel Rifat ve Menbiç’te bulunması, Ayn el-Arab ve ötesinde ise ABD’nin bulunduğunu unutmayın. İki ülke, terör örgütü unsurlarına 30 kilometre aşağıya inmeleri için uyarılarını yapıyor. İnmezlerse Türkiye’nin kararlılığına da dikkat çekiyor. Türkiye, bir kez daha bu uyarıların ciddiyetini ve hayata geçirilip geçirilmeyeceğini test ediyor. İki ülkeyle (ABD-Rusya) tahıl koridorundan, F-16 konusuna kadar birçok işbirliği alanı olduğunu da göz önünde bulundurun. Ancak mesele Türkiye’nin bütünlüğü ve terör saldırıları olunca, Türkiye’nin tereddüt etmeyeceğini ve artık tahammülünün kalmadığını da tüm taraflar biliyor. BU İŞİN ÇÖZÜMÜ... Türkiye’nin terörle mücadeleden taviz vermeyecek olması ile birlikte, Şam yönetimi ile Suriye’nin toprak bütünlüğünün sağlanması için çözüm yolunun bulunması şart. Zaten Ankara sıcak mesajlar veriyor, istihbarat örgütleri tüm sorunlu başlıkları masaya yatırıyor. Ayrıca siz bakmayın “Esad, Erdoğan ile görüşmeyi reddetti” iddialarına, doğru değil. Edindiğim bilgi o da istekli. Lakin bazı ülkeler “Türkiye-Suriye küs kalsın, sorunlar da çözülmesin” derdinde. Ancak unutulmaması gerekenler ve bu yolda kritik sorunlar var: Türkiye’de bulunan mülteciler ve Şam yönetimine muhalifler sisteme dahil edilmeli. Bunun için de Esad gerekli reformları yapmalı. Muhalefet ve Esad bir ortak noktada buluşmalı. Az ve seçme mülteci kabul eden Batı, Türkiye’ye “Garantiler tam olmadan, istediğimiz noktalara gelinmeden mülteciler dönmemeli” diyor. İyi de siz ne yapıyorsunuz? Sorunun çözümü için orayı daha da karıştırmak dışında bir adım atıyor musunuz? Ya da madem mültecileri çok düşünüyorsunuz, biraz daha misafir almak istemez misiniz? Esad topraklarına hâkim olmalı. Yani terör örgütünün varlığına ülkesinde son vermeli. Ancak baba Esad’ın ardından Beşer Esad’ın da terör örgütü ile grift ilişkisi burada en büyük endişe kaynağı. Esad yönetimi, “Türkiye topraklarımdan çekilsin” derse, terör sorunu halledilmeden Türkiye’nin o topraklardan çekilmesi mümkün değil. Sadece terör örgütü sorunu değil, kilometrelerce öteden gelenlerin Suriye’yi terk etme konusunda öncelikleri olduğu aşikar. KUZEY IRAK’A ÜS BÖLGELERİYLE DUVAR Suriye için tüm hazırlıklarını, alternatifli planlarını tamamlamış olan Türkiye sadece kısa bir süreliğine önceliğini Kuzey Irak’a veriyor. Türkiye-Irak sınırı boşluk kalmayacak şekilde üs bölgeleriyle tamamen kapatılacak. Bir anlamda Türk askeri, üs bölgeleriyle duvar örecek. Geçiş tamamen kontrol altına alınacak. Irak Bölgesel Kürt Yönetimi’nden ise terör örgütüne karşı kendi alanlarında kontrol bölgeleri kurmaları istendi. Kuzey Irak’ta ana hedef Sincar. Suriye ve Irak arasındaki terörist geçişini sağlıyor. Bu hattın tamamen temizlenmesi büyük önem taşıyor.",https://www.hurriyet.com.tr/yazarlar/hande-firat/alice-harikalar-diyarinda-degil-42184626
Hande Fırat,Gri siyasetin renkli başkanları,"Aralık 11, 2022 07:28","Bunu hem sizlerden gelen yorumlardan hem de siyasilerin yorum ve telefonlarından yola çıkarak söylüyorum. Tabii keşke o güzel hobileri olan, farklı yüzlerini gördüğümüz vekiller Genel Kurul’da kavga etmeselerdi. Olmadı, yakışmadı, hiç medeni değildi. Bunu söyledikten sonra siyasetin renkli yüzleriyle sizi tanıştırmaya devam edeceğim. Ama bu sefer belediye başkanlarını sizlerle buluşturmaya karar verdim. Kimine şaşırdım, kimine yüksek sesle “Vay be” dedim. Gelin yine hiç ayrım yapmadan, farklı partilerin belediye başkanlarını bu sayfada buluşturalım...  EKREM İMAMOĞLU (CHP) ERKEN KALK, SPOR YAP DİSİPLİNLİ VE MUTLU OL  İstanbul Büyükşehir Belediye Başkanı Ekrem İmamoğlu, siyasetin en çok tartışılan isimlerinden. Oysa onun başka bir dünyası var. Sporu seviyor, hayatından da hiç eksik etmiyor. Güne çok erken başlıyor, sabahın ilk saatleriyle farklı günlerde farklı spor aktiviteleri yapıyor: * “Pazartesi ve cumartesi sabahları Maslak’ta Atatürk Korusu’nda yürüyüş,  * Çarşamba günleri yüzme, kondisyon,  * Pazar günleri ise Dilek Hanım ile Atatürk Kent Ormanı’nda yürüyüş.”    BAŞLANGIÇ ZORDU, 5 ŞINAV ÇEKEMEDİM Tabii spora ilk başladığı günler pek kolay geçmemiş: * “İlk başladık, 5 şınav çekemedim. Şimdi 30 set yapabiliyorum.  * Yine esneme hareketlerinde de çok zorlandım.  * Ancak artık mutlu ve disiplinli bir şekilde devam ediyorum.”  İmamoğlu’nun aktiviteleri bununla sınırlı değil. Halı saha maçlarını seviyor. Maçlarda mücadeleci bir isim olarak biliniyor. Tabii halı saha maçlarına genelde akşamları fırsat bulabildikçe gidiyor. Yeni merakı ise ata binmek. Derslere yeni başladı. İmamoğlu spor yapan insanların daha disiplinli ve daha mutlu olduklarına inanıyor. ALİ NUR AKTAŞ (AK PARTİ) ŞARKI SÖYLERKEN ÇOK MUTLU HİSSEDİYORUM  Bursa Büyükşehir Belediye Başkanı Ali Nur Aktaş sahneye çıktı mı, birden fazla şarkı söyler desem... Üstelik arkasında koca bir orkestra ile profesyonel bir şekilde söyler. İzleyici olarak katıldığı konserlerde mutlaka sahneye davet ediliyor ve alıyor eline mikrofonu:  * “Şarkı söylerken kendimi çok mutlu hissediyorum.    * Günün yorgunluğunu ve stresini tamamen atıyorum.  * En sevdiğim sanatçılar ise Zeki Müren, Müzeyyen Senar, Müslüm Gürses ve Neşet Ertaş.” TÜM YÖRELERİN DANSLARINI BİLİYOR Şarkı olur da dans olmaz mı? Bursa’da çok sayıda düğüne katılan Aktaş halaylara ve yörenin özelliklerine göre danslara da eşlik ediyor. Her yörenin oyununu biliyor. Sadece dans ve müzik değil, şiir de hayatında. Ali Nur Aktaş hem şiir yazıyor hem de dost sohbetlerinde şiir okuyor.  ZEYDAN KARALAR (CHP) FUTBOLA VE KİTABA TUTKUN  “Adana’ya gidek mi? Kebabından yiyek mi?” desem hepinizin aklına Başkan Zeydan Karalar gelecektir. Adana ile ilgili tüm şarkıları sevdiğini söyleyen Karalar, “Ama Türk Sanat Müziği benim için bir başka anlam ifade eder” dedi. Ancak kendisi asıl futbola tutkun...    * “Futbolu beş yaşından beri oynarım. Futbol bir tutkudur. Futbolun içinde felsefe vardır, sosyoloji vardır, insan ilişkileri vardır.  * Yine küçük yaşta öğrendiğim yüzmeye düzenli devam ediyorum. İnsanı hem zihinsel hem bedensel olarak güçlü tutuyor.” Karalar aynı zamanda kitap kurdu:  * “Kitap okumayı çok önemsiyorum. Özellikle çocuklar ve gençler için kitap okumak ‘olmazsa olmaz’ olmalı.  * Kitap okumak insanın zihnini daha iyi kullanmasını sağlıyor. Daha objektif düşünmeyi, kendine güveni sağlıyor, yorum kabiliyetini yükseltiyor.  * Bir filozofun dediği gibi ‘Bildiğim bir şey var, o da hiçbir şey bilmediğimdir’. İnsan ne kadar okursa bunun daha iyi farkına varıyor.” Peki vakti olsa en çok ne yapmak isterdi:  * “Ailemle daha çok vakit geçirmek isterim. Ayrıca Adana tarihi ile ilgili daha çok araştırma yapmak isterdim.”  GALİP VİDİNLİOĞLU (MHP) BİR TOPLUMU TANIMAK İSTİYORSAN...  Kastamonu Belediye Başkanı Galip Vidinlioğlu göz hekimi... Doktorların hobileri çok olur. Başkan Vidinlioğlu bunun nedenini; sabahtan akşama hastalıkla mücadele eden, şikâyet dinleyen doktorların ruhunu, bedenini dinlendirme isteğine bağlıyor:  * “En büyük tutkum okumak. Sosyoloji ve felsefeye ilgim gençliğimde başladı.  * Bir toplum hakkında kanaat sahibi olmak için meczup denilenlerle ve sarhoşlarla mutlaka konuşmalısınız. Merhametin ortak dili boynunu büküp, elini açarak bir şeyler istemektir.    * En sevdiğim filozoflara gelince Türk tarihi açısından Hilmi Ziya ve Nurettin Topçu’nun yeri ayrıdır. Farabi’nin yeri ayrıdır. Friedrich Wilhelm Nietzsche’yi severek okurum. Sokrates, Platon’un müstesna yerleri vardır.  * Eski zamanın filozofları bugün yaşasaydı ‘Paylaşamadık neyiniz var, bunca hır gür niye’ derlerdi.  * Şiir ise çok ayrı bir ilgi alanı benim için. Şiire zekânın terlemesi derler. Cahit Zarifoğlu, İsmet Özel, Hilmi Yavuz ve Attila İlhan’ın şiirlerini hem severek okurum hem de bazıları ezberimdedir.  * Toprağı çok seviyorum. Uzun süredir ata tohumu biriktiriyordum. Toprak tüm kötü enerjiyi alıyor. Hayata hep pozitif bakabiliyorsunuz.  * Aileme çok düşkünüm.  * Türkiye’de başka var mı bilmiyorum ama bir oyuncak kütüphanesi açtık.”  FATMA ŞAHİN (AK PARTİ) HER GÜN 40 DAKİKA YÜRÜYÜŞ 40 DAKİKA OKUMA  Gaziantep Büyükşehir Belediye Başkanı Fatma Şahin’in de çok çalıştığını biliyorsunuz. Kolay değil mülteci sayısı en yüksek şehirlerden birinin belediye başkanı. Hobilere çok vakit bulamasa da disiplinli:    * “Her gün 40 dakika yürümeye, 40 dakika da kitap okumaya vakit ayırmaya çalışıyorum.  * Günün yorgunluğunu atıyorum, kafamı boşaltıyorum.  * Yürüyüşle hem dinç kalmaya hem de kilo kontrolü yapmaya çalışıyorum. BORGEN, THE CROWN  * Eşimle birlikte film ve nitelikli diziler izleme hobimiz var.  * Gerçek hayat hikâyelerini çok seviyorum. Özellikle de kadın siyasetçilerin, biliminsanlarının, güçlü kadınların gerçek hayat hikâyelerinden üretilen filmleri seviyorum.    * Siyaset ve ülke yönetimi konulu Borgen ve The Crown’u severek izledim. King Richard’ı çok beğendim.  * Gerçek hayat hikâyeleri kendi hayatımızda zorluklarla karşılaştığımızda nasıl davranmamız gerektiğine dair fikir veriyor. Motivasyonumu artırıyor ki çok ihtiyacım oluyor bu iş yoğunluğunda.” Peki Fatma Şahin vakit bulursa ne yapmayı hedefliyor?  * “Eğer Allah kısmet ederse yeşilin, ağaçların ve suyun çok olduğu bir yerde çocuklarımla bir arada olmak, vakit geçirmek ve daha önceki bahsettiğim hobilerimi yapmak isterim. Kitap okumak, film seyretmek, müzik dinlemek ve bunu çocuklarımla yapmak çok iyi bir fikir.”  MEHMET SARI (MHP) ŞAİRİM DİYE İDDİALI KONUŞMAM AMA FENA DA YAZMIYORUM  Amasya Belediye Başkanı Mehmet Sarı içinden geldikçe çayını alıyor önüne, şiirler yazıyor... Bir de ok atıyor:  * “Gençliğini idealleri peşinde koşmakla geçirmiş romantik bir nesiliz biz.    * Yaş kemale erince olaylara, insanlara hatta kendinize bakışınız değişiyor. Duygu dünyanız daha yoğun oluyor.  * Şairim diye iddialı bir cümle kurmam, lakin fena da yazmıyorum hani.  * Geleneksel okçuluğa gelince, ok ve yaya olan ilginin Türk milletinin genetik kodlarında olduğunu düşünürüm.  * Öyle rahatlatıcı bir spor ki anlatamam. Sanki yaydan ok değil de sıkıntılarım fırlayıp gidiyor.”  OKAN KOCAKAYA (İYİ PARTİ) OFF-ROAD KOLTUĞUYLA AYNI  Demre Belediye Başkanı Okan Kocakaya’yı yönlendiren “mücadele etmek” olmuş ve bu hobilerine de yansımış. Kayak, kano, doğa yürüyüşü ve Off-Road tutkunu:    * “Kayakla tanışmam yaklaşık olarak 9 sene öncesine uzanıyor. Kano ve Off-Road ise daha yeni.  * Bu aktiviteler bana hem güçlü olma hissini veriyor hem de yorulsan bile vazgeçmeden ilerleyerek kazanılabileceğini hissettiriyor.    * Kendinize ayırdığınız ve mutlu olduğunuz her aktivite sizi zorluklara hazırlıyor aslında. Kısacası hobilerim bendeki mücadele ruhunu taçlandırıyor diyebilirim.  * Hobilerimle siyaset arasında ortak payda bulmayı başardım. Örneğin Off-Road yaparken birçok zorlukla karşılaşacağını biliyorsun ve hazırlıklısın. Bu farkındalık senin planlı olmanı sağlıyor. Araçtan kalkıp siyasi koltuğa oturduğunda da aynı sirkülasyon başlıyor.”",https://www.hurriyet.com.tr/yazarlar/hande-firat/gri-siyasetin-renkli-baskanlari-42185550
Hande Fırat,Gri siyasetin renkli yüzleri,"Aralık 04, 2022 06:29","Ciddi suratlarıyla hep bir şeyler anlatıyorlar, bir bakıyorsunuz bağırıyor, birbirlerine giriyor, kavga ediyorlar. Bazen seslerini öyle yükseltiyorlar ki eğer televizyonun karşısında iseniz sesini kısıyorsunuz. Sonra sokaklarda görüyorsunuz, el sıkarken, oy isterken... Siyasetçiler... Gerçekten siyaset arenasında göründükleri kadar griler mi? Bazıları hiç değil. Resim yapan, şarkı söyleyen, bağlama ile blues çalan, spor yapan, griyi neşeli çorap giyerek kırmak isteyenler var. Sizi takım elbiseli siyasilerin kıpır kıpır, rengarenk iç dünyasında iki günlük bir yolculuğa çıkarıyorum... İki ayrı yazı ile hiç bilmediğiniz yönleriyle karşınızda olacaklar.  NURHAYAT ALTACA KAYIŞOĞLU (CHP Bursa Milletvekili) ‘BİR DALGALI BİR DURGUN DENİZ GİBİYİM’    Ve bir gün bir kadın siyasetçi Türkiye Büyük Millet Meclisi’nde kendisini şarkılarla ifade etmeye karar verdi. “Everyway That I Can” ile “Dar Hejiroke”yi seslendirdi. Meclis de kamuoyu da şaşırdı. Nurhayat Altaca Kayışoğlu, CHP’nin Bursa Milletvekili. Hep türkü dinlenen bir evde büyüdü. Üniversite yıllarında Erkan Oğur ve Bülent Ortaçgil dinledi. Şimdi o söylüyor hem de TBMM’de: * Çocukken Pertek’teki evimizin bahçesinde yazın yeğenlerimle bütün gün türkü söylerdik. * Eskisi kadar çalamasam da bağlama ve klasik gitar çalabiliyorum. * Bizim doğduğumuz coğrafyanın müziklerinde yaşanmışlıklar vardır. Bu nedenle okuduğunuz, dinlediğiniz türkünün, şarkının nerede, ne zaman ve hangi ortamda söylendiği de önemli oluyor.    * Hislerim, o an içinde bulunduğum duruma göre de şekilleniyor. Sahnede, bir müzikalde söylerken, kendimi o sahneyi yaşarken buluyorum. Örneğin ‘Keşanlı Ali Destanı’nda Zilha’nın şarkısını söylerken Zilha oluyorum. ‘Böyle mi geçecek ömrüm?’ diye isyan ediyorum. Bir gecekondudan zenginlere seslenip ‘Neyim eksik sizlerden?’ diyorum. Nevvare’nin şarkısını söylerken Nevvare oluyorum. “Bir dalgalı bir durgun deniz”e dönüşüyorum. * Meclis kürsüsünde türküleri söylediğimde yasaklara karşı özgürlüğü savunan bir insan hakları savunucusu oluyorum, kızıma türkü söylerken annelik duygusunu sonuna kadar yaşıyorum. Yalnız başıma söylerken notaların hücrelerimle bütünleştiğini hissediyorum. MECLİS’TE NASIL TÜRKÜ SÖYLEDİ? * Korona günlerinde gece müzik yasağı getirilmişti. Bununla ilgili Meclis’e verilen bir araştırma önergesi üzerine o haftaki nöbetçi Grup Başkanvekilimiz Engin Altay, bu araştırma önergesinde konuşmamı istedi. Hatta o hafta “Görkemli Hatıralar” programında Hilmi Yarayıcı’nın söylediği Cemo türküsü nedeniyle Halk TV’ye ceza verildiği için türkü söylememi önerdi. * Bunun üzerine Dadaloğlu’ndan ‘Ferman Padişahın Dağlar Bizimdir’i söyledim. Sonrasındaki dönüşlerden anladım ki sayfalarca konuşsaydım, bu türkü kadar etkili olmayacak ve istediklerimi sözle bu kadar net ifade edemeyecektim. * İkinci kez Meclis’te türkü söylediğimde ise Aynur Doğan’ın konseri yasaklanmıştı ve grup toplantımızda o gün Genel Başkanımız Sayın Kemal Kılıçdaroğlu, ‘Gönül Yarası’ filminden bahsederek, Dar Hejiroke türküsünün anlamını okumuştu. Genel kurul açılınca ülkemizin Eurovision’da temsil edildiği ve birinci olduğu Everyway That I Can ile Dar Hejiroke’yi seslendirdim. Sonrasında dört bir yandan ve her siyasi görüşten gelen tebriklerle yine sanatın gücünü hissettim. Hatta birisi bana ‘30 yıldır anlatamadığımız duyguları 50 saniyede anlattınız’ demişti.  YÜCEL BULUT (MHP Tokat Milletvekili) BENİM SESSİZ DOSTLARIM  MHP Tokat Milletvekili Yücel Bulut sessiz dostlara sevgisiyle ön planda. Çocukluk yıllarından beri kedilerle büyümüş. Eşi Daye Hatun Bulut da bu sevgisinde hep yanında. Kedileri Minti ile 5 yıldır birlikteler. Yücel Bulut fırsat buldukça soluğu Ankara İncek’te bulunan özel hayvanat bahçesinde alıyor, sevgisi kedi ve köpeklerle sınırlı değil.    * İncek’teki hayvanat bahçesinde hayvanları besliyorum. Geçtiğimiz günlerde, annesinin yanına gönderilecek bir yavru ayıyı biberonla besledim. Bir de kaplan yavrularını ve aslan yavrusunu sevdim. * Biraz tedirgin edici olsa da her canlının yavrusundaki masumluk bu vahşi dostlarda da var. Ama bunların doğal yaşam alanlarında yaşamalarının en sağlıklı olacağı düşüncesindeyim.    * Türkiye’nin en büyük ihtiyacı bir doğal yaşam alanı. Hayvanların her türlü ihtiyacını karşılayabileceği, gerçek anlamda şeffaf, denetlenebilir, yetkin ve hayvansever personelden oluşan çok büyük bir doğal yaşam alanına ihtiyacımız var. SABRİ ÖZTÜRK (AK Parti Giresun Milletvekili) ÖNÜNDE TUVALİ ELİNDE FIRÇASI MECLİS’İN RESSAMI  AK Parti Giresun Milletvekili Sabri Öztürk’ün çocukluğundan beri peşinden koştuğu bir düş, resim. Çocukluk yıllarında başlamış resim yapmaya hâlâ devam ediyor; önünde tuvali, elinde fırçası:    * Çocukluk yıllarımın rengi, ışığı, sıcaklığı hâlâ içimde yaşar. O anıların derin izleri vardır resimlerimde. * Bana ‘Neden hep kış resimleri yapıyorsun?’ diye soruyorlar. Ben köyde doğmuşum. Bir orman köyü olan Pınarlar’da. Sarının, turuncunun, yeşilin, mavinin her tonunun alabildiğince uzandığı Karadeniz’in şirin bir köşesidir burası. Renkleri, sesleri, mevsimleri burada tanıdım. Baharı, güzü, yazı, kışı burada yaşadım. Bizim oralarda kışlar uzun sürerdi. Çocukluğumun kış aylarını çok özlerim. Bu yüzden kış resimlerini çok severim. O resimlerde, sizlerin kış gördüğü yerde benim çocukluğum vardır.    * Hâlâ kar yağınca çocuklar gibi sevinir, kendimi sokağa bırakırım. * Sanatı hayatımızdan çıkardığımızda her şey yavan kalır.  UĞUR POYRAZ (İYİ Parti Genel Sekreteri) NEŞELİ ÇORAPLAR KOLEKSİYONCUSU  Son yılların modası ve bir anlamda mutluluğu neşeli çoraplar. Rengarenk, farklı ve komik desenlerde. Kadınlardan daha çok erkekler tercih ediyor. Ankara’ya ise renk getiriyorlar. İYİ Parti’nin pantolon askılarıyla dikkati çeken Genel Sekreteri Uğur Poyraz aslında bir “neşeli çorap koleksyoncusu...” Üstelik gri Ankara’da, siyasetin göbeğinde neşeli çoraplar giyiyor. Ona en çok İYİ Parti Lideri Meral Akşener takılıyor:    * Milletime saygımdan başım öne eğiktir. * Başımı öne her eğdiğimde gülümseyebileceğim bir şey görmeyi seviyorum. * Bana en çok Genel Başkanımız Meral Akşener takılıyor. Ama aslında o da neşeli çoraplara alışık. Kendi yeğenleri de neşeli çorap giymeyi tercih ediyor.  BEN NE DİYORUM  Tüm makamlar geçicidir, tüm hırslar da... Makamlar bazen saniyede bazen saatte doldurulur. Bir bakarsınız kimse sizi hatırlamaz. İş ve iş ahlakı önemlidir ama bir o kadar da iç huzur ve gerçek mutluluk kıymetlidir. Bu hepimiz için geçerli. İnsanın bir hobisi olması, sporla uğraşması, okuması, yazması, çizmesi ruhunu yüceltir. İşin siyasi boyutuna gelince, onlar da bizim gibi aslında. Onların da stresi atmaya, nefes almaya, huzur bulmaya ihtiyaçları var. Hem kendileri için hem de bizler için. Niye mi bizler için? Benim için çok kıymetli, kitaplarıyla ve hikâyelerinden uyarlanan dizileriyle son dönemde Türkiye’nin en çok konuşulan, takip edilen ve merak edilen isimlerinden psikiyatrist Dr. Gülseren Budayıcıoğlu aynı zamanda gazetemizin yazarlarından. Görüşlerine çok kıymet veririm. Budayıcıoğlu, sözlerine aileden yola çıkarak başladı: “Bir ailede huzur olursa, mutluluk olursa çocuğa geçer. Kavga, kıyamet olursa o da çocuğun ruh halini etkiler. Toplum da aile gibidir. Yani siyasiler ne kadar hayata dönük olurlarsa, huzurlu olurlarsa bizlerin de ruhları onu satın alır, uyum sağlar.” Kısacası “Çok çalışıyorum, vaktim yok” bahane değil, kendiniz ve bizim için hayatınızı renklendirin.  YARIN DEVAM EDİYORUZ",https://www.hurriyet.com.tr/yazarlar/hande-firat/gri-siyasetin-renkli-yuzleri-42181750
Hande Fırat,Ankara’ya göre duruşma tarihi öne çekilmeli,"Aralık 13, 2022 06:29","Nedeni İsmailağa’ya bağlı Hiranur Vakfı’ndaki istismar, yani 6 yaşındaki H.K.G.’nin evlendirilmesiyle başlayan sayısız sapkınlık iddiaları! Konu siyaset üstü olsa da siyaset yüksek sesle tepkisini ortaya koyuyor. İşin önce adalet kısmına bakacağız. Adalet Bakanı Bekir Bozdağ, sosyal medyadan paylaşımlarında şu mesajları verdi: “- Sessiz kalmadık. - Çocuğun cinsel istismarı insanlık suçudur. - Yargılama sonunda maddi hakikat ortaya çıkacaktır.” Peki gerçekte neler oluyor? Sorular ve iddialarla ilgili durum ne? İlgili bakanlıklar adım atıyor mu, atıyorlarsa ne gibi adımlar atıyorlar? Sizlerle Adalet Bakanlığı üst düzey kaynaklarımla yaptığım görüşmelerden elde ettiğim bilgileri paylaşacağım: GENELGEYE UYULMADI - Bakanlığın olaydan haberi, iddianamenin yazılıp dava açılması ve haber yapılmasının ardından, yani bu yıl oldu. - Bu durum kabul edilemez bulunuyor. Çünkü Adalet Bakanlığı’nın “Kamuyu ilgilendiren ve ilgilendirebilecek konularda Bakanlığın bilgilendirilmesi” yönünde bir genelgesi bulunuyor. Bu genelgeye niye uyulmadığı araştırılıyor. - H.K.G’nin 17 Ağustos 2012 tarihindeki ifadesinin ardından yaşananlar artık HSK’nın gündeminde. O dönemde dosyadan sorumlu savcı hakkında soruşturma başlatıldı. “Neden o gün değil de bugün başlatıldı?” sorusunun yanıtı ise “O gün HSK’ya gelen bir şikâyet olmadı, Bakanlığın ya da HSK’nın da dosyadan bilgisi yoktu” oldu. Üst düzey bir yetkili, “Her şeyden önce savcı doğum tutanaklarını, yani nüfus kayıtlarını istese zaten yaşı ortaya çıkardı. Kemik testinden yaş belirleme zaten mahkemenin işidir” dedi. O dönemi HSK müfettişleri A’dan Z’ye soruşturacak. DURUŞMA NEDEN 2023’TE? - İstanbul’daki mahkemelerde tutuksuz yargılamalarda duruşma tarihinin yoğunluk nedeniyle ileri tarihlere verildiğine dikkati çeken yetkililer, 2020 yılındaki ikinci şikâyetin ardından görevli savcının iki kez iki sanık hakkında tutuklama talep ettiği ancak mahkemenin reddettiği bilgisini verdiler. DURUŞMA TARİHİ ÖNE ÇEKİLEBİLİR - Bakanlık ve HSK, H.K.G. dosyası üzerindeki tüm eksiklik ya da yanlışlar üzerinde hassasiyetle çalışıyor. - Hatta yeni iddialar ve bulgular ışığında soruşturma konusu olabilecek başlıklar da incelemede. Örneğin Cumhuriyet Gazetesi’nden Barış Terkoğlu’nun yazdığı “dosyayı kapatan kişi ile cemaat, vakıf arasında ticari ilişki” iddiasının da mercek altına alınması gündemde. - Yetkililer, yapılan haberle haberdar olduğu ve toplumda infiale neden olan davayla ilgili duruşmanın öne çekilmesi görüşünde. Bu durumda hâkimin takdiri bekleniyor. Kısacası duruşma tarihinin öne çekilmesi muhtemel. HABER YAPILABİLİR Haberi yapan gazeteci arkadaşların yargılanması için yürütülen linç kampanyasına gelince, yetkililer açık ve net şöyle dedi: “Gizlilik kararı yok, haber yapılabilir, siz de yapabilirsiniz.” BAKIŞ AÇISI Üst düzey yetkililer, “Olay bize göre de kabul edilemez, suç iğrenç, toplum hassasiyetinde haklı. Ahlak dışı, hukuk dışı. Bu konuda hepimiz aynı fikirdeyiz” dedi. KADIN DERNEKLERİ FEDERASYONLARI NE DİYOR? Kadın Dernekleri Federasyonu Başkanı Canan Güllü’nün görüşleri benim için her zaman değerli olmuştur. Canan Güllü’nün bu tür olayların önüne geçmek için önerileri şöyle: ‘KIZ ÇOCUKLARININ EĞİTİMİ TAKİP EDİLMELİ, CEZAİ İŞLEM UYGULANMALI’ “1- Kız çocuklarının eğitime ulaşıp ulaşmadığı doğumdan sonra 6 yaşından itibaren takip edilmeli, bu süreci takip etmeyenler için cezai işlemler için kanun çıkarılmalı. 2- 6 yaş evliliğinde koca olarak tecavüzü gerçekleştiren kişi hemen tutuklanmalı. 3- Bu süreçte çocukları üzerinde koruyuculuk görevini yapmayan anne ve baba hakkında dava açılmalı. 4- Kemik yaşı tarama sürecinde güvenlik sağlanmalı. 5- İstismar konusunda müracaat edip yardım isteyen kadınlar ve kız çocukları için acil işlem yapacak bir kurul oluşturulmalı. 6- Evlilik yaşı Medeni Kanun ve Ceza yasalarında 18 olmalı. 7- Çocuk Bakanlığı acilen kurulmalı. 8- Kadın Bakanlığı da aynı şekilde ayrı bir bakanlık olarak oluşturulmalı. BEN NE DİYORUM? - 18 yaşının altındaki herkes çocuktur. Bu “Birleşmiş Milletler Çocuk Hakları Sözleşmesi” ile evrensel bir kuraldır.  YANİ ANLAMAYANLAR, DİNİ KENDİ ÇIKARLARINA ALET EDENLER İÇİN: 6,7,8...17 HEPSİ ÇOCUK, ÇOCUK! Medeni Hukuk’a göre evlenme yaşı 18. İki istisnası var; aile rızası ile 17 yaşında, olağanüstü durumlarda mahkeme kararı ile 16 yaşında evlenmek mümkün. Bu istisnaların kaldırılması gerekiyor. Amasız, fakatsız, yok Güneydoğu’da öyleydi, yok böyleydi demeden! Eğitin, öğretin, takip edin, cezalandırın. Ama istisnaları ortadan kaldırın. Çocuklara kıymayın! Ve unutmayın, bu ülke cemaat adı altındaki bir terör örgütünden çok çekti. Tarikat ve cemaatlerle ilgili denetim devreye sokulmalıdır.",https://www.hurriyet.com.tr/yazarlar/hande-firat/ankaraya-gore-durusma-tarihi-one-cekilmeli-42186561
Hande Fırat,Altılı masayı bir de ben yazayım dedim,"Aralık 06, 2022 06:29","Ancak hepsinin yetkilileri şuna dikkat çekiyor: “6 farklı partiyiz, arada görüş ayrılıkları olur. Bunları kriz olarak adlandırmak doğru değil. Kriz olsa masadan uzlaşmayla bu metinler çıkmazdı.” Şimdi gelelim işin bam teline... Yani adaylık konusuna, adayın nasıl belirleneceğine, masaya kimlerin gelebileceğine, hatta masa dışındaki aktörlere... İddia çok! Ayrıca liderlerin her sözü de kimi zaman ayrı bir tartışma konusu oluyor, kimi zaman ise ayrı bir tartışma konusu olarak yansıtılıyor. Bu yüzden 6’lı masa ve masa dışı aktörlerle ilgili kulis bilgilerimi sizlerle paylaşmak istiyorum. Bakın Millet İttifakı’nın önde gelen isimleri neler, aktörlerin en yakınları neler söylüyor: “- Türkiye Cumhuriyeti cumhurbaşkanı olmak her siyasinin hayalini süsler. - Hayallerin yanında siyasetin reel politiğini ise akıllı siyasetçiler her daim hesap eder. - Masaya her liderin bir isim önerisiyle gitmesi bekleniyor. - Her siyasi parti de kendi genel başkanının aday olmasını ister. CHP’NİN ADAYI KILIÇDAROĞLU - CHP’nin adayı olağanüstü bir durum yaşanmazsa kesin ve net CHP Genel Başkanı Kemal Kılıçdaroğlu. - Masaya Meral Akşener ya da diğer liderler de bir isim ya da kendi isimlerini getirebilir. - Masa gerekirse 24 saat oturur, tartışır, uzlaşma arar. Bu saatten sonra gelinen noktada o masadan bir şekilde uzlaşma çıkar. Neden mi? 1- Bozanın masanın altında kalma riski var. 2- Kriz var diyenler, hikâyelerinin sonunda yeni bir liderler zirvesi görüyor. Yani kriz yok, arada sorunlar yaşanması normal. İTTİFAK MI KOALİSYON MU, ADAY KİM? SORULARIN YANITLARI OCAK AYINDA - Beklenti, adayın ocak ayında netleşmesi. Önümüzdeki süreçte 6’lı masa toplantılarına Gelecek Partisi, İYİ Parti ve Saadet Partisi ev sahipliği yapacak. İki toplantının aralık ayında tamamlanması hedefleniyor. Ocak ayında ise Saadet Partisi’nin ev sahipliğini yapacağı toplantı kilit toplantı olarak yorumlanıyor. - Mansur Yavaş ya da Ekrem İmamoğlu aday mı? Kılıçdaroğlu’nun adaylığı söz konusu iken ikisinin de böyle bir niyeti yok. KILIÇDAROĞLU ADAYSA İMAMOĞLU ARKASINDA - Ekrem İmamoğlu, Kılıçdaroğlu’nun aday olması durumunda arkasında duracak. Yani aday değil. Bunun tek istisnası olağanüstü bir durum yaşanması ve Kılıçdaroğlu’nun aday olmaması. İmamaoğlu’nun sadece Kılıçdaroğlu’nun aday olmaması durumunda yeni konjonktürü değerlendirmeye alması bekleniyor. - Gelelim İYİ Parti lideri Meral Akşener’in partisinin grup toplantısında söylediği “Benimle bu kutlu mücadeleye var mısınız?” sözlerine... Bunun liderlik çıkışı olmadığı belirtiliyor. Kongreye giden İYİ Parti’de, Akşener’in süreçle ilgili birlik ve beraberlik için destek istediğine dikkat çekiliyor. İKİNCİ DÜNYA SAVAŞI İÇİN ANKARA KALESİ’NİN ALTINA YAPTIRILAN SIĞINAK TÜRKİYE’nin, 2. Dünya Savaşı’nda aldığı tedbirler doğrultusunda Ankara Kalesi’nin altına bir sığınak inşa ettiğini biliyor muydunuz? 1200 metrekare alana kurulan bu sığınak, o dönem hükümet ile Türk Silahlı Kuvvetleri’nin emniyet içerisinde çalışabilmesi için yapılmış. - 3 bin 600 kişinin kısa süreli, 1200 kişinin ise uzun süreli her türlü ihtiyacını karşılayacağı şekilde dizayn edilmiş. - Kapısı yıllardır kapalı olan Kalealtı Sığınağı, 11 Şubat 2022’de İçişleri Bakanı Süleyman Soylu’nun verdiği destekle AFAD tarafından Altındağ Belediyesi’ne devredildi. Geçen cuma günü Hürriyet Ankara’nın ‘Altındağ’ı Keşfet’ turu için tarihi Ankara Kalesi’ndeydik. Altındağ Belediye Başkanı Asım Balcı, Kalealtı Sığınağı ile ilgili şu bilgileri verdi: - 2. Dünya Savaşı yıllarında özellikle askeri komuta kademesinin çalışmalarını sürdürebilmesi adına tedbir amaçlı olarak Ankara Kalesi eteklerinde yapılan sığınak, hiçbir zaman kullanılmadı. - İçerisinde yemekhane, yatakhane, toplantı odaları gibi alanların bulunduğu sığınak, aslına uygun olarak korunarak müzeye dönüştürülecek. - Proje kapsamında bölgeye bir de sanat merkezi kazandırılacak. RENGÂRENK SİYASET ANKARA’nın grisinde rengârenk vekilleri iki gündür okuyorsunuz. Tahminimin ötesinde renkli isim çıkınca iki sayfa yetmedi. Konuştuklarıma da ayıp etmek istemedim. O yüzden ara ara köşemden de sizlerle paylaşacağım: DÜNYACA ÜNLÜ MOTOSİKLET YARIŞÇISININ HAYALİ FORMULA 1 PİLOTU YETİŞTİRMEK Türkiye’nin de dünyanın da tanıdığı isim, motosiklet yarışçısı. Artık milletvekili... Kenan Sofuoğlu; siyasette spor yapan isim görmemekten hayalkırıklığı yaşıyor, “Sporcu kimliğimle Ankara’da sıkıldığım ya da yalnız kaldığımı hissetiğim zamanlar oldu diyebilirim. Oysa spor ruh sağlığınıza pozitif yönde katkı yapar” ifadeleriyle hislerini anlattı. Hobisi hem yine sporla ilgili hem de içinde şimdiden fenomen olmuş oğlu Zayn’in spor eğitimi var: - “Zayn’in daha 1 yaşındayken motora ve otomobile olan tutkusunu hissettim. Fark ettiğim diğer şey ise yaşına göre denge ve koordinasyonunun çok iyi olmasıydı. Yürümeyi ve bisiklete binmeyi aynı anda öğrendi. - Ben daha onun şaşkınlığını yaşarken 18 aylıkken motosiklet kullanmaya başladı. Milli sporcularla antrenman yaparken sürekli kendisi de gelmek istiyordu. ‘OĞLUMUN FORMULA 1 PİLOTU OLACAĞINA GÖNÜLDEN İNANIYORUM’ - Hayalim ve hedefim formula 1 sporcusu yetiştirebilmek. - Oğlum Zayn şu anda buna çok meraklı ve istekli. Yaşına uygun güvenli araçları var. Bizler mola verdiğimiz zaman, Zayn piste çıkıyor ve her geçen gün daha iyi dereceler elde ediyor. - Formula 1 yarışları motor sporlarında dünyanın en büyük organizasyonlarından biri. Türkiye’nin de artık bir sporcusu olması gerekiyor. Bir değil hatta birkaç tane olmalı. Zayn’in bu ilgisi ve sevgisi devam eder ise, arkamızda da Türk milletinin desteği sürerse Formula 1 pilotu olacağına gönülden inanıyorum.”",https://www.hurriyet.com.tr/yazarlar/hande-firat/altili-masayi-bir-de-ben-yazayim-dedim-42182753
Hande Fırat,Gri siyasetin renkli yüzleri (2),"Aralık 05, 2022 08:59","SABAH ERKENDEN YÜRÜYÜŞLE TAM 20 KİLO VERDİ Azmeden yapar, ne kadar çalışırsa çalışsın mutlaka zaman yaratır. Spor, Kültür ve Turizm Bakanı Mehmet Nuri Ersoy’un bir anlamda hayat tarzı oldu. Sağlığına iyi geldi, 20 kilo verdi. Artık düzenli bir spor hayatı var. İstanbul’da yürüyüş meraklıları eğer sabah saat 6.30 sıralarında Boğaz’dalarsa mutlaka Bakan’la karşılaşırlar. “Güne sporla sabah 6.00-6.30’da başlıyorum. Eğer İstanbul’daysam Boğaz’da yürüyorum.7 kilometre, yaklaşık 12 bin adım atıyorum. Ankara’da da sabah mesaime aynı saatlerde başlıyorum. Vakit buldukça Ankara’da sporu ihmal etmiyorum. Yine sabah 6.00-6.30 aralığında spor salonuna gidiyorum.” Bakan Ersoy, hobiden çok bir hayat tarzına dönüştürmüş sporu. Sporun getirdiği disiplini de hayatının her alanında uyguluyor. Cumartesi-pazarları ağırlıklı olarak İstanbul’da. Yürüyüşleri o yüzden Boğaz’da. Kendisiyle görüşmek isteyen İstanbullu işinsanları yada şirketleri Ankara’ya çağırmak yerine İstanbul’da bir araya geliyor. Tabi sabahın ilk saatlerinde yaptığı yürüyüşün ardından... Ravza Kavakçı Kan AK Parti İstanbul Milletvekili 48 YAŞINDA ANTRENMANA BAŞLADIM  Hep söylerim, önemli olan kendinizi hangi yaşta hissettiğiniz. “Bu yaşta bu kadar ağır spor yapılır mı?” sorusu bu aralar beni en sıkan soru. 48 yaşında spora da başlanır, at binmeye de... Tıpkı AK Parti İstanbul Milletvekili Ravza Kavakçı Kan gibi. Ravza Kavakçı Kan, zorluklar karşısında daha güçlü bir mücadele verebilmek, daha verimli olabilmek için spor yapmaya karar vermiş: “Çocukluktan beri binicilik hayalim vardı. İki sene önce başladım. Hocamla 48 yaşında öğrenci olarak antrenmanlara başladım. Yoğun Meclis mesaisi başlamadan (bir önceki gece çalışmalar sabaha kadar sürmüşse dahi aksatmadan), bazen güneş doğmadan, erkenden antrenmanlara devam ettim. Binicilik düşmeden öğrenilmiyor. Ufak tefek zorluklara rağmen derslerime aksatmadan devam ettim. İlk defa dört nala giderken korkmadığım, kendimi sıkmadığım için atla bütün hissettiğim andaki haleti ruhiyemi, yaşadığım mutluluğu kelimelerle ifade edemem. Binicilikten bir süre sonra geleneksel Türk okçuluğu derslerine de başladım. Her iki sporda da müsabakalara iştirak ediyorum. Geleneksel Türk okçuluğunda da Türkiye genelinde 200 küsürlerden 80’li sıralara yavaş yavaş geldim. Her iki spor da konsantrasyon, disiplin, sabır, tevazu, istikrar istiyor. Antrenmanlar, günlük hayatın yoğunluğu ve yaptığımız işlerin stresi arasında güzel bir nefes oluyor. Beni cesaretlendiren ve teşvik eden hocalarıma her daim müteşekkirim.” O an bir karede donuyor ve sonsuza dek yaşıyor TAHSİN TARHAN CHP KOCAELİ MİLLETVEKİLİ 9 çocuklu bir ailenin en küçüğü. Köylerinde okul olmadığı için evden 6 yaşında ayrıldı. Anne ve babasıyla sadece 6 yılını birlikte köyde geçirebildi. İşte o yüzden de hâlâ burnunun direği sızlıyor. Ve tam da bu nedenle CHP Kocaeli Milletvekili Tahsin Tarhan fotoğraf çekiyor: “Ne yazık ki benim hasretle andığım o günlere dair bir tek fotoğrafım yok. Fotoğrafçılığa merak salmamda en temel duygu bu oldu. Önce manzara fotoğrafları çekerken, gezilerimde insanların ‘an’larını yakalamanın da güzelliğini keşfettim. Her insanın ‘o an’ını yakalamak çok farklı bir duygu. ‘O an’ bir karede donuyor ve sonsuza kadar yaşamaya devam ediyor. Benim için fotoğraf her dili konuşmak, geçmişi en özel anlarıyla geleceğe taşımaktır. Hafızamızda zamanla kaybolan eşsiz anılar gün gelir bir fotoğraf karesinde tekrar hayat bulur. Duygular, yaşanmışlıklar fotoğrafımda yeniden canlanıyor. Fotoğrafımla sonsuzluğa taşınıyor. Bu benim için insan portrelerini sevme sebebim diyebilirim. Birçok ülkede fotoğraf çektim. Ancak benim için en özel olan iki yer, Hindistan ve Mardin. Her ikisinin ortak noktası farklı kültür, inanış ve anlayışların bir arada barış içinde yaşamayı başarmış olmaları. ‘Günden Kalan İzler’ ve ‘Barış Yurdu Hindistan’ kitaplarımda seyahatlerimde çektiğim fotoğraflarıma yer verdim. Hindistan’ın bağımsızlık mücadelesinde çok önemli bir isim olan ve benim de hayranı olduğum Rabindranath Tagore’nin şiirlerine de yer verdim. Tagore gibi Che Guevara’ya da hayranım. Onunla Küba, Arjantin, Bolivya başta olmak üzere Latin Amerika ülkelerinde çektiğim fotoğrafları buluşturacak bir kitap projesini de hayata geçirmeyi planlıyorum.” Arzu Erdem MHP İstanbul Milletvekili SALVADOR HAYRANI ASENA Hangi birini sayayım şaşırdım. MHP İstanbul Milletvekili Arzu Erdem resim yapmayı, kuşu ve kedisi Leo ile vakit geçirmeyi, ok atmayı, at binmeyi seviyor. Salvador Dali hayranı: “Çocukluğumdan beri resim yapıyorum. Şimdi de çok bunaldığımda nefes almak, rahatlamak istediğimde karakalem çizimler yapmayı çok seviyorum. Ben renkleri bir araya getirmeyi, farklı materyallerden farklı ürünler oluşturmayı çok seven biriyim. Bunu yaparken de nefes alıyorum. Manzaradan ziyade insan ve hayvan resimlerini tercih ediyorum. Canlıları, bitkileri resimlemeyi çok seviyorum. Yaptıklarımı hediye ediyorum. Yağlıboyayı çok severim; ama biraz da meşakatli ve daha zor. Genel Kurul’da yapmıyorum. Orada basın var, tehlikeli; sonra ‘Vekiller Genel Kurul’da resim yapıyor’ diye yazarlar. Oysa sanat ruhun gıdası. ‘Resim yapmayı bilmiyorum, çöp adam bile çizemem’ demeyin. Çöp adamın bile çok güzeli var. Ressamların tamamını inceledim. Bana çok ilginç, hayat hikâyesi farklı gelen Salvador Dali olmuştur. Eğer ‘Ne yapardın meslek olarak bunun dışında’ diye sorsaydınız, mutlaka sanat alanında bir çalışma yapmak isterdim. Sanatın içinde barındırdığı her alanı seviyorum. Çok istediğim şeylerden biri de bir enstrümanı çok iyi çalmaktı. Onu tamamlayamadım. Piyano yarım kaldı. Biraz çalabiliyorum ama çok iyi çalmayı isterdim. İleride boş zamanım olursa mutlaka tamamlayacağım. İsmet Büyükataman MHP Genel Sekreteri TAKLACI GÜVERCİNLER VE ATLAR MHP Genel Sekreteri İsmet Büyükataman hem taklacı güvercin yetiştiriyor hem de özel bir ırk olan “Ravman” at merakı var. ‘İlk gözağrım’ dediği güvercinlerini öpüyor, seviyor: “Onlarla birlikte olmak hem siyasetin yoğun atmosferinden hem de gündelik hayatın uğraşısından insanı uzaklaştırıyor. Güvercin konusunda iddialıyım. Siyasetteki yoğun tempodan fırsat buldukça ata biniyorum. Dört, beş ve yedi yaşlarında ‘Rahvan’ diye adlandırdığımız üç atım var.” Hüseyin Örs İYİ Parti Trabzon Milletvekili HORON SEVDASI İYİ Parti Trabzon Milletvekili Hüseyin Örs tam bir Trabzonspor fanatiği ve horon ustası. Sıklıkla Trabzonspor’un maçlarına giden Örs, her maç öncesi “Başarılar Trabzonsporum” mesajını paylaşarak takımına da destek oluyor. Ama Örs’ün en büyük sevdası Horon; Örs’ü bazen bayramlarda meydanlarda, bazen festivallerde meydanlarda, bazen de düğünlerde pistlerde horon teperken görmek mümkün. “Horon bizim yaşam tarzımız. Hareketli insanlarız Karadeniz insanı olarak. Bu hareketliliğimiz horonda da dışa vuruluyor. Aynı zamanda bizim birliğimizin, beraberliğimizin de göstergesi. Ahenk içerisinde ayaklar hep bir atılır, eller bir tutulur. Kemençe sesi duyduğumuz zaman Karadeniz insanı olarak gencimiz, yaşlımız hemen yerimizde sallanmaya başlarız. Bu bizim için yüzme öğrenmek gibi. Öğreniriz ve oynarız.” Sami Çakır AK Parti Kocaeli Milletvekili ŞİİR GÜL BAHÇESİNDE ÇİÇEK TOPLAMAKTIR Ne romantik değil mi? “Şiir gül bahçesinde çiçek toplamaktır...” AK Parti Kocaeli Milletvekili Sami Çakır’a ait bu sözler. Çakır şiir yazıyor, dost sohbetlerinde şiir okuyor: “Lise yıllarında başladım. O yıllarda merhum Cahit Zarifoğlu‘nun Mavera dergisinde genç şairlerin şiirlerini değerlendirme yazılarında karşılık bulmayı ümit ederek dergiye şiirlerimi gönderdiğimi hatırlıyorum. Bambaşka bir dünya; stresten, yorgunluktan koparan, huzura ve sükûna taşıyan bir dünya. Arkadaşlar arasında, sohbetlerde, şiir toplantılarında şiir okumak yada dinlemek insanı dinlendirir, düşündürür, dertlendirir. Duygularınızı en güzel ifade edebileceğiniz söz sanatı benim için.” Mustafa Şen AK Parti Genel Başkan Yardımcısı BAĞLAMAMLA BLUES VE JAZZ ÇALARIM AK Parti’de müzik deyince hepimizin aklına ilk olarak Cumhurbaşkanlığı Sözcüsü İbrahim Kalın gelir. Sazıyla, sesiyle gönülleri fethetti. Oysa bir isim daha var. B.B. King ve Louis Armstrong hayranı... Louis Armstrong’un en sevdiği şarkısı ise “What a wonderful world”. Üstelik ona göre “What a wonderful world” siyasetçiler için çok öğretici bir şarkı. Kim bu dediğinizi duyar gibiyim. AK Parti Genel Başkan Yardımcısı Mustafa Şen: “Çocukken başladım bağlama çalmaya. Bağlamayı şelpe yani mızrap yerine parmakla sap üzerinde tellere vurarak çalma tekniğiyle çalarım. Müzik benim dünyam. Türkü, etnik müzik, blues ve jazz severim. Jazz benim için müziğin zirvesidir. Belli aralıklarla profesyonel, amatör müzik yapmak için toplandığımız arkadaşlar var. Kural şu; gelen türküsüyle gelir. Ya çalar ya da söyler. Evde çalışırken ve okurken mutlaka jazz ve blues dinlerim.” KATKIDA BULUNANLAR Sayfa Editörü: Firuzan Demir Foto Editörü: Uğur Yurdakul Tasarım ve Uygulama: Tuncer Taşdöğen *  Turan Yılmaz Umut Erdem Ebru Karatosun",https://www.hurriyet.com.tr/yazarlar/hande-firat/gri-siyasetin-renkli-yuzleri-2-42182201
Hande Fırat,Fahiş fiyatlara yeni önlem... Anlık takip devreye giriyor,"Aralık 02, 2022 06:29","Deyim yerindeyse ürünler el yakıyor. Bu süreçte döviz kuru, yem, petrol ve işçi maaşları aynı kaldı. Mazotta indirim oldu, doğalgaza ve elektriğe zam gelmedi. Bu nedenle ürünlerdeki fahiş fiyat artırımı tartışmalara neden oldu. Haklı olarak vatandaş sesini yükseltti. Cumhurbaşkanı Tayyip Erdoğan talimat verdi. Ticaret Bakanlığı harekete geçti. Bakanlık, fahiş fiyat ve etiket denetimine başladı. Denetimlerde, ürün fiyatlarının ne zaman değiştiği ve raf ile kasa fiyatı arasında fark olup olmadığı inceleniyor. Ticaret Bakanı Mehmet Muş ile denetimleri, bundan sonra atılacak adımları konuştuk. TÜM GIDA ÜRÜNLERİNE ANLIK TAKİP GELİYOR Bakan Muş arz ve talep dengesiyle uyuşmayan ve serbest rekabete aykırı olan fiyat hareketlerini yakından takip ettiklerini söyledi. Ticari hayattaki kurallara aykırı hareket eden ve tüketicilerin mağdur olmasına neden olan kişilerle ilgili her türlü tedbiri aldıklarını ve almaya devam edeceklerini belirtti. Gerekli düzenleme ve teknik konularda çalışmaları sürdürdüklerini anlatan Mehmet Muş şu mesajları verdi: - “Amacımız özellikle ulusal düzeyde faaliyet gösteren zincir marketlerin fiyatlarını tüketiciler açısından daha şeffaf ve izlenebilir hale getirmektir. - Tüm gıda ürünlerinin anlık takibini yapacak yeni bir sistemi geliştiriyoruz. - Fahiş fiyat artışları konusunda hükümetimizce alınabilecek en sert tedbirleri almaktayız. - Vatandaşımızın en önemli ihtiyacı olan temel gıdada haksız ve fahiş fiyat artışlarına asla müsaade etmeyiz. Burada en ağır yaptırımları uygulayacağımızın özellikle bilinmesini isterim.” ‘SPEKÜLASYONLA KAMUOYUNU YANILTMAYA ÇALIŞANLAR VAR’ 81 ilde denetimlerin sürdüğüne dikkati çeken Muş, hedeflerinin tüketicinin mağduriyetini gidermek, piyasanın sağlıklı işlemesini sağlamak ve aynı zamanda tüm aktörleri korumak olarak açıkladı. Bazı kişilerin ise yanıltıcı bilgilerle kamuoyunu yanlış yönlendirmeye çalıştığını söyledi: - “Bakanlık olarak, sosyal medya üzerinden özellikle gıda fiyatları ile ilgili yapılan spekülasyonlara karşı ivedi bir şekilde konuyu ele alıyoruz. - Yazılanların bir kısmında haklılık payı olsa da bu yayınların çoğunlukla maksatlı ve vatandaşlarımızı yanıltmaya yönelik olduğunu görmekteyiz. - Usulsüzlük olduğu değerlendirilen durumlarda ise konuyu Haksız Fiyat Değerlendirme Kurulu gündemine getirerek gerekli cezai işlemleri uyguluyoruz.” ‘SALÇADAKİ BİLGİ KİRLİLİĞİ’ Tam da bu noktada Bakan Muş, sosyal medya ve bazı televizyon kanallarında gündeme gelen domates salçası tartışması ile ilgili çarpıcı bir örnek verdi. Gerçekte olanlara dikkati çeken Muş şunları söyledi: - “Bir marketin aynı marka 700 gram domates salçasını 67 TL’ye satarken, bir başka marketin 88 ve 114 TL’ye sattığı gibi kamuoyunda infial yaratacak ölçüde fiyat farklarının olduğu izlenimi yaratıldı. - Birimlerimizden konuyu araştırmalarını istediğimde gündeme gelen rakamlarla fiili gerçek rakamların birbiriyle ilgisinin olmadığını anladık. - Hatta 700 gram değil, 830 gram olan salçanın ortalama satış fiyatının 44 TL olduğunu tespit ettik. - Yani ekrana çıkan kişi münferit bir olayı sanki genele şamilmiş gibi yansıtmış. Özellikle market fiyatları konusunda sosyal medyada büyük bir bilgi kirliliği mevcut. Vatandaşlarımızdan bu bilgi kirliliğine itibar etmemelerini istiyoruz.” ‘HER İŞLETMENİN AYNI FİYATLA ÜRÜN SATMASI GERÇEKÇİ DEĞİL’ Serbest piyasa koşullarında ürünler için farklı fiyatların ortaya çıkabileceğini söyleyen Bakan Muş, “İşletmelerin büyüklüğü, verimlilik ve maliyetlerin farklılaşması nedeniyle her işletmenin aynı fiyatla ürün satması gerçekçi olmayacaktır. Buna karşın, gündeme gelen salça konusunda olduğu gibi akla aykırı fiyat farklılıklarının da olması beklenmemektedir” dedi ve sözlerine şöyle devam etti: - “Her sektörde olduğu gibi perakende sektöründe de firmaların birlikte fiyat belirlemesi gibi bir iddiada bulunulması veya tespit yapılması halinde tüm gelişmiş ülkelerde olduğu gibi Rekabet Kurumu devreye girebiliyor ve girmekte. ‘1561 FİRMAYA PARA CEZASI VERİLDİ’ - Pandeminin başlangıcından itibaren süt ürünlerinden tahıl ürünlerine, bebek bezi ve mamasından temizlik ürünlerine, sebze ve meyveden ekmeğe, yangın ekipmanlarından KDV indirimlerinin uygulanıp uygulanmadığına, elektronik pazar yerlerinden araç stokçuluğuna varıncaya kadar şimdiye kadar 41.784 firma ve 237.037 ürün denetlendi. Bunun sonucunda, 1561 firmaya idari para cezası uygulandı. AYNI MARKADAKİ ÜRÜN FARKLI MARKETLERDE NEDEN FARKLI FİYATTA En çok sorulan soru bu... Ben makarnadan örnek verdim. Bakan açık açık yanıt verdi: - “Esas itibarıyla bir ürünün fiyatı, serbest piyasa koşullarında oluşan arz talep dengesiyle oluşuyor. - Fiyatları etkileyen unsurların en önemlisi tabii olarak arz-talep ilişkisi. - Bu sistemde kamu olarak bize düşen görev; haksız rekabet, tekelci eğilimler, fahiş fiyat ve stokçuluk gibi piyasa dengesini bozucu ve fiyatları arttırıcı bazı yan unsurların engellenmesi için çalışmak. - Makarna örneğini verdiğiniz için söylemek istiyorum. Aynı marka ve gramajda bir ürünün her yerde aynı fiyata satılmasını beklemek serbest piyasa şartlarında hem mümkün değil hem de fiyatları tek tipleştirmek rekabeti ortadan kaldırır. - 1 kilogram makarnanın zorlamayla A’dan Z’ye her yerde aynı fiyattan satıldığını varsayalım. Belki vatandaş için faydalı gibi görünse de bu durum ürünün daha düşük bir fiyattan satılmasının önüne geçecektir. Aslında, farklı marketlerden daha ucuza alabileceği bir ürün için daha fazla ödemek zorunda kalır. - Bu ürün için her işletme ayrı maliyete katlanmakta. Mesela, bir tanesi ürünü daha ucuza tedarik ederken bir tanesi pahalıya tedarik ediyor olabilir. İlaveten, birisinin yüksek kira, depolama, nakliye ve operasyonel masrafları varken, bir diğerinin daha düşük olabiliyor. ÜRÜNLER NE ZAMAN UCUZLAYACAK Bakan net bir tarih vermedi ve enflasyonla mücadeleye dikkati çekti: - “Son dönemde emtia fiyatlarında yaşanan artışların tarımsal ürünlerin maliyetleri arttırdığını gözlemliyoruz. - Hükümetimizin enflasyonla etkin mücadele çalışmaları sonucunda enflasyonda gözlemlenecek olumlu gelişmenin perakende fiyatlarına da yansımasını bekliyoruz.”",https://www.hurriyet.com.tr/yazarlar/hande-firat/fahis-fiyatlara-yeni-onlem-anlik-takip-devreye-giriyor-42180665
Hande Fırat,8 aydır süren savaşta iki büyük güç arasındaki en kritik ilk toplantı ve perde arkası,"Kasım 18, 2022 06:29","Rusya-Ukrayna ya da Rusya ile Batı arasındaki savaş nedeniyle; dünya ayakta, halklar bıkkın, ekonomiler krizde. Üstelik tüm taraflar açısından “evdeki hesaplar çarşıya uymadı”. İki tarafla görüşen tek ülke konumu, esir takası, tahıl koridoru gibi önemli adımların yanına Türkiye çok önemli ve belki de hepsinden daha kritik bir adımı ekledi. ABD ile Rusya arasında arka kapı diplomasisini ve bunun en somut göstergesi olan CIA Direktörü William Burns ile Rusya İstihbarat Başkanı Sergey Narışkin MİT’in ev sahipliğinde buluşmasını. Sekiz aydır süren savaşta bir anlamda “gerçek” taraflar arasında yapılan ilk üst düzey görüşmeydi. Şimdi bunun hem perde arkasını hem de hikâyesini sizlerle paylaşacağım. ANKARA’DAN WASHINGTON’A DİYALOG TEKLİFİNİ İLK HÜRRİYET DUYURDU Tarih 7 Ekim 2022 idi. Hürriyet gazetesi için kaleme aldığım haberde Ankara’nın Washington’a Rusya ile diyalog teklifini duyurmuştum. Kısa bir hatırlatma yapmak gerekirse: * Cumhurbaşkanı Sözcüsü İbrahim Kalın, ABD Ulusal Güvenlik Danışmanı Sullivan’a Türkiye ziyaretinde “Rusya ile müzakere” önerisi götürdü. * Rusya’nın Batı özellikle ABD ile masaya oturma isteği şöyle anlatıldı: - Putin artık ‘Geçmişteki Rusya yok’ diyor. - Putin, Batı’nın bir anlamda kendi arka bahçesinde kendisini oyuna getirmesinden rahatsız. - Asıl talebi Batı özellikle ABD ile müzakere. * Washington’ın temel sorusu ile görüşmelerin kiminle yapılacağı üzerine yoğunlaştı. Konuşulabilecek bir isim arayışı öne çıktı. * Ankara’nın ‘Var’ yanıtı üzerine Sullivan, “Bu benim ev ödevim” diyerek Türkiye’den ayrıldı. SÜREÇTE NELER YAŞANDI * Biden yönetimi ABD’de de ara seçimlere giderken, kamuoyu önünde Rusya’ya yönelik katı tavrını sürdürdü. * Ancak arka planda bazı arayışlar başladı. Arayışların nedenlerini şöyle özetlemek mümkün: - Batı özellikle ABD, Rusya sahada yenilsin ve masaya öyle oturalım diyordu. Ancak sahada yaşadığı hezimete rağmen Rusya’nın dirençli ve dayanıklı olduğu görüldü. Kısacası Batı’nın tezi çöktü. - Tüm yaptırımlara rağmen, enerji kartını elinde bulunduran Rus ekonomisi Batı’nın istediği gibi çökmedi. - Uzun, hibrit savaş; nükleer silah kullanımını hatta üçüncü savaş olasılığını dünya kamuoyu gündemine taşıdı. - Avrupa kabaca ikiye ayrıldı. Rusya sınırı olan Baltık ülkeleri ve özellikle Polonya savaş tutumunu sürdürürken; Almanya, Fransa, İtalya gibi ülkeler hem ekonomilerindeki sorun hem de kamuoylarının tepkileri karşısında çare aramaya koyuldular. - Bu arada Rusya, Avrupa ile teması kesti. - İki tarafla görüşen tek ülke olarak sadece Türkiye kaldı. ARKA KAPI DİPLOMASİSİNDE BÜYÜK ÇERÇEVE Bir yanda Sullivan’ın “benim ev ödevim” diyerek Türkiye’den ayrılması ve bu konuda çalışması, diğer yanda Rusya’nın da görüşmelere sıcak bakması ve Ankara’nın her iki ülke nezdinde farklı seviyelerde yürüttüğü diplomasi sonuç verdi. MİT Başkanı Hakan Fidan iki mevkidaşıyla da görüşmelerini sıklaştırdı. Sonuçta iki ülke ABD ve Rusya’nın istihbarat başkanları; MİT’in koordinatörlüğünde bir araya geldi. * Bu görüşme 8 aylık savaş sürecinde yapılan iki büyük güç arasındaki ilk ve en kritik üst düzey görüşmedir. * İki taraf da görüşmenin Ankara ev sahipliğinde ve koordinatörlüğünde yapılmasını istedi. * En az esir takası ya da tahıl koridoru kadar önemli bir adım. * Asıl amaç iki ülke arasında bir müzakere zemini ve daha önemlisi masası oluşturabilmek. SÜREÇTE OLASI RİSKLER VE AKTÖRLER İstihbarat başkanlarının görüşmesi ile Ankara’ya göre bir “konuşma zemini” yakalandı. Şimdi önemli olan bu zemini sürdürmek ve genişletmek. Şimdi hem olası riskleri, hem de sürecin nasıl götürüleceğini paylaşayım: * Kritik ve tarihi görüşme zemin için ilk adım olarak yorumlanıyor. * Müzakere masasının kurulması ana hedef. Ancak neyin, nasıl müzakere edileceği önemli bir sorun olarak ortada duruyor. * İstihbarat başkanlarının görüşmelerinin sürmesi planlanıyor. * Diğer yanda ise Sullivan’ın arka kapı görüşmelerinin de hız kazanması gündemde. Rus tarafında öne çıkan isimler ise Sullivan’ın Rus mevkidaşı Güvenlik Konseyi Sekreteri Nikolai Patrushev ve Kremlin’in Dış Politika Yardımcısı Yuri Ushakov. Ushakov’u hatırlayacaksınız. Hani İbrahim Kalın’a Türk usülü sarılan isim. Putin’in şaşkınlığı da kameralara yansımıştı. * Süreç için diğer aşamanın iki ülkenin savunma bakanlarının bir araya gelmesinin önemli bir olasılık olarak değerlendirildiğini söyleyebilirim. Ancak başta yazdığım gibi riskler var: * Müzakere zemini ve masası oluşumu, sürmesi ve hemen sonuç alınması zaman alacak unsurlar. * Ankara; Ukrayna’nın vur kaç saldırıları düzenleyebileceğini gözönünde tutuyor. * Yine Ankara; Zelenski’nin bazı grupların saldırısını önleyemeyebileceğini de düşünüyor. * Bu tür durumlarda müzakerelerde kesilme, durma olabilir değerlendirmesi yapılıyor. * Ancak önemli olanın müzakere masasının kurulması, dağılmaması, zaman alsa da sürmesi. ZEMİN OLUŞMAYA BAŞLADI Kısacası zemin oluşmaya başladı. Cumhurbaşkanı Erdoğan iki istihbarat başkanı arasında nükleer savaş olasılığını ortadan kaldırma için görüşme yapıldığını kamuoyu ile paylaştı. Ancak sadece nükleer savaş olasılığını masadan kaldırmak değil, diğer kritik başlıklar da ele alındı. Bu zeminin oluşmasında hem Avrupa hem de ABD ile Rusya; Türkiye’nin oynadığı kritik rolün farkında. BATI’DA DEĞİŞEN HAVA Cumhurbaşkanı Erdoğan’ın G-20 toplantısında yaptığı ikili görüşmeler dikkat çekiciydi. Ancak en dikkat çekeni ise Batılı liderlerin “tavır ve konuşmalarındaki” farktı. Bir üst düzey kaynağım: “Erdoğan gitti gidiyor havası tamamen ortadan kalkmış, aksine Erdoğan ile çalışma zamanı tüm liderlerin konuşmalarına yansımıştı” ifadesini kullandı. BIDEN’DAKİ DEĞİŞİM ABD Başkanı Biden ile Cumhurbaşkanı Erdoğan kısa da olsa, dikkat çeken bir görüşme gerçekleştirdiler. Her fırsatta Türkiye, ABD’ye yönelik sorunlu başlıkları masaya taşırken, hem süre nedeniyle hem de Biden’ın tavrı nedeniyle bu kez o sorunlar konuşulmadı. Nedeni “Biden’ın nezaket dili” olarak gösteriliyor. Bakın Biden dört önemli mesajı hangi cümlelerle dile getirdi: * Sözlerine Taksim’deki terör saldırısı nedeniyle taziye ile başladı. * Ardından Cumhurbaşkanı Erdoğan’a, “Siz olmasanız tahıl koridoru olmazdı, sürenin uzatılması için birlikte çalışmaya devam edeceğiz” dedi. * Son seçimleri hatırlatarak, “F- 16’lar konusunda desteğim ve çalışmalarımız sürüyor” mesajı verdi. * İsveç ve Finlandiya’nın NATO üyelik sorununun Türkiye’nin güvenlik kaygılarını karşılayacak şekilde çözülmesi gerektiğini belirtti.",https://www.hurriyet.com.tr/yazarlar/hande-firat/8-aydir-suren-savasta-iki-buyuk-guc-arasindaki-en-kritik-ilk-toplanti-ve-perde-arkasi-42172726
Hande Fırat,AK Parti ve İYİ Parti arasında neler oluyor,"Kasım 25, 2022 06:29","AK Parti ile İYİ Parti’nin temasta olduğunu iddia edenlerden AK Parti’nin İYİ Parti’ye bakanlık teklif ettiğine kadar birçok iddia havada uçuştu. İddialar sürerken ise Akşener’in Erdoğan’a yanıtı, Erdoğan’ın Akşener’a karşı yanıtı geldi. Hem iki parti arasında gerçekte bir şey olup olmadığını hem de 6’lı masada son durumu; Hürriyet’in geleneksel kahvaltısında İYİ Parti Genel Sekreteri Uğur Poyraz ile konuştuk. İki parti arasındaki duruma geçmeden, en dikkat çekici açıklama ile başlayalım. 6’LI MASANIN ADAYI SANIRIM OCAK AYINDAN SONRA 6’lı masa toplantılarını sürdürüyor. Ancak kamuoyu doğal olarak “adayı” merak ediyor. Aday netleşmedikçe spekülasyonlar artıyor, Akşener’in bir Mansur Yavaş’ı, bir Ekrem İmamoğlu’nu desteklediği iddia ediliyor. Tüm bunları açık açık sorduk. Uğur Poyraz da açık açık yanıtladı: - “6’lı masa yola Güçlendirilmiş Parlamenter Sistem için çıktı. - Ancak seçim sürecinde öncelikle ittifak belki de ön koalisyon gündeme gelebilir. Bunlara genel başkanlar karar verecek. - Cumhur İttifakı’nın 6’lı masanın ortaya koyduğu Güçlendirilmiş Parlamenter Sistemi eleştirmemesini, eleştirecek bir nokta bulamamasını da da dikkatinize sunuyorum. Güçlendirilmiş Parlamenter Sistem evrensel ve milli değerlere dayanmaktadır. - 6’lı masa başta aday belirlemek için oluşturulmadı, CHP Lideri Kemal Kılıçdaroğlu’nun nezaketli açıklaması ve 6 liderin masada kabulü ile bu noktaya gelindi. - Birçok alanda çalışma komisyonları oluşturuldu. Aday belirleme komisyonu ise bir anlamda liderlerden oluşuyor. - ‘Aday kim’ dayatmasını iktidar gündeme taşıyor. Amaçları mevcut sistemi bir anlamda meşrulaştırmak. - Ocak ayından sonra adayı göreceğimize inanıyorum.” BİZ BELEDİYE BAŞKANLARINA EŞİT MESAFEDEYİZ Her gün Meral Akşener’in kimi aday görmek istediği konusunda spekülasyonlar yapılıyor. Hatta iddialar havada uçuşuyor. İşte o iddialara Uğur Poyraz’ın yanıtları: - “(Meral Akşener Mansur Yavaş’a adaylık teklif etti mi?) Hayır. - (Meral Akşener ibreyi Ekrem İmamoğlu’na mı çevirdi?) Tamamen manipülasyon. Mansur Bey de Ekrem Bey de diğerleri de Millet İttifakı’nın belediye başkanları. Bizim için hepsi kıymetli. Ancak Ankara’da bir programda Mansur Yavaş ile Genel Başkan’ımız doğal olarak bir araya geliyor; hemen aynı sözler. Ekrem İmamoğlu ile İstanbul’da bir programa katılıyor, yine aynı sözler. - Biz belediyle başkanlarına eşit mesafedeyiz.” AK PARTİ VE İYİ PARTİ ARASINDA NE VAR Taksim’deki terör saldırısının ardından Cumhurbaşkanı Erdoğan ile İYİ Parti Genel Başkanı Akşener arasında süreçte kısaca şu diyalog geçti: “Erdoğan’dan İYİ Parti’ye: Temenni ederiz ki bunlarda bir dönüşüm yapmak suretiyle gerek bu masayı terk etmek gerekse milli ve yerli bir duruş sergilemek üzere konumunu yeniden gözden geçirir. Akşener’den Erdoğan’a: Onların kumar masası budur. Bizim o masaya oturmaya hiç niyetimiz yok. Erdoğan’dan Akşener’e: Böyle bir cevap olur mu? Bizim tek derdimiz ülkeye hizmet. Sayın Akşener’in kendisini ve yanındakileri bir gözden geçirmesinde fayda var.” Cumhurbaşkanı Erdoğan’ın Endonezya’daki çağrısını Akşener İzmir’de öğrendi. İlk değerlendirmesini de yakın kurmaylarıyla yaptı. Akşener’in kumar masası benzetmesi ise bazı kesimlerce tepki topladı. Gelelim Genel Sekreter Uğur Poyraz’ın bu konudaki yanıtlarına: DAVET KÖŞEYE SIKIŞTIKLARINDA GELİYOR - “Her köşeye sıkıştıklarında ve kendi koalisyonlarında ne zaman sorun olsa oy oranlarında azalma olduğunda böyle bir davet geliyor. İki yıl önce de benzer bir davet gelmişti. - İYİ Parti’nin yol haritası da tek adam sistemine ilişkin itirazları da belli. - İYİ Parti’nin Cumhurbaşkanlığı Hükümet Sistemi’ne itirazı amasız fakatsız ve çıkarsız bir şekilde ortada. Kişisel bekaları için bu sistemi yaratan, keyfi kullanan, kurumları yıpratanlar ve bu sistemi temsil edenlerle masaya oturmak mümkün değil. - (Kumar masası) Bu ifade ile Genel Başkan bir durum tespiti yapmıştır. AK PARTİ’DEN HİÇBİR TEKLİF GELMEDİ - Herhangi bir AK Partiliden partimize ulaşan bakanlık ya da bir başka alanda teklif sözkonusu değildir. - AK Parti’den partimize ulaşan açık ya da gizli bir görüşme talebi de yoktur.” POZİTİF GÜNDEM İÇİN EL UZATMAYA GEREK YOK, BİZİM KİMSEYLE SAVAŞIMIZ YOK Cumhurbaşkanı Erdoğan’ın muhalefete ‘pozitif gündemle buluşalım’ çağrısı da gündemimizdeydi. Poyraz’ın yanıtları şöyle: - “Erdoğan siyaseti strateji üzerinden yapan bir lider. - Pozitif gündem çağrısı yapan Erdoğan’a Rize’de saldırıya uğrayan Sayın Akşener’e karşı söylediği ‘Daha dur, başına neler gelecek’ sözlerini hatırlatmak isterim. Bu cümlenin hepimizin Cumhurbaşkanı olan bir isim tarafından söylenmesi ironik. - Pozitif gündem için el uzatmalarına gerek yok. Bizim duruşumuz millet menfaati odaklı. Kimseyle savaşımız yok. Hasım değiliz, siyasette rakibiz. Siyaset anlayışımız da budur. MHP İLE İLİŞKİLER Son dönemde İYİ Parti’den MHP’ye sert eleştirilerin yapılmaması da Ankara kulislerinde sorgulanıyor. Gelelim bu konudaki yanıtlara: “* Siyaset, siyasi partiler ve genel merkezlerinin politikalarına hakkı ve gerekli itirazları ortaya koyabilmektir. Kişilerle bir problemimiz yok. * Neden MHP ve Sayın Bahçeli’ye yönelik bir konuşma bekleniyor anlayabilmiş değilim. Laf olsun diye, sırf muhalefet olsun diye beyanda bulunacak değiliz. Gerektiğinde gerekeni söylüyoruz.” TERÖR EYLEMLERİ TARTIŞILACAK KONU DEĞİLDİR HDP’nin 6’lı masanın bir unsuru olmadığını söyleyen Uğur Poyraz, terör saldırıları konusunda da noktayı koydu: - “Abdestimizden şüphemiz yok. Taksim bir terör saldırısıdır. Terör eylemi tartışılacak bir konu değildir. - Ancak hudut namustur. Bu ifade dağlarımızda yazıyor. Sınırlar kevgire döndü. Elini kolunu sallayan giriyor. Bu konuda çözüm bulunmalıdır. - Ne iktidar şakşakçısıyız, ne de güvenlik güçlerimiz canlarıyla mücadele ederken bu konuyu enfekte edecek cümle kurarız. - Askeri alanda bir uzmanlığım yok ancak hava harekâtının kara harekâtıyla desteklenmesi konusunda uzman görüşleri var.”",https://www.hurriyet.com.tr/yazarlar/hande-firat/ak-parti-ve-iyi-parti-arasinda-neler-oluyor-42176641
Hande Fırat,Vücudunuz fit peki ya beyniniz fit mi,"Kasım 20, 2022 06:29","Zamanın ruhuna en uygun tanım bence şu: “Beyin sağlığı, beynin değişen bir ortamda hayatta kalmak için organizmanın neyi bilmeye ihtiyaç duyduğunu öğrenme kabiliyetidir.” Fütürist, sosyolog ve ekonomist Prof Dr. Alvin Toffler “21. yüzyılın cahilleri okuma yazma bilmeyenler değil; yanlış öğrendiklerini unutamayan, yeniden öğrenmeye, değişime ve dönüşüme açık olmayanlar olacaktır” demiş. Günümüzde “Beyin sağlığı, ömür boyu öğrenme” gibi önemli kavramlar var. Üstelik yaş alan herkesin korkusu bir gün Alzheimer’a yakalanma olasılığı... Beyin sağlığı, ömür boyu öğrenme, hızlı okuma, beynin farklı alanlarını çalıştırabilmek hatta zihinsel yaşlanmayı azaltabilmek için beynimizin de fit tutulması gerekiyor. Nasıl spor salonlarına gidip ağırlıklar kaldırıp, vücudumuzu fit tutmaya çalışıyorsak, beynimizi de gazetelerin verdiği bulmaca sayfalarını çözerek ya da hazırlanan özel programlara katılarak fit tutmak için antrenman yapmamız gerekiyor. İster sudoku, bulmaca çözün, ister özel programlara katılın ama mutlaka beyninizi çalıştırın! Bu pazar sizi beyin antrenmanları yani “Bilişsel Fitleşme” yolculuğuna çıkacağım...    BİLİŞSEL FİTLEŞME NEDİR? Beynin esnek yapısından yola çıkarak mevcut durumundan daha iyi bir hale gelebileceğini temel bilimsel veri olarak ele alan bir program. Bu programı Türkiye’de başarıyla uygulayan iki isimle buluştum. Eğitmen, danışman, yazar Aykut Açkalmaz ve psikolojik danışman/ eğitim ve kariyer danışmanı Yasin İkizoğlu. 7’den 70’e herkesi ilgilendiren programların detaylarını öğrendim. Bilişsel Fitleşme Programı’nı Yasin İkizoğlu anlattı. Buna göre, bilişsel sağlığı değerlendirmeye ve iyileştirmeye odaklanmış nörobilim altyapılı, oyun tabanlı dijital bir platform... Beyni, beyin jimnastiği ile geliştirmek de diyebiliriz: YAPAY ZEKÂ İLE BEYİN ANTRENMANI * “Bilişsel Fitleşme beyin bilimini oyunlaştırılmış bilişsel testler ve müdahalelerle ele alan, yapay zekâ algoritmalarıyla birleştiren beyin jimnastiği programı. * Beş temel bilişsel alanı (algı, dikkat, bellek, akıl yürütme ve koordinasyon) ve 20’den fazla bilişsel beceriyi etkinleştirmek ve çalıştırmak için tasarlandı. * Bilişsel Fitleşme programı kişiye özel beyin antrenmanlarından oluşuyor ve antrenmanlardaki bilgisayar oyunlarının zorluğunu oyuncunun bilişsel seviyesine göre, yapay zekâ tarafından yönetilen algoritmalar otomatik olarak ayarlıyor. * Beyin antrenman programını oluşturan oyun ve aktiviteler; her bir kullanıcının yaş ve olası bilişsel hasar ya da gerileme gibi kişisel özelliklerine uyum sağlayarak antrenmandan sonra daha da zorlaşmak üzere kendini yeniden revize ediyor.”    7’DEN 70’E HER YAŞA ANTRENMAN Bu tür programlara katılmak isteyenler önce genel bir değerlendirme testinden geçiriliyor. Gelişmesi gereken alanlar belirleniyor. Testin sonucuna göre de kişiye özel bir antrenman programı oluşturuluyor yani beyin antrenmanı yaptırılıyor. İkizoğlu ayrıntıları şöyle sıraladı: * Programa katılan bireylerin haftanın 7 günü egzersiz yapması en önemli nokta. Her gün 30 dakika programın içinden kişiye özel olarak seçilmiş dijital oyunlar bir video koç eşliğinde ya da kendi başına oynanıyor. * Her bireyin gelişimi bir psikolojik danışman ya da psikolog tarafından inceleniyor ve kendisine gelişimi ile ilgili düzenli geri bildirim veriliyor. * 7’den 70’e herkese uygun... * Program hem sağlıklı bireylere hem de bilişsel gerilemeye maruz kalmış insanlara yardım etmek için tasarlandı. YAŞLANMAYA KARŞI BEYNİ FİTLEŞTİR * Yaşlanmanın beraberinde zihinsel gerilemeyi de getirmesi bilişsel araştırmalar için yeni bir bilgi değil. * Tıpkı kaslarımız gibi beyin de formda ve sağlıklı kalabilmek için sürekli zorlanmalı. * Araştırmaların ortaya koyduğu sonuçlar, beynin esnek ve yenilenebilir bir organ olduğunu ve yaş aldıkça özellikle aktif ve zihinsel olarak uyarıcı bir yaşam şekli sürüldüğünde, beynin mevcut performans seviyesini koruyabileceği ve hatta geliştirebileceğini ileri sürüyor. * Bilişsel Fitleşme Programı, yaşlanmayla birlikte zayıflayan bilişsel kabiliyetleri geciktirme ve tamir etmeye yardımcı oluyor.” ‘OKULDAKİ EN ÖNEMLİ DERS MATEMATİK, FEN DEĞİL’ Bilişsel Fitleşme yöntemleri sınavlara hazırlanan çocuklar üzerinde etkin bir biçimde kullanılıyor. Dikkat, okuma, akıl yürütme gibi becerilerini geliştirmeleri hedefleniyor. Sadece öğrenciler için oluşturulan özel eğitim programları var. Eğitmen, danışman, yazar Aykut Açkalmaz “Anne babalar burayı dikkatli okusun” diyerek şu uyarıları yaptı: * ""Okulda en önemli ders matematik, fen değil; beden eğitimi, müzik, resim ve oyunla yapılan her şey daha önemli. * Matematik konularını, fen konularını, okumayı ve yazmayı daha fit bir beyin daha iyi anlar. Fit beyin için matematik-fen derslerinden daha çok hareket ve eğlenceli aktiviteler içeren dersler önemli. * Çocuk gelişiminde en önemlisi sosyal etkileşim.” OKUMANIN ÖNEMİ YA DA ‘OKUDUĞUMUZU ANLAMAMA SORUNU’ Aykut Açkalmaz’a ülkemizin belki de en önemli konularının başında gelen “Neden okumayı sevmiyoruz?” sorusunu sordum. Aldığım cevap gerçekten dikkat çekiciydi. Açkalmaz’ın ilk sözü, “Hemen cevabını vereyim, çünkü okuduğumuzu anlamıyoruz.” oldu ve şöyle devam etti: * Tüm hayatımızı etkileyen en önemli becerilerden biri okuma ve anlama. * OECD’nin “Uluslararası Öğrenci Değerlendirme Programı” (PISA) araştırmasına göre, Türkiye, 420 puanla 50. sırada yer alıyor. Okuma becerilerinde OECD ortalaması olan 446 puanın 18 puan altında ve PISA sınavına katılan 15 yaş gurubunda 6 bin öğrencimizin çoğunluğu okuduğunu anlamıyor. * Bu sorununun üstesinden gelmek için okuma-anlama konusunda bilinçlenmek ve okumayı istemeyi sağlamak gerekiyor. HIZLI OKUMA BECERİSİ * Mesela cümleleri tekrar tekrar okuyup vakit kaybediyorsanız veya okurken dikkatiniz dağılıyor, okuduğunuza odaklanamıyorsanız, az zamanda çok okumanız gerekiyorsa okuma-anlama ya da anlayarak hızlı okuma becerisi kazanabilirsiniz. Anlayarak hızlı okuma ile okuma hızı 5 kata kadar artıyor. * Anlayarak hızlı okuma becerisi okuma yanlışlarından kurtarıyor, hafızayı geliştiriyor, beyni iki yönlü kullanmaya neden olarak zihinsel potansiyeli daha etkin kullanmayı sağlıyor, okuma, ders çalışma ve öğrenme daha zevkli oluyor. * Aynı zamanda göz kaslarını ve görmeyi geliştiriyor, okurken gözler yorulmuyor, stresi azaltıyor, üretken olmayı sağlıyor, karar verme ve hayal etme yeteneğini geliştiriyor. * Diyelim ki gün içinde okumaya harcadığınız zaman 1,5-2 saat, bu süreyi 45-50 dakikaya indirebilir, diğer işlerinize, hobilerinize, spora, sosyalleşmeye zaman ayırabilirsiniz.”  ÖĞRENCİ360 * Aykut Açkalmaz geliştirdikleri “ÖĞRENCİ360” danışmanlık programı hakkında bilgiler verdi: * Önde gelen amaç hangi sınıf düzeyinde olursa olsun öğrencinin okuma-anlama becerisini hıza dayalı şekilde yeniden organize etmek. * Öğrenciye tüm derslerde gerekli olan hızlı, derin, anlamlı okuma becerisi kazandırılıyor. * Ders çalışmayı zorlaştıran bilişsel, nöropsikolojik sorunlar varsa BİLİŞSEL FİTLEŞME ile bu sorunlar azaltılıyor. * Öğrencinin ruh sağlığı takip ediliyor. Alınması gereken önlem varsa aile bilgilendiriliyor. * Ders çalışmak için öğrenmeyi öğrenmek gerekli. Bu süreç içinde öğrenmeyi öğrenmesi için öğrenciye, tüm öğrenmeyi öğrenme araçları öğretiliyor ve öğrencinin bu araçları ders çalışma ve tüm akademik süreçlerde kullanması destekleniyor, takip ediliyor. * Alan seçimi ve meslek seçimi konusunda günümüze uygun, öğrencinin bilişsel ve kişilik özelliklerine dikkate alan koçluk, mentorluk çalışması ile en ideal kariyer planlaması yapılıyor.  BİTİRİRKEN BEN NE DİYORUM  Yıllardır gün boyu annemin elinin altında gazetelerin bulmaca sayfaları, kalem ve gözlük bulunur. Vakit buldukça oturur, çözer. Bana hep “Keyifli vakit geçiriyorum, öğreniyorum, beyinimi çalıştırıyorum” der. Haklıymış... Sevgili Yasin İkizoğlu ve Aykut Açkalmaz beyin fitleştirmek için programlarını bana da gösterdi. İnsan oyunlarda her seferinde hırs yapıp kendini geçmek istiyor. İster özel bir programa başlayın, ister sudoku çözün, isterseniz bulmaca... Kesinlikle faydasını göreceksiniz. Fit beyinlerle öğrenmenin gerçekten yaşı yok. BALAYI ADASINDA TAKIM ELBİSELİLER VE ZİYARETİN ‘EN’LERİ    “Balayına Bali’ye gidiyoruz” ya da “Ünlü çift balayını Bali’de geçirdi” gibi cümleleri duymuş ya da okumuşsunuzdur. Okyanustaki ada, yeşil ve mavinin birleştiği “tatil” için enfes bir durak. Ama sadece tatil için. G-20 ülkelerinin başkanları, bakanları, bürokratları, gazetecileri sıcak ve aşırı nemin ortasına takım elbiseleri ve ciddi suratlarıyla indiler, üç günü de öyle geçirdiler. Herkes çalıştı, arada adayı tanımak için ise küçük kaçamaklar yapıldı. Sanırım üç günü en çok Endonezyalı yetkililer “Şu işi bir şey olmadan atlatsak” paniğiyle geçirdi. * 18 bin asker ve polisin koruma için görevlendirildiği Bali’de savaş gemileri de sahilden görülüyordu.    * Olası bir tsunamiye karşı liderler için tahliye planı yapılmıştı. Rehberimize “Tsunami olursa nereye kaçılır?” diye sorduğumuzda “Burada pek kaçacak bir yer yok, dağ yok” yanıtını vermesi düşündürücü oldu. * G-20’nin şüphesiz en popüler lideri Rusya ve tahıl koridoru nedeniyle Cumhurbaşkanı Tayyip Erdoğan’dı. * En “fake” haber Rusya Dışişleri Bakanı Sergey Lavrov hakkında yapıldı. (Adaya iner inmez fenalaştı denildi, yalanlandı) * Adanın bana göre korkutucu hayvanları kimilerinin çok sevimli bulduğu maymunlardı. “Göz göze gelmeyin, saldırır” uyarılarının haklı olduğunu gördük. Odalarda ise “Camı kapatın, maymun girer” uyarıları yer alıyor. Maymunlar elinizde ne görürse çalıyorlar. Bizden cep telefonu çaldıran olmadı. Pelin Çift el kremini bir maymuna kaptırdı.    * Maymunlara yaklaşma konusunda da en cesaretliler Star yazarı Halime Kökçe ve 24  TV Genel Yayın Yönetmeni Murat Çiçek’ti. En temkinliler ise ben ve TRT Genel Müdürü Mehmet Zahid Sobacı. Bulundukları ortamı terk etmeyi tercih ettik. * G-20 heyetinin en nazik çifti Nureddin-Özlem Nebati çiftiydi. Kadın gazetecileri özel olarak kahve içmeye davet eden çiftle tahmin edeceğiniz gibi ekonomi konuştuk. * 23 kişilik gazeteciler heyetinin birlik ve beraberliğini sağlayan en baba iki isim ise Kanal 7 Genel Yayın Yönetmeni Zahit Akman ile Beyaz TV Genel Yayın Yönetmeni Osman Gökçek idi. * En maharetliler haber kanallarıydı. Dicle Canova, Ahmet Ergen ve Işınsu Tezkan Su ellerinde tripot ve cep telefonlarıyla her yerden canlı yayın yaptılar. * En heyecanlı isim Akşam TV sunucusu Eda Cabul idi. İlk kez heyette yer alan Eda tüm gazetecilerle tek tek sohbet edip deneyimlerini dinledi. * En zoru ise dönüş yoluydu. Yaklaşık 13 saat sürdü. Bitmek bilmedi...",https://www.hurriyet.com.tr/yazarlar/hande-firat/vucudunuz-fit-peki-ya-beyniniz-fit-mi-42173630
Hande Fırat,Özel Harekât’ın kalbine girdik... Şehitliği hatırlatan o ayna,"Kasım 27, 2022 09:31","Duvara yazılmış bu şiirin hemen ilerisinde şehitlerimizin resimleri var. En sonda ise bir ayna. Bu aynaya iyi bakın! Onlar bu aynaya her gün bakıyor. Tüm şehitlerin arasında o aynaya bakınca kendini görüyorsun! O ayna diyor ki: “Sıradaki şehit sen olabilirsin! 340. şehit sen olabilirsin!”    ‘VATAN AŞKI BİZİMKİSİ’  Daha ilk anda gencecik şehitlerin fotoğrafları ve o ayna ile vuruldum ben. Türkiye’nin 15 Temmuz’da en ağır darbelerinden birini aldığı 51 polisimizin şehit olduğu Gölbaşı Özel Harekât Başkanlığı’nda cuma günü foto muhabirimiz Mert Gökhan Koç ile bambaşka bir dünyaya girdik. Kimi zaman gözlerim doldu, kimi zaman hayranlık ve onlara karşı şükranla doldum. Kadın özel harekâtçılarla bir gün geçirdim, cesaretlerine, vatan aşklarına, anneliklerine hayran kaldım. Emniyet Genel Müdürlüğü Özel Harekât Daire Başkanlığı bünyesinde 20 bin 500 özel harekâtçı görev yapıyor, bunların 500’ü kadın. Her an ölümle burun buruna olan kadın özel harekâtçıların dilinde hep aynı cümle: “Vatan aşkı bizimkisi...” Özel Harekât Daire Başkanlığı’nın çağrısı üzerine, müracaat ediliyor. Ancak tabii yaş başta olmak üzere belli şartlar aranıyor. Rutin güvenlik soruşturmasını fiziki yeterlilik testi izliyor. Güçlü ya da fit olmanız değil sadece mesele.    * Kapalı bir tünelde bir köpekle karşılaşırsanız ne yaparsınız ne kadar kalırsınız? Kapalı alan korkunuz var mı?  * Ya da yüksek bir kuleye çıkıp aşağıdaki renk kartelalarını doğru söyleyebilir misiniz? Başınız dönmeden, yüksekten korkmadan...    Diyelim ki geçtiniz bu testlerden, altı ay süren ağır bir eğitim sizi bekliyor. Sabah beşte uyanılan, ağır spor, atış eğitimleri, alan eğitimlerinin verildiği altı ay... Hepsinde ayrı ayrı barajı geçmeniz gerekiyor. Her 100 kişiden ortalama 60’ı başarılı olabiliyor. 4 kilit kavram var:  * Dayanıklılık  * Kuvvet  * Sürat  * Süratte devamlılık. DÜNYANIN SAYILI KESKİN NİŞANCILARI  Türkiye’nin en iyi dünyanın sayılı keskin nişancıları Özel Harekât Daire Başkanlığı’nda. Sıkı durun en iyi keskin nişancılar kadınlardan çıkıyor. Niye mi?    * Kalp atışları erkeklere göre daha yavaş.  * Nefeslerini tutuyorlar  * Sıfır riskle, sakin atış yapıyorlar.  * Silahı, mühimmatı bilmek yetmiyor, balistiği, rüzgâr ölçümünü de yapmak zorundalar.    500 GURUR VEREN KADIN Sürekli eğitimdeler, sürekli operasyondalar. Bazen evlerinden, çocuklarından üç ay uzak kalıyorlar. Ölümle burun buruna yaşayan kadınlar onlar. * Yakın çatışmada onlar var.  * Helikopterlerden iple inerek, nokta operasyonlar yapıyorlar.  * Terör örgütlerine karşı her operasyonda yer alıyorlar.  * Bina, gemi ya da uçakta rehine kurtarma operasyonları yapıyorlar.  * İstihbarata dayalı özel ve nokta operasyonlar da yine onlar var.    ZIRHLI ARAÇLARI KULLANIYORLAR  Onlar Ejder, Kirpi, Kobra kullanıyor. Helikopterden iple atlıyor, her türlü silahı kullanıyorlar. Çok sayıda operasyona ve çatışmaya katıldılar. Gözlerinde korku yok. Gözlerinde büyük bir heyecan var. SANAL TAKTİK EĞİTİM MERKEZİ  Hürriyet, Özel Harekât Daire Başkanlığı’nın çok özel eğitim merkezine, Sanal Taktik Eğitim Merkezi’ne girdi. Bu alan yüzlerce kamerayla donatılmış bir saha. Meskûn mahal, arazi ya da bir evde operasyona hazırlık merkezi. Sanal gözlük, markerların bulunduğu özel teçhizat üzerinize takılıyor. Avatar’ınız oluşturuluyor. Örneğin bir evde teröristlere yönelik operasyon düzenlenecek. Sanal gözlüklerinizle o operasyonu düzenliyorsunuz.    * Gerçek bir operasyondan önce, sıfır hata için tekrar tekrar çalışma imkânı tanıyor.  Hiç bilmedikleri ya da gitmedikleri bir yeri A’dan Z’ye sanal gerçeklikte görüyorlar, tanıyorlar.    ABD BİN LADİN İÇİN KULLANDI  Benzer sistem bir de ABD’de de bulunuyor. Amerikalılar Bin Ladin operasyonu öncesinde kendi sanal merkezlerinde bu operasyonu çalıştığını anlattı.  GERÇEK OPERASYON GİBİ    * Sanal Tatkik Eğitim Merkezi’ndeki operasyon sonrasında özel harekâtçılar ter içindeydi.  * Bildiğiniz operasyon anını bire bir yaşıyorlar, teröristlerle çatışıyorlar.  * Ben de gözlüğü takıp, teçhizatları giydim. Gazeteci olarak operasyona eşlik ettim. İnanılmaz bir deneyimdi. SİZ HUZURLA YAŞARKEN ÖLÜMLE BURUN BURUNA KALAN KADINLAR ANLATIYOR  * Sevgili okurlarım, özel harekâtçı kadınlarımızın yüzlerini ve isimlerini güvenlik nedeniyle gizli tutma kararıma saygı duyacağınıza şüphem yok. Sözü onlara bırakıyorum: ‘VATANIMA ÂŞIĞIM’ G.B.: Severek ve aşkla yaparsan kolay. Bana sorarsanız en zoru ev hanımı olmak. 28 yıldır özel harekâtçıyım. Çocuklarımla bugüne kadar önden hiçbir plan yapamadım. Çünkü hayat “Görev çıktı gidiyoruz” ile geçti. Alanda, operasyonda kadın erkek yok. Beni en çok şehit arkadaşlarım etkiliyor. Ben vatanıma âşığım. Ç.S.: Tek hayalim babamdan bayrağı devralmaktı, aldım. Ben bu meslek içinde büyüdüm. Çocuklarımı da bu bilinçle yetiştiriyorum. Her an göreve hazırım. Çok sayıda operasyona katıldım. Bu bir heves değil, vatan aşkı. Dağda, arazide operasyon yapsam da evimde yemek de yaparım. M.K. (Uzman Keskin Nişancı): Haberlerde terör örgütünün saldırılarını izliyordum sürekli, karar verdim, mesleğe girdim. Keskin nişancı timi koruyan kişidir aynı zamanda. Tek atışta vurmak gerekiyor. T.A.: Bir çocuğum var. Görevimi vatan sevgimle yapıyorum. Çocuğumu ona göre yetiştiriyorum. Bir gün bana “Anne savaş olsa gider misin” diye sordu, ben de “Sence?” dedim. Bana “Anne sen kesin gidersin” yanıtını verdi. Bizde kadın erkek ayrımı yok. Benim için bu meslek aşk.   Y.K.: Polis çocuğuyum. Teşkilatın içinde büyüdüm. 12 yaşında özel harekâtçı olmaya karar vermiştim. Çocuklarım önce Allah’a sonra aileme emanet. Korkmuyorum. Benim için gurur verici. BEN NE DİYORUM Vatan aşklarına, cesaretlerine, dirayetlerine, gözlerindeki ışıltıya hayran kaldım. Yaptığım sohbetlerden çıkardığım şu: Bu iş para için, şöhret için yapılmıyor. Bu iş “Aşk ve sevgi” için yapılıyor. Vatan ve millet aşkı. Bu işin maddi bir karşılığı da olamaz. Sekiz yaşındaki çocuğunu yatağında uyurken bırakıp, dönüp dönemeyeceğini bilmeden çatışmaya gitmek, yürek hem de kocaman bir yürek ister. Onlar kahraman ama unutmayalım aileleri de kahraman. Üst düzey Özel Harekâtçılardan biri; “Hendek operasyonlarına giderken, vasiyetimi yazdım. Hanım bana döndü; ‘Bugün devletin bize ihtiyacı var, sana kolay gelsin. Allah’a emanet ol. Ancak elin kopar, gözün çıkarsa sakın Allah’a isyan etme’ diyerek beni yolcu etti.” Evet onlar kahraman, ama “isyan etme” diyen aileleri de kahraman. Şehitlere, gazilere, bizler normal hayatlarımızı sürdürürken ölümle burun buruna gezen tüm özel harekâtçılara, askerlere, güvenlik güçlerine selam olsun! Dualarımız sizinle!",https://www.hurriyet.com.tr/yazarlar/hande-firat/ozel-harekatin-kalbine-girdik-sehitligi-hatirlatan-o-ayna-42177737
Hande Fırat,Bitmeyecek operasyon Pençe-Kılıç’ın şifreleri,"Kasım 22, 2022 06:29","KARA HAREKÂTI YOLDA Cumhurbaşkanı Tayyip Erdoğan Katar dönüşü uçakta yaptığı açıklamada bu operasyonun kara dahil birçok boyutu olacağını açık açık söyledi. Erdoğan, “Bunun sadece bir hava harekâtıyla sınırlı kalması da söz konusu değil. Burada ne kadarlık bir güç kara kuvvetlerinden de buna katılması gerekir, bunu da zaten ilgili birimlerimiz, Savunma Bakanlığımız, Genelkurmayımız birlikte kararını verirler, istişaremizi yaparız, ondan sonra da adımlarımızı atarız” dedi. Erdoğan’ın da sözlerinden hareketle “Tam netice alınana kadar bitmeyecek operasyonun” şifrelerine bakacağız: Türkiye uzun zamandır ilgili ülkelere “Ya bu mücadeleyi birlikte yapalım ya da biz tek başımıza yaparız” mesajını veriyordu. Türkiye’nin sabrını Mersin ve Taksim saldırıları tüketti. Ancak bu saldırıların dışında kamuoyuna yansımamış, güvenlik güçlerince engellenmiş başka saldırı hazırlıkları bulunuyor. Özellikle Taksim saldırısının ardından Suriye hava sahasını kontrol eden iki ülke yani ABD ve Rusya, hava sahasını açmak zorunda kaldı. Üstelik Türk uçakları iki ülkede de ciddi bir derinlik mesafesine girdiler. İlk mesaj net; Türkiye, sınırlarının yanı başında sözde bir PKK devletine izin vermeyecek. İkinci mesaj ise ilk kez harekât yapılan Ayn-El Arab (Kobani) bölgesi. Ayn-El Arab’ın özel olarak seçildiğine dikkat çeken üst düzey kaynaklar; “Kurmaya çalıştıkları sözde devletin sözde başkentine kılıç geçirildi” yorumunu yaptı. ÖRGÜT ELEBAŞLARINDAKİ HAYAL KIRIKLIĞI Taksim’deki terör saldırısının ardından gerçekleştirilen kapsamlı operasyona Batı başkentlerinden yüksek sesli bir tepki gelmedi. Bu durumun terör örgütünün sözde lider kadrosunda hayal kırıklığı yarattığı, birbirleriyle yaptıkları konuşmalardan güvenlik güçlerince tespit edildi. Ankara’da bu kapsamda şu hususlara dikkat çekiliyor: “Terör örgütü, ABD’nin korumasının bir yere kadar olduğunu gördü. Batı başkentlerinden harekâta karşı yüksek bir ses çıkmaması, operasyonların Taksim saldırısına bir cevap olarak algılandığını gösteriyor.” TERÖR ÖRGÜTÜNÜN YENİ YÖNTEMİ Yukarıdaki satırlarda bahsetmiştim, güvenlik güçleri kamuoyu tarafından bilinmeyen birçok eylemi engelledi. Örgütün lider kadrosu bir süredir, alt düzey örgüt üyelerine “Türkiye’ye girip ses getirecek eylemler yapmaları” talimatı veriyordu. Güvenlik kaynakları “Sızın, eylem yapın, üzerimizdeki baskıyı azaltın” talimatlarının gönderildiğine dikkat çekti. Türkiye içinde eylem yapacak PKK kadrosunda şahıs bulmakta zorlanan örgüt, güvenlik güçlerinin tespitine göre yeni bir yöntem geliştirdi. İHALE USULÜ SALDIRI Kaynaklarımdan dinlediğim bilgileri sizlerle madde madde paylaşmak isterim: Son dönemde terör örgütü sofistike eylem yöntemleri geliştirmeye çalışıyor. Terör örgütü saldırıları bir anlamda ihaleyle veriyor. Apocu ideolojik eğitimden geçmeyen, PKK kadrosunda yer almayan, Kürt kökenli olmayan şahıslar özel eğitimden geçiriliyor. Deşifre olmamış, güvenlik güçlerinde kayıtları bulunmayan şahıslar seçiliyor. Bu şahıslara ya yüksek miktarda para veriliyor ya da şahıslar aileleri üzerinden tehdit ediliyor. PKK aileler üzerinden tehdit yöntemini Sincar’da Ezidilere karşı uygulamıştı. Yerel Kurtuluş Birlikleri’ni, aileleri tehdit ederek, çocuklarını alarak kurmuştu. SÜREKLİ OPERASYON VE GÜVENLİ BÖLGENİN GENİŞLEMESİ Ayn-El Arap, Fırat’ın doğu ve batı kanadı arasında, Fırat Kalkanı bölgelerinin arasında kalan terör işgalindeki tek bölge. Hem bu nedenle hem de sızmaların engellenmesi amacıyla önümüzdeki süreçte: Hava operasyonları sürecek. Saldırılara obüslerle misliyle ve durmadan karşılık verilmeye devam edilecek. Cumhurbaşkanı Erdoğan’ın da açık açık söylediği gibi kara harekâtı hazırlıkları sürüyor. Türkiye sınır boyunca boşluk olan alanlardaki cepleri yani güvenli bölgeleri genişletecek. Nerede boşluk var ise orası Türk Silahlı Kuvvetleri tarafından doldurulacak. Terör örgütünün yeni ve sofistike arayışlarına karşı da harekete geçildi. Örgütün olası saldırılarda kullanabileceği deşifre olmamış, örgüt kadrolarında görülmeyen şahıs tarama ve incelemeleri çoktan başladı.",https://www.hurriyet.com.tr/yazarlar/hande-firat/bitmeyecek-operasyon-pence-kilicin-sifreleri-42174718
Hande Fırat,6’lı masanın Anayasa çalışmasına AK Parti ne dedi?,"Kasım 29, 2022 06:29","Ocak ayında da masanın adayının açıklanması bekleniyor. Güçlendirilmiş Parlamenter Sistem çalışmasının açıklandığı saatlerde Hürriyet’in kahvaltı konuğu AK Parti Genel Başkan Yardımcısı Mustafa Şen idi. Doğal olarak sohbete sistem meselesi ile başladık. Şen’in bu konudaki sözleri şöyle: ‘SİSTEMLER KUTSALLAŞTIRILMAMALI’ “- Cumhurbaşkanlığı sistemini CHP getirseydi, anlata anlata uzaya çıkarırlardı. - İktidara gelmeleri halinde sistemi en çok onlar savunacak, saray dedikleri Külliye’den de çıkmayacaklar. - Cumhurbaşkanlığı Hükümet Sistemi’ne sadece biz yaptık diye karşılar. - Biz Cumhurbaşkanlığı Hükümet Sistemi’ni, onlar da parlamenter sistemi kutsamamalılar. ‘SİSTEM REVİZE EDİLEBİLİR, MUHALEFET KAPILARI KAPATTI’ Peki Cumhurbaşkanlığı Hükümet Sistemi’ne yöneltilen eleştiriler? Sistemin hiç mi eksiği yok ya da revize edilmesi gereken yanları? Mustafa Şen bir süredir bu konuda Cumhurbaşkanı Yardımcısı Fuat Oktay’ın yürüttüğü çalışmalara dikkati çekti: “- Cumhurbaşkanlığı sisteminin revize edilebileceğini söylüyoruz. - Muhalefetin kapıları tamamen kapatma söylemi yanlış. Muhalefet kapıları kapatmasaydı her şeyi konuşurduk.” ‘SEÇİM TARİHİ BAYRAM VE HAC DÖNEMİNE GÖRE AYARLANABİLİR’ DEVA Partisi Genel Başkanı Ali Babacan’ın “Mart ayında baskın seçim” iddiasını yalanlayan Mustafa Şen, “Mart ayında niye seçim olsun?” dedi. Ardından da seçim tarihinde değişiklik yapılması gerektiğine dikkati çekti: “- Seçimin öne alınması konusunun Cumhur İttifakı’nın oylarıyla ilgisi yok. - Haziran ayı hac dönemine denk geliyor. - Seçimin ikinci tura kalması durumunda ise ikinci tur bayram tatiline denk geliyor. - Bu iki duruma göre bir ayarlama yapılabilir. Belirlenmiş bir tarih yok. TBMM’de konuşulsun, orada yapılsın isteriz.” ‘ERDOĞAN YENİ SİSTEMDE İKİNCİ KEZ ADAY’ Şen, Demokrat Parti Lideri Gültekin Uysal’ın “Erdoğan üçüncü kez aday olamaz” iddiasına ise “Hangi dünyada yaşıyorlar, yeni sisteme göre Erdoğan ikinci kez aday olacak. Deliye anlatsanız anlar” yanıtını verdi. ERDOĞAN’IN İYİ PARTİ’YE YAPTIĞI ÇAĞRININ ŞİFRELERİ Cumhurbaşkanı Tayyip Erdoğan’ın İYİ Parti’ye yaptığı “Masadan kalkın” çağrısı Ankara kulislerinde çok konuşuldu. Mustafa Şen’le bu çağrının ve Erdoğan’ın İYİ Parti’yi CHP kadar sert sözlerle eleştirmemesinin nedenlerini de konuştuk: “- Bu ülkenin duvarına taş koyacak, bunu da dışarı söylemeyecek herkesle duvar örmeye varız. - Söz konusu çağrı seçim için de olabilir seçim sonrası için de. - Siyasi çekişme olur ama memleket meselesi olunca kavga çekişme olmaz. - Dün kavga ettiğiniz biriyle, bugün konuşup yürüyebilmelisiniz. Temel hedef tam bağımsız, büyük Türkiye. Bu yola baş koyan herkesle çalışılır.” ANKETLER NE DİYOR? AK Parti düzenli kamuoyu yoklamaları yaptıran bir siyasi parti. Haziran ayında Mustafa Şen, Erdoğan’ın oyunu yüzde 40 civarında, AK Parti’ninkini 34 olarak açıklamıştı. Son verilere göre Mustafa Şen, “Erdoğan’ın oy oranı yüzde 52, AK Parti’nin oy oranı yüzde 42” dedi. Yükselişin nedenlerini ise şöyle sıraladı: “- Temel faktör ekonomide özellikle dar gelirlilere yönelik atılan adımlar, özellikle de asgari ücretteki artış. - Enflasyonun artış hızının azalması diğer bir faktör. - Cumhurbaşkanı’nın liderliğinin dünya çapında bir anlamda ‘level’ atlaması. BM’nin çözmesi gereken problemi BM Genel Sekreteri’ni Türkiye’ye getirerek çözmesi yani küresel liderlik. - 6’lı masanın yerli, milli olarak algılanmaması. - Sorunları Erdoğan’ın çözeceğine ilişkin inanç. - Sorunları ‘Kim çözer?’ sorusu yöneltildiğinde ‘Erdoğan çözer’ yanıtı alınıyor.” ‘Z KUŞAĞININ TEMEL MESELESİ GELECEK’ AK Parti 6.5 milyon yeni seçmeni yani Z kuşağının eğilimini ve beklentileri de düzenli aralıklarla araştırıyor. Yüzde 38-39 oy oranıyla Erdoğan’ın birinci lider çıktığını söyleyen Mustafa Şen, Z kuşağının önceliklerini ise şöyle sıraladı: “- Gelecekleri, gelecek kaygıları birinci sırada. Kendi gelecekleri ile ülkelerinin geleceğinin aynı şekilde hizalanmasını istiyorlar. - Ekonomide rahatlama istiyorlar. - Üçüncü meseleleri ise iş. - Togg gençler arasında çok popüler. Ancak ‘Çok güzel de biz bunu nasıl alacağız?’ sorusunu yöneltiyorlar. İlk arabasını alacaklar için bir kampanya yapmamız gerekiyor.” KARA HAREKÂTINA DOĞRU Kara harekâtının eli kulağında. Türkiye, ABD ve Rusya ile terör örgütü unsurlarının 30 kilometre geriye çekilmesi için yaptığı anlaşmanın hâlâ hayata geçmemiş olması ve son dönemde örgütün artan saldırılarının ardından kara harekâtında kararlı. Bu kapsamda: - Rusların YPG ile son yaptığı görüşmede, YPG, Rusların “Anlaşmaya uyun, aşağıya inin” teklifini reddetti. - Terör örgütü, Türkiye’nin kararlılığı karşısında, Suriye harekâtının önünü kesmek için Irak’ta saldırılarını artırdı. Irak’ta daha çok saklanma emri alan örgüt üyeleri, “Vur kaç” saldırılarına başladı. - Türkiye’nin kararlılığının farkında olan terör örgütü başta ABD olmak üzere Batı’da kamuoyu oluşturmak için manipülasyonları devreye soktu: 1- “Türkiye’nin müdahalesi DEAŞ ile mücadeleye zarar veriyor.” 2- “Türkiye sivilleri vuruyor.” 3- “Türkiye’nin müdahalesi Amerikan üs ve askerlerini tehlikeye atıyor.” - Bu yalan ve manipülasyonlar Amerika’nın önde gelen gazetelerinde de işlendi. Terör örgütünün amacı Amerikan siyasetinin üzerindeki baskıyı artırmak. - Diğer yandan terör örgütü ABD’yi bir anlamda tehdit ediyor. DEAŞ’lıların bulunduğu Hol Kampı’nı koruyamadıklarını iddia ediyorlar. Hol Kampı’nda Arap ve Batı menşeili DEAŞ’lılar bulunuyor. Batılıları ülkelerine almak istemiyor. - Üst düzey kaynaklar tüm bu yalan ve manipülasyonlar karşısında şu tespitleri yapıyor: 1- Amerika ve Rusya imza atılan anlaşmaya uymadı. 2- ABD başta, Batı’nın temel amacı Suriye’de de Irak’takine benzer bir yapıyı oluşturmak. 3- Türkiye güney koridorunu terörden arındırmakta kararlı. 4- Türkiye operasyonlarında tüm koordinatlara hâkim. Sivil ölümlerine karşı tüm önlemler alınıyor, hatta bazı büyük operasyonlar olası durumlara karşı iptal edildi. Türkiye’nin kara harekâtının Cumhurbaşkanı Erdoğan’ın da işaret ettiği gibi, Tel Rifat ile başlayarak Menbiç ve Ayn-el Arab ile sürmesi bekleniyor. ÖSO Kuvvetleri’nin de harekât için hazırlıklarını tamamladıkları belirtiliyor.",https://www.hurriyet.com.tr/yazarlar/hande-firat/6li-masanin-anayasa-calismasina-ak-parti-ne-dedi-42178809
Hande Fırat,Siyasi kavganın çok ötesinde yer alan büyük tehlike - 2,"Kasım 15, 2022 06:29","Bu bölümde hem dünyadan hem de Türkiye’den bilgiler vermeye devam edeceğim. Ayrıca anne babalara uyarılarım olacak. TÜM DÜNYA ALARMDA Bu yeni bela ile sadece Türkiye’nin değil, tüm dünyanın başı dertte. Aslında en büyük üretim Doğu ve Güney Doğu Asya’da. En büyük pazarlar ise Kuzey Amerika ile yine Doğu ve Güney Doğu Asya. Türkiye tüm ülkelerle işbirliği halinde. Uyuşturucu üretimi ve kaçakçılığı uluslararası boyutta ele alınması ve mücadele edilmesi gereken bir sorun. Kısaca metamfetamin belasının dünya açısından durumuna bakalım: - Son yıllarda Kuzey Amerika’dan Avustralya’ya benzeri görülmemiş bir kaçakçılık hareketi dikkati çekmekte. - En fazla metamfetamin yakalanması Kuzey Amerika, Doğu ve Güneydoğu Asya’da. - 2006-2010 yılları arası metamfetamin yakalaması bildirilen ülke sayısı 84 iken, 2016-2020 arası metamfetamin yakalaması bildirilen ülke sayısı 117’ye çıktı. Dünya çapında son iki yıla ilişkin rakamlar henüz açıklanmadı. - Ele geçirilen metamfetamin miktarları 2010 ila 2020 arası beş kat arttı. TÜRKİYE’DEKİ OPERASYONLAR Şimdi dünyadan Türkiye’ye geçeceğiz... Emniyet verilerine göre: - 2021 yılında Türkiye’de 57 bin 897 metamfetamin olayı gerçekleşti. Bu olaylarda 80 bin 112 şüpheli yakalandı ve 5 bin 528 kg metamfetamin ele geçirildi. - 2021 yılında ele geçirilen metamfetamin yakalama miktarında bir önceki yıla göre tam yüzde 32.8 oranında artış var. - Artan olay sayısına paralel olarak 2021 yılı metamfetamin olaylarında yakalanan şüpheli sayısında da bir önceki yıla göre yüzde 61.5 oranında artış oldu. - Olay ve şüpheli sayılarındaki artış, metamfetamin açısından ülkemizin transit olmasının yanında hedef olduğunun da göstergesidir. TÜRKİYE’DE ÜRETİM MERKEZİ YOK Son dönemde Türkiye’de metamfetamin üretim merkezleri olduğu iddiaları da gündeme geldi. Bu konudaki doğru şu; üretim merkezi ile kristale dönüştürme yeri ayrı şeyler. Genelde Türkiye’ye likit formda sokulan metamfetamin, emniyet birimleri tarafından basılan yerlerde kristale çevriliyordu. Bu yerlerin tespiti için çalışmalar sürüyor. - 2020 yılında AB ülkeleri tarafından tam 215 metamfetamin laboratuvarı tespit edildi. Örneğin Belçika’da 5, Hollanda’da 32, Çekya’da 160... - Afganistan, metamfetaminin üretimini ve kaçakçılığını her geçen gün artırıyor. MERAK VE ARKADAŞ ETKİSİNE DİKKAT Gelelim tüm ailelerin bilmesi gereken temel unsurlara. Emniyet birimleri, başta metamfetamin olmak üzere uyuşturucuya başlama nedenleri, etkileri konusunda gönüllülük esasına dayalı kapsamlı bir araştırma yaptı. Bu sonuçları sizlerle paylaşmak istiyorum. Özellikle ailelerin dikkatle okumalarını tavsiye ediyorum. - Hem metamfetamin hem de diğer madde kullanıcılarında merak en önde gelen başlama nedeni. Merak ile birlikte araştırmaya katılanların altını çizdiği neden “arkadaş etkisi”. - Kişisel sorunlar ve özenme de etkili. - Aile içi sorunlar nedeniyle de metamfetamin kullanıcılarının öne çıktığı görülüyor. - Genel olarak uyuşturucu kullanımı ve suçlarında erkek egemen bir durum söz konusu. Ancak metamfetamin kullanıcılarında kadınların oranının diğer madde kullanıcılarına göre yüksek olduğu görülmekte. - Bir başka dikkati çeken nokta ise metamfetamin bağımlıları arasında tedavi olmak isteyenlerin oranının yüksekliği. Ancak ne yazık ki tedavi için onaylanmış bir ilaç bulunmamakta. AZIMSANMAYACAK ORAN: KULLANICILARIN YÜZDE 78’İ AİLELERİYLE YAŞIYOR Bakın, araştırmanın çok önemli bir bölümü var. Bu bölüm ailelerin eğitimine neden önem verilmesi gerektiğini de ortaya koyuyor. - Metamfetamin kullanıcılarının yüzde 78’i aile fertleri ile yaşadıklarını beyan ettiler. Bu azımsanmayacak bir oran. Araştırmaya göre aile fertleri ya göz yummakta ya farkında olmamakta ya da birlikte kullanmakta. EN İYİ NARKOTİK POLİSİ ANNEDİR... AMAN DİKKAT! Ben de bir anneyim... Her anne, baba gibi çocuğuma gerçekleri, zararlarını anlatıyorum. Aynı zamanda tüm bu konularda bilgilenerek, bir anlamda “gözümü üstünden ayırmamaya” çalışıyorum. Her anne gibi her gün, “Allah iyi insanlarla karşılaştırsın” diyorum. Diyorum ama hepimiz uyanık olmalı ve tedbiri asla elden bırakmamalıyız. - Gözünüz çocuklarınız üzerinde olsun. - Yanda gördüğünüz cam pipoya benzer araç, hem yasal değil hem de metamfetamin içiminde kullanılıyor. - Bunu bulamayanlar, yakarak yani eriterek içimi söz konusu olduğu için ampul, cam, parfüm kalem, alüminyum folyo hatta enjeksiyon kullanabiliyor. ANNELER BABALAR DİKKAT! - Üç günlük uykusuzluk önemli belirtilerinden. - Okula devamsızlık, okul başarısının ani düşüşü de takip edilmeli. Unutmayın bu bela çok tehlikeli. Hızla bağımlılık yapıyor, fiziksel ve sosyal yıkıma neden oluyor. Bu nedenle hem devletin mücadeleyi tavizsiz sürdürmesi gerekiyor hem de ailelerin ve çocukların eğitilmesi. Eğitim konusunda ve dünyanın başına bela olan başta metamfetamin olmak üzere bu illetle mücadele konusunda yazı serim sürecek. LANET OLSUN! İçimiz yandı, biz de kül olduk. O hain el yeniden devreye girdi. Yeniden ülkemizi hedef aldı. 9 yaşındaki Ecrin’den ne istediniz? Peki ya 15 yaşındaki Yağmur? Hepimizin bir kere daha nefretini kazandınız. Nasıl insanlarsınız siz? Bu laneti yapan, düzenleyen, destek olan, arkasında duran, koltuk çıkan, açıktan ve gizliden destekleyen herkes ama herkes suçlu. Lanet olsun! Unutmayın bir gün mutlaka döner, döner ve size saplanır. Bu terör saldırısında işte öyle ya da böyle parmağı olan herkes, her güç, her zaman çocukların, ailelerin, bir milletin ahıyla eninde sonunda layığını bulacaktır. Allah rahmet eylesin, yaralılarımıza şifa, güvenlik güçlerimize ise güç versin.",https://www.hurriyet.com.tr/yazarlar/hande-firat/siyasi-kavganin-cok-otesinde-yer-alan-buyuk-tehlike-2-42170932
Hande Fırat,Özgür Özel anlattı: CHP Türkiye Yüzyılı vizyonuna nasıl bakıyor,"Kasım 01, 2022 06:29","‘TÜRKİYE YÜZYILI CHP’DEN KOPYA VE İNANDIRICI DEĞİL’ “Hepimiz aynı gemideyiz diyorlar ama düne kadar düşman hukuk uyguluyorlardı. Seçimlere 7 ay kala 20 yıldır yaptıklarını, özellikle de son 7 yıldır yaptıklarını bir söylemle değiştirdiklerine inandırmaları o kadar kolay değil. Siyasette büyük barış olabilir ama gelinen noktada kutuplaştırmayı aşacak olan sandıktaki seçmen iradesidir. Bir sonraki iktidarın bugünkü gibi davranmaması iklimi değiştirecek. Tanıdığım iktidar; ‘Türkiye’nin Yüzyılı’ söylemini ölçme değerlendirmeye tabi tutacaktır; oyları artıyorsa yumuşamaya devam ederler, düşüyorsa sertleşmeye geri dönerler.” ‘BİZ İNTİKAM ALMAYACAĞIZ’ Peki 6’lı Masa iktidar olursa ne yapacak? Hesaplaşma mı yoksa helalleşme mi devrede olacak? “İntikam almayacağız. CHP, sosyal demokrat ve kurucu parti olduğu için zaten yapısal olarak intikam almaz. Cumhuriyet’i birlikte kurduklarımızın torunlarına vatan haini diyecek halimiz yok. Bir hesap görülecekse kanun dışı işler yapanlar şahsen bunun hesaplarını verecekler. Aileleri, yakınları, çevreleri değil.” ‘DEMOKRASİ ANLAYIŞIMIZ GEREĞİ METİNLERİNİ İNCELEYECEĞİZ’ Gelelim son günlerin tartışmalı diğer başlığına; başörtülü ve başı açık kadınlar için düzenleme tartışmasına. Nereden çıktı bu düzenleme? CHP, Anayasa değişikliğine destek verecek mi? Özgür Özel, iki yıldır CHP ve Genel Başkanları Kemal Kılıçdaroğlu’nun Anadolu’da kanaat önderleriyle basına kapalı toplantılar yaptığını anlatarak bu toplantılarda Kılıçdaroğlu’nun en çok karşılaştığı soruyu açıkladı: “İstisnasız Genel Başkan’a sorulan soru şu: ‘İşsizlik çok, yoksuluz, bıktık, oy vereceğiz ama bizi korkutuyorlar, korkuyoruz. Geldiğinizde giyim kuşama karışacak mısınız, başörtüsü yasak olacak mı?’ Genel Başkan kapalı kapılar ardında verdiği teminatı bir kanun değişikliği ile önermek istedi. Anayasa değişikliği önerisi imkânı da vardı. Ancak Türkiye’de basında haber yapma özgürlüğü sorunu var mı, var. Oysa Anayasa’da ‘Basın hürdür, sansür edilemez’ deniyor. Ancak sansür kanunu çıkıyor. Kanun ve anayasa değiştirmek Meclis’in yetkileri arasındadır. Ancak TBMM Başkanı da tarafgir davranıyor. TBMM Başkanı siyasal aktivizm yapmasın, tarafsız olsun, Meclis’in gücünü artırsın. Şimdi bu düzenlemeye bir de ailenin korunması adı altında farklı bir madde getiriyorlar. Geçtiğimiz günlerde bir miting vardı, ailenin korunması adı altında fırsatçılıkla, kendileri açısından o kitlelere ‘Bakın biz sizin için bir şeyler yaptık’ diyecekler. Sonuç itibarıyla demokrasi anlayışımız gereği metinlerini göreceğiz. Kurumsal olarak, parti yetkili organları değerlendirir, kararını verir. Kişisel kanaatim, bu mantalite ve iş görüş biçimiyle anayasa değişikliği yapma zaman ve zeminimiz yok.” KILIÇDAROĞLU KENDİ KALESİNE GOL MÜ ATTI? “Bunu futbol maçına indirgemek ve Erdoğan’ın ‘Nereden bulduysa buldu, birkaç tane başörtülüyü almış, o kişilere de söylüyorum, bu işin gerçek sahiplerine ihanettir’ sözü; kendi kişisel tercihleri ile başını kapatanlara haksızlıktır.” ALTILI MASA’DA SON DURUM İYİ Parti ile CHP arasında sorun mu var? İYİ Parti Genel Başkanı Meral Akşener, CHP’de kime şımarık dedi? 15 vekil için niye “Ömer Seyfettin’den diyet” benzetmesi yaptı? İşte yanıtları: “Sayın Akşener’in söylediği sözleri ben üstüme almadım, CHP’li yöneticilerin aldığını da düşünmüyorum. Genel Başkan partide, sürekli ‘Bu partinin görüşlerini genel başkan, parti sözcüsü ve üç grup başkanvekili açıklar’ diyor. Meral Hanım herhalde birilerinin aramızı bozmaya çalıştığını söylüyor, ama o şımarıklar CHP içinde yok. Partinin seçilmişleri ve resmi olarak görevlerini yürütenler bu konuda çok özenli. 15 vekil meselesinde; Kemal Bey bunu ‘İleride diyetini isteriz’ diye yapmadı, Meral Hanım da ‘Ben borcumu öderim’ diye kabul etmedi. KILIÇDAROĞLU ADAY MI? Meral Hanım’ın Kılıçdaroğlu’nun adaylığına mesafeli olduğu iddialarına yanıt vermek; bir başka partinin lideri olduğu için yetki ve sorumluluk alanımda değil.” “Kemal Bey’in pek çok açıklaması kişisel adaylık talebi olarak okunuyor oysa CHP’nin iktidar talebi olarak okunması lazım. Siyasetteki genel akışa göre CHP’nin içinde Genel Başkan’ın adaylığı konusunda neredeyse tam mutabakat var. Ancak kararı 6’lı Masa verecek. Kemal Bey ufacık bir sorun olsa talepkâr olmak yerine fedakârlığı seçer. İktidar ve yakınları ‘Aday niye belirlenmiyor?’ diye soruyorlar. Cumhur İttifakı bundan niye rahatsız? Acele ettiriyorlarsa, belirlemeyerek iyi bir şey yapıyoruz. Erdoğan, Kılıçdaroğlu’nu tercih etmiyor, ondan çekiniyor.” ‘1 NO’LU KARARNAMEMİZ HAZIR’ 6’lı Masa cumhurbaşkanlığı seçimini kazanırsa, cumhurbaşkanı ile gelen yaklaşık 2 bin bürokrat Cumhurbaşkanı ile görevi bırakacaklar. Özgür Özel, bunun için hazırlıkları yaptıklarını açıkladı: “1 No’lu kararname taslağı hazır. Bir sıkıntı olmaz, insan kaynağı sorunumuz yok, fazlamız var.”",https://www.hurriyet.com.tr/yazarlar/hande-firat/ozgur-ozel-anlatti-chp-turkiye-yuzyili-vizyonuna-nasil-bakiyor-42163046
Hande Fırat,Oyun bitince şah ile piyon aynı kutuda!,"Kasım 13, 2022 06:29","SATRANCIN KALBİ  ANTALYA’DA ATIYOR Şu an Avrupa satrancının kalbi Antalya’da atıyor. 46 ülkeden 1000’in üzerinde başarılı sporcunun mücadele ettiği Avrupa Yaş Grupları Satranç Şampiyonası’nda 8-18 yaş aralığında 6 farklı yaş grubundan Avrupa’nın en iyi sporcuları mücadele veriyor. Türkiye Antalya’da tam 196 sporcusuyla temsil ediliyor. Turnuva 14 Kasım’a kadar sürecek. Eminim sporcularımız büyük başarı göstereceklerdir. Unutmayalım, 16 Yaş Altı Satranç Milli Takımı’mız Olimpiyat Şampiyonu oldu, hepimize büyük bir sevinç yaşattılar ve bugün lisanslı sporcu sayımız 1 milyon 200 bine yakın. Kısacası Türkiye’de bir satranç rüzgârı esiyor! Rüzgârın başında bir kadın var. Türkiye Satranç Federasyonu Başkanı Gülkız Tulay... Hem onunla hem de küçük sporcularımızla  foto muhabirimiz Selahattin Sönmez ile birlikte bir araya geldim. Tabii dünyam değişti.    ÇOCUKLAR SPORCU ANNELER ANTRENÖR YA DA HAKEM OLDU!  Gülkız Tulay ile sohbetimize Türkiye’de bir anlamda futbolun önüne geçen satranç sevgisiyle başladık; çünkü istatistiklere göre bu sevgi doğudan batıya, en ücra köylere kadar yayılmış durumda. Bakın Gülkız Tulay neler anlattı: * Gençlik ve Spor Bakanlığı verilerine göre futbol dahil tüm spor dallarının önüne geçmiş durumda satranç. Her 10 sporcudan biri satranç sporcusu.  * Ülkedeki ilk satranç eğitim kulüplerini kurmak bana nasip oldu. Altyapıya yatırım yaptık. Çocuklar satranç öğrendi. Öğrenmekle kalmadı, sporcu olarak devam etti.   * Satrancın girdiği her evde anneler, babalar, dedeler, nineler satranç öğrendi.  * Çocuğu ile satranca başlayan şimdi antrenörlük, hakemlik yapan anneler var. Siirt’te, 2 çocuk annesi Kevser Sarsılmaz örneğin. Turnuvalarda büyük başarılar elde etti. Satranç antrenörlüğü ve hakemliği de yapıyor.”    HAYALLERİ GERÇEKLEŞTİRMEK VE BİR DOKUNUŞLA BÜYÜK MUCİZELER...  Aynı zamanda büyük bir tutku, satranç oynamak. Queen’s Gambit dizisinde beni en çok etkileyen sahnelerden biri Beth’in yatakhanede geceleri yatarken, bir anda tavanda satranç tahtası belirmesi ve Beth’in zihninde oynadığı oyunu görmemizdi. Tutku, durmayan akıl ve heyecan... Tüm bunların yanında değişen hayatlar. Türkiye’de bir dokunuşla nelerin değiştiğini de Federasyon Başkanı Gülkız Tulay anlattı: * 'Satranç tahtasında koşuyorum, oynuyorum, tüm hayallerimi gerçekleştiriyorum’ diyen yürüme güçlüğü yaşayan Artvin’in Arhavi ilçesinden bir sporcumuz vardı. 5 yaşından beri oynadığı satranç ve fizik tedavi sayesinde yürümeyi başardı.  * SMA hastası Handenur Şahin’imiz var, başarı öyküsü yazıyor. Galatasaray Üniversitesi Siyaset Bilimi Bölümü’nü bitirdi. Şimdi onun da içinde olduğu, federasyonumuzun yetkilileri ile satranç sporu uzmanlarımızdan, akademisyenlerden, işitme engelli sporculardan ve eğitmenlerden oluşan deneyimli bir ekip ile “Satranç Engel Tanımaz” projesini hayata geçirdik.  * Dünyada ilk kez, işaret diline ait satranç terminolojisini geliştirdik ve ‘Türk İşaret Dili Satranç Terimleri Sözlüğü’nü satranç dünyasının hizmetine sunduk.  * Gören Eller Projesi ile görme engelli okullarında satranç sınıfları açtık.  * Tüm Sevgi Evleri ve Çocuk Evleri’ne satranç sınıfları açtık ve antrenörler yetiştirdik. O evlerde satranç ile tanışan çocuklarımız bugün Türkiye şampiyonu oluyorlar ve ülkemizi yurtdışında temsil ediyorlar. Yeni Hayata Bir Hamle projesi ile hükümlü/tutuklu çocukları satranç ile tanıştırdık.”  İLKOKULLARA SATRANÇ DERSİ KONULSUN ÖNERİSİ  Peki çocukların hayatı satranç ile nasıl değişiyor? Ne kazanıyorlar? * Satranç oynayan çocukların özgüvenleri yüksektir. Disiplini, çalışmayı öğrenir, çok yönlü düşünür, yaratıcıdırlar. Analiz, gözlem ve problem çözme yetenekleri yüksektir.  * Zamanı iyi kullanırlar. Sabretmeyi, plan yapmayı hatta 10 adım sonrasını planlamayı öğrenirler.  * Hepsinin okul başarısı yüksektir. Üniversite sınavlarında başarı yüzdeleri yüksek. Çok sayıda sporcumuz Türkiye’de ve yurtdışında çok iyi okullarda başarı bursuyla okuyor.  * Devlet ve özel olmak üzere yaklaşık 45 bin civarında ilk ve ortaokul var. Ana sponsorumuz Türkiye İş Bankası’nın da desteği ile yakında okullarda 30 bininci satranç sınıfımızı açacağız.  * Saydığım nedenlerden dolayı, satrancın özellikle birinci sınıftan dördüncü sınıfa kadar okullara ders olarak konulmasını istiyoruz. Biz ana sponsorumuzla tüm okullara satranç sınıfları kurmaya hazırız.”    SON 10 YILDA SATRANÇ 10 yılda, Türkiye’ye 1 olimpiyat şampiyonluğu, 35 dünya şampiyonluğu, 37 dünya ikinciliği, 41 dünya üçüncülüğü, 85 Avrupa şampiyonluğu, 78 Avrupa ikinciliği, 67 Avrupa üçüncülüğü getirildi. Kazanılan toplam madalya sayısı ise 11’den 603’e ulaştı. 2012 yılına kadar 5 “büyükusta” varken, bugün bu sayı 13’e ulaştı. Büyükusta unvanı satrançta gelinebilecek en büyük unvan.  MİNİK SPORCULAR NE DİYOR?  7-12 yaş arası minik sporcular derin bir sessizlik içinde hamlelerini düşünürken girdim salona... Çıt çıkmıyordu, sadece o ana ve hamlelerine odaklanmışlardı. Bir süre izledim, sonra hepsiyle sohbet ettim. Hepsinin hedefi şampiyon olmak, kimi çok eğlendiğini, kimi rakibini yenmekten büyük keyif aldığını anlattı. Rüyasında oynayan bile var. Hepsinin ortak söylediği şey, “Düşünmemi geliştirdi, ders notlarım yükseldi” oldu. KÜLLİYE’DE SATRANÇ SINIFI  Satranç rüzgârı Cumhurbaşkanlığı’nda da esiyor. Cumhurbaşkanı Recep Tayyip Erdoğan, katıldığı organizasyonlarda satranç takımı dağıtıyor. Eşi Emine Erdoğan şehit ailelerine yönelik bir satranç projesinin fikir annesi. Külliye’de bir satranç sınıfı olduğunu biliyor musunuz?  KADIN SPORCU SAYISINDA DA ZİRVEDE  * Satranç, kadın lisanslı sporcu anlamında da tüm branşlar arasında zirvede yer alıyor. Kadınların satranca ilgisi de giderek artıyor. 10 yıl önce 47 bin 332 olan lisanslı kadın sporcu sayımız bu yıl itibarıyla 400 bine yaklaştı  * Son olimpiyat şampiyonu takımında Gülenay Aydın ve Hatice Aslı Muştu da yer aldı. Senemgül Başsarı ise yakın zamanda çok önemli bir başarıya imza atarak, Türk satranç tarihine geçti. 2022 Dünya Yaş Grupları Satranç Şampiyonası’nda 10 Yaş Kızlar kategorisinde ‘birinci ile eş puanda dünya ikincisi’ oldu.    SATRANCI SEVDİREN KADIN  Türkiye’deki başarı rüzgârının ardındaki isim, Gülkız Tulay; aslında başarılı bir işkadınıydı. Çocukları satranca başladı. Satrancın çocuklarının hayatında yarattığı pozitif etkiyi görünce, daha çok çocuğun satranç oynaması gerektiğine inanarak yola çıktı. Türkiye’nin ilk satranç eğitim kulüplerinde onun imzası var. Türkiye Satranç Federasyonu’nun ilk kadın başkanı oldu. 10 yıldır Başkan. Onun döneminde Avrupa Parlamentosu Eğitim Komisyonu, Türkiye’yi satrançta Avrupa’ya örnek ülke olarak gösterdi. Sayısız Dünya ve Avrupa şampiyonluğunun yanı sıra satrançta ilk defa olimpiyat şampiyonluğu onun döneminde geldi. Ağustos ayında Uluslararası Satranç Federasyonu (FIDE) tarafından satranç sporunun yaygınlaştırılması için hayata geçirdiği projeler ve başarılı çalışmaları nedeniyle “Avrupa’nın En Başarılı Kadın Yöneticisi” seçildi.    VE O DİZİ ‘THE QUEEN’S GAMBIT’  Bir solukta izlediğim dizilerdendi. Çok iyi satranç oynayan ve çok sayıda erkeği yenerek şampiyon olan bu güçlü kadın karakteri hayranlıkla izlemiş, satrançtan esinlenerek hazırlanan kıyafetlerini de beğeniyle takip etmiştim. Federasyon Başkanı da doğal olarak keyifle izlemiş. Dizinin ismini yani “Vezir Gambiti”’ni de Başkan Tulay anlattı: * İngilizce’de Queen’s Gambit bizde Vezir Gambiti olarak adlandırılan bir satranç açılışı.  * Daha üstün konuma geçebilmek için oyunun başlangıcında bir ya da birkaç taşı feda edersin, böylece rakibin kazandığını sanmasına müsaade eder, tam zafere ulaştığını sandığı sırada harekete geçip oyunu kazanırsın.  * Ama karşı taraf her zaman bu tuzağa düşmeyebilir tabii. Hayat gibi demek mümkün, bazen kazandığını sandığın anda mağlup olursun.  * Unutmayalım, satrançta ‘oyunun sonunda şah ve piyon aynı kutuya geri döner’ ve siz yeniden oyunu başlatana kadar orada kalırlar, ama hayat hep devam eder.”    BEN NE DİYORUM  Dünya Satranç Federasyonu’na göre, dünyada 600 milyondan fazla kişi düzenli olarak satranç oynuyormuş. Bizdeki ilgi de ortada. Dünya ortalamasının üzerinde sporcuya sahibiz. Federasyon Başkanı çok başarılı genç sporcuların olduğunu, Magnus Carlsen’in ününe ulaşabilecek potansiyele sahip olduklarını söylüyor. Avrupa bizi örnek gösteriyorsa, satranç bu ülkede bu kadar seviliyorsa devlet daha fazla destek vermeli. Şampiyonalarda dereceye giren sporculara, takımlara destek primleri verilmeli, önleri açılmalı. Para ve ödül motivasyon unsurudur. Satrancın çocuklara kattığı değer de çok önemli. Başkan Gülkız Tulay’ın ilkokul birinci sınıftan dördüncü sınıfa kadar satranç dersi konması talebini sevdim. Umarım dikkate alınır.",https://www.hurriyet.com.tr/yazarlar/hande-firat/oyun-bitince-sah-ile-piyon-ayni-kutuda-42169917
Hande Fırat,"Erdoğan, Putin, Zelenski... Telefon diplomasisi koridor ve önemi","Kasım 04, 2022 06:29","Bir anlamda taraflar ikna edildi, orta yolda buluşturuldu. Taraflar kadar Cumhurbaşkanı Tayyip Erdoğan ve BM Genel Sekreteri Antonio Guterres başkanlığında 22 Temmuz’da imzalanan Karadeniz Tahıl Girişimi belgesinin içeriğinin, bu içeriğin hayata geçirilmesinin önemli olduğuna dikkat çekmek gerekiyor. Belge sadece Ukrayna’nın değil, Rusya’nın da tahılını satabilmesini öngörüyor. TÜRKİYE, GAZ MERKEZİ GİBİ TAHIL MERKEZİ OLUR MU Rakamsal gerçekler dünyanın ama özellikle de Afrika kıtasının tahıl koridoruna ihtiyacı olduğunu ortaya koyuyor. Diğer yandan tüm bu ihtiyaca rağmen olası bir aksilik ya da Rusya ambargosunun sürmesi, yeni bir formülü gündeme getirebilir: Tıpkı gaz meselesinde olduğu gibi Türkiye’nin tahılda da dağıtıcı merkez olması. Şimdi rakamlarla son duruma bakalım: - Ukrayna’nın yaklaşık 10 milyon tona yakın tahılı 426 gemiyle yerlerine ulaştı. - Savaş, tahıl üretiminde Rusya’yı hiç etkilemedi. Rusya’nın elinde yaklaşık 100 milyon ton tahıl bulunuyor. Bunun en az yüzde 40’ını satmak istiyor. - Savaş, Ukrayna’nın üretiminde ise yaklaşık yüzde 40 oranında bir azalmaya neden oldu. - Koridordan şu ana kadar geçen ürünün yüzde 40’ını Ukrayna’nın mısırı oluşturdu. Mısır aynı zamanda dünya açısından tavuk, süt, et demek. Çünkü tavuk yeminin yüzde 60’ını mısır oluşturuyor. - Ancak Ukrayna buğdayının sadece yüzde 7’si Afrika ülkelerine ulaştı. - Rusya kısaca “Benim elimde de tahıl bulunuyor, dünyanın ihtiyacı var. Anlaşmaya uyun, alın” diyor. - En çok Afrika’nın, aynı zamanda Avrupa’nın tahıla ihtiyacı var. - Rus tahılı da koridora dahil edilirse, dünya genelinde tarımsal emtia fiyatlarında gerileme olacaktır. - Bu gerileme uzun vadede başta ekmek ve makarna olmak üzere tüm besin fiyatlarına da yansıyacaktır. - Rus tahılı bu yolla oyuna dahil edilemezse, Türkiye’nin tahıl merkezi olması formülü yabana atılmasın. TÜRKİYE’DE BUĞDAY İÇİN ÖZEL ÖNLEM Bu sorunun yanıtını konunun ilgilileri ile yaptığım görüşmelerde aradım. Aldığım cevapları sizlerle madde madde paylaşayım: - “Türkiye buğday sıkıntısı yaşamaz. Bunu önlemek için bir anlamda agresif alım yapıldı. - Bu yıl Türkiye’de buğday üretimi yaklaşık 19.5 milyon ton. - Üretimin yanı sıra ithalat da yapıldı. - Kısaca üretimde sıkıntı yok. Üretici açısından da sorun yok. Çünkü ton başına buğdayda 6 bin 450 artı bin lira prim verilerek alım yapıldı. Ancak agresif alımın yanı sıra ithalatın nedenine gelince, Türkiye her türlü senaryoya karşı hazırlık yaptı. Dünyada yaşanabilecek olası riskler ve olası yeni ya da uzun savaşlar nedeniyle tedbir alındı. - Silolar dolduruldu, özel sektör depoları dolu, diğer yandan da yerüstü özel yığınaklar yapıldı. EKMEK FİYATLARI ARTAR MI - Ekmek fiyatlarının buğday nedeniyle artmaması için de haziran ayından beri özel bir politika uygulanıyor. - Normal beyaz ekmek üretimi yapan fabrikalara indirimli buğday, ekmek ununu belirli fiyattan satma karşılığında veriliyor. - Ancak ekmeğin maliyetinde un yüzde 30’luk bir dilimi kapsıyor. Ekmeğin maliyetinin diğer bölümlerini ise doğalgaz, elektrik, işçilik, maya oluşturuyor. - Bu nedenle en azından un fiyatları üzerinden bir maliyet artışı olmayacağını söyleyebiliriz.” NOHUTTA SIKINTI MI VAR Bu sorunun yanıtını da ilgililerinden aldım. Nohutta sorun olduğu iddialarını reddederek “480 bin ton nohut üretiliyor. Sorun yok” dediler. TÜRKİYE TOHUMDA DIŞA MI BAĞIMLI Türkiye’nin tohumda dışa bağımlı olduğu da zaman zaman yazılır ancak edindiğim bilgiler şöyle: - “Tohumların yüzde 96’sı yurtiçinde üretiliyor. - Türkiye yeri geldiğinde İsrail’e de ABD’ye de tohum satıyor. - Türkiye tohumda güçlü bir ihracatçı.” BİTİRİRKEN... Türkiye’nin buğday stoku ve üretiminin bir başka önemli boyutuna da dikkat çekmek gerekiyor. Türkiye un ihracatında dünyada birinci sırada, makarna ihracatında ise dünyada İtalya’dan sonra ikinci sırada yer alıyor. İhracat önemli ancak kendi kendine olası bir aksi durumda yetebilmek de önemli. Bugün Türkiye dünyada karşılaşabilecek olası riskler açısından tahıl konusunda önlemlerini almış görünüyor. Tabii maliyetlerin azaltılması için atılması gereken başka birçok adım var. Örneğin büyük şehirlere ürün ulaşım maliyetleri çok yüksek. Özellikle sebze üretiminde büyük şehirlerin yakınlarında üretim merkezlerinin kurulması, Antalya gibi diğer illerin ise elindeki üretimi daha çok ihracata yöneltmesi gibi. Küresel ısınma, savaş ve olası savaş riskleri, kuraklık, su sorunları düşünüldüğünde tarım sektörünün en az savunma sanayii kadar stratejik olduğunu unutmamak gerekiyor.",https://www.hurriyet.com.tr/yazarlar/hande-firat/erdogan-putin-zelenski-telefon-diplomasisi-koridor-ve-onemi-42164948
Hande Fırat,Türkiye Yüzyılı’nın hikâyesi,"Ekim 30, 2022 07:08","Kimine göre nereden çıktı bu “Türkiye Yüzyılı” toplantısı? Kimine göre ise iktidarın ihtiyaç duyduğu yeni hikâyesi. Kimine göre “Yeni Anayasa söylemi zaten yeni değil”, kimine göre “yeni bir anlaşma...” Peki nereden çıktı Türkiye Yüzyılı? AK Parti’nin açıkladığı hedeflerle; “barışın, bilimin, dijitalin, başarının, değerlerin, gücün, haklının, iletişimin, istikbalin, huzurun, istikrarın, kalkınmanın, sürdürebilirliğin, şefkatin, üretimin, verimliliğin yüzyılı” ne demek? AK PARTİ’NİN EN AZ GÖRÜNÜR OLDUĞU TOPLANTI AK Parti’nin en az görünür olduğu toplantısıydı aslında. Kafanızı nereye çevirseniz AK Parti bayrağı, Erdoğan resmi görmediğiniz bir salon. Gençlik kollarının sloganlarını duymazsak salonda her şey normalde olanın tersine dönmüş gibiydi. Onlarca korumalı bakanlar, milletvekilleri biraz sıkışık bir biçimde, hiçbir ayrım gözetilmeksizin tribünlerde yan yana oturuyorlardı. Ortada bakanlara kimseyi yaklaştırmayan korumalar yoktu. Bakanlar yan yana bizden biri gibi dizilmişlerdi tribünlere... 20 yılın iktidarı, çoğu kez eleştirilen cafcaflı görüntüsü ile adeta tribünlere çekilmiş, büyük alan “misafirlere” bırakılmıştı. DOĞRU OLANLARIN HİKÂYESİ Salon, sadece orta alanda oturanlara değil, Türkiye Cumhuriyeti’ni bugünlere getiren, 99 yılın ardındaki herkese bırakılmaya çalışılmıştı. Organizasyonun arkasındaki isim Pollmark’ın sahibi Ertan Aydın ayaküstü sohbetimizde bunu “Türkiye Cumhuriyeti’ni bugünlere doğru insanlar doğru dokunuşlarla getirdi” sözüyle özetledi. Cumhuriyet’in ilk yüzyılında emeği olanlara salonda da, Cumhurbaşkanı Tayyip Erdoğan’ın konuşmasında da güçlü bir sahip çıkış vardı. Cumhuriyet vurgusu, Atatürk’ün dev görüntüsü sanki AK Parti’nin dönem dönem eleştirilmesine neden olan açıklama ve eylemlere nokta koymayı amaçlıyordu. Her siyasi parti, her iktidar “yeni bir hikâyeye” ihtiyaç duyar. O hikâye güçlü temeller üzerine kurulursa tutar ancak seçmen mutlaka hikâyenin sonunu kendisine vaat edildiği gibi yaşamak ister. Soru tam da bu... Mustafa Kemal Atatürk’ün, “Efendiler, yarın Cumhuriyet’i ilan edeceğiz” dediği günden tam 99 yıl sonra, 20 yıldır iktidarda olan AK Parti neyi amaçlıyor? ERTAN AYDIN: SİYASET EKSENİ KAOSTAN, HİZİPTEN ÇIKARILSIN -Organizasyonun arkasındaki isim Ertan Aydın’ın yanıtları şöyle oldu: “- Demokratik Cumhuriyet, katılımcı demokrasi ilk amacımız. Halkın demokratik katılımını yani herkesin katkı vermesini istiyoruz. - Siyaset ekseni kaostan, hizipten çıkarılsın. Katkı ve emek üzerinden yeniden yapılansın diyoruz. - Dar kimlikçiliği bir kenara bırakalım. - Kırmızı çizgimiz; terör, şiddet, nefret. - Hakkaniyete odaklanalım. - Pozitif özgürlük kavramını, pozitif dokunuşla hayata geçirelim. Devletin dezavantajlı gruplara fırsat eşitliği tanımasından yani hayallerini gerçekleştirmesine yardımcı olmasından bahsediyoruz. - Geçen yüzyılda olduğu gibi işini doğru yapan insanlarla yürümeye devam edelim diyoruz. - Aramızdaki farklılıklar sorun değil, aksine farklılıklar güzeldir. Farklı insanlar doğru dokunuşlarla Cumhuriyet’in yüzyılını getirdi. Şimdi o farklılık ve doğru dokunuşlarla yeni bir yüzyıl diyoruz. - Gençlere inanıyoruz, tıpkı Türkiye Yüzyılı şarkısındaki gibi onların mesajının, “Korkmuyoruz, gecenin karanlığından hiç korkmadık” olduğunu biliyoruz. - Sadece kendimiz için değil; tüm dünyaya katma değer veren, üreten bir Türkiye diyoruz.” MUSTAFA ŞEN: SİYASİ TOPLANTI DEĞİL, ÜLKE TOPLANTISI Projenin arkasındaki isimlerden AK Parti Genel Başkan Yardımcısı Mustafa Şen ile de konuştum. En merak ettiğim konulardan biri belki de ilk kez bir toplantıda Cumhurbaşkanı Erdoğan’ın muhalefet partilerini sert sözlerle eleştirmemesiydi. Önce Mustafa Şen’in açıklamalarını sizlerle paylaşıyorum: “- Dünyadaki düzen değişiyor, Türkiye önümüzdeki dönemde büyük meydan okumalarla karşı karşıya kalacak. - Büyük meydan okumalara, büyük birliktelikler lazım. - Bu bir siyasi toplantı değildi, ülke toplantısıydı. - Bu taşın üstüne bir taş da ben koyacağım diyen herkesin toplantısıydı. - Sen, ben değil artık “hepimiz” olunması gerekiyor.” BU MESAJLAR UNUTULMAMALI Cumhurbaşkanı Erdoğan yaptığı konuşmada Türkiye yüzyılını şöyle tanımladı: -“Kimlik siyaseti yerine, birlik siyaseti. - Kutuplaştırma siyaseti yerine bütünleştirme siyaseti. - İnkâr siyaseti yerine kucaklama siyaseti. - Nefret siyaseti yerine sevgi siyaseti. - Bizimle bu hayali paylaşacak, yanlışa yanlış dediği gibi doğruya da doğru diyecek herkesle yol yürümeye hazırız. - Türkiye Yüzyılı’nı yeni bir milli mutabakat zemini haline dönüştürelim. - Ülkemizdeki özgürlüklerin çerçevesini, pozitif özgürlük anlayışıyla tekrar çizelim.” BEN NE DİYORUM Bunlar güzel sözler, güzel hedefler. Belki de iktidar partisinin, Türkiye hedefi için muhalefete de uzattığı bir zeytin dalı. Siyaseten kutuplaşmanın olmadığı bir Türkiye’de, bir süre sonra makul seviyedeki vatandaşlar, gazeteciler, sivil toplum örgütleri arasında da kutuplaşma, kamplaşma kalmaz. Aslında hangi görüşten olursa olsun herkesin bir süredir duymak istediği sözler, tam da duymak istediği makam tarafından dile getirildi. Sadece duymak tabii ki yeterli olmayacaktır. Gelinen noktada bu sözler ve vaatler dijitalin yüzyılı ya da bilimin yüzyılı hedefleri kadar önemlidir. Dünya değişirken, Türkiye’nin “küresel bir güç olma” hedefiyle yeniden bir yola çıkılıyorsa, adına ister fabrika ayarlarına dönüş deyin, ister “yeni bir siyasi hikâye”, vatandaş artık bu sözlerin yerine getirilmemesini kabul etmeyecektir. Eğer farklı insanlarla, o farklılıklar kabul edilerek, doğru dokunuşlar için yola çıkılıyorsa ve eğer gerçekten “biz” hedefine odaklanabiliniyorsa Türkiye’nin Yüzyılı yakalanabilir. YAPAY ZEKÂ PROJELERİ DEĞERLENDİRECEK Türkiye Yüzyılı aynı zamanda bir internet sitesi oldu. Üstelik bu internet sitesine her türlü fikir, eleştiri, proje yüklenebilecek. Tüm bunlar yazılımlarla değerlendirilecek. Mustafa Şen’in anlatımıyla “yapay zekâ” tüm bu projeleri, eleştirileri, fikirleri analiz ederek veri oluşturacak. FİLOZOFLAR SAHNEDE AK Parti “pragmatik siyaset” olarak adlandırdığı yeni dönem açılımı için filozofları inceledi. Habermas’tan Butler’a uzanan hayata veda etmiş ve yaşayan filozofların eserleri, düşünürleri masaya yatırıldı. Strateji heyeti aylar boyunca sessiz sedasız çalışmış. “Kutuplaştırmayın, kutuplaşmayın ama teröre ya da şiddete karşı yapılan savunma kutuplaşma değildir” bakış açısı için de bir anlamda böyle yola çıkılmış. ‘DEĞİŞİM İÇİN GEREKEN YAPILIR’ Her ne kadar siyaset aynı zamanda küskün yaratmamak olsa da, Türkiye Yüzyılı çerçevesinde örülen politika ister istemez eleştiriler doğrultusunda bazı değişiklikleri de zorunlu kılıyor. Tam da bu noktada parti yetkililerine, “Değişim şart ise o zaman vitrin de isimler de değişecektir” görüşümü sordum. Aldığım yanıt şu oldu: “Siyasi irade karar verir ama değişim için gereken yapılır.” KIBRIS GAZİLERİNE SÖZ VERDİM Orta saha misafirlere kalınca, misafirler kendi aralarında hem sohbet etti hem de dertleşti. Sözüm söz... Kıbrıs Gazi’lerine söz verdim. Onlar biraz kırgın, biraz buruklar... Maaşlarından şikâyetçiler. “Biz de Gazi’yiz ama en düşük maaşı biz alıyoruz” diyorlar, benden söylemesi...",https://www.hurriyet.com.tr/yazarlar/hande-firat/turkiye-yuzyilinin-hikayesi-42161948
Hande Fırat,"İngilizce konuşma, konuşma-ma konuşa-mama sorunumuz","Kasım 06, 2022 06:29","Bu cümleleri ya söylüyorsunuzdur ya da söyleyenleri duyuyorsunuzdur. Daha da önemlisi çocuklarınızda gözlemliyor olabiliyorsunuz. “Bu kadar sorunumuz varken ne İngilizcesi?” demeyin; iş başvurularında artık İngilizce bilmek bir adım öne geçirmiyor, bilmemek geride bırakıyor. Bunun da ötesinde hoşumuza gitsin ya da gitmesin; bilgisayarın, teknolojinin, dünyanın dili İngilizce. Peki gerçekten konuşamıyor muyuz, konuşmuyor muyuz ya da sorun ne? Eğitim danışmanı ve aynı zamanda Hürriyet Ankara’nın eğitim yazarı Ebru Doğdu ve ekibi ile bu sorunu enine boyuna konuştum. Sadece konuşma meselesi ile sınırlı kalmadık, aynı zamanda yurtdışında okumak isteyen gençleri bekleyen sınav süreci ile uzaktan eğitim de gündemimizdeydi.    ‘DOĞRU BİLİNEN YANLIŞLAR’  Önce Ebru Doğdu ile başlayalım zaten 26 yıllık öğretmenliği boyunca onun da en çok duyduğu cümle “İngilizce biliyorum ama konuşamıyorum hocam” olmuş. Ebru Hoca önce “Doğru bilinen yanlışlar var” dedi ve şöyle başladı: “· 'Türkiye'de bu işi yapamıyoruz, okullar başarısız, sistem yok’ cümleleri benim asabımı bozmaya başladı. Çünkü biliyorum ki ülkemde bu işi yapan çok iyi okullar, hocalar, akademisyenler var.  * Zannediyor musunuz ki İtalya’daki, İspanya’daki, Polonya’daki okullarda harika İngilizce öğretiliyor.    * İngiltere’de Amerika’da dil okullarında sadece Türkler mi var zannediyorsunuz?  * Bazılarımızın yabancı hayranlığı artık bence kompleks olma boyutunda.” İyi de sorun ne? Gelelim Ebru Doğdu’ya göre doğru bilenen yanlışlara: “· Okullarda hep gramer öğretiliyor, gramersiz öğretin, sadece konuşalım. Hayır efendim, gramersiz İngilizce olmaz.  * Aksan çok önemlidir. Hayır efendim, hedef iletişim ise aksanın zerre önemi yoktur.  * Hocam bana bu işi 3 ayda öğretebilir misin? Hayır efendim, öğretemeyiz çünkü öyle olsaydı dünyada İngilizce bilmeyen kalmazdı.  * 40 yaşından sonra öğrenemem! Bal gibi öğrenirsiniz öğrenmenin yaşı yoktur.  * Online öğrenilmez bu iş. Buna da hayır! Hem de nasıl öğrenilir. * Sınav İngilizcesi için ayrı bir eğitim gerekmez. İngilizce biliyorsan her sınavı geçersin. Deneyin bir görelim...”  NASIL ÖĞRENİP KONUŞACAĞIM Dilin konuşulduğu ülkede öğrenmenin tabii ki avantajları çok. Ancak bu imkânı bulmak hiç de kolay değil. Özel okullarda okuyan öğrenciler dil ağırlıklı eğitim alıyorlar. Diğer okullarda da yabancı dil eğitimi verilse de ağırlıklı olmadığı için asıl sorun burada başlıyor. Yani iş daha çok öğrenciye kalıyor. Hem öğrenciler hem de yetişkinler için söyleyeyim, “Emek vermediğiniz bir şeyi öğrenemezseniz” ve “Kullanmadığınız dil mutlaka körelir”. Peki başta İngilizce olmak üzere bir yabancı dili öğrenebilmek için ne yapmak gerekiyor? Cevaplar Ebru Hoca’dan: “· Düzenli zaman ayırın. Dile maruz kalmadan dili öğrenmeniz mümkün değil.  * İstikrarlı olun. Dil öğrenmek süreklilik ister. Spor yapmak gibi hedefinize odaklanın, devamlılık sağlayın.  * Kısa sürede sonuç bekleyip cesaretinizi kırmayın. Kendinize zaman tanıyın. Sabırlı olun.  * İlginizi çeken, seviyenize uygun ve yapabileceğiniz çalışmalar seçin. Zamanla seviyenizi arttırın. Sevdiğiniz şarkıyı dinleyin, sevdiğiniz kitabı okuyun, sevdiğiniz bir ünlünün röportajını dinleyin.  * Aktiviteleri kolaydan zora doğru ilerletin.  * Sosyal medyadan o dili konuşan ülkelerden arkadaşlar edinin.  * Her beceriye yer verdiğiniz bir takvim yaratın. Dinleyin, okuyun, konuşun ve yazın. Seçtiğiniz aktiviteleri çeşitlendirin. Bir hafta dinliyorsanız, diğer hafta okuyun.  * Hata yapmaktan korkmayın.  * Bu işi başarmış sizin gibi kişilerin neler yaptıklarını okuyun.  ONLINE DERSLERDE EĞİTİM NE KADAR GERÇEKÇİ  Hayatta herkesin şansı aynı değil. Kimi öğrenciyken bir yabancı dil öğrendi, öğreniyor. Kimi ise yetişkinliğinde çeşitli nedenlerle başta İngilizce olmak üzere bir yabancı dil öğrenmeye ihtiyaç duyuyor. Sadece öğrenmek de değil, kullanmaya kullanmaya unuttuğumuz ya da körelttiğimiz dili yeniden hayatımıza sokmak istiyoruz. İstiyoruz da çoğu zaman vakit bulamıyoruz. Tam da bu durumda olanlar, en çok pandemide hayatımıza giren “online” eğitime yöneliyor. “İyi de İngilizce ya da bir yabancı dil online eğitimle öğrenilir mi?” sorularının çok sık sorulduğunu biliyorum. Ebru Doğdu gibi benim de yanıtım: “Bal gibi öğrenilir, teknolojinin ne nimetleri var bir bilseniz...” Online eğitimi de işin uzmanı Aslıgül Aygün Avikgül ile konuştum. Hem bireysel hem de toplu dersleri yaptığı Zoom uygulaması üzerinden sizler için denedim. Benim deneyimlerime geçmeden önce Aslıgül Hoca’nın sözleriyle başlayalım: “· Zamanla yarışıyoruz. Gün içerisinde gitmemiz gereken yerler, yapmamız gereken işler ve de en önemlisi yoğun bir iş hayatımız var.  * Bütün bu koşuşturmacanın içine, kişisel ya da profesyonel gelişiminin bir parçası olarak dil eğitiminin katılması adeta imkânsız gibi duruyor.  * Fiziki bir ortamda dil eğitimi almaya karar verse de devamlılık sağlayamıyor.  * Unutmayalım ki çağın eğitim anlayışında artık kişiye özel eğitim (adaptive learning) kabul görmektedir.  * Evinizin rahatlığında ya da işvereninizin desteği sayesinde ofis saatleri içerisinde zaman kaosu yaşamadan, birebir ya da az kişilik sınıflarda ve de görsel-işitsel teknolojileri aktif bir şekilde kullanarak interaktif, sürdürülebilir ve de etkin bir dil eğitim hayatınız olabilir.”    ÖĞRENCİLERE SINAV BİLGİLERİ  Bazılarımız günlük İngilizce, bazılarımız iş için, gençlerimiz ise okul özellikle de üniversite için İngilizce peşinde... Sınav İngilizcesinde uzman öğretmenlerden biri Ceren Manas. “Yurtdışına gitmek havuza atlamak ve orada yüzmek gibidir. Gerçek deneyim en iyi öğrenme şeklidir” diyen Ceren Hoca’dan yurtdışında eğitim almak isteyen öğrencilere neye göre, hangi sınavlara girmeleri gerektiğini sordum. Yanıtları şöyle: “· Öğrenciler hangi yaşta olurlarsa olsunlar üniversite, yüksek lisans veya doktora programlarından birinde eğitim alabilmek için öncelikle dil yeterliliklerini belgelemelidirler.  * En popüler 3 sınav: IELTS, TOEFL ve PTE.  * Bu heyecan verici bir süreç olduğu kadar stresli ve emek gerektiren bir süreç.”  SANAL SINIF VE KONUŞMA BECERİSİ  “· Genellikle dil öğrenmenin eşittiri hep gramer ve kelime öğrenmek olarak bilinmektedir. Oysa bilginin tanımlanmış beş beceri (dinleme-okuma- konuşma-yazma-eleştirel düşünme) ile kullanılarak aktif hale geçirilmesi gerekiyor.  * Gelişmesi en zor olan beceri konuşmadır. Kaldı ki bütün becerilerin entegreli olarak aktif hale geçirilmesi gerekmektedir. Örneğin kişi duyduğu ya da okuduğu bilgiyi konuşarak aktarabilmelidir.  * Farkındaysanız çoğu insan yıllarca eğitim aldığı halde hâlâ daha akıcı bir şekilde konuşamamaktan mustarip.  * Bütün uygulamalı bilim dallarında olduğu gibi dil öğreniminde de pratik yani ‘otomatikleşme’ çalışmaları işin kilidi. Dolayısıyla sanal sınıf eğitimi ideal öğrenme ortamını kişiye sunuyor.”  PEKİ IB, SAT VE AP NEDİR?  * IB, öğrencilerin uluslararası hareketliliğine olanak sağlamak amacıyla sadece akredite okullar tarafından verilen müfredat programıdır. Dışarıdan alınamaz. IB diploması 100’ü aşkın ülkede üniversite programlarında kayıt aşamasında sınavsız geçiş için kullanılmaktadır.  * SAT, Cambridge, Oxford, Princeton, Yale, Toronto, Harvard, Stanford ve MIT gibi eğitime önderlik yapan üniversitelerin yanı sıra 800’ü aşkın programa başvuru yapabilmek için sunmanız gereken sınav belgesi. Dil ve matematik becerisini ölçen 2 bölümden oluşur.  · AP (ön yerleştirme) programı, öğrencilerin üniversitede gitmek istediği bölümlere önden hazırlayan bir eğitim programı. Her yıl mayısta düzenlenir. Öğrenciler bireysel olarak katılabilir, API anlaşmalı bir okulda okumaları zorunlu değil. BEN NE DİYORUM Günümüzde “Dünya insanı” olmak istiyorsanız başta İngilizce olmak üzere en az bir dil bilmeniz gerekiyor. Öncelikle dil öğretiminin istisnasız tüm çocuklarımıza aynı fırsat eşitliğinde sunulması gerekiyor. Özel okullarla diğer okullar arasında fark oluşabiliyor. Ancak burada da öğrencinin bireysel çabası hatta velisinin yol göstermesi devreye giriyor. Teknolojinin nimetlerinden mutlaka yararlanmak gerekiyor. İnternet İngilizce pratik yapabileceğiniz, kelime kullanımlarından onlarca örnek içeren, gramer alıştırmalarının olduğu sitelerle dolu. Cep telefonunuzda bile uygulamalar var. Mesele emek vermekte, zaman ayırmakta, seviyenize uygun kitap okumakta ya da bir filmi izlerken aynı zamanda İngilizce çalıştığınızı unutmamakta. Unutmayalım öğrenmek hayat boyudur. Yani “40 yaşında İngilizce öğrenemem” cümlesine hiçbir şekilde katılmıyorum. Gelelim sanal eğitim denememe... Konuşmadan gramer anlatımına, soru çözümüne, video ile çalışmaya kadar her şey mümkün. Zoom uygulaması doğru kullanılırsa tam anlamıyla “en akıllı tahta”. Son olarak iş konuşmaya gelince, hepimizin içinde bir yerlerde “yanlış yaparım ya da aksanım kötü”den kaynaklanan bir utanma duygusu var. Yırtın o utanma duygusunu... Afrika’da, İspanya’da “Aman yanlış yaparım, aksanım tam da İngiliz aksanı değil” diye bir yaklaşım görüyor musunuz? Hiçbir yerde ve hiçbirinde yok. Yanlış yapmaktan korkmadan konuşun, okuyun, dinleyin, kısaca emek verin.",https://www.hurriyet.com.tr/yazarlar/hande-firat/ingilizce-konusma-konusma-ma-konusa-mama-sorunumuz-42165979
Hande Fırat,AK Parti’nin siyaset gündemine oturan ziyareti,"Kasım 08, 2022 06:29","* HDP’ye bir kapatma davası açılmışken, HDP’yi ziyaret edenler arasında üst düzey bir ismin, Adalet Bakanı Bekir Bozdağ’ın bulunması... * AK Parti içinden yapılan farklı açıklamalarla ortaya çıkan “HDP’ye bakışın değişip değişmeyeceği ya da bu konuda bir karar verilmesi” meselesi... * Bu ziyaretin MHP’yi rahatsız edip etmediği, konudan ne kadar ve hangi seviyede bilgilendirildiği... Ya da kısaca MHP lideri Devlet Bahçeli’nin bu ziyarete bakış açısı... * Bundan sonraki süreçte AK Parti’den HDP’ye yöneltilecek açıklamalarda muhalefetten özellikle 6’lı masadan nasıl bir tepki geleceği. AK PARTİ AÇISINDAN: İÇERİDEN YAPILAN BAZI AÇIKLAMALAR SORUNLU AK Parti camiasından yaptığım görüşmelerden çıkan izlenimlerimi şöyle paylaşabilirim: “* AK Parti, HDP ile ilk kez görüşmüyor. TBMM’de her salı bir araya geliniyor. * Bu görüşme teknik bir görüşmeydi. TBMM çatısı altında yapıldı. Mesele herkesi ilgilendiren başörtüsü ile ilgili düzenlemede TBMM çatısı altındaki her parti ile görüşmek önemlidir. * AK Parti HDP ile dışarıda ya da genel merkezlerinde görüşmedi, görüşmez. * AK Parti’nin HDP’ye bakış açısı net. Teröre göz kırpmak yok. HDP’nin terörle iltisakı olduğu konusunda AK Parti yönetiminin bakış açısında bir değişiklik yok. * MHP ile atılan, atılacak tüm adımları görüşüyoruz. Bir kriz yok. Bilgilendirmeler konunun durumuna göre farklı seviyelerde yapılabiliyor. * Bu ziyaretin tartışılmasına AK Parti içinden yapılan farklı açıklamalar neden oldu. Bazı AK Partililer konuyu farklı yönlere getirdi. Bir anlamda onların açıklamaları krize kapı açtı.” MHP AÇISINDAN Gelelim MHP’ye... MHP bu ziyaretten Genel Başkan Devlet Bahçeli düzeyinde bilgilendirilmedi. Sanıyorum, AK Partili isimlerin de işaret ettiği gibi bilgi grup başkanvekilleri ya da genel başkan yardımcıları arasında paylaşıldı. Ancak Bahçeli’yi yıllardır tanıyanlar bilir, bu konudaki hassasiyeti bambaşka bir boyuttadır. Bugün Devlet Bahçeli’nin partisinin grup toplantısında bu konuyu ne şekilde ele alacağı önemli. Ancak yaptığım görüşmeler çerçevesinde sizlerle MHP açısından havayı da paylaşmak isterim: “* MHP çok da sorun haline getirmiyor. CHP ile HDP’nin bir olduğunu düşünen MHP’ye göre, CHP’ye giden AK Parti’nin HDP’ye gitmesi yadırganmıyor. * MHP’nin yeni bir açılım, HDP’ye farklı bir bakış açısının geleceği yönünde bir endişesi yok. MHP’ye göre AK Parti bunu zaten yapamaz. * MHP, HDP konusundaki yıllardır süren tavrını aynı kararlılıkla yürütüyor. Kısacası MHP’nin HDP’ye gitmesi, konuşması gibi bir gündemi söz konusu bile değil. * AK Parti’nin gidişine ise müdahale etmek gibi bir düşünceleri yok. Bunu AK Parti’nin bir partisel ziyareti olarak görmeyi tercih ediyorlar. Ancak yine de ilişkilerde özenin altı çiziliyor. * AK Parti’nin bu hamlesinin ve parti içinden yapılan farklı açıklamaların, muhalefet tarafından eleştirilmesinin kaçınılmaz olduğu da belirtiliyor. * Tüm bunlara rağmen içeriden ya da dışarıdan Cumhur İttifakı’na zarar vermek isteyen bazı isimlerin bu durumu kullanmasına da müsaade edilmeyecek. * Yani MHP’ye göre Cumhur İttifakı’nın arası bozulsun diye uğraşanlara prim verilmeyecek.” BİZ NE YİYORUZ NE TÜKETİYORUZ Öğütülmüş sumak, tatlı biber ve tavuk baharatında, ayakkabı ve zemin cilası gibi plastik renklendirme maddelerinin çıkmasıyla dehşete düştüm. Singapur’a bunu göndermeye cesaret edenler ya da bu cesareti bünyesinde taşıyanlar acaba bizlere besin adı altında ne gibi zehirli maddeler yediriyordur? - Organikten, doğaldan zaten vazgeçtim de arkadaş bari zehir katmayın. - Uzmanlar etiketlerdeki bilgilerin iyi okunmasını istemiş. İyi de “sumağın içindeki maddeler bölümünde” hangi firma eğer koyduysa “ayakkabı cilası” yazar? - Sanırım firma yakalanması durumunda (ki yakalandı) o ülkeye bir daha giremeyeceğini, tüm Türk şirketlerini de zan altında bıraktığını biliyordur. Bilmiyorsa ya da Türkiye’ye ne kötülük yaptıklarının farkında değillerse vay halimize.. - Zehirli ürünleri Türkiye içinde satanlar var ise onları da Allah’a havale ediyorum. İnsan sağlığına kastediyorlar, insan öldürüyorlar. - Tarım ve Orman Bakanlığı’ndan da denetimlerin sıklığını, kaç firmanın bugüne kadar yakalandığını, verilen cezaları açıklamasını bekliyorum.",https://www.hurriyet.com.tr/yazarlar/hande-firat/ak-partinin-siyaset-gundemine-oturan-ziyareti-42167020
Hande Fırat,Blockchain de vardı türkü de,"Ekim 29, 2022 07:14","Merakla Ankara Arena’ya doğru yola koyuldum; ilk andan itibaren gördüklerimle başlayayım: - Medya yöneticileri, köşe yazarları, işinsanları, gaziler, engelli sporcular, sendika temsilcileri, azınlık temsilcileri, Alevi dedeleri, sivil toplum örgütleri farklı bir kapıdan “Misafir” kartlarıyla alındı. - İçeriye kadar da herkese partinin gençlik kollarından görevliler eşlik etti. - Bakanların, milletvekillerinin oturduğu o rahat orta alan “misafir” kartlı davetlilere ayrılmıştı. PARTİ BAYRAĞI YOK - Salon Türk bayraklarıyla donatılmıştı, duvarlara parti bayrağı asılmamıştı. - Sadece iki poster vardı. Biri Atatürk’ün diğeri Cumhurbaşkanı Tayyip Erdoğan’ın. - Bakanlar, milletvekilleri, partililer hepsi tribünlerde oturdular. - Siyasi parti temsilcileri ise localara alındı. - Tek istisnası MHP Genel Başkanı Devlet Bahçeli idi. Güvenlik nedeniyle MHP Genel Başkanı orta alandaki ilk sıraya alındı. - Salonun ortasına konulan dev güneş saati ile parti yetkilileri; zamanı Türkiye’nin Yüzyılı’na bağlamayı amaçladıklarını söyledi. MATRİX VE RAP MÜZİĞİ - Türkiye’nin Yüzyılı’nın ana sloganları arasında bilim ve dijital ön plana çıkıyor. Sahnede logonun bulunduğu arka plan ve ışıkların sürekli yukarı doğru hareket etmesi bana açıkçası ünlü Matrix filmini hatırlattı. Program ise müzik, dans, şiir içeren görsel bir şov ile başladı. - Salonda sık sık “Uzun İnce Bir Yoldayım” türküsünün Yasin Keleş imzalı remixi çalındı. - Türkiye Yüzyılı Tanıtım videosunda Atatürk’ün resmi dev ekranlara geldiğinde salonda hemen herkes cep telefonu ile fotoğraf çekti. - Gençler modern dans gösterisi müziği ve dans motifleriyle Türkiye’nin renklerini hatırlattı. İçinde semah esintisi de, mevlevi esintisi de vardı. - Doğruluk kavramının ön plana çıkarıldığı videoda ise, Türkiye’deki önemli olaylarda başarıları ya da özverileriyle öne çıkmış çeşitli mesleklerden isimler vardı. Son olarak ise ekrana Cumhurbaşkanı Erdoğan’ın fotoğrafı geldi. - Türkiye Yüzyılı isimli web sayfası açıldı. - Program için özel olarak bestelenen ve sanatçı Sezen Büyükçınar’ın seslendirdiği Türkiye Yüzyılı şarkısında ise piercingleri ile dikkatimi en çok rapçiler Sept Mengelez çekti. Şarkı sözlerini yazan ve besteleyen Yücel Arzen aynı zamanda vokalistlik de yaptı. “Başlasın Türkiye Yüzyılı” isimli şarkı salondan büyük alkış aldı. - Cumhurbaşkanı, konuşmasının ardından ise Cumhur İttifakı’nın ortaklarıyla sahnedeydi. Bir yanında MHP Genel Başkanı Bahçeli, bir yanında BBP Lideri Mustafa Destici ile el ele salonu selamladı. MHP LİDERİ İLE GECE GÖRÜŞÜ SOHBETİ Orta alan biz misafirlere kalınca, Cumhurbaşkanı Erdoğan salona girene kadar sohbet etme ve fotoğraf çektirme imkanı bulduk. MHP Genel Başkanı Bahçeli ile de konuştuk. Bir gece önce programa bizzat kendisinin katılacağını zaten CNN Türk’te Gece Görüşü Programı’nda duyurmuştum. MHP Genel Başkanı Gece Görüşü’nü dikkatle takip ettiğini söyledi. Bahçeli’ye program boyunca AK Parti Genel Başkanvekili Numan Kurtulmuş eşlik etti. İşinsanları da hem tanıtım toplantısındaki şovları hem de Cumhurbaşkanı Erdoğan’ın konuşmalarını ilgiyle izledi. Orta alan bizlere kalınca, Demirören Holding Yönetim Kurulu Başkanı Yıldırım Demirören ve Limak Holding Onursal Başkanı Nihat Özdemir ile de hem fotoğraf çektirdik, hem de sohbet ettik.",https://www.hurriyet.com.tr/yazarlar/hande-firat/blockchain-de-vardi-turku-de-42161508
Hande Fırat,Siyasi kavganın çok ötesinde yer alan büyük tehlike 1,"Kasım 11, 2022 06:29","Bu yazı dizisiyle amacım öncelikle aileleri bilinçlendirebilmek. Diğer taraftan bu meselenin önemine dikkati çekerek, siyasi tartışmaları bir kenara bırakarak alınması gereken önlemlere odaklanmak. Ayrıca yürütülen mücadeleyi anlatmak. PARANOYADAN BİPOLAR BOZUKLUĞA, HALÜSİNASYONLARA GİDEN KARANLIK YOL Uyuşturucu üretimi, ticareti ve kaçakçılık çok uluslu bir ticaret ağıdır ve çok uluslu bir mücadeleyi gerektirir. Günümüzde ise teknolojik gelişmeler, iletişim ve ulaşımın geldiği boyutu da göz önünde bulundurursak ortak mücadele zaruridir. Son siyasi tartışma ile gündeme gelen “Metamfetamin” dünyada eroinden sonra en tehlikeli narkotik madde olarak kabul ediliyor. Ancak ne yazık ki dünya genelinde eroinden daha hızlı yayılıyor. Metamfetamin ilk olarak Japonya’da 1919 yılında sentezlendi. İkinci Dünya Savaşı sırasında Doğu Asya’da askerlerin diri tutulması için kullanıldı. Yıllar içinde suiistimale daha açık hale geldi, çeşitlendirildi, yaygınlaştı, 1960’larda gençler arasında kullanımı başladı ve son yıllarda küresel tehdide döndü. Dünyanın birçok ülkesinde eroinden sonra en tehlikeli narkotik madde olarak kabul ediliyor. Küresel boyutta üretimi ve kaçakçılığı var. Son 10 yılda metamfetamin yakalaması bildiren ülkelerde yüzde 50 oranında artış var. Türkiye’de ilk kez görüldüğü tarih 2009 yılı. Güçlü bağımlılık yapıyor, bağımlılığı tedavi etmek için şu an onaylanmış bir ilaç bulunmuyor. Depresyondan paranoyaya, bipolar bozukluğa, halüsinasyonlara, şizofrenik sanrılara giden karanlık yolun adı Metamfetamin. TÜRKİYE MÜCADELE İÇİN NE YAPTI, NE YAPIYOR? Yukarıda bahsettiğim tarih ile başlamak gerekiyor, yani Türkiye’de ilk görüldüğü yıl olan 2009. İlk kez 2009 yılında İran kaynaklı bir yakalamada İstanbul’da Metamfetamin ele geçiriliyor. Narkotik şube raporlarına göre, 2019 yılına gelindiğinde ise 81 ilin tamamında sokaklarda görülüyor. Türkiye bu madde ile ilk karşılaşmadan sonra araştırmalarını yaparak, yayılım hızı karşısında bir dizi özel tedbir alıyor. İLK KEZ BİR UYUŞTURUCU MADDE İÇİN GİZLİ GENELGE ÇIKARILDI İçişleri Bakanlığı ilk kez bir uyuşturucu madde için 16 maddeden oluşan gizli bir genelge çıkardı. Genelgede güvenlik birimlerine yönelik bilgilendirmenin yanı sıra, alınması gereken tedbirler de yer aldı. Bununla birlikte ağırlıklı olarak metamfetamin ama genel olarak tüm uyuşturucu maddelerle mücadele için 42 parametre belirlendi. Bu parametreler arasında şöyle maddeler bulunuyor: - Bekâr sayıları - 15-24 yaş aralığının dağılımı (tüm dünyada uyuşturucuya başlama yaş aralığı), - Metropollerin takibi (kalabalık olması, ailelerin çocuklarını kontrol altında tutamaması gibi sorunlar nedeniyle), - Göçmen ve yabancı sayısının yoğunluğu, gibi. Tüm illerde düzenli aralıklarla atıksu fazları yani analizleri çıkarılıyor. Her il sürekli takipte, narkotik polisi sokakta. Sınırlar, özellikle İran sınırı hassas bir şekilde takip ediliyor. Bu hassas takip Türkiye’ye giren özellikle İran ve Afgan kökenliler için de uygulanıyor. Narkotik tam 136 ülkenin polis teşkilatı ile işbirliği yapıyor. 15 Temmuz 2016’dan bu yana 23 ülke ile 60’a yakın ortak operasyon yapıldı. KİM ÜRETİYOR? NEREDEN GİRİYOR? Dünyada en yaygın üretim Uzak Doğu, Asya, Çin ve Tayvan’da. Ancak, Afganistan, Pakistan, Kuzey İran’da da üretim var. Mazota benzeyen Metamfetamin Türkiye’ye daha çok likit giriyor. Kimi zaman bir göçmenin sırtında, kimi zaman tırlarda zulalarda ele geçiriliyor. Son olarak radyatör sularının içinde yakalandı. Türkiye’de üretim merkezi yok. Ancak bazı operasyonlarda likit kristale çevirmek için (kaynatılarak çevriliyor) yerler tespit edilerek, operasyon düzenlendi. Türkiye’ye ağırlıklı olarak İran’dan giriyor. İran’da da operasyonlar düzenleniyor. Ancak bu operasyonlar Türkiye’ye girmesine ne yazık ki engel olamıyor. Bir sonraki yazımda anlatacağım, Avrupa’da, ABD ve Meksika’da üretim merkezleri bulunuyor. Ancak İran’dan giren tehlikeli uyuşturucunun hedef ülkesi Türkiye olarak görünüyor. NEDEN HEDEF TÜRKİYE? Adı ne olursa olsun her türlü uyuşturucu madde üretim, kaçakçılık ve ticaretinin uluslararası boyutu var. Afganistan, Pakistan ve Kuzey İran’da üretilen Metamfetamin’in hedefine bu bölgede neden Türkiye konuldu? Çok boyutlu yürütülen mücadelede üst düzey kaynaklarım bunu şöyle açıkladılar: İran uzun zamandır uluslararası ambargolar, iç karışıklıklar, ekonomik sıkıntılar, halkın sokak isyanları ile uğraşıyor. Afganistan’daki süregelen istikrarsızlıkla birlikte, ister istemez İran’ın resmi politikası olmasa da; kaçakçıların ve zehir tacirlerinin oluşturmaya çalıştığı bir rota var. Hedef ülke Türkiye olsa da bir sonraki aşamanın Avrupa olacağı düşünülüyor. Güvenlik güçleri Türkiye’nin uyuşturucu ile mücadelesinin, terörle mücadele kadar önemli haline geldiğine dikkati çekiyor. İran sınırına da örülen ve örülmeye devam eden duvarın bir nedeni de uyuşturucu ile mücadele.�(DEVAM EDECEK)",https://www.hurriyet.com.tr/yazarlar/hande-firat/siyasi-kavganin-cok-otesinde-yer-alan-buyuk-tehlike-1-42168849
Hande Fırat,Varlığı da yokluğu da dert: Sosyal medya,"Ekim 14, 2022 06:29","Bu iki güzel söz, Jose Ortega Gasse’nin “Kitlelerin Ayaklanması” kitabından... Kitleler tüm dünyada artık doğru ya da yanlış, öyle ya da böyle genelde sosyal medyadan ya da sosyal medya üzerinden ayaklanıyor. Bazen “yalana, dolana” isyan ediyorsunuz, bazen ise “ayrıntıyı orada yakalayabiliyorsunuz”, boş yere linç de edilebiliyorsunuz. Küfür, hakaret, ne ararsanız var. Evinde konuşmayan, size aslan kesiliyor. Siyasetin trol orduları var, kişilerin ise takipçileri. Üstelik bu takipçileri artırmak, beğeni sayınızı yükseltmek için profesyonel şirketler bile kuruldu. İşin bir yanı sadece görünür olmak, diğer yanı ise kitlelere ulaşmak, etkilemek, taraftar toplamak, bazen onları çileden çıkarmak ya da onları bir başka cenaha karşı bir anlamda ayaklandırmak, bazen ise susturmak. BURAK ERBAY KIRSIN TELEFONU... Belki de en iyisi bu hareket... Cep telefonunu çekiçle, bilgisayarları baltayla kırmak. Tabii ki günümüzde gerçekçi değil. Hele bizler için hiç değil. İşin maddi boyutunun ayrıntılarına girmiyorum bile, sanıyorum Burak Erbay da son model iPhone kırmamıştır. Tüm bunları niye yazdım, konumuz “Dezenformasyonla Mücadele Yasası” etrafında dönen tartışmalar. Aslında yasanın iki boyutu var. Biri sosyal medya ağları, diğeri ise doğrudan “gazetecilik”... SOSYAL MEDYA BOYUTU “Elinde her cep telefonu olan kayıt alıp görüntü çekebiliyor” yaklaşımından ya da çevresi iyi, takipçisi çok “O yazmışsa doğrudur” mantığından hareketle sosyal medyadakileri gazeteci gibi algılamak, her yazdıklarına inanmak kesinlikle yanlış. Ya da “Güç bende diyerek klavye kabadayılığı yapmak” hoş da ahlaki de değil. İşin bir başka boyutu ise siyasilerin, devletlerin trol ordularının gücü... O kadar ki; bir devlet bir ülkedeki seçimleri bile etkilemeye çalışabiliyor. Hem bu nedenlerle hem de çocukların korunması için 30’a yakın ülke bu konuda düzenlemeye gitti. Bazı örnekler şöyle: * ABD Başkanı Trump, 2020’de sosyal medya şirketlerine ilişkin Başkanlık Kararnamesi çıkardı. * Nisan 2022’de ABD’de ülke dışından gelen dezenformasyon saldırılarını önlemek ve hassas konularda sağlıklı bilgilendirme için Dezenformasyon Yönetimi Kurulu oluşturuldu. * Avustralya’da 2021’de 16 yaşından küçük sosyal medya kullanıcıları için ebeveyn izni şartı getirildi. * Almanya aldığı sert tedbirlerle gündemde. Eyaletler arası medya anlaşması tüm dijital medya sağlayıcılarını kapsıyor, kurallara uymayanlar için ise takibat başlatmayı içeriyor. PEKİ YA TÜRKİYE? İktidara göre yasa sosyal medyaya bir düzen getirecek. Üst düzey bir kaynağım bakın neler söyledi: “* Dünyada istihbarat örgütleri sosyal medya üzerinden ülkelerde psikolojik harekât yürütüyor. Bunu her devlet gibi bizim devletimiz de önlemeli. * Örneğin bir ilçede yangın çıkıyor, o yangından daha büyüğü bazı çevrelerce sosyal medyada çıkarılıyor. * Yalan içeriklerin yayımı ile kişilik hakları zedeleniyor; küfürler havada uçuşuyor.” YA WHATSAPP GRUPLARI... Bu bakış açısına ben de katılıyorum. Ancak “anlık mesajlaşma uygulamaları gibi şebekeler üstü hizmetlere ilişkin gerekli düzenlemeleri içeren” madde, keyfi uygulamaya açık. Neden mi? * Örneğin ben bir WhatsApp grubundayım. O grupta yazılanlardan ekran görüntüsü alabilirim. Küfür, hakaret var ise “Al ve ilgilisine gönder, şikâyet et” diyebilirsiniz. Ama ya bu istismar edilirse? Üst düzey siyasi kaynağım bunu; “Günlük hayatta nasılsak sosyal medya ya da anlık mesajlaşmada da öyle olmak gerekmez mi?” sorusuyla yanıtladı. Yine de istismara çok açık. Benim güldüğüm bir videoya bir partili gülmeyebilir, şikâyet edilebilirim, hâkim de gülmezse yandık... MEDYA OKURYAZARLIĞI Sosyal medya için düzenleme şart, keşke herkes TC numarası ile sosyal medya ağlarına üye olabilse. Trol, mrol, sahte hesaplar hayatımızda olmasa. Diğer önemli başlık ise sosyal medya okuryazarlığına mutlaka öncelik verilmesidir. Hem çocuklar hem de çocuklardan beter büyükler için. Son bir not, keşke bu düzenleme kamuoyuna açık çalıştayların sonunda iktidar ve muhalefetin ortak aklı ile hazırlanıp çıkabilseydi... EN ZOR BAŞLIK HABER VE GAZETECİLİK... Yerim kalmadığı için bu konudaki düşüncelerimi bir başka yazıya bırakıyorum. O yazıya kadar ise sizlere hatırlamanız ve üzerinde düşünmeniz için bir hatırlatma yapacağım. ABD Devleti “Irak’a giriyorum, kitle imha silahları var” demiş, medya yazmış, üstelik ordu, yanında gazetecilerle savaşmıştı... Yıllar sonra ise “Irak’ta kitle imha silahları yoktu” itirafı gelmişti. Biraz düşünün... Bir başka yazımda mutlaka bu konuya değineceğim.",https://www.hurriyet.com.tr/yazarlar/hande-firat/varligi-da-yoklugu-da-dert-sosyal-medya-42153079
Hande Fırat,Sayıştay 2019 raporunda madde madde uyarmış! Eksi 350’de facia geliyorum demiş,"Ekim 16, 2022 08:14","Sayıştay Raporları gündeme oturdu. Nedenini ilerleyen satırlarda yazacağım. Ancak Türkiye Taşkömürü açıklama yaparak, “2019 yılındaki raporla ilgili haberlerde, çalışan damarların tamamında gaz içeriğinin yüksek olduğu ifade edilmektedir. Söz konusu haberlerde kömürün içerisinde yer alan metan gazı, ‘Çalışılan ortamdaki havada yüksek metan gazı tespit edildi’ şeklinde lanse edilmektedir. Söz konusu ifade tamamen yanlıştır” dedi. Ocak içerisindeki havalandırma ile kömürün bünyesindeki metan gazının da birbirinden farklı konular olduğuna dikkati çekti. Bu durumun da iş sağlığını ve güvenliğini etkilemediğini belirtti. Peki bunu bir kenara yazdık. Ancak sorun yanlış ifade ya da Sayıştay’ın sadece 2019 raporu değil ki... YIL 2017, SAYIŞTAY RAPORU NE DİYOR * Gaz birikme ihtimali olan yerlerde elektrikle çalışan ekipmanlar yerine basınçlı havalı ekipmanlar kullanılması, solunabilir tozla ve patlayıcı tozla mücadeleye gereken önemin verilmesi, damar gaz içeriklerinin tespiti ve ocakların derinleşmesi ile artan degaj olasılığına karşı alınacak önlemler konusuna titizlikle önem verilmesi gerekmektedir. YAPILMASI GEREKENLER SIRALANIYOR * Kazaların oluş nedenleri ile önlenebilme şartlarının tespitine yönelik AR-GE faaliyetine önem verilmeli. * Standartlara uygun kişisel koruyucu malzemeler temin edilmeli, kullanımı takip edilmeli. VE 2019 RAPORU NE DİYOR * 2019’da dengelenmiş üretim derinliği -300 metre olmuştur. * Bu derinleşme, ani gaz degajı ve grizu patlaması gibi ciddi kaza risklerinin artmasına neden olmaktadır. * Çalışılan damarların tamamında gaz içeriklerinin yüksek olduğu, dolayısıyla degaj kapasitelerinin de yüksek olduğu, arıza zonlarında riskin daha da arttığı bilinmektedir. * Müessese ocaklarında ilgili mevzuat hükümlerinin yanı sıra “Kurum Degaj Yönergesi” hükümlerinin titizlikle uygulanması gerekmektedir.    BEN NE DİYORUM Türkiye Taşkömürü’nün açıklaması sadece bir cümleye yanıt veriyor. Oysa 2017 ve 2019 yılı raporları uyarılarla, önerilerle dolu. Mesele de tam burada kilitleniyor. Acaba bu uyarılara kulak verildi mi? Gerekli önlemler alındı mı? Gerekli çalışmalar yapıldı mı? Ekipmanlar alındı mı? Artan risklere karşı ne yapıldı? Bahsedilen yönerge titizlikle uygulandı mı? Peşinen kimseyi suçlu ilan etme niyetinde değilim. Eğer bahsedilen önlemler alındıysa bu önemlidir, yine de patlamanın nedeni en ince ayrıntısına kadar kamuoyu ile paylaşılmalıdır. Eğer bahsedilen uyarı ve önlemler ciddiye alınmadıysa işte orada insanın isyan edesi gelir. Göz göre göre yaşanmış olma ihtimali, bugüne kadar yaşadığımız patlama ve göçüklerden hiçbir ders almadığımızı, insanımızın hayatını hiç önemsemediğimizi, ahlakımızı ve insanlığımızı öldürdüğümüzü gösterir ki bu ihtimali düşünmek bile istemiyorum. Ölen işçilerimize Allah’tan rahmet, yakınlarına başsağlığı, yaralılarımıza acil şifa diliyorum. Bir de raporların okunmasını ve içeriklerinin ciddiye alınmasını...",https://www.hurriyet.com.tr/yazarlar/hande-firat/sayistay-2019-raporunda-madde-madde-uyarmis-eksi-350de-facia-geliyorum-demis-42154109
Hande Fırat,‘Beyin Zarı’nın merkezine girdik,"Ekim 23, 2022 07:07","'Beyin ameliyatlarında hep yurtdışından gelen ürünleri kullanıyorduk. Bir gün ‘Bunu ben üretmeliyim’ dedim. Ekip kurup çalışmaya başladım. Altı yıl sürdü. Sonuç inanılmaz. Beyinde biriken suyu alan sistemleri ve beyin zarını üretiyoruz. Üstelik dünyaya satıyoruz.'    İnanılmaz değil mi?  Bu sözler birazdan anlatacağım iki önemli ürünü Türkiye’de, Ankara’da üreten Beyin ve Sinir Cerrahisi Uzmanı Doç. Dr. Mehmet Sorar’a ait. Dr. Sorar ile tesadüfen tanıştım. Ayağım burkuldu, şişti. Kırık ya da çatlak yoktu ama evde oturma lüksüm de... Aslında profesyonel sporcular için ürettiği “şişlik giderme” kremini uygulamaya başladım. İki günde bir şeyim kalmadı. Doktora ben bunu yorgun günlerde “gözaltıma da sürerim” dedim, sürdüm, sonuç mükemmeldi. Sonrasında Doktor Sorar’ın Türkiye’nin sağlık sektörüne kremden öte çok önemli katkıları olduğunu öğrendim. Rıza Özel ile birlikte dünyayla yarışan iki önemli ve hayati nanoteknolojik ürünlerini görmek için üretim merkezlerine girdik. Tabii ki içeri özel kıyafetler giyerek girdik...    BEYİN ZARI 13 ÜLKEYE İHRAÇ EDİLİYOR  Nanoteknolojik ürünlerden biri beyin zarı. Dr. Mehmet Sorar’ın anlatımıyla önemini sizlerle paylaşayım: * Kafatasının açıldığı tüm ameliyatlarda beyin zarına, daha doğrusu yamasına ihtiyaç var. Çünkü beyin zarı kendi kendini onarmıyor.  * Nanoteknoloji ile kolajen kaynaklı, AR-GE çalışmaları altı yıl süren beyin zarını üretip dünyada onay aldık.  * Dikişe gerek olmadan kendinden yapışan zar dünyada sadece 3 firmada üretiliyor. Türkiye de bu ülkeler arasına girmeyi başardı.  * Ürettiğimiz beyin zarı kendi kapasitesinin 700 katı su tutuyor.  * 6 ay ila 1 yıl içinde ise emilip bulunduğu yerde gerçek beyin zarı oluşturuyor.  * Şu an 12-13 ülkeye satıyoruz.  * Günlük üretim kapasitemiz büyük boyda günde binin üzerinde, küçük boyda ise 10 bin civarında.”    BEYİN ŞANT SİSTEMLERİ 21 ÜLKEYE SATILIYOR  Hidrosefali hastalığı yani beyinde çeşitli nedenlerle su toplanması... Doğuştan olabileceği gibi, tümör, kanama, travmatik durumlar ve enfeksiyon sonucu da gelişebiliyor. Eğer dört ila altı saat arasında şant sistemi ile müdahale edilmezse, yani su boşaltılmazsa hasta kaybediliyor. Artık bu sistem de Türkiye’de üretiliyor. Mehmet Sorar bu ürünle dünyadaki beş firmanın arasına girdi. Anlatımı yine ona bırakıyorum: *  Almanya’da 1, Fransa’da 1, ABD’de de ise 2 firma üretiyor. Bu ürün hayati. İhtiyaç olduğunda elinizin altında olmalı. Aksi takdirde hastayı kaybedersiniz.  * Tamamen milli ve yerli robotlar tarafından üretiliyor.  * Beyinde su biriktiğinde, kateter, pompa, valf gibi parçalardan oluşan şant sistemi ile müdahale ediyoruz.  * Türkiye bu ürünü artık 21 ülkeye satıyor.”    BEN NE DİYORUM  Öncelikle bir Türk’ün dünyada bir elin parmağını geçmeyen şirketlerin arasına girmesinden gurur duydum. Dr. Soral “Uçak üreten ülke, ameliyat yapan robotu da üretir” dedi. Çok doğru. Sadece savunma sanayisindeki gibi sağlık alanındaki biyoteknolojik ve nanoteknolojik ürün üretimi için de doğru stratejiye ya da bir devrime ihtiyaç var. Sektörü bilenlerle yaptığım sohbetlerden çıkardığım sonuçlar şöyle:  * TÜBİTAK ve KOSGEB’in hibelerinin endüstriyel ürüne dönme oranı çok düşük.  * Sağlık sektörü de tıpkı savunma sanayii gibi stratejik. Pandemide bunu yaşadık.    * Savunma sanayii modeli sağlıkta da uygulanabilir.  * İhtiyaç olan ürünler, şartlarıyla ortaya konulur. Üretim karşılığı alım garantisi verilebilir.  * Türkiye’nin beşeri altyapısı yeterli.  * Dünya yapay organ üretiyor.  * Teknolojiye yatırım ve doğru stratejiyle harekete geçme zamanı.” *  ONUN ARABASI VAR    MUSTAFA Sandal’ın meşhur şarkısı... “O’nun arabası var, güzel mi güzel!” Güzellik kavramı kişiye göre değişir ama artık Türkiye’nin arabası var: TOGG. Biliyorsunuz, son bir aydır Türkiye, TOGG ile yatıp TOGG ile kalkıyor. Türkiye’nin otomobilinin en çok da fiyatı merak ediliyor. Her gün internet sitelerinde aynı haber: TOGG şu kadar olacakmış, bu kadar olacakmış...    29 Ekim’de TOGG Gemlik Kampusu’nun açılış töreni yapılacak. Dikkatinizi çekerim fabrika değil, kampus. Çünkü sadece araç üretilmiyor. Batarya, mobilite sistemler gibi ürünlerle, AR-GE merkezi, deneyimleme merkezi ve test pisti de yer alacağından kampus olarak adlandırıldı. TOGG’un 2019’da lansmanını yapan geçen sene de Bursa Gemlik’teki kampusun temelini atan Cumhurbaşkanı Tayyip Erdoğan, Cumhuriyet’in 100’üncü yılına 1 kala ‘Türkiye’nin Otomobili’ne verdiği desteği yineleyecek. Şimdi gelelim işin siyasi boyutuna... CHP Lideri Kemal Kılıçdaroğlu’nun ABD gezisindeki sekiz saat meselesi, hamburger polemiği çok tartışıldı. Oysa Kılıçdaroğlu ABD’de teknoloji şirketlerini ziyaret etti, biliminsanlarıyla da görüştü    Sanayi ve Teknoloji Bakanı Mustafa Varank ise, “Siz YouTuber mısınız, neden oraya gidiyorsunuz? Teknoloji ve girişimcilik için Türkiye’deki teknoparkları gezebilirsiniz” diyerek Kılıçdaroğlu’na ülkesini adres göstermişti. Bakan Varank, Kılıçdaroğlu’nun son TEKNOFEST’e katıldığını da hatırlattı. Evet, belki çok gündem olmadı ama her yıl teknoloji, uzay ve havacılık alanında binlerce gencin yarıştığı TEKNOFEST’e bu sene sürpriz bir şekilde Kılıçdaroğlu da gitti. Tabii Cumhurbaşkanı Erdoğan’ın orada olmadığı bir gün. KILIÇDAROĞLU VE AKŞENER TÖRENE DAVET EDİLDİ  Kılıçdaroğlu’nun bu sürpriz sayılabilecek ziyaretinde Baykar Teknoloji Lideri Selçuk Bayraktar’ın açıklamaları etkili oldu mu? Bu, belki başka bir yazının konusu olabilir ancak iktidar cenahından aldığım bir kulis, Kılıçdaroğlu’nun son dönemdeki bu teknolojiye dönük merakına yönelik.    Şimdi sıkı durun, kulislere yansıyan o duyum geliyor. CHP Genel Başkanı Kemal Kılıçdaroğlu da TOGG’un 29 Ekim’de yapılacak törenine davet edilmiş. Sadece o değil Millet İttifakı’nın ikinci büyük ortağı İYİ Parti Lideri Meral Akşener’e de davetiye gitmiş. TOGG sadece bir otomobil değil, girişimcilik, teknoloji ve inovasyonun buluştuğu fikri mülkiyet hakları tamamen Türkiye’ye ait, doğuştan elektrikli bir otomobil. 29 Ekim’de seri üretime hazır hale gelen araçların banttan indirilmesi ise tarihi olacak. Törene son dönem teknolojiye ilgisi dikkat çeken Kılıçdaroğlu ve Akşener katılacaklar mı, göreceğiz. Ancak davete icabet olursa Cumhurbaşkanı Erdoğan’ın Kemal Bey’e bir TOGG hediye etmesi sürpriz olmaz.",https://www.hurriyet.com.tr/yazarlar/hande-firat/beyin-zarinin-merkezine-girdik-42157753
Hande Fırat,Bir ayda 36 kadın katledildi,"Ekim 28, 2022 08:49","Tam 24 ilden 36 kadın sadece eylül ayı içinde katledildi. Durumun vahametini ortaya koymak için de grafikler hazırladı. Kısaca özetleyecek olursak: - Bir ayda 24 ilde 36 kadın öldürüldü. - Kadınları öldürenlerin yüzde 10’u evli oldukları erkekler. - 4’ü boşanmak istedikleri erkekler. - 3’ü birlikte yaşadıkları erkekler. - Kadınların 18’i ateşli silahla öldürüldü. - Kadınların 9’u kesici aletle öldürüldü. ADALET BAKANI NE DİYOR Adalet Bakanı Bekir Bozdağ, Hürriyet gazetesinin geleneksel kahvaltı konuğuydu. Peki bu vahim tablo ile ilgili neler söylüyor? Bozdağ önce yapılan düzenlemelere dikkati çekti: - “Son yaptığımız düzenlemede cinayete muhatap kadınsa ağırlaştırılmış müebbet hapis cezası veriliyor. Bundan daha ağır bir ceza bizim hukukumuzda yok. - Kadına karşı cinsel saldırıda infaz ve ceza miktarlarını da artırdık. Darbın cezasını da artırdık. Katalog içine de koyduk. - Kadınlara karşı işlenen suçlarda ne kadar ceza varsa hepsini biz artırdık.” ‘CEZA ARTIRMAKLA BU İŞİN ÜSTESİNDEN GELİNEMİYOR SEFERBERLİK ŞART’ Kısaca cezada limit son noktada. Ama Bakan da açık açık söyledi: “Ceza artırmakla da bu işin üstesinden gelinemiyor.” Zaten rakamlar da bunları gösteriyor. Peki ne yapmalı? Sorunun yanıtını Bozdağ’dan aktarayım: - “Önleyici hukuk tedbirlerine ihtiyacımız var. - Herkes üzerine düşeni yapsın diyoruz ama bunlarla ilgili kısımda belki bir eylem planı çerçevesinde hareket etmekte fayda var. - Önleyici hukuk önce evde devreye girer. Çocuğu yetiştiren anne-baba, sonra okulda, üniversitede, işyerinde... - Toplum olarak bir seferberliğe ihtiyacımız var. - Sadece mahkemeye bırakırsak, mahkeme kadın şiddetin mağduru olduktan sonra devreye giriyor. - Herkes birinci derecede kendisini vazifeli gördüğünde bu işin üstesinden gelebiliriz. Aksi takdirde sadece polise, hâkime, savcıya bu iş bıraktığımızda, bu işi çözemediğimiz çok açık.” YAŞAM TARZINA MÜDAHALE ENDİŞESİ Bitmeyen bir tartışma, bitmeyen bir endişe yaşam tarzına müdahale... Özellikle kadınlar açısından. Bundan kimi zaman başörtülüler kimi zaman ise başı açık kadınlar şikâyetçi. Kimi kesimlerde ise ne acı ki, “Mini etek giymiş, başına geleni hak etmiş” şeklinde aşırı ilkel bir bakış açısı var. Önce erkekler, size ne ya? Kim ne isterse giyer, isteyen örter, isteyen açar. Siz kadınlara bakacağınıza örümcek kafanıza bakın, art niyetinizi sorgulayın. Gelelim Adalet Bakanı’nın bu konudaki sözlerine: ‘BİRİNİN ETEĞİNE KARIŞTILAR BİRİNİN İÇKİSİNE KARIŞTILARI HİÇ KİMSE SÖYLEYEMEZ’ - “Ceza kanunlarında yaşam tarzına müdahaleyi ilk defa biz suç haline getirdik. Yaşam tarzı tercihlerini değiştirmeye cebir şiddetle zorlama ve müdahale, çalışma hakkını, eğitim-öğretim hakkına engel olmak isteyenler cezai yaptırımla karşı karşıya kalırlar. - Hepsi suç, hepsinin cezası hapis. Biz ayrımcılığı suç haline getirdik. - Kapsamı da genişlettik. Hiç kimse söyleyemez. Birinin eteğine karıştılar, birinin içkisine karıştılar, birinin yaşam tarzına müdahale ettiler. Kimse diyemez. Vatandaşlar arasında böyle olaylar çıktığında da onu himaye ettiniz diyemezler. - Yasa herkes için geçerli. Biz birini koruyan bir yasa getirmedik ki, herkes için yasa getirdik. - Biz 20 yıldır iktidardayız. Yaşam tarzına müdahale oluyor deniyor, aslında yaşam tarzına müdahaleyi suç yapan biziz. Kişilerin bu tercihlerine karşı eylemde bulunan herkes cezai müeyyide ile karşılaşıyor.” FETÖ İLE MÜCADELEDE SON DURUM Ah bu Amerikalılar meğerse Türkiye’nin iyiliği için terör örgütü başı Fethullah Gülen’in iade talebini adli makamlara göndermiyormuş... Sözde adli makamlar reddedermiş. Ne acayip değil mi? Ya da nasıl bir iyilik anlayışı bu? Sen üzerine düşeni yap, adli makam da kararını versin. Gülen’le ilgili klasörler Amerikan Adalet Bakanlığı’nın deposunda yıllardır bekliyor. Bu acayip süreci ve Amerikalıların sözlerini de Adalet Bakanı Bozdağ anlattı: ‘BİZE SİZİN İYİLİĞİNİZ İÇİN DOSYAYI ADLİ MAKAMLARA GÖNDERMİYORUZ DEDİLER’ - “Biz daha önce Amerika’ya onlarca klasör gönderdik. Sadece bir dosyadan değil, birçok dosyadan da iade talebinde bulunduk. - Bugüne kadar gelinen noktada ABD olumlu bir yaklaşım ortaya koymadı. - Türkiye’nin bu dosyada ortaya koyduğu deliller, çok net söylüyorum; sadece Türkiye’nin ABD’den istediği değil. Bütün dünya ülkelerinden iadesi istenen kişiler arasında sıralama yapılsa delil yeterliliği bakımından birinci sıradadır. Hem ABD ile ikili anlaşmalara uygun hem de uluslararası hukuka uygun yeterinden fazla delil var. - ABD bir adım atmadı. Hatta ben en son gittiğimde dedim ki onlara, ‘Siz, bizim talebimizi adli makamlara gönderin.’ Onlar da ‘Biz sizin iyiliğinize göndermiyoruz. Adli makamlar reddederler’ yanıtını verdiler. - Biz ‘Reddediyorsa etsinler, biz Amerikan adaletine güveniyoruz. Yargı sürecinde mücadelemizi orada yaparız’ dedik. Ama buna rağmen bizi düşündükleri için adli makamlara göndermediler. Çünkü gönderdikleri takdirde mahkemenin o deliller karşısında ABD yöneticilerine itibar etmeyeceği çok açık. O yüzden dosya hâlâ Adalet Bakanlığı’nda bekliyor.” Şaka gibi değil mi? Ne yaptıklarının daha doğrusu yapamadıklarının anlamı var ne de açıklamalarının. Sen süreci başlat Amerikan Adalet Bakanlığı, kararı yargın versin. Neden korkuyorsun ki? ADINI ‘ZEYTİN’ KOYDUK Genel Yayın Yönetmenimiz Ahmet Hakan kedici, benim ise köpeklerim var. Ama hayvanları çok severim. Adalet Bakanı Bozdağ sabah tam da kapıdan girerken artık binamızın sahiplendiği kedilerden biri de benimle birlikte Bakan’ı karşıladı. Pek de sevimliydi, Selahattin Sönmez fotoğraf çekerken adeta poz verdi. Bakan Bozdağ ile isim aradık, ‘Zeytin’de karar kıldık. Gelen konukları sanırım canı isterse bundan sonra benimle birlikte ‘Zeytin’ de karşılayacak.",https://www.hurriyet.com.tr/yazarlar/hande-firat/bir-ayda-36-kadin-katledildi-42160822
Hande Fırat,Başörtüsü ile ilgili Anayasa çalışmalarının perde arkası,"Ekim 11, 2022 06:29","Başörtüsü ile ilgili hazırlanan Anayasa değişiklik metni, hem zorla baş açılmasının hem de zorla başörtüsü takmanın önüne geçecek şekilde hazırlandı. Burada hem İran’ın yaşadıkları etkili oldu hem de her seçmenin “Yaşam biçimim tehdit altında olmasın” endişe ve bakış açısı... Hazırlanan metin anayasa profesörleri tarafından da incelendi. AK Parti içindeki komisyon, “aile” tanımı ile ilgili düzenlemenin Anayasa değişiklik metnine girmemesinden yana. Nedeni CHP’nin attığı adıma salt ve bir adım ötede karşılık vermek. Ancak Cumhurbaşkanı Erdoğan “Girsin” derse aile tanımı da metne girecek. Kısa bir cümle her ihtimale karşı hazırlandı. “Aile, kadın ve erkekten oluşur.” Peki buna niye ihtiyaç duyuldu? Kaynaklarıma göre yaklaşık 100 sene önce kaleme alınan Medeni Kanun’da eşcinsel evliliklerle ilgili kesin bir ibare yer almıyor. Düzenlemeler konuyu yoruma açık bırakmış. Bu nedenle aile tanımına ihtiyaç olduğuna dikkati çekiyorlar. Ancak parti yetkilileri bu düzenlemenin tek başına getirilmesinden yana. Yine de son söz Cumhurbaşkanı Erdoğan’ın. YENİ ANAYASA 2023 SEÇİMLERİNDEN SONRA CUMHURBAŞKANI Erdoğan geçtiğimiz günlerde kurmaylarından seçime doğru atılması gereken adımlar, yeni anayasanın ne zaman yapılması gerektiği gibi başlıkları da içeren bir sunum aldı. Özetle ele alınan başlıklar ve konuşulanlar şöyle: Mevcut haliyle Millet İttifakı ve HDP’nin birlikte bir anayasa yapması imkânsız. AK Parti yeni anayasa çalışmaları konusunda hazırlıklı ve avantajlı. Yeni anayasa 2023 seçimleri sonrasına kaldı. Seçime giderken vatandaşın gündeminde yeni anayasa yok. Gündemde birinci sırada ekonomi yer alıyor. Ancak ekonomi sadece seçime giderken değil, seçim sonrasında da ilk sırada yer alacak. Bu yüzden seçim beyannamesinde ekonomik dönüşümün, yapısal reformların yer alması sürpriz olmasın. KKTC’YE NEDEN FEYZİOĞLU GİDİYOR? HENÜZ prosedürler tamamlanmadı ancak Türkiye’nin Lefkoşa Büyükelçiliği’ne Metin Feyzioğlu gidiyor. Feyzioğlu ismini eleştirenler çok oldu. Kendisi, eleştirilere “Devleti temsil edeceğim bir makama gidiyorum” gerekçesiyle yanıt vermeyi uygun bulmadı. Ancak KKTC konusunda yaptığı hukuki çalışmaları benimle paylaştı. Atamanın gerekçesi belki bu çalışmalarla anlaşılır. 2013 ve 2021 yılları arasında başta Kapalı Maraş’ın açılması olmak üzere yaptığı ve katıldığı hukuki çalışmalar şöyle: Doğu Akdeniz’deki hidro karbon yataklarının Türkiye Cumhuriyeti ve KKTC’ye ait olduğuna, Kıbrıs Türkü’nün haklarının bağımsız bir devlet olan KKTC çatısı altında nasıl güçlendirileceğine, Kıbrıs Türkü’ne uygulanan izolasyonun insan hakkı ihlali olduğuna, 3. ülkelerden direkt uçuş ve gemi seferlerinin nasıl yapılabileceğine, Kapalı Maraş üzerinde egemenlik haklarının KKTC’ye ait bulunduğuna, mülkiyet haklarına saygı duyarak şehrin nasıl yerleşime açılacağına ilişkin hukuki çalışmaları bulunuyor. Bununla birlikte çalışmaları ve TBB Başkanlığı döneminde düzenlenen beş uluslararası ve ulusal konferans da kitaplaştırıldı. PUTİN VE ZELENSKİ’NİN GÖRÜŞME İHTİMALİNİ BİLE SEVDİM UZADIKÇA uzayan savaş, ölen siviller ve çocuklar, tüm dünyayı etkileyen savaşın çirkin ve ekonomik yüzü, üstüne önce Rusya Devlet Başkanı Vladimir Putin’in sonra ABD Başkanı Joe Biden’ın açıklamalarıyla gündeme gelen nükleer savaş ihtimali... Hatta Biden tarafından dile getirilen Armageddon (dünyanın sonunu getirecek büyük kıyamet savaşı) olasılığı... Artık tüm dünyanın sinirleri bozuk, tüm dünya ayakta. Böyle bir ortamda Kremlin’den yapılan açıklama umut oldu. Kremlin Sözcüsü Dmitry Peskov, perşembe günü Astana’da Rusya Devlet Başkanı Putin’in Cumhurbaşkanı Erdoğan’la görüşebileceğini söyledi. Peskov, Cumhurbaşkanı Erdoğan’ın Ukrayna müzakerelerine ev sahipliği yapma teklifinin masaya gelip gelmeyeceği sorulduğunda “Putin ve Erdoğan, Türkiye’nin Rusya-Ukrayna görüşmesine ev sahipliği teklifini görüşebilir” dedi. İster istemez bir oh çektim! Gerçekte hiçbir savaşın kazananı olmaz. Bu savaşın da kazananı olmayacak. Başta Ukrayna ve Rusya olmak üzere tüm dünya kaybedecek. Yeter artık! Yeteri kadar risk, Kuzey Kore Lideri Kim Jong-un gibi yeteri kadar “değişik” lider var. Ellerindeki nükleer silahlarla bir anda dünyayı yaşanamaz hale getirebilirler. Hem savaş son bulmalı hem de her seferinde masaya sürülen nükleer tehdit. Umarım Rusya ve Ukrayna Türkiye’de masaya oturur, umarım o masadan barış çıkar.",https://www.hurriyet.com.tr/yazarlar/hande-firat/basortusu-ile-ilgili-anayasa-calismalarinin-perde-arkasi-42151323
Hande Fırat,AK Parti 3. ABD ziyaretine hazırlanıyor,"Ekim 21, 2022 06:29","Ancak; öncelik Türkiye açısından hem ilişkilerin pozitif bir gündeme evrilmesine hem de F-16’larla ilgili karar sürecinin tamamlanmasına verilmiş durumda. Bu nedenle de iktidar, ABD’de kasımda yapılacak ara seçimlerden hemen sonra AK Parti Dış İlişkilerden Sorumlu Genel Başkan Yardımcısı Efkan Âlâ başkanlığındaki heyetin üçüncü kez ABD’ye gitmesine karar verdi. Ayrıntılara geçmeden süreci hatırlayalım: F-16’LARLA İLGİLİ SÜREÇTEKİ SON DURUM * Türkiye 2019’da Rusya’dan S-400 hava savunma sistemlerini aldı. * ABD Türkiye’yi F-35 ortak üretim programından çıkarttı. * Türkiye 2021’de ABD’den 4.5’inci nesil yeni 40 adet F-16 VIPER satın almak ve halen TSK envanterinde bulunan 79 F-16’yı da modernize etmek için başvuruda bulundu. * Teknik müzakereler iki ülke savunma bakanlıkları arasında sürüyor. Aslında Pentagon kendileri açısından sorun olmadığı, ancak kongrenin ikna edilmesi gerektiği mesajını iletti. * Tam da bu sırada 2023 mali yılı Ulusal Savunma Bütçe Yasa Tasarısı’na Türkiye’nin F-16 talebinin karşılanmasını Yunanistan’la ilgili bir dizi koşula bağlayan hükümler eklendi. * Bu hükümler Senato taslağında ise yer almadı. * Bu nedenle bir uyumlaştırma süreci yaşanacak. Ankara’ya göre yönetimin de desteği ile söz konusu maddelerin Senato taslağında yer almaması olumlu bir mesaj. * Hatta son olarak Cumhurbaşkanlığı Sözcüsü İbrahim Kalın, F-16’lar konusunda olumlu bir süreç işlediğini belirterek, “Zannediyorum bu yıl bitmeden bunun bir somut karara dönüşmesi kuvvetle muhtemeldir” dedi. ANKARA NASIL BİR SÜREÇ İŞLETİYOR İki ülkenin askeri görüşmeleri sırasında Amerikalılardan gelen, “Bizlik sorun yok, ancak Kongre ve Senato ile görüşülmeli” mesajının ardından Ankara harekete geçti. Süreçte: * Başta Cumhurbaşkanı Tayyip Erdoğan’ın ABD Başkanı Joe Biden ile yaptığı görüşme olmak üzere, birçok kademede Ankara görüşlerini ve taleplerini dile getirdi. * Diğer yandan ise lobi şirketleri yerine parlamenterlerin harekete geçirilmesine karar verildi. * Bu çerçevede AK Parti Dış İlişkilerden Sorumlu Başkan Yardımcısı Efkan Âlâ başkanlığında oluşturulan heyet iki kez ABD’de Senato ve Kongre üyeleriyle görüştü. * Heyet şimdi üçüncü ziyaretine hazırlanıyor. * ABD’de de kasım ayında ara seçimler var. Kongre ve Senato metinlerinin uyumlaştırma sürecinin de seçimlerden sonra başlaması bekleniyor. Bu nedenle Efkan Âlâ başkanlığındaki heyet de seçimlerden hemen sonra yani yıl sonuna doğru ABD’de olacak. EFKAN ÂLÂ: ÜÇÜNCÜ KEZ GİDİYORUZ ÇÜNKÜ VEKÂLETEN YAPTIRILACAK İŞ DEĞİL İki ülke arasında parlamenterler arası diyalog kurulmasına geniş katılımlı bir toplantıda karar verildi. Efkan Âlâ üçüncü ziyarete neden ihtiyaç olduğunu şöyle anlattı: * “Pandemi sürecinde ve sonrasında ilişkilerdeki sorunlarla birlikte masada biriken dosyalar vardı. * Siz alanı boş bıraktığınızda başkaları doldurur. Biz onları başkasından, onlar da bizi başkalarından dinlememeli. * Vekâleten yaptırılacak bir iş değil. Gidip Türkiye’nin haklı tezlerini bir kez daha yeni isimlere anlatacağız. * Konuştukça pozitif bir atmosfer oluşuyor.” Efkan Âlâ benzer yöntemin başka ülkelerle de başlatılacağını da sözlerine ekledi. Sırada İngiltere ve Almanya’nın olduğunu söyleyebilirim. AMERİKALI SENATÖR VE KONGRE ÜYELERİNİN BAKIŞ AÇILARI Amerikalıların bakış açısı ve sorularına geçmeden önce, Yunanistan ile ilgili gelişmeleri de sıralamak gerekiyor. Seçim atmosferine girdiği için Türkiye karşıtlığını kullanan Yunanistan bu süreçte: * ABD’nin isteği ile anakara ve adalarındaki eski Rus silahlarını Ukrayna’ya gönderip Amerikan silahlarına kavuştu. * Mevcut F-16 filosunu modernize etmeye başladı. * Fransa’dan Rafale uçakları aldı. * F-35’ler için de talepte bulundu. * Herkesin artık ezbere bildiği Amerikan üs sayısının artışını da son madde olarak ekleyelim. Eğer ABD’nin Ankara Büyükelçisi Jeffry Flake’in verdiği mesaj “gerçek” ise yani ABD, iki NATO üyesi ülkeye de aynı mesafede duruyorsa bu dengesizliği ortadan kaldırması gerekecektir. ANKARA’NIN MESAJI NET: ‘TÜRKİYE’NİN İSTİKAMETİ BELLİDİR’ Gelelim ABD’deki havaya... Senatör ve Kongre üyelerinden edinilen izlenimler şöyle: * Rusya- Ukrayna Savaşı’nda tahıl koridoru, esir takası ve Türkiye’nin iki tarafla da görüşebilmesi takdirle karşılanıyor. * Enerji krizi açısından da birçok isim “Türkiye’yi tamamlayıcı bir koridor” olarak görüyor. Ancak Amerikalılar görüşmelerinde: * Türkiye-Rusya arasındaki yakın ilişkiden dolayı endişeleri... * Türkiye’nin doğu-batı ekseninde bir sorunu olup olmadığı konusunda sorularını da dile getirdiler. Türk heyetinin şu mesajları paylaştığını aktarabilirim: * NATO’nun güçlenmesini istiyorsanız Türkiye de güçlenmelidir. Türkiye, NATO’nun vazgeçilmez üyesidir. * Türkiye’nin hedefleri, istikameti bellidir. Ancak, bölgesel krizlerde inisiyatif almak zorunludur. Bunun faydası özellikle tahıl koridorunun oluşturulması gibi net sonuçlarla da ortaya çıktı. Sadece bunlar değil, Türkiye’nin terörle haklı mücadelesi ve ABD’den beklentiler de bu görüşmelerde anlatıldı. Belli ki yıl sonunda yapılması planlanan üçüncü görüşmede de anlatılacak. Üst düzey bir güvenlik yetkilisi: “Amaç üzüm yemek, tribünlere oynamak değil” dedi. Ankara, şimdilik her seviyede yapılan görüşmeler ışığında ABD’nin olası F-16 kararından umutlu. Kesin sonuç yıl sonunda ortaya çıkacak gibi görünüyor.",https://www.hurriyet.com.tr/yazarlar/hande-firat/ak-parti-3-abd-ziyaretine-hazirlaniyor-42156789
Hande Fırat,Dezenformasyon Yasası’nı CHP neden Anayasa Mahkemesi’ne götürüyor,"Ekim 18, 2022 06:29","‘300 METRENİN ALTINDA KAZI YAPTIRMA DESEK DİNLEMEZ’ CHP’nin itirazı öncelikle 300 metrenin altında kazı yapılmasına... Özkan, Sayıştay’ın raporlarında yer alan uyarılara dikkati çekti: “Vahşi kapitalizmin uygulayıcısı bu iktidar bu tür felaketleri fıtrat diye geçiştirir. Buralarda ‘Neden makine kullanmıyorsun, neden iyileştirmeye, yeni ocaklara, modernizasyona, yatırıma para ayırmıyorsun, insan hayatı bu kadar ucuz mu?’ desek yanıt yok. Tuncay Özkan Gidecekler. Sayıştay raporunda yazanlar bunun bir ihmaller ve sorumsuzluklar kazası olduğunu gösteriyor.” ‘ONAYLANIR ONAYLANMAZ ANAYASA MAHKEMESİ’NE GİDİYORUZ’ Gelelim hâlâ tartışmaların odağındaki Dezenformasyon Yasası’na... AK Parti Grup Başkanvekili Mahir Ünal, muhalefetin en çok tepki gösterdiği 29. Madde için, “5 şartın 5’i de aranacak” demiş, aksi takdirde suçun teşekkül etmeyeceğini belirtmişti. Ancak CHP’ye göre bu yeterli değil. Özkan, “Onaylanır onaylanmaz Anayasa Mahkemesi’ne götüreceğiz” dedi. “29. Madde konusunda kendileri bu suç tanımı nedeniyle ‘işlenemez suçtur’ diyorlar. ‘Neden getirdiniz bu yasayı?’ diyoruz, yanıt yok. ‘Bu maddede ceza üst sınırını üç yıldan iki yıla çekelim, tutuklu yargılama olmasın, katalog suç olmasın, gazeteciler ve sıradan yurttaş bu yasanın kapsamı dışına çıksın’ dedik, kabul etmediler.” “29. Madde başta olmak üzere sansürcü bütün maddeleri, basın kartını çaycıya, çorbacıya verip gazetecilere verdirmeyen, 84 milyon vatandaşımızın özel hayatını izleyen, dinleyen, gözleyen, depolayan, hukuku devre dışı bırakan maddeleri götüreceğiz.” “Anayasa Mahkemesi hem Basın İlan Kurumu hem de İletişim Başkanlığı’nın yetkilerini kararlarıyla sınırladı. O kararlara karşı hülledir bu yasa. Anayasa Mahkemesi’nden ‘sansüre hayır’ demesini umuyorum.” ÖZKAN: ‘BU KONUDA BİR YASA İHTİYAÇ, ÇALIŞTAY YAPALIM, BİRLİKTE HAZIRLAYALIM’ DEDİK Tuncay Özkan iktidarla yaptıkları görüşmeleri de anlattı. Bu alanda bir yasaya ihtiyaç olduğuna dikkat çeken Özkan, hatta ilgili taraflar, medya kuruluşları, sivil toplum örgütleriyle çalıştay yaparak, yasayı beraber yapmayı önerdiklerini söyledi. “Hayır” yanıtı aldıklarını anlatan Özkan, “Hem cezalar konusunda, hem tutuksuz yargılamayı hem de yargılamanın ceza sınırlarını aşağıya çeken konularda anlaşmalar yaptık. Bu anlaşmaları bir süre sonra bozmak zorunda kaldılar” dedi. Ardından da düzenleme ile ilgili itirazlarını sıraladı: “Neyin dezenformasyon olduğuna dair bir tanımlama getirmiyorlar. Ama neyin suç olduğu belli: İktidara uymayan fikir açıklamak, yazmak, bunları yaymak suç.” “Bilgi Teknolojileri Kurumu’na 84 milyonun yargı kararı olmadan bütün internet ve iletişim hareketlerini kısıtlama, kaldırma, izleme, kaydetme ve depolama yetkisi verdiler. ‘Neden?’ diye sorduk. ‘Elimizde hazır bulunsun, mahkemeler isteyince hemen vereceğiz’ diyorlar.” “Her aşamada uzlaşma aradık. Elbette ki yasa bir ihtiyaç, biz bu ihtiyacı görüyoruz. Ancak bunu bir sansür niteliğine dönüştürüp bu yasayı kendi iktidarlarının geleceği için kullanma gayesi ile yapma arzuları, hakikatleri görmelerine engel oldu.” ÖZKAN: ‘SİYASETİN EN KARANLIK YANI BU YASA’ Mahir Ünal, yasanın siyasetle ilgisi olmadığını söylemişti. Tuncay Özkan ise, “Mahir Ünal beni çok güldürüyor. Ufak at da kargalar yesin. ‘Yasanın yürürlüğünü seçim sonrasına bırakalım’ dedik, reddettiler. Siyasetin en karanlık yeri bu yasa” yanıtını verdi. Bu konuda sözlerini şöyle bitirdi: “Türkiye bu yasayla demokratik ligden düştü. Bu yasanın mağdur edeceği her masumla sonuna kadar dayanışacağız.” KILIÇDAROĞLU ABD DEVLETİ İLE GİZLİ GÖRÜŞME YAPTI MI Tuncay Özkan ile sohbetimizde CHP Genel Başkanı Kemal Kılıçdaroğlu’nun tartışma yaratan ABD ziyaretine de değindik. Sekiz saat tartışmasını, ABD yetkilileri ile gizli görüşme yaptığı hatta aday ismi aldığı iddialarını sordum. Kahkaha atarak şu yanıtı verdi: “Genel Başkan Kılıçdaroğlu, Bakan Nebati ile aynı uçakta döndü. Onu mu kastediyorlar? Palavracıları ciddiye almıyoruz. Yol belli... New York’ta uğradığı gökdelen belli. Her şeyimiz apaçık ortada. Bizde gizli bir şey yok. Program açık, ziyaretler açık, gizli kapaklı iş yapanlar, entrikacılar kendileriyle karıştırmasınlar Genel Başkan’ımızı. Kemal Kılıçdaroğlu’nu bu yalanlarıyla yıpratamazlar.”",https://www.hurriyet.com.tr/yazarlar/hande-firat/dezenformasyon-yasasini-chp-neden-anayasa-mahkemesine-goturuyor-42155097
Hande Fırat,Çocuk istismar davalarında ne oluyor?,"Ekim 25, 2022 06:29","Her ikisinin yeniden yargılanmasında Cumhuriyet savcılarının mütalaaları, birinde ise Aile Bakanlığı’nın temyiz başvurusunda bulunurken kullandığı ifadeler dikkati çekti. Konu çocuk ve kadın olunca bakış açımı bu köşeyi takip edenler bilir. Bu yüzden Yargıtay’ın yeni bir yaklaşım benimseyip benimsemediğini ve sorunları incelemeye çalışacağım. Konuyu madde madde anlatacağım: SOMUT DELİL TALEBİ - Çocuğa yönelik istismar davaları daha önce Yargıtay 14. Ceza Dairesi tarafından karara bağlanıyordu. - Özellikle mağdur çocuklara karşı işlenen suçlarda mağdur çocuğun anlatımının maddi delillerle desteklenmesi halinde hayatın olağan akışına uygun ve aralarında ihtilaf bulunmayan faillere ilişkin anlatımlarda çocuğun beyanı esas alınıyordu. (İhtilaftan kasıt, boşanma arifesindeki çiftlerin çocuğu kullanma olasılığı.) Her dosyanın kendisine göre özellikleri olsa da genel kabul çocuğun beyanı üzerineydi. - Yargıtay 14. Ceza Dairesi, 2021 tarihinde kapatılınca, çocuklara yönelik istismar davaları Yargıtay 9. Ceza Dairesi’nce incelenmeye başlandı. - Bu dairenin son dönemdeki kararlarında, çocuklara yönelik istismar davalarında “somut deliller olması” gereğine vurgusu dikkat çekti. - Bu kriter nedeniyle bazı çocuk istismarı davalarından beraat kararları çıkmaya başladı. İKİ MÜTALAA VE BAKANLIĞIN UYARISI Yargıtay 9. Ceza Dairesi en son Ankara’da iki dosyada bozma kararı verdi. Yeniden yargılamada, iki dosyada Cumhuriyet savcılarının mütalaaları dikkat çekti. Birini şöyle özetleyebiliriz: “- Özellikle mağdur çocuklara karşı işlenen cinsel suçlarda, mağdur çocuğun anlatımının maddi delillerle desteklenmesi halinde hayatın olağan akışına da uygun, aralarında ihtilaf bulunmayan faillere ilişkin anlatımlarına üstünlük tanınıyordu. - Son dönemde bu uygulamadan ceza hukuku ve tıbbi gerekçeleri ortaya konmadan ayrılındı.” Aile Bakanlığı ise eylül ayındaki kararlardan birine temyiz başvurusunda bulunurken şöyle dedi: “- Mezkur suçu işleyen sanığın fiilinin sabit olmasına rağmen beraat kararı verilmesi sonucu sanık adeta ödüllendirilmiştir. - Hâkimler çocuklarımızı korumalıdır.” HUKUK CAMİASI NE DİYOR? Konuştuğum hukukçular, beraat kararlarının altında şu nedenlerin olabileceğine işaret ediyor: - Soruşturma ve kovuşturma aşamasında delil toplanmasında gerekli özenin gösterilmemesi. - Çocuğun beyanı alınırken uzmanlar eliyle alınmaması, bu durumun çocuğun beyanına itibar edilmemesine neden olabilmesi. - Çeşitli sebeplerden dolayı çocuk veya çocuğun yaşadığı travma nedeniyle ilk beyanı ile sonraki beyanı arasında farklılıklar olması. - Taraflar arasında boşanma davası olması. 49 BİN CİNSEL İSTİSMAR DOSYASI Hukukçuların bakış açısı bu. Gelelim Yargıtay’dan edindiğim bilgilere... Yargıtay 9. Ceza Dairesi’nin önünde kadın, çocuk ve erkeklerle ilgili yaklaşık 49 bin cinsel istismarla ilgili dosya bulunuyor. Edindiğim bilgiler şöyle: ‘SORUŞTURMA USULLERİNDE SORUN VAR’ - Yargıtay’a göre dosyanın intikal şekli, süresi ve usulden kaynaklanan sorunlar yaşanıyor. - Çocuğun beyanının esas olmasından vazgeçilmiş değil, ancak bazı durumlarda somut delile ihtiyaç duyuluyor. - Yargıtay’a göre cinsel suçların soruşturması özel birimler tarafından, özel usullerle yapılmalı. Bunun için kolluk kuvvetlerine ve savcılara mutlaka eğitim verilmeli. - Ailelerin bilinçlendirilmesi, anında başvuru da yine Yargıtay’a göre önemli. ÇOCUĞUN ÜSTÜN YARARI İLKESİ Köşemi takip edenler bu konulardaki hassasiyetimi bilir. Yine bu konulardaki hassasiyeti nedeniyle görüşlerine başvurduğum Türkiye Kadın Dernekleri Federasyonu’nun Hukuk Danışmanı Avukat Umut Çiftçi ile konuştum. Dikkat çektikleri hususlar şöyle: “- Çocuğa yönelik cinsel istismar suçunda kanun koyucu, yerel ve yüksek mahkemeler “çocuğun öncelikli yüksek yararı”nı mutlaka göz önüne almalıdır. - Şu ilkeler uygulanmalıdır: Devletin öncelikli görevi, çocukların cinsel istismara maruz kaldığı şartları ortadan kaldırmak, önleyici hizmetleri kurumsallaştırmaktır. Çocuğa yönelik cinsel suçlar yetişkinlere yönelik suçlardan daha ağır cezalar ile cezalandırılmalı; zamanaşımı, erteleme, iyi hal, genel veya özel aftan yararlanamama gibi yaptırımlara bağlanmalıdır. Suç mağduru çocuklara içinde bulundukları duruma uygun sosyo–psikolojik yardım ve destek mekanizmaları oluşturulmalıdır. Cinsel istismar faili suça sürüklenmiş çocuklara yetişkinler gibi muamele yapılmamalı, cinsel istismara özgü ıslah mekanizmaları oluşturulmalıdır. - Birleşmiş Milletler Çocuk Hakları Sözleşmesi birinci maddesi; ‘On sekiz yaşına kadar herkes çocuk sayılır’ şeklindedir. Bu nedenle bireyin ‘isteyerek, dileyerek, rızasıyla’ gerekçesi ileri sürülerek onu cinsel yönden istismar edenin fiili hafifletilemez. - Faillere cezadan kaçış için yeni imkânlara dönüşebilecek durumlara yol açmamak için çok özenli ve dikkatli olmak gerekmektedir. - Çocukların beyanları mutlaka Çocuk İzlem Merkezleri’nde (ÇİM) uzman pedagog eşliğinde ikincil mağduriyet yaratılmayacak şekilde video kaydı yapılarak alınmalıdır. SONUÇ Uzun bir yazı oldu, biliyorum. Ancak son dönemde bu kadar tartışıldığına göre bazı eksikliklerimiz olduğu kesin. Gerek soruşturma usullerinin özelleştirilmesi, özel bir birim tarafından yürütülmesi gerekse çocukların beyanlarının “uzman pedagoglar” eşliğinde alınması başta olmak üzere bir dizi adım atılması gerekiyor. Unutmayalım, 18 yaşından küçük herkes çocuktur. Ve çocukların öncelikli yüksek yararı mutlaka gözetilmelidir.",https://www.hurriyet.com.tr/yazarlar/hande-firat/cocuk-istismar-davalarinda-ne-oluyor-42158860
Hande Fırat,Kapalı Maraş’ın güzelliği ve KKTC’nin geleceği,"Ekim 09, 2022 06:29","KKTC Cumhurbaşkanı Ersin Tatar ile geçen pazar Kapalı Maraş’ı birlikte gezdik, Tatar çok önemli açıklamalar yaptı. Sonra da deyim yerindeyse Rum Kesimi’nde yer yerinden oynadı, basını ayağa kalktı. Peş peşe açıklamalar geldi:    RUMLAR AYAĞA KALKTI  * Tatar röportajımızı Rum tarafının en etkili gazetesi Politis birinci sayfadan kullandı.  * Sözde Maraş Belediye Başkanı Yoannu, KKTC Cumhurbaşkanı Ersin Tatar’ın “Maraş’taki bir sonraki adım bazı kamu binalarının hizmete açılması olabilir” sözlerine “Kışkırtıcı açıklamaların ve faaliyetlerin sonu yok” yanıtını verdi.  * Dışişleri Bakanlığı Sözcüsü Dimitris Dimitriu ise KKTC için “sahte devlet” ifadesini kullandı. Aslında hem bu isimlere ve basına hem de Rum Yönetimi Başkanı Nikos Anastasiadis’in “Türk meydan okumalarına karşı eli kolu bağlı oturmayacağız” sözlerine en güzel yanıtı Cumhurbaşkanı Tayyip Erdoğan verdi. Önce efelenen sonra da Avrupa Siyasi Topluluk Toplantısı sırasında Erdoğan ile görüşmek için araya başka isimler sokan ve uğraşan Rum Lidere “Sen şimdi zaten gidiyorsun (iki ay sonra görevden ayrılıyor). Böyle bir zamanda bunlar konuşulmaz. Siz hep bir yerlerden talimat alıyorsunuz. Bu talimatlarla zaten bu işler yürümez” dedi.  KUYUDA KALMAMAK İÇİN    Cumhurbaşkanı Erdoğan Prag’dan dönerken uçakta, “Onun için bunların ipiyle kuyuya inilmez. Aksi takdirde kuyuda kalırsın” ifadesini de kullandı. Zaten Türkiye kuyuda kalmamak için, iki egemen ve eşit devlet kararından geri adım atmıyor. Bir yandan da hem KKTC’nin hem de Maraş’ın çehresini değiştiriyor. Pazar günü içiniz açılsın... Bakın eskinin hayalet şehrinin açılan plajları ne kadar güzel! ALTIN PLAJLAR    Rum Kesimi’ni ziyaret eden turistler mutlaka Maraş’ı görmeye ve denize girmeye geliyor. İnsan sahili görünce zaten hayran kalıyor. Altın rengi kum, mavinin elli tonu deniz... Kafeler de açık. Eskinin hayalet şehri Maraş’ı isterseniz bisikletlerle gezebiliyorsunuz. BEN NE DİYORUM  Madem Rum Kesimi’nin, Yunanistan’ın hatta AB’nin ipiyle kuyuya inilmez; bir an önce KKTC hem tanınmalı hem de refah seviyesi yükseltilmelidir. Adada plajlarda, restoranlarda kimi gördüysem konuştum. Çıkardığım sonuçları ve önerileri sizlerle paylaşıyorum:    * KKTC’de hizmet satılıyor. İki önemli sektör: Turizm ve eğitim, yani üniversiteler.  * Üniversiteler artık uluslararası hale geldi. 21 üniversite 100 binin üzerinde öğrenci ile adeta gençlik adası. Rumlar bu duruma da tepkili ve kızgın. Bir yandan üniversite açmaya çalışırken, bir yandan da hem istihbarat örgütleri eliyle hem de Rum Kesimi’ndeki ABD Büyükelçiliği’nin yardımı ile KKTC’deki Nijeryalıların kurduğu örgütü kullandıkları ve provoke ettikleri belirtiliyor. Bu sorun acilen çözülmelidir.  * KKTC’de hatırı sayılır sayıda lüks konut var, ancak tıpkı Türkiye’deki gibi ihtiyaç sosyal konut. KKTC için de bir sosyal konut hamlesi başlatılabilir.  * KKTC’nin bir anlamda ihya olması ise şans oyunları ve kumarhane gelirlerinin adaya kazandırılmasına bağlı. Bunun için gerçek vergilendirme ile ilgili düzenleme yapılmalıdır.  * Kardeş belediye sayısı artmalı. Halihazırda Türkiye’den bazı belediyeler KKTC’den bazı belediyelerle kardeşler. Bu tüm illere yayılmalı. Kardeşlik hizmete, altyapı desteğine dönmeli.  * KKTC’nin enerji ihtiyacı akaryakıtla karşılanmaya çalışılıyor. Dünya değişti, teknoloji gelişti. 12 ay boyunca güneş alan KKTC’ye bir an önce güneş panelleri kurulup pillerle enerji depolanmalıdır. EVDE ÜÇ KAZAKLA OTURURUZ, ASIL DERT SANAYİ  AVRUPA Siyasal Topluluğu’na ev sahipliğini Çekya Prag yaptı. Tarihiyle, heykelleriyle, mimari yapısı, müzeleri, sergileriyle beni büyüledi. En çok etkileyen yerlerden biri Charles Köprüsü oldu. Prag Kalesi’nin hâkim olduğu Küçük Şehir tarafına doğru olan manzarası bir tablo gibi. Üzerindeki heykeller ise başınızı döndürüyor... Çeklerin başı ise pandeminin ardından, Rusya-Ukrayna Savaşı nedeniyle dönmüş vaziyette... Bakın neler konuşuluyor:  * En büyük sorun enerji fiyatları. Tarihten gelen Rus karşıtlığı nedeniyle Rusya ambargosuna karşı “Evde üç kazak giyer otururuz” diyen var.  * Ancak asıl sorun sanayide. Bazı sektörlerde üretimin kış boyu durdurulması gündemde. Cam sanayi gibi...  * Enflasyonları yüzde 17 civarında, bu da diğer en büyük sorunları.  * Yaklaşık 500 bin Ukraynalı gelmiş. Çekya’daki tartışmalardan biri de tıpkı bizdeki gibi ev fiyatları, “Ukraynalılar geldi, ev fiyatları arttı” diyenler, protesto gösterisi düzenleyenler olmuş.  * Rusların Prag’da hatırı sayılır derece binası var. Çekya Dışişleri Bakanlığı Rusların bazı binaları boşaltmasını istemiş. Bu arada bazı sektörlerde Rusların işlerine son verilmiş.    KENDİNİ BEĞENMİŞLİK-CİMRİLİK-EĞLENCE DÜŞKÜNLÜĞÜ VE ÖLÜM    HER saat başı toplanan bu kalabalık ellerinde cep telefonları ile ne bekliyor? Prag meydanındaki Astronomik Saat’in gösterisini... Ayın ve güneşin mevcut zaman dilimine göre dünya etrafındaki konumunu gösteren saat, 12 saat dilimiyle birlikte 12 burcun sembollerini de taşıyor. Her saat başında saat üzerinde yer alan dört figür hareket ediyor. Figürler, kendini beğenmişliği, cimriliği, eğlence düşkünlüğünü ve ölümü temsil ediyor. Cep telefonuyla çekmek yetmiyor, ders çıkarmak lazım.  BAYILDIM... NOBODY LIKES ME * (KİMSE BENİ BEĞENMİYOR)    TÜRKLERİN sahip olduğu bir galeride sokak sanatçılarının reprodüksiyonlarının yer aldığı sergiyi de ziyaret etme fırsatı yakaladım. Günümüz dünyasının “Çok sayıda takipçi edinme, beğenilme, filtrelerle başka bir kadın ya da erkeğe dönüşüp daha çok beğenilme” hırsını gösteren Instagram platformunu bir çocukla yeren, aslı Kanada Vancouver’da bulunan duvar resmine bayıldım. Aklımdan hiç çıkmayan Netflix’te yeralan Türk dizisi “Kuş Uçuşu”ndaki muhteşem diyalog geldi. Instagram fotoğraflarının yer aldığı görüntülerin üstünde şu sözler duyulur: “Beğenilmek ya da rezil olmak yoktur kuşlar için. Yalnızca görülmek vardır. Daha çok, daha çok görülmek.” KİMİLERİ ‘AMY WINEHOUSE’, YOLDAKİLER ‘BATSIN BU DÜNYA’  GEÇTİĞİMİZ günlerde aşk acısı çekenlerle ilgili yapılan anket açıklandı. En çok dinledikleri şarkılar bile belirlendi.  * Uzun süreli bir ilişkiden en az bir kez ayrılmış olan 2 bin yetişkinle yapılan ankete göre acıyla başa çıkmanın en iyi yolu müzik dinlemek.  * Kalbi kırık kadınların üçte biri ayrılık dönemini kişisel bakımla atlatıyor. (Klasiktir. İlk iş kuaföre gidilir. Saç rengi ve modeli değiştirilir.)  * Araştırma insanların hayatları boyunca ortalama dört ayrılık yaşadığını ve bunlardan ilkinin 20’li yaşlarda gerçekleştiğini ortaya koydu. (Bence bu rakam da kişiye göre değişir.)  * Her on yetişkinden dördüne göre en zor ayrılık ilk olan. (Tabii sonra insan ayrılmaya da alışıyor.)  * Yarısından fazlası yüz yüze, üçte biri mesajla ve dörtte biri de telefonla terk edilirken, beşte birinden biraz daha azı da hiçbir açıklama yapılmadan terk ediliyor. (Medeni olalım, konuşarak ayrılalım.)  * Ayrılık döneminde en çok dinlenen şarkı ise Amy Winehouse’un ‘Back To Black’i çıkmış. (Acılı şarkıya gerek yok, tavsiyem Show Must Go On dinlemeniz.)    AYRILMADAN ‘BATSIN BU DÜNYA’CILAR DA VAR  Bu ayrılık araştırması bizde yapılsa kim bilir ne acılı şarkılar liste başı olurdu. Ayrılığa hiç gerek yok, genel olarak seviyoruz acılı şarkıları. Cuma akşamı Hazine ve Maliye Bakanı Nureddin Nebati’yle yayını İstanbul’da yaptık. Ben Prag’dan İstanbul’a indim. Sevgili arkadaşlarım Zafer Şahin ve Melik Yiğitel ise arabayla geldiler İstanbul’a. Bana bir de video çekmişler yoldan. Melik her ne kadar Tarkan sevse de yolun favori şarkısı “Batsın Bu Dünya” olmuş. Güzel seslerini dinledikten sonra arkadaşlarımı albüm yapmaları için teşvik etme kararı aldım.",https://www.hurriyet.com.tr/yazarlar/hande-firat/kapali-marasin-guzelligi-ve-kktcnin-gelecegi-42150426
Hande Fırat,Macron’un önerisi,"Eylül 25, 2022 07:11","Hürriyet’te bir gün daha yazmak onurdur. Pazar günleri bazen gündemin sıcak başlıkları ile bazen hayatın zor ya da güzel anlarıyla, kısacası hemen her konuyla karşınızda olacağım. Sizlerin de sesi olmaya çalışacağım. Elektronik posta adresimden ulaşabilirsiniz. Bu haftanın konusu, Türkiye’nin rekor katılımı ile kutlanan Avrupa Hareketlilik Haftası ve 6-7 Ekim tarihleri arasında yapılacak olan, Türkiye’nin de davetli olduğu Avrupa Siyasi Topluluğu toplantısı öncesinde Türkiye-AB ilişkileri ve sorunları.  Önce ağır konuyla başlayalım... *  PRAG’da 6 Ekim tarihinde önce Avrupa Birliği’nin 27 ülkesi ile birlik üyesi olmayan ama birlikle farklı ilişkilere sahip 17 ülke, Avrupa Siyasi Topluluğu toplantısında bir araya gelecek. Nereden çıktı bu topluluk? - AB kapısındaki en büyük aday Türkiye. Ancak bekleyen Balkan ülkelerini de unutmayın. - Diğer sorun ise Ukrayna. AB; Ukrayna, Moldova hatta Gürcistan’ın olası üyeliklerinin AB ile Rusya’yı karşı karşıya getirmesinden çekiniyor.    - Devreye Fransa Cumhurbaşkanı Emmanuel Macron girdi. Ukrayna’nın üyeliğinin yıllar alabileceğinden hareketle, AB ile aynı değerleri paylaşan ülkeleri, üye olmak yerine “Avrupa Siyasi Topluluğu” çatısı altında buluşturmayı önerdi. - İlk toplantının gündemi Rusya’nın Ukrayna’ya saldırısı, enerji krizi ve ekonomi.  - Formül Ukrayna için bulunmuş olsa da tartışmaya açık. Gündemdeki soru: “Acaba bu formül aynı zamanda genişleme baskısını gidermek için mi bulundu?” ‘TEMEL HAKLAR, HUKUKUN ÜSTÜNLÜĞÜ VE DEMOKRASİDE GERİ GİDİŞAT’ VURGUSU  Türkiye açısından ise temel mesele, “Türkiye’nin bu kez de topluluk çatısı altında oyalanıp oyalanmayacağı.” Avrupa Hareketlilik Haftası kapsamında buluştuğum Avrupa Birliği Türkiye Delegasyon Başkanı Büyükelçi Nikolaus Meyer-Landrut’la hem Türkiye-AB ilişkilerini hem de gündemdeki diğer başlıkları konuştuk. BÜYÜKELÇİ’DEN REFORM ÇAĞRISI Hatırlayacaksınız, Cumhurbaşkanı Tayyip Erdoğan Şanghay İşbirliği Örgütü’ne katılma konusunda “AB, Türkiye’yi 52 yıldır oyalıyor. Avrupa Birliği 52 yıldır bizi tutacak, ondan sonra da ‘Niçin şurayla görüştü, niçin burayla görüştü?’ diyecek. Görüşürüm” eleştirisinde bulunmuştu. Büyükelçiye birliğin bu bekletme tutumunu daha ne kadar sürdüreceğini, üyelik müzakerelerinin ne zaman ivme kazanacağını sordum. Soruları ve Meyer-Landrut’un mesajlarını şöyle sıralayabiliriz:    - Türkiye AB’ye aday bir ülke ve aynı zamanda NATO’nun önemli bir ortağı. - AB’ye aday tüm ülkeler için katılım sürecinde geçerli olan ölçüt, siyasi kriterlerimizdir. Bunlar; temel haklar, hukukun üstünlüğü ve demokrasiye saygıyla alakalıdır. Ne yazık ki son yıllarda raporlarımızda ancak bu alanlardaki geri gidişata yer verebildik. - Üyelik müzakereleri, aday ülkelerdeki reform süreçleriyle ivme kazanır.” ‘VİZEDE SAHTE EVRAK, EKSİK BAŞVURU’ UYARISI Gelelim Türkiye’nin birlik üyelerini de uyardığı Schengen vizesi verilmesindeki gecikmelere... İşinsanları, öğrenciler mağdur. Sorun nasıl çözülecek? - Pandeminin sona ermesinden sonra dünya genelinde vize başvurularında çok ciddi artış görüldü, bu artış uygulamada bir takım sorunlara ve bekleme sürelerinin uzamasına neden oldu. - Bir noktayı çok net ifade etmem gerekir, çözmeye çalıştığımız uygulamaya dönük sorunlarla karşı karşıyayız, bu siyasi bir mesele değil. Başvuruların reddinde artış olduğunu görüyoruz çünkü sahte evrak ve eksik başvuruya daha fazla rastlıyoruz.” AH BU YUNANİSTAN ABD’nin 9 üs kurduğu Yunanistan’a birlik neden hep haklı gözüyle bakıyor? Üstelik Kıbrıs sorunu masada dururken, ABD, Rum kesimine silah ambargosunu da kaldırdı. Türkiye haklı olarak tepkili. Avrupa Birliği hangi noktada duruyor? - AB sürekli olarak Akdeniz’de gerilimin azaltılması ve diyalog ile iyi komşuluk ilişkileri çağrısında bulunmuştur. - AB elbette, üyesi olan devletle dayanışma gösterecektir.    UKRAYNA SAVAŞI-TAHIL KORİDORU-AVRUPA’DA KIŞ  - AB bu savaşta Ukrayna’nın yanında yer alıyor. Bunun da bir bedeli var. Bu kış birtakım zorluklar yaşayacağımızı biliyoruz ama hazırlıklıyız. - BM ve Türkiye’nin desteğiyle oluşturulan Tahıl Koridoru çok olumlu bir gelişme. - AB liderleri bu başarıları nedeniyle BM ve Türkiye’ye yönelik takdirlerini ve bunun devam etmesini umut ettiklerini defalarca dile getirdiler. YAŞANABİLİR BİR DÜNYA, DAHA AZ ARABA, DAHA ÇOK BİSİKLET VE HAREKET  DIŞ politikadaki sohbet keyifli mesajlar içermese de Büyükelçi ile her yıl 16-22 Eylül haftasında düzenlenen Avrupa Hareketlilik Haftası’nı da konuştuk. 47 farklı ülkede düzenlenen etkinliklerde amaç: - Kentleri ve belediyeleri sürdürülebilir ulaşım tedbirleri almaya teşvik etmek. - İklim değişikliğiyle mücadele konusunda farkındalık yaratmak. - Küresel emisyonların ve karbon ayak izinin azalmasına katkı vermek. Türkiye bu sene 492 belediyenin düzenlediği etkinliklerle rekor katılım sağladı. Teması “Şehrini Kucakla” olan haftayı, Büyükelçi’yle Ankara’daki Botanik Parkı’nda yürüyüş yaparak değerlendirdik. Büyükelçi Meyer-Landrut bakın neler söyledi: DÜNYA ARABADAN BİSİKLETE HATTA YÜRÜMEYE Mİ GEÇMELİ - Maksat yaşanabilir bir dünya; küresel ısınmayı yavaşlatmak, havayı kirletmemek, bunun için de daha az araba kullanmak, toplu taşıma araçlarını, bisikleti, hatta yürümeyi tercih etmek. - Karbondioksit emisyonlarının azaltılması gerekiyor. Avrupa Birliği ülkelerinde ortaya çıkan emisyonların yüzde 25’ine ulaşım neden oluyor. Örneğin Ankara’da bu rakamın ortalamaların üstünde olduğunu duyduk. TÜRKİYE’DE 11 ŞEHRE 35 MİLYON EURO, MODEL VARŞOVA - Avrupa Birliği, hareketlilik programı kapsamında Türkiye’de 10 şehre toplam bütçesi 35 milyon Euro olan bir fon ayırdı. Amaç; belediyelerin modern, yeterli olabilecek kentsel ulaşım planları geliştirmelerine yardımcı olmak. - Bunu Avrupa’da uyguladık. En iyi örnek Varşova. Kurulan sistemle trafik kazaları, hava kirliliği büyük oranda azaldı. - Ankara Büyükşehir Belediyesi’ne dört yüz elektrikli bisiklet sağlıyoruz.    ELEKTRİKLİ BİSİKLETLE İMTİHAN  BÜYÜKELÇİ haftanın dört günü koşuyor. Takip edenler bilir, ben de sporda fena değilimdir. Ancak elektrikli bisiklete hemen alışamadım, birkaç deneme yapmam gerekti. Merak edenlere hemen yanıt vereyim, düşmedim. Pedalı çevirdiğiniz anda hızlanıyor, sonra çevirmenize gerek kalmıyor. Amaç araba kullanımını azaltıp toplu taşımaya insanların elektrikli bisikletle ulaşmasını sağlamak. Ankara düz bir şehir değil, yokuşlarda zorlanılmasın diye elektrikli bisiklette karar kılınmış. 400’le başlayan rakam, kullanıma göre artacak. Ancak şehirlerimizin çoğunda bisiklet yolu olmadığını da hatırlatmak isterim. 35 MİLYON EURO’NUN KULLANILACAĞI ŞEHİRLER Ankara, İstanbul, İzmir, Düzce, Kahramanmaraş, Trabzon, Eskişehir, Konya, Mersin, Gaziantep, Samsun.  BİTİRİRKEN BEN NE DİYORUM  BÜYÜKELÇİ ile yeşilliklerin arasında, yeni nesillere daha iyi bir dünyayı planlamak ve yürümek çok keyifliydi. Ancak Türkiye-AB hattında olanlar ve AB’nin Yunanistan konusunda Türkiye’ye karşı haksızlığına itirazım var. Avrupa’nın, üye devlet diye, “şımarık çocuğun” her yanlışının üstünü örtüp illa her konuda arkasında mı durması gerekiyor? Hakkaniyetli davranmak çok mu zor? Her seferinde Türkiye’ye siyasi kriterleri hatırlatan Avrupa, her alanda çok mu dürüst? Haydi tüm reformları yerine getirdik diyelim. Acaba hemen üyelik işlemleri başlayacak mı? Ya da Yunanistan’a “Yeter, bir dur” diyebilecek misiniz?",https://www.hurriyet.com.tr/yazarlar/hande-firat/macronun-onerisi-42142762
Hande Fırat,Türkiye’nin AB mesajı net: Hedef hızla tam üyelik,"Ekim 07, 2022 06:29","Önemli ikili görüşmelerin ayrıntılarını gazetemizde bulabilirsiniz. Ben daha çok bu toplantının nereden çıktığını, öncesinde neler yaşandığını ve Türkiye’nin konuya bakış açısını sizlerle paylaşacağım. Önce nereden çıktı bu topluluk diyebilirsiniz... Aslında ilk gündeme gelişi 1970’lere dayanıyor: * İlk kez 1970’lerde yine Fransa tarafından gündeme getirildi. Birliğin çekirdek olduğu ancak Avrupa’yı kuşatan ülkelerin de toplulukta yer alması önerisi yapıldı. O zamanki adı SSCB olan Rusya yine davet için düşünülmedi. Gündem ve toplantı yapma isteği genişleme çekincesinden kaynaklanıyordu. * 1977 yılında bir kez daha konuşuldu. O dönem 10 aday ülke resmen davet edildi. Türkiye toplantıyı reddetti. * Yıllar sonra toplantı fikri yine Fransa tarafından gündeme getirildi. Sahnede Fransa Cumhurbaşkanı Emmanuel Macron vardı. 9 Mayıs tarihinde öneriyi dile getirirken genişlemeden yola çıktı. Ukrayna’nın üyeliğinin yıllar alabileceğinden hareketle, AB ile aynı değerleri paylaşan ülkeleri, üye olmak yerine “Avrupa Siyasi Topluluğu” çatısı altında buluşturmayı önerdi. ANA HEDEF RUSYA’YA MESAJ Toplantının ana gündem maddesi Rusya’nın Ukrayna’ya saldırısı, enerji krizi ve ekonomi. Maddeler halinde özetlersek: * AB, Ukrayna, Moldova hatta Gürcistan’ın olası üyeliklerinin AB ile Rusya’yı karşı karşıya getirmesinden çekiniyor. * Avrupa’nın Rusya’ya vermek istediği mesaj ise net: Bölmeye kalkma, enerjiyi silah olarak kullanma. * Sorunda birlik üyesi olmayan iki ülke İngiltere ve Türkiye anahtar görülüyor. * Türkiye’nin izlediği denge politikası, tahıl koridoru çalışmaları ile enerji ve göçmen politikaları Avrupa açısından değerli. Toplantının davet aşamasında İngiltere de bazı taleplerde bulundu. Ortak bildiri istemedi. Genişleme sorununun da gündem maddesi olmasını istemediler. Bu satırlar erken saatte yazıldığı için gelişmeleri göreceğiz. Barış ve güvenlik ile enerji, iklim masalarında liderler bir araya geldi. Aynı masada oturmak istemeyenler için de hassasiyet gösterildi. Gelelim AST’nin geleceğine... Hedef, toplantıların sürmesi. Türkiye de ev sahipliği yapmak istiyor. PAŞİNYAN GÖRÜŞMESİNİN PERDE ARKASI CUMHURBAŞKANI Erdoğan, AST toplantısı için geldiği Prag’da 13 yıl sonra Ermenistan Başbakanı Nikol Paşinyan’ı da kabul etti. Görüşmede Paşinyan’ın Erdoğan’dan destek istediği öğrenilirken, bundan sonrasında iki ülke arasında özel temsilciler ve bakanlar düzeyinde temasların sürdürülmesi benimsendi. Edinilen bilgiye göre, görüşmede heyetler de bir araya geldi. Ankara bu görüşmelerde Türkiye-Ermenistan arasındaki sürecin Azerbaycan-Ermenistan arasındaki süreçle birlikte yürümesi gerektiğini belirterek, “Çift zamanlı ve paralel olmalı” mesajı verdi. Ermenistan tarafı sınır kapısının açılması talebini iletirken, bunun için bazı teknik adımların atılması gerektiği ve her iki sınır kapısının alt yapısının da hazırlanması gerektiği vurgulandı. Sınırın açılmasının hemen söz konusu olmadığı ifade edilirken, bu açılımın Ermenistan-Azerbaycan ilişkilerinin gidişatına da bağlı olduğu kaydedildi. Ankara’ya göre, ilk aşamada sınır kapısı diplomatik pasaportlara açılabilir, sonrasında ise uçuşlar başlayabilir. Ermenistan’la bundan sonra da özel temsilciler ve bakanlar düzeyinde görüşmelerin devam etmesi bekleniyor. Paşinyan’ın ise Erdoğan’la görüşmede, bütün bu süreci siyasi risk alarak yürüttüğünü belirterek destek istediği ifade edildi. Paşinyan’ın görüşmede, 1915 olaylarını gündeme getirmediği ve bu durumun Ankara tarafından olumlu bir gelişme olarak değerlendirildiği öğrenildi. AST, AB’NİN BÜYÜK BEKLEME ODASI MI? AB kapısındaki en büyük aday Türkiye. Ancak bekleyen Balkan ülkelerini de unutmayın. Formül ağırlıklı olarak Ukrayna için bulunmuş olsa da tartışmaya açık. Gündemdeki soru: “Acaba bu formül aynı zamanda genişleme baskısını gidermek için mi geliştirildi?” Bu soru çerçevesinde gelişmelere ve Türkiye’nin tezlerine bakalım: * AB’nin elinde 7 aday ülke, 3 potansiyel ülke var. * Ancak 3-5 yıl genişleme olması beklenmiyor. * Birlik tam üyelik garantisi vermiyor. * Şimdilik bulunan formül: Zirvenin eşitler arası, hükümetler arası, siyasi diyalog platformu olması. * Türkiye’nin mesajı net: “AB adayı, Avrupa ülkesi ve NATO ülkesi olarak Türkiye her katkıya hazır ama AST’yi genişlemeye alternatif görmüyoruz. Tam üyeliğimizi hızlandırmakta altyapı olmalı.” ATİNA YİNE TÜRKİYE KARŞITI TOPLANTININ hazırlık aşamalarında Yunanistan yine sorun çıkardı. Edindiğim bilgilere göre Türkiye’nin zirveye katılmaması ve davet edilmemesi için her türlü girişimde bulundu. Diğer ülkeler Yunanistan’ın girişimlerine karşı çıktı. Türkiye’nin katılımı ile Rum ambargosu da delinmiş oldu.",https://www.hurriyet.com.tr/yazarlar/hande-firat/turkiyenin-ab-mesaji-net-hedef-hizla-tam-uyelik-42149439
Hande Fırat,Hepimizin başına gelebilecek bir gerçek...,"Eylül 23, 2022 06:29","Bu farklılık yıllar içinde daha da görünür oldu. Aslında bir kız çocuğu doğurmuştu... Bedeninde mutlu olmayan bir kız çocuğu. Yıllar ilerledikçe “Çocuğum hasta” dedi, onlarca doktora götürdü, çeşitli tedaviler denedi. Değişen bir şey olmadı, çocuk bedeninden mutsuzdu, hatta nefret ediyordu. Kendi içinde bir anlamda depresyona giren anne, sonunda psikologlar ve psikiyatristlerin öncülüğünde benzer sorunları yaşayan ailelerle bir araya geldi. Tıp, “Çocuğunuzu böyle kabul edin, aksi takdirde kaybedersiniz, bedenden memnun olmamak (trans) iki yaşından itibaren ortaya çıkıyor. Çocuğunuzu kucaklayın, anlayın” dedi. Yıllar geçti, çocuk ilk ameliyatını oldu. Aile çocuğunu kucakladı. Şimdi burslu okuyor, büyük yetenekleri var, beş enstrüman çalıyor. Onu ben de çok seviyorum, sohbet etmekten, sanattan konuşmaktan çok keyif alıyorum. YANLIŞ BİR PROTESTO  Bunları niye anlattım? Bu anne, ben de siz de olabilirsiniz. Hatta en muhafazakâr ailenin bile başına gelebilir. Ne yapacaksınız? Çocuğunuzu dışarı mı atacaksınız? Bu ülkede farklı cinsiyetlerde ne kadar başarılı sanatçımız, işinsanımız var, biliyor musunuz? Mesele cinsiyet mi, iyi insan olmak mı? Hiç düşündünüz mü?    Peki bunları niye anlattım? Herkesin belirli çerçevede, “nefret, kin, kışkırtma”dan uzak durarak protesto hakkı elbette var. Çeşitli örgütlerin başka ülke emellerine alet olmasını da doğru bulmam. Ancak Yesevi Alperenler Ocağı Eğitim, Kültür ve Yardımlaşma Derneği’ne bağlı Fikirde Birlik ve Mücadele Platformu’nun, Saraçhane Parkı’nda LGBTİ karşıtı mitinginde kullanılan dili hiçbir şekilde tasvip etmiyorum. Hürriyet Gazetesi’nin geleneksel kahvaltısının konuğu bu kez Aile ve Soysal Hizmetler Bakanı Derya Yanık’tı. Düşüncelerimi onunla da paylaştım ve kendisinin fikirlerini sordum. Evirmeden, çevirmeden yanıt verdi. Helal olsun Derya Yanık’a! Çünkü açık açık “Devletin, her insanın, her vatandaşın temel insan haklarını korumak ve teslim etmek yükümlülüğü var” dedi. Bakan Yanık’ın madde madde açıklamaları ise şöyle:    ‘DEVLETİN GÖREVİ TÜM VATANDAŞLARININ TEMEL İNSAN HAKLARINI KORUMAKTIR’  * “Herkesin bir değerler sistemi vardır. Bu değerler sistemi çerçevesinde eleştirebilme özgürlüğünüz vardır. * Hükümetimizin de doğal olarak değerleri var. Eşcinselliği normalleştirmek ya da normal görmek gibi bir lüksümüz yok. * Ancak devletin ve hükümetin, her vatandaşın temel insan haklarını korumak ve teslim etmek yükümlülüğü bulunuyor. * Her grubun protesto hakkı vardır. * Nefret söylemini yanlış buluyorum. Ben bir hukukçuyum ve mesleğimin büyük bölümü insan hakları temelinde geçti. Nefret söylemini kime karşı olursa olsun yanlış buluyoruz. * Yıllar önce ‘E-5 Sendromu’ olarak adlandırılan, karınları deşilerek yol kenarına atılan transları hatırlayın. Bunlar yaşanmamalı. Yanlış, günah görebilirsiniz hatta aykırı bulabilirsiniz. Nefret söylemi, kime karşı olursa olsun kabul edilemez. Çünkü nefret söylemi ile yaşam hakkını engellersiniz. * Bir kişi kaos yaratmak için, olmadık bir harekette bulunsa kim verecek bunun hesabını? * Sosyal medya çok kışkırtıcı bir mecra olarak kullanılıyor. Bu meselelerin orada kanırtılması doğru değil. * Hükümetin hiçbir vatandaşından vazgeçme lüksü de hakkı da yoktur. * Otoriteler, cinsiyet konusunun biyolojik bir patoloji değil, psikolojik olduğuna dikkat çeker. 3 yaşına kadar cinsel kimlik belli olmaya başlar, 5 yaşında kesinleşir. Eğer anne baba modelinde sorun var ise patoloji gelişiyor. Bu nedenle erken çocukluk dönemi anne- baba rol modeli üzerine çalışma yapıyoruz. * Bazıları ‘Çocuğu anne yetiştirir’ diyor. Oysa çocuğu anne baba beraber yetiştirir. Aileyi korumak, önce ailenin kendisinin yapması gereken bir şey. ‘AİLE TARTIŞMALARI İLE SİYASET MÜHENDİSLİĞİ YAPILIYOR’ Bakan Derya Yanık; son dönemde “aile tartışması ile bir kesimin sistematik siyaset mühendisliği” uyguladığı kanısında. Üstelik bunu bazı kesimlerin İstanbul Sözleşmesi ile ilgili tartışmalarda da devreye soktuğunu düşünüyor. Bakın bu konuda neler söyledi: * “İstanbul sözleşmesi ile ilgili Türkiye 25 senedir değişmez denen temel kanunlarını değiştirdi. İmzalarsınız, sonra sosyal yapı değişir. Unutmayalım, İstanbul sözleşmesi kutsal bir metin değil, değişebilir, çıkabilirsiniz. m Ben şu anda İstanbul Sözleşmesi’nin yorumlanma biçiminden ürküyorum. Hukukun bir disiplini vardır. Bir hukukçu olarak bir metni hangi sınırlar içinde yorumlayacağınızı bilirsiniz. Fakat öyle bir yorumlandı ki; sonuçta ‘bence böyle hukuku’ doğdu. Bu mantıkla gittiğinizde Türkiye’de hiçbir metin kalmaz. * Verilen temel zarar, İstanbul Sözleşmesi’nden çıkmak değil. Hukuk metinlerinin nasıl yorumlanacağı ve nasıl kabul edileceği ile ilgili. * Sözleşmeye geri dönme ihtimali yok artık. Bir tarafta İstanbul Sözleşmesi olmazsa yıkılacağız diyenler var, öbür tarafta İstanbul Sözleşmesi’nden çıkarak aile, nesil kurtuldu diyenler... İkisi de doğru değil. Yasalarımız, kanunlarımız var. Bunların uygulanması çok önemli. * Ancak bazı çevreler İstanbul Sözleşmesi’ni kullanarak; kadın ve genç seçmeni AK Parti’den blok halinde koparma çalışması yürüttü. Bir nevi sözleşme üzerinden de siyaset mühendisliği yapıldı.  BİTİRİRKEN...  Benim İstanbul Sözleşmesi konusundaki fikirlerimi bu köşeyi takip edenler bilirler. Ben sözleşmeden çıkılmasına karşıydım, karşıyım. Tabii ki yasalar gerçekten uygulanırsa, kolluk ve yargı bu konuda hassas olursa şiddetle mücadele başarılı olur. Yine de Bakan Yanık’ın “Siyaset mühendisliği yapıldı” tezinden çıkarak şunu söylemek isterim. Keşke o mühendislere kanılmasaydı, keşke AK Parti tabanına bunu anlatabilseydi ve keşke Türkiye sözleşmeden çıkmasaydı.",https://www.hurriyet.com.tr/yazarlar/hande-firat/hepimizin-basina-gelebilecek-bir-gercek-42141806
Hande Fırat,Savaş uzayacak,"Eylül 30, 2022 06:29","Görüştü ama Ankara aslında sonucun değişmeyeceğini biliyordu. Putin’in “inatçı” karakteri ve daha önce yaptığı açıklamalar ışığında Ankara, Moskava’ya açtığı telefonla bir anlamda “Türkiye’nin pozisyonunun bilinmesini, bunun da kayda geçmesini” istedi. Peki ne olur? Batı ve Rusya arasında iplerin daha da gerileceği aşikâr. Ancak bu daha geniş bir savaşa ya da nükleer tehdide neden olur mu? Soruların yanıtlarını aradım. Ankara’nın bakış açısını üst düzey kaynaklarımdan aldığım bilgiler doğrultusunda maddeliyorum: HİBRİT VE UZUN SAVAŞA DOĞRU “Ankara işlerin daha da zora gireceğini düşünüyor. Putin’in ilhak ve imza töreniyle bir anlamda Batı’nın eline koz verdiği değerlendirmesi yapılıyor. Gerilim artacak. Çünkü Rusya Devlet Başkanı Putin referandum bölgelerine yönelik yapılacak bir saldırının “Rusya topraklarına” yapılmış olacağını söylemişti. Eğer Ukrayna o toprakları alma çabası içine girerse, Rusya “Kendi toprağımı koruyorum” diyecek. Süreçte Batı’nın Ukrayna’ya sofistike silah yardımı yapmaya devam edeceği biliniyor. Ankara, Putin’in “kendi toprağına” olası saldırı karşısında Batı ile ilişkilerinin daha da gerileceğini bekliyor. Milli Güvenlik Kurulu’nda da ele alınan konuyla ilgili Ankara’da “Savaş uzayacak” değerlendirmesi yapılıyor. Ancak Üçüncü Dünya Savaşı ya da savaşın daha da genişlemesi şimdilik beklenmiyor. Hibrit savaş ve bir anlamda Soğuk Savaş’ın birlikte yaşanacağı bir dönem olarak değerlendiriliyor. ABD: YUNANİSTAN’DAKİ ÜSLER SİZE DEĞİL RUSYA’YA KARŞI (İNANIRSANIZ) ABD’nin Yunanistan’daki üsleri, Kıbrıs Rum Kesimi’ne yönelik silah ambargosunu kaldırma kararı, Yunanistan’ın adaları silahlandırması ve silahlandırmaya da devam etmesi... Bölgenin Türkiye açısından en kritik meselesi. Milli Güvenlik Kurulu’nda da ayrıntılarıyla görüşülen gelişmeler ışığında Ankara-Washington hattına bakacağız: “Ankara-Washington hattında yapılan görüşmelerde, Yunanistan’daki üslerden ve Kıbrıs Rum Kesimi’ne yönelik silah ambargosunun kaldırılmasından duyulan rahatsızlık açık açık iletildi. Washington Ankara’ya “Bu üsler size değil, Rusya’ya karşı” yanıtını verdi. Ancak Ankara bu açıklamayı hiçbir şekilde ikna edici bulmuyor. Biden’ın tüm kariyeri boyunca Yunanistan’a olan yakınlığına da dikkat çekiliyor. Yetkililer, “Türkiye’nin tercihlerine, dengeli politika izlemesine kendilerince yanıt vermeye çalışıyorlar” değerlendirmesini yapıyor. Ankara yine açık açık adalara silah ve mühimmat kaydırılmaya devam edilirse gerginliğin artacağı mesajını da muhataplarına iletti. Güney Kıbrıs’a yönelik silah ambargosunun kaldırılmasına ilişkin olarak Cumhurbaşkanı Erdoğan, CNN Türk - Kanal D ortak yayınında, “Bu durum silahlanma yarışına yol açacaktır. Biz duracak mıyız? Adada 40 bine yakın askerimiz var. Silah, mühhimmat, araç gereç, bunlarla ilgili adımları atıyoruz” dedi. Türkiye belli ki her türlü olasılığa karşı düğmeye bastı, hazırlığını yapıyor. Bir kaynağım “Her türlü sevkıyat bir gün içinde tamamlanır” dedi. Ankara-Washington hattında şimdilik olumlu giden başlık ise F-16’lar. Ankara’nın beklentisi yıl sonuna doğru kararın Kongre’den onay alması. Diğer yandan ABD’deki kasım seçimleri öncesinde Türkiye-ABD arasında üst düzey görüşme beklenmiyor. Bu konuda diğer gelişme ise Biden’ın sağlık durumu ile ilgili. Ankara’daki bilgi, ABD Devleti’nin Başkan Biden’in sağlık sorunları nedeniyle liderlerle ikili görüşme yapmamasından yana olduğu yönünde. KEDİDİR O KEDİ... MİLLET İttifakı cephesinde temel soru masa dağılır mı, dağılmaz mı? Dağılırsa kim dağıtır, masayı kim sallıyor? Instagram’da dolaşırken İYİ Parti Genel Başkanı’nın kedili fotoğrafını görünce kendi kendime, “Kedidir o kedi” dedim ama Akşener’in kedisi de pek tatlı. Adı Paşa... Akşener, İstanbul’daki evinin bahçesinde 10’a yakın sokak kedisine bakıyor. Ancak Paşa evin kedisi... Minik Paşa’nın gördüğünüz gibi masayı dağıtacak hali yok. Son Ankara kulislerine göre de masanın da şimdilik dağılmaya niyeti yok. İYİ Parti’ye göre masanın asıl kuruluş amacı; “Güçlendirilmiş Parlementer Sistem”e geçmek. Yani bu istekten vazgeçen olmazsa İYİ Parti’ye göre masa dağılmaz. Akşener’in son verdiği mesajların sadece masaya değil, “Kılıçdaroğlu’nun adaylığını istemeyen” tabanındaki ve partisindeki bazı partililere yönelik olduğu söyleniyor. Bir anlamda amaç onları da yatıştırmaktı yorumu yapılıyor. CHP’liler ise son açıklamalardan sonra Akşener’in masayı idare etmesinin zorlaştığını düşünüyor. Kemal Kılıçdaroğlu’nun “Bu açıklamaları neden yaptınız?” şeklinde bir uslübunun olmadığına dikkati çeken CHP’lilere göre masanın kontrolü artık tamamen CHP Genel Başkanı’nda... Aday gerçekten hâlâ konuşulmadığı için, “El yükseltiliyor, vekil pazarlığı yapılıyor” deniliyor. İKİLİ İLİŞKİLER ÖNCEKİ GİBİ SÜRECEK GELELİM CHP Genel Başkanı Kılıçdaroğlu ile İYİ Parti Genel Başkanı Meral Akşener’in baş başa yaptıkları görüşmeye... Görüntülere gülen yüzler yansıdı. Edindiğim bilgiye göre, görüşme sıcak ve samimi geçmiş. Üstelik liderler altılı masa dışında da ikili ilişkilerini önceden olduğu gibi sürdürme kararı almışlar. ADAY YIPRANIR DERKEN ASLINDA MASA YIPRANIYOR Ancak yine de masanın iki ana partisinin el yükseltmek ya da kendi tabanlarına mesaj vermek için medya aracılığı ile konuşması, bir gün öyle bir gün böyle açıklamalar yapması sorunlu bir görüntü oluşturuyor. Aday belirleme süreci uzadıkça tartışmalar da uzuyor, yapılan açıklamalar da sertleşiyor. Kısacası bana sorarsanız “Aday erken açıklanırsa aday yıpranır” derken aslında masa yıpranıyor.",https://www.hurriyet.com.tr/yazarlar/hande-firat/savas-uzayacak-42145537
Hande Fırat,Karamollaoğlu’ndan özel açıklamalar ve altılı masada son durum,"Eylül 27, 2022 06:29","Ama önce kritik iki açıklamayı hatırlayalım: CHP Lideri Kemal Kılıçdaroğlu: “Şunu da artık bilmek zorundayım. Siz gerçekten benimle beraber misiniz? Bazılarınızın sesi çıkmıyor. Bazılarının isteyerek ya da istemeyerek zarar verdiğini biliyorum. Ama artık karar verin.” İYİ Parti Genel Başkanı Meral Akşener (15 vekille seçime girmesini sağlayan Kılıçdaroğlu için): “Kendisine herhalde ölünceye kadar şükran duyacağım. Sülaleme de Sayın Kılıçdaroğlu’nu çocuklarıyla birlikte vasiyet ettim.” KARAMOLLAOĞLU: MERAL HANIM NOKTAYI KOYDU, ‘HERKES AYAĞINI DENK ALSIN’ DEDİ Saadet Partisi Lideri Karamollaoğlu ile hem kahve içtik hem de sohbet ettik. Akşener’in açıklamasını, Kılıçdaroğlu’nun olası adaylığını ve 6’lı masanın gündemini değerlendirdi. Her zaman olduğu gibi madde madde sizlerle paylaşıyorum: “Mesajı Akşener çok net ifade etti, ben bu kadar güçlü ifade edeceğini beklemiyordum. Doğru şeyi söyledi. ‘Ben en zor dönemimi yaşarken benim yardımıma geldi’ dedi. Bundan daha net tavır konmaz. Meral Hanım’ın başında bulunduğu partide çok farklı kesimden insanlar geldiği için tam bir uyum sağlanamıyor olabilir. Meral Hanım son çıkışıyla noktayı koydu: ‘Herkes ayağını denk alsın, ben bu ittifakın içinde varım, sonuna kadar da var olmaya devam edeceğim’ dedi. (Kılıçdaroğlu’nun olası adaylığı) Buna yanıt vermem. Seçim tarihi kesinleşince, adayımızı belirleriz. (Masaya Abdullah Gül’ün adı gelecek mi?) Bunun için erken. Geçen sefer teklif ettim, Sayın Kılıçdaroğlu benimsedi ama olmadı. Şu an erken. Bizim masada gündeme gelmedi. Bunu konuşmak gereksiz. Masada konuşulacak olan isimler değil, politikalar. Seçimlerden itibaren hangi adımları atacağız; temel prensipleri ortaya koyup yol haritası çıkaracağız. KARAMOLLAOĞLU İÇİN EN KÖTÜ SENARYO VE ÖNERİSİ Diyelim ki bir arkadaş aday oldu, seçildi, sonra da ‘Hepinize teşekkür ederim’ dedi. Onun için cumhurbaşkanı olacak kişinin seçimden önce bir taahhütte bulunarak nasıl çalışacağını, bakanları nasıl belirleyeceğini açıklaması lazım. Eskiden koalisyonlar seçimden sonra Meclis aritmetiğine bakılarak kurulurdu. Şimdi önceden bu koalisyonu kurmak zorundayız. (Başkan yardımcısı olmak ister mi?) Şimdiden konuşmuyorum. Ancak milletvekilleri hükümette yer alamıyor. Bu nedenle parti genel başkanları milletvekili olarak Meclis’e girerse, cumhurbaşkanlığı yardımcılığı olmaz. Mesele nasıl yönetileceğinde. İstişare mekanizması olmalı. İstişare için cumhurbaşkanı yardımcısı olmak gerekmez. KARAMOLLAOĞLU: MASAYA BİR BAKIMA BENİ SAYIN ERDOĞAN İTTİ Saadet Partisi Lideri, Cumhurbaşkanı Erdoğan ile geçmişte yaptığı iki görüşmeye dikkati çekti. O görüşmelerden sonra “Anlaşamamakta anlaştık” dediğini hatırlattı ve çok dikkat çeken şu açıklamaları yaptı: İlk başlangıçta böyle bir birliktelik (6’lı masa) içinde olmayı düşünmedim. Sonunda Cumhurbaşkanı ile yaptığımız görüşmeler neticesinde oldu. (Erdoğan sizi bu masaya itti mi?) Bir bakıma öyle oldu. Siyasi manevraları en iyi Sayın Erdoğan beceriyor. Türkiye’nin meseleleri müzakereye ihtiyacı var. Tayyip Bey bunu sağlamış olsaydı... Dünyadaki liderlere bakınca en kıdemli iki, üç lider var. Onlardan biri de Sayın Cumhurbaşkanı. Diyalog kurmakta rahat. Bir de içerde kurmuş olsaydı bu diyaloğu... Ancak artık kendi arkadaşlarıyla bile konuları enine boyuna tartışmıyor. ‘CENTRAL PARK GÖRÜNTÜSÜ GÜZEL BİR GÖRÜNTÜ’ Central Park görüntüsü hakikaten güzel bir görüntü de niye Central Park. Her yerde olur o görüntü. (Mesela Güven Park’ta mı?) O rahatlığı gösterebilmesi lazım.” CHP KULİSLERİNDE NE KONUŞULUYOR TEMEL Karamollaoğlu ile sohbetimizin dikkat çeken başka bölümlerini bir sonraki yazıya bırakıyorum. Gelelim CHP Lideri Kemal Kılıçdaroğlu ve İYİ Parti Genel Başkanı Meral Akşener’in açıklamalarının CHP kurmayları tarafından nasıl yorumlandığına... Kulislerde yapılan yorumlar şöyle: Kılıçdaroğlu “Şunu bilmek zorundayım, siz gerçekten benimle beraber misiniz?” çıkışıyla hem içeriye hem dışarıya açık çağrıda bulundu. Partisi içinde olası başkan adaylığına heves edenlere destek mesajı attırarak nokta koydurdu. CHP’de genel başkan arayışı içinde olanların yolunu kesti. Meral Akşener güçlü destek mesajı ile aday olmayacağı mesajını verdi. Kemal Kılıçdaroğlu masanın doğal adayı olarak görülmeli. Yapılan yorumlar böyle... Mesele sadece adaylık değil, bir yandan da diğer partilerin CHP ve İYİ Parti listelerinde nasıl yer bulacakları pazarlıkları gündemde. Şimdilik gelinen nokta bu olsa da, Türkiye’de siyasette 24 saat bile uzun. Önümüzdeki süreç 6’lı masa açısından tartışmalı mı yoksa tartışmasız mı geçecek, göreceğiz.",https://www.hurriyet.com.tr/yazarlar/hande-firat/karamollaoglundan-ozel-aciklamalar-ve-altili-masada-son-durum-42143753
Hande Fırat,Gökyüzündeki gözümüz olmaya devam edecekler,"Ekim 02, 2022 12:20","ASLINDA hep tepelerinde... Türkiye’nin gururu, gözbebeklerinden... Ancak ABD’nin, Avrupa’nın şımarık çocuğuna üsler kurmasını, son olarak da adaları silahlandırmasına yardım etmesini, özellikle 18 ve 21 Eylül tarihlerinde Midilli ve Sisam’a silah sevkıyatını tespit etmeleri Yunanistan’ı ayağa kaldırdı. İnsansız Hava Aracı (İHA) Aksungur’dan bahsediyorum. Aksungur, Midilli’ye 23, Sisam’a 18 taktik tekerlekli zırhlı aracın sevkıyatını bu fotoğrafla dünyaya duyurdu. Yunan basını işi gücü bıraktı, “Türk İHA’larını düşürme vakti geldi” dedi. İsrail’den Heron kiralayan ve ABD’nin oyunlarına alet olan Yunanistan’ın aklına işbirliği ya da üretim gelmemesi ne acı, değil mi? GURUR DUYMAK...  Sadece Aksungur değil, Türkiye’nin kendi üretimi ANKA da semadaki gözümüz. İkisi için üretildikleri, test sürüşlerinin yapıldığı tam 4 milyon metrekareye kurulu TUSAŞ’a gittim. Gezdim, dinledim ve çalışanlarıyla, ülkemle, emeği olan herkesle gurur duydum... TUSAŞ’taki turumda beni İHA Genel Müdür Yardımcısı Ömer Yıldız ve arkadaşları bilgilendirdi. Ömer Yıldız, Aksungur’un yapım aşamasını “Yemek pişirme ve terzilik”e benzetti. Kesim ve pişirme süresinin önemine dikkati çekerek... Şimdi sizi fotomuhabirimiz Selahattin Sönmez’in fotoğraflarıyla Aksungur ve ANKA turuna çıkarıyorum...    YIRTICI KUŞ ‘AKSUNGUR’ İSİM BABASI İSMAİL DEMİR  Yunanistan’ı ayağa kaldıran Aksungur İnsansız Hava Aracı Sistemi’nin ismi nereden geliyor? İsim babası Savunma Sanayii Başkanı İsmail Demir. Aksungur veya Akdoğan, doğangiller familyasının bir üyesi olan ‘Doğan’ cinsinden, çok büyük, iri ve geniş gövdeli yırtıcı bir kuş. Kanat vuruşları esnek, avını kovalarken ise büyük hız kazanıyor. 48–65 santimetre uzunluğunda ve 160–220 santimetre kanat genişliğinde. Bu özellikleri ve uzun sürede havada kalması nedeniyle Türkiye’nin en dikkat çeken insansız hava aracına “Aksungur” adı verildi.    AKSUNGUR’UN SIRLARI  * 18 ay gibi kısa bir sürede tasarım ve üretimi gerçekleştirilerek hangardan çıktı.  * Kanat açıklığı 24 metre.  * 1 tona yakın yüksek faydalı yük taşıma kapasitesine sahip.  * Tam 50 saat havada kalabiliyor. Deniz Kuvvetleri Komutanlığı genelde 44 saat aralıksız havada kullanıyor. Bu süre boyunca 6 saatte bir pilot değişiyor.  * Görüş hattı koşullarında çalışan ve yüksek kapasiteye sahip yedekli ve kriptolu 2 farklı veri link sistemine sahip. Görüş hattı ötesi haberleşmeyi sağlayan uydu haberleşme sistemi ile donatıldı.  * Kamera, radar, telsiz, akıllı mühimmat yani lazer güdümlü bomba yüklü.  * Kameraları sayesinde gece gündüz bir kişinin elinde silah mı yoksa sopa mı var, görebiliyor.  * Üzerindeki kamera ile hedef tespiti yapılıyor, koordinat belirleniyor, hedef vuruluyor. ÖNCE SANAL HAZIRLIK  * İHA’ların yapım aşaması titiz ve karmaşık.  * Üretime geçmeden hava araçları önce sanal ortamda yani bilgisayarda hazırlanıyor.  * Radar, mühimmat bile sanal ortamda takılıyor, test ediliyor. Tüm testler tamamlandıktan sonra üretime geçiliyor.    AKSUNGUR’UN GÖREV ALANLARI  * Ege Denizi’nde Yunanistan’a karşı,  * Karadeniz’de Ukrayna ve Rusya savaşı nedeniyle serseri mayınların tespitinde,  * Olası orman yangınlarına karşı orman ve kıyı şeridinde,  * Terörle mücadelede nokta operasyonlarda kullanılıyor.   ANKA’YI YOLCU ETMEK... Pistte Anka test sürüşü yani taksi için giderken ben de arkasındaydım.  DÜNYAYI BÜNYESİNE KATIYOR  Dünyadaki teknoloji ve savunma şirketleri arasında kıran kırana personel savaşı yaşanıyor. Örneğin Hollanda, Türk mühendisleri toplamaya çalışıyor. Esnek çalışma imkânı tanınıyor. TUSAŞ da Malezya’da ofis açtı. Sırada Endonezya var.  SONOBUOY’U AKSUNGUR ATACAK  * Sırada “Sonobuoy” denilen akustik yeteneğin denizlere Aksungur tarafından atılması var.  * Sonobuoy bir çeşit denizaltı mikrofonu. Su altındaki denizaltıları tespit etmek ve tanımlamak için kullanılıyor.  * Yeni mühimmatların eklenmesi için yürütülen çalışmalarda da sona gelindi.  TÜRK İHA’LARINA DÜNYADAN YOĞUN İLGİ  Aksungur’un anası sayılabilecek ANKA’ya da Aksungur’a da dünyadan yoğun ilgi var. Türk İHA’ları için Kazakistan ve Tunus’un ardından Malezya ile Afrika ülkeleri de sıraya girdi.    HÜRRİYET YER KONTROL İSTASYONUNDA...  Filmlerde gördüğüm ve hep çok istediğim yer kontrol istasyonuna da nihayet girdim. ANKA’nın test taksi sürüşünü izledim. Yer kontrol istasyonlarında ne var?  * Bir pilot ve yanında faydalı yük operatörü görev yapıyor.  * Pilot ve faydalı yük operatörü olmak için temel eğitimin yanı sıra özel eğitimlerden de geçiliyor.  * Faydalı yük operatörü, kamera ve radar kontrolü ile mühimmatın bırakılmasından sorumlu.    BEN NE DİYORUM? Türkiye özel sektör ve devlet eliyle savunma alanında büyük başarılar elde ediyor. Savunma Sanayii Başkanlığı koordinasyonunda yürütülen savunma sanayisindeki gelişmeler hepimiz için gurur verici olmalı. Teknoloji artık ülkeler için olmazsa olmaz. Teknolojiye sahip olmak, geliştirmek, onu doğru kullanmak ve personel tecrübesi çok önemli. Ancak “Kurmay Zekâ”yı da unutmayalım. Türkiye Cumhuriyeti hem bulunduğu coğrafya gereği hem de yıllardır başarıyla yürüttüğü terörle mücadele nedeniyle o kurmay zekâya sahip. Başarısının arkasında “kurmay zekâ ve alan tecrübesi” var.",https://www.hurriyet.com.tr/yazarlar/hande-firat/gokyuzundeki-gozumuz-olmaya-devam-edecekler-42146575
Hande Fırat,Erdoğan’dan Prag dönüşü açıklamalar: İHA ve SİHA’larımız KKTC’de,"Ekim 11, 2022 10:12","Erdoğan, Avrupa Siyasi Topluluğu Zirvesi’nin yapıldığı Prag dönüşünde uçakta gazetecilerin sorularına özetle şu yanıtları verdi... SAĞLAMA ALMAMIZ LAZIM “(KKTC Dışişleri Bakanı bir açıklama yaptı, ‘BM’ye bir ay süre verdik ya bizi tanı ya da barış gücünü Kıbrıs’tan çek’ dedi. Çekmezse ne olur? Bir de kuşatma olarak görüyorlar ambargo ve silah kararını. Dolayısıyla acaba Türkiye ek takviyeye hazır mı? Karpaz’a bir Türk üssünden bahsediliyordu, Dedeağaç’a alternatif olacak şekilde. Türk üssü hazırlığımız var mı?) Bu konuda biliyorsunuz biz kimsenin düşünmediği bir dönemde ne yaptık? İlk işimiz İHA’ları, SİHA’ları Kuzey Kıbrıs’a yerleştirdik. Şu anda İHA ve SİHA’larımız oradalar ve bu söylediğiniz yerle ilgili konuda da yine benzer şeyler olabilir. Bunun olması da zaten haktır. Çünkü Kuzey Kıbrıs’ı dört bir yandan, her yönüyle bizim sağlama almamız lazım. Olsa da olmasa da zaten bizim şu anda kendi ana karamızdan uçaklarımız kalktığı anda zaten anında Kuzey Kıbrıs’ta. Herhangi bir sıkıntı orada da söz konusu değil. ANASTASİADİS ARAYA BİRİLERİNİ SOKTU Bir de bu akşam (önceki akşam) Anastasiadis, ‘İlla bir görüşelim, konuşalım’ filan dedi. Araya birilerini de soktu. Dedim ki ‘Başkan sen şimdi zaten gidiyorsun.’ İki ay sonra ayrılıyor. Dedim ‘Böyle bir zamanda bunlar konuşulmaz.’ Ayrıca dedim ki ‘Siz hep bir yerden bir talimat alıyorsunuz. Bu talimatlarla falan zaten bu işler yürümez.’ Onun için bunların ipiyle kuyuya inilmez. Aksi takdirde kuyuda kalırsın. İSTEDİĞİ YERE GİDEBİLİR (Kemal Kılıçdaroğlu’nun 9-13 Ekim arası ABD ziyareti var. Kamuoyunda da çok tartışıldı. Kendisi de “icazet almaya gitmiyorum” dedi.) Onlar beni iyi takip etmiyorlar. Biz bir defa ilk seçimi yaptığımızda ve bu seçimden de açık ara büyük bir başarıyla birinci parti olarak çıktıktan sonra gitmiştik. Ben o zaman bir Avrupa seyahati yaptım, Avrupa ülkelerini dolaştım. Bir de Amerika’ya gittim. Avrupa’da Chirac’la, Schröder’le görüşmüştük. Lüksemburg’un Başbakanı Jean-Claude Juncker’le de görüşmüştük. Hatta Juncker’e bir gazeteci ‘Siz normalde seçilmişleri karşılıyorsunuz’ demişti. O da dedi ki ‘Demokrasi sandıktır. Biz sandıktan çıkana saygı duyarız. Erdoğan sandıktan çıktı. Ben ona demokrasinin gereği olarak saygı duyuyorum ve kimseyi de rahatsız etmesin.’ Geldi beni bir de havaalanına kadar uğurladı. Ben Bay Kemal’i de hiç önemsemiyorum, gidebilir. Mevla dünyayı kulları için yaratmış. Herkes istediği yere, istediği zaman gidebilir. Yani onun bu derdi bizi niye ilgilendirsin.” KILIÇDAROĞLU’NA: PAS VERDİ, BİZİM DE GOLÜ ATMAMIZ LAZIM Cumhurbaşkanı Erdoğan, CHP Lideri Kemal Kılıçdaroğlu’nun başörtüsüyle ilgili yasal düzenleme çağrısına karşılık kendisinin yaptığı anayasal düzenleme teklifi hakkındaki bir soruyu şöyle yanıtladı: “Aslında Kılıçdaroğlu’nun ortaya attığı bu tez, siyaseti ne kadar bilmediğini gösteriyor. Bir defa ortada şu anda yasal bir düzenlemeyi gerektirecek bir durum yok ki. Şu anda bu haliyle kızlarımız üniversiteye, ortaöğretime gidebiliyor mu, polis olabiliyor mu, asker olabiliyor mu? Evet. Bayram değil seyran değil, nereden çıktı bu iş? Sen dürüstsen, o zaman gel bunu Anayasa’ya alalım ki bundan sonra kimse bu işin üzerinde oynayamasın. Hemen ne yaptılar? Onun malum bir adamı var. “Desteklemeyeceğiz” dedi. Öyle de olsa şu anda ben çalışmayı başlattım. Devlet Bey’le de görüştüm. Bu işi hemen Meclis’e sunalım. Tabii ne olacak sunacağız? Anayasa değişikliği olarak. HADİ BAKALIM GÖRECEĞİZ (Sadece bu konu mu, hepsi beraber mi?) Aile filan hepsi bu işin içinde. Öyle bir şey yapıyoruz ki hadi bakalım görelim seni. Bu işte ne kadar samimisin, değilsin; göreceğiz. (Ailenin korunmasına yönelik değişikliklerle ilgili bir hazırlık var mıydı? Onun kararını hemen mi verdiniz?) Aile kavramı bizim olmazsa olmazımız zaten. Şimdi bizim bunun çalışmasını da yapmamız lazım. Çünkü son zamanlarda topluma LGBT’yi soktular. LGBT’yle bizim aile yapımızı dejenere etmenin gayreti içerisine girdiler. Biz kimlerin LGBT’ci olduğunu biliyoruz zaten. Ama bunu da aile olarak gelip oraya koyalım. Burada da çıksın bakalım neresinden savunacak onu da görelim. SANTRFORLUKLA GEÇTİ (Başörtüsü konusunda önceden düzenleme yapma kararınız varsa, Kılıçdaroğlu öğrenmiş olabilir mi?) Başörtüsüyle alakalı herhangi bir şey yoktu. Niye? Çünkü bizim böyle bir problemimiz yoktu. Bu beyefendi getirdi bunu gündeme koydu. Bu pek pas vermekten de anlamaz ama farkında olmadan bize bir pas verdi. Bizim de golü atmamız lazım. Bilmiyor benim ömrümüm santraforlukla geçtiğini. Artık Allah’ın izniyle Sayın Kılıçdaroğlu gibileri bu ülkenin başına gelemeyeceğine göre bu millet bunları derdest etti, bitti. Bundan sonra artık benim milletim çok daha özgür bir hayatın tadını yaşayacak. O MASADA GAZI VERDİLER (Başörtüsü, Kılıçdaroğlu’nun gündemine nasıl bir anda geldi) Bir defa yasal bir düzenlemeyi gündeme getirmesi bile çok çok gayriciddidir. Üstelik de o masanın etrafında olanlardan bir tanesi, utanmadan sıkılmadan biz de destekleyeceğiz diyor. Kimlerin olduğunu anlayın artık. Gazı verdiler, sonra da destekliyoruz diyorlar.”",https://www.hurriyet.com.tr/yazarlar/hande-firat/erdogandan-prag-donusu-aciklamalar-iha-ve-sihalarimiz-kktcde-42150006
Hande Fırat,Masadaki üç önemli başlık,"Eylül 20, 2022 06:29","1- İstihbarat örgütleri arasında arka kapı diplomasisi başlıyor. 2- Görüşmeler belli bir aşamaya gelince dışişleri bakanları devreye giriyor. 3- Sorunlar çözülünce ve anlaşmalar gündeme gelince devlet başkanları düzeyine çıkıyor. Ankara, Şam Rejimi ile arka kapı diplomasisini 2019 yılından beri yürütüyor. Ancak o tarihlerde Rusya da bir şekilde masadaydı. Yani Şam Rejimi, Rusya’nın koyduğu çerçeve dışında adım atamıyordu. ŞİMDİ NE DEĞİŞTİ En büyük değişim Ukrayna Savaşı’ndan kaynaklanıyor. Rusya, Türkiye ve Şam Rejimi’ni sorunların çözümü için artık samimiyetle teşvik ediyor. Nedenleri şöyle: Rusya-Ukrayna Savaşı’nın uzun sürebileceğini düşünüyor. Süreçte Suriye’nin yeni bir maliyet üretmesini istemiyor. Konsantrasyonunu ağırlıklı olarak Ukrayna’ya aktarmak istiyor. Kışın doğalgazı kesilecek olan Avrupa’nın vereceği tepki tam olarak kestirilemiyor. Ukrayna’ya sofistike silah desteği vermesinden endişe ediliyor. Diğer yandan Rusya, Suriye’deki gücünü ve mevcudiyetini bırakmaktan yana değil. Sahada ABD ya da başka güçlerin daha aktif hale gelmesini istemiyor. ANKARA-ŞAM MASASINDA NELER VAR Son dönemde Şam Rejimi ile Ankara arasında arka kapı diplomasisi hızlandı. Peş peşe görüşmeler yapılıyor. Ankara açısından masadaki üç kritik başlık şöyle: 1- Terör örgütü YPG/PYD ne olacak? 2- Ilımlı muhalifler ne olacak? Sisteme nasıl dahil edilecekler? 3- Mültecilerin dönüşleri nasıl, ne zaman halledilecek? ZAMANA İHTİYAÇ VAR Sorunların çözülmesi çok da kolay değil. Anayasa çalışmalarının tamamlanması süreçte çok önemli görünüyor. Yetkililer “Zaman alacak olsa da konuşulmaya başlanması bile önemli” yorumunu yapıyor. İlişkilerin devlet başkanları düzeyine gelmesi için ise uzunca bir yol olduğunu söylemek yanlış olmayacaktır. HAFIZA-İ BEŞER NİSYAN İLE MALÜLDÜR CHP Genel Başkan Yardımcısı Bülent Kuşoğlu’nun “CHP Lideri Kemal Kılıçdaroğlu dışında bir aday çıkarsa masa dağılır” sözleri siyasetin gündeminde çok tartışıldı. Doğal olarak sözlerin muhattaplarından biri masanın ikinci büyük partisi İYİ Parti’nin derin kulislerinde neler konuşulduğuna baktım. İYİ Partililer yaptığım görüşmelerin maddelerini sizlerin yorumuna bırakıyorum: Yıl 2018, Kılıçdaroğlu, “Bir partinin genel başkanı cumhurbaşkanı olmamalı” dedi. 2020 yılında bu açıklamasını tekrarladı. Yıl 2022, Kılıçdaroğlu, “6’lı masa uzlaşırsa ben hazırım” dedi. Bu farklı açıklamalara dikkat çekilerek; Kılıçdaroğlu cumhurbaşkanı adayı olmazsa partinin başında kalamayacağı ve aday olur da seçilemezse partinin başında yine kalamayacağı tespitleri de yapılıyor. Meral Akşener’in en başından itibaren yürüttüğü politika “şeffaf” olarak tanımlanıyor. “Başbakan adayıyım” demesi fedakârlık olarak görülüyor. Bunun hem güçlendirilmiş parlamenter sisteme olan inancını hem de hayata geçirme kararlılığını gösterdiğine dikkat çekiliyor. Akşener’in uzun zamandır il il, ilçe ilçe sahadaki tek lider olduğuna vurgu yapılıyor. Masada belirleneceği belirtilen aday ismi masaya bir türlü gelmiyor ama basına açıklamalar yapılıyor. Belli ki bu durum rahatsızlık yaratıyor. Aday ya da aday isimleri masanın gündemine gelince liderler ilk değerlendirmelerini yapacak. Başta İYİ Parti olmak üzere, siyasi partilerin ismi ya da isimleri partilerinin yetkili kurullarına götüreceği biliniyor. İşte tam da bu noktada ortaya atılan soru şu; tüm tartışmaların ardından örgüt ve partinin yetkili kurulları Meral Akşener’i başbakan adaylığıyla sınırlı bırakır mı? Yoksa şimdiden dillendirildiği gibi “Aday ol” mu derler? Bu sorunun yanıtını ise siz okuyucularıma ve önümüzdeki süreçte yaşanacaklara bırakıyorum. BİTİRİRKEN 2 Ekim’de masa toplanıyor. Siyasi kulislerde kamuoyu önünde yapılan tartışmaların daha da artmaması için, o toplantıda artık aday konusunun gündeme gelmesi gerektiğini belirtenler çok. Diğer yandan işin bir de milletvekili seçimleri boyutu olduğunu unutmamak lazım. Baraj sorunu olmayan CHP ve İYİ Parti diğer partilerden aday gösterecek ise, bu sayı ne olacak? O sayının yüksek tutulması CHP ve İYİ Parti içinde sıkıntı yaratacaktır. ‘DIŞA BAĞIMLILIĞI OLMAYAN VE BORCU OLMAYAN İSİM KILIÇDAROĞLU’ CHP Genel Başkan Yardımcısı Bülent Kuşoğlu’nun açıklamaları çok ses getirdi. Kuşoğlu kendi isteğiyle ve her röportajda olduğu gibi ses kaydı alınarak konuştu. Sözleri çok tartışıldığı için, kalan bölümdeki önemli açıklamaları da sizlerle paylaşmak isterim: ‘PKK TERÖR ÖRGÜTÜDÜR, İKTİDARIMIZDA FETÖ’CÜLER NEDEN GELSİNLER?’ “(PKK, CHP için nedir?) PKK, CHP’ye göre terör örgütüdür. (Masada HDP kavgası mı var?) Masada HDP ile görüşmeyen partiler var. 6’lı masanın HDP sorunu yok. Ancak CHP; HDP ile arasına mesafe koyunca iktidar onlarla yakınlaşacak. 6’lı masa HDP’ye niye bakanlık versin ki, masa iktidar olmak istiyor. (6’lı masa iktidara gelirse FETÖ’cüler serbest kalacak ve Türkiye’ye gelecek iddiası) Neden gelsinler? CHP’yi FETÖ’cülükle suçlamak çok yanlış. İktidar bir terör örgütü olan FETÖ’nün siyasi ayağını tespit edilebildi mi?” DIŞ BAĞIMLILIĞI VE BORCU OLMAYAN KILIÇDAROĞLU’DUR (6’lı masayı dış güçler mi kurdu?) Dünyada yeni denge arayışları var. Avrasyalıların, Batılıların hepsinin Türkiye üzerinde hesapları var. Türkiye’de tüm bu güçlerden etkilenmeyen, bağımlılığı ve borcu olmayan Kemal Kılıçdaroğlu gerçeği var. Çok özel bir dönemde çok özel bir seçim yapılıyor. 21 yıllık bir iktidarla mücadele edeceğiz. Türkiye’de devletin içinde bazı güçler Erdoğan’ın süresini doldurduğunun ve rejimin devam etmeyeceğinin farkında. Z kuşağında birinci partiyiz. Anketler Z kuşağının yüzde 30’unun bize oy vereceğini gösteriyor. (Seçim, Cumhurbaşkanı üçüncü kez seçilemez tartışmaları) Seçimleri mayıs, haziranda bekliyorum. Aslında Cumhurbaşkanı’nın seçimi sorun olmalı ancak biz sorun edip iktidarın buradan bir mağduriyet çıkarmasını istemiyoruz. Erdoğan sandıkta kaybetsin istiyoruz. ABD VE RUSYA’YA BAĞIMLILIĞI OLAN TEK ÜLKE TÜRKİYE (Ekonomideki gelişmeler) Ekonomi ile ilgili güvenlik sorunu var. Çünkü Türkiye hem ABD’ye hem de Rusya’ya bağımlı olan tek ülke. Bu yüzden siyasi taviz vermeden bu tablodan çıkmaları çok zor. Seçime yönelik ekonomi politikaları izliyorlar. Türkiye’yi aşırı sıkıntıya sokacak politikalar takip ediyorlar. Vatandaş bu kışı zor geçirecek. Parası olan da mal alamayacak. Devlet aklı devreye girmeli.”",https://www.hurriyet.com.tr/yazarlar/hande-firat/masadaki-uc-onemli-baslik-42140136
Hande Fırat,21 yıl ve 21 yıl önceki kurucular kurulu manifestosu,"Ağustos 16, 2022 06:29","Bunun tam 20 yılını ise iktidarda geçirdi. 20 yıllık iktidara peş peşe yapılan reformlar, vesayetlerle ve terör örgütleri ile mücadele, milli sınırların korunması, 15 Temmuz darbe girişimi gibi başlıklar damga vurdu. Yaşananların bazıları bir ülke için de siyasi iktidar için de zordu. Bu zorluklar farklı bazı mücadele yöntemlerini de beraberinde getirdi. Üstelik bunlara son dönemde salgın, savaş ve her ikisinin tüm dünyada neden olduğu ekonomik kriz eklendi. 21 yılın sonunda AK Parti bir kez daha seçime hazırlanıyor. Elinde ise yola çıktıkları ilk gün altında Kurucular Kurulu’nun adı bulunan kuruluş manifestosu var. O manifesto bence bugün de yol gösterici bir nitelik taşıyor. 21 Yıl önce Türkiye’nin siyaset, ekonomi ve toplumsal yaşamdaki ciddi problemlerine dikkati çeken AK Parti “Türkiye bu sorunların üstesinden gelecek, dinamik ve vizyon sahibi bir ‘siyasi oluşum’ bekliyor” cümlesiyle yola çıkarak; aşağıdaki hedefleri sıralamıştı: “- Ekonomik kalkınma hamlesini başlatacak, gelir dağılımındaki bozuklukları düzeltecek, yoksulluğu ortadan kaldıracak, küskünlükleri giderecek; birleştirici, kucaklayıcı, toplumsal barışı temin edici, kurumlarla yurttaşlar arasında güven sağlayıcı, yeni ve dinamik bir siyasi irade gerçekleştirebilir. - ‘Herkes özgür olmadıkça kimse özgür değildir’ özdeyişi, partimizin temel ilkelerindendir. - Partimiz, bireyi bütün politikaların merkezine alarak demokratikleşmenin sağlanmasını, temel insan hak ve özgürlüklerini temin etmeyi ve korumayı en önemli ödevleri arasında sayar. - Partimiz, Türkiye Cumhuriyeti’nin birlik ve bütünlüğünün, laik, demokratik, sosyal hukuk devletinin, sivilleşmenin, demokratikleşmenin, inanç özgürlüğünün ve fırsat eşitliğinin esas kabul edildiği bir zemindir. - Toplumları ve devletleri tahrip eden yozlaşma, yolsuzluk, usulsüzlük, çıkarcılık, iltimas, hukuk önünde ve fırsat açısından eşitsizlik, ırkçılık, partizanlık, despotluk gibi olumsuzluklar partimizin en yoğun mücadele alanlarıdır.” Bunların yanı sıra atılacak adımlar da net bir biçimde yer aldı bu manifestoda. Ben sadece kısa bir özetine yer vereceğim. Merak edenler AK Parti’nin sitesinden tüm ayrıntılarına ulaşabilir: “- Evrensel ölçülerde hak ve özgürlüklere dayalı bir anlayışı tüm alanlara yayacak, - Türkiye’nin karşı karşıya bulunduğu kronik sorunları kökten çözecek, - Ülkemizi sürekli üreten ve üreterek büyüyen bir ülke haline getirecek, - Gelir dağılımındaki uçurumu ortadan kaldıracak, böylece tüm halkımızın refah seviyesini yükseltecek, - Kamusal yaşamın her alanında tam şeffaflık ve hesap verme anlayışını hâkim kılacak.” Bunları niye hatırlattım? AK Parti’nin birçok alanda attığı önemli adımlar unutulamaz. Ancak gelinen noktada toplumun bazı kesimleri tarafından yöneltilen eleştiriler hatırlanınca, bu manifestonun yeniden hatırlanmasında ve uygulanmasında fayda olduğunu düşünüyorum. Manifestoda, “AK Parti, gücünü halktan alan kadro hareketidir. Burada katı yargılar değil, ilkeler; tekelci akıl değil, kolektif akıl hâkimdir” ifadesinin de yer aldığını hatırlatmak isterim. 2002 seçimlerini AK Parti’ye bu yol haritası kazandırmıştı. Bu yol haritasının ve ayrıntılarının Türkiye’de tüm kesimlerin üzerinde uzlaşacağı maddeler olduğuna şüphe yok. Cumhurbaşkanı Tayyip Erdoğan’ın Twitter hesabından yayımladığı mesajda “14 Ağustos 2002’de hangi heyecanla yola çıktıysak bugün de aynı heyecanı yüreğimizde taşıyoruz. Gönülleri fethetmek, kalpleri kazanmak için aynı kararlılıkla yolumuzda yürüyoruz” ifadesini kullandı. Öyle sanıyorum ki ilk manifesto 21 yıl sonra yeniden AK Parti’nin yol haritasını oluşturacak. ECZACILAR NEDEN KIRGIN, KIZGIN Yarın Türkiye’nin tüm eczacı odası başkanları Ankara’da toplanıyor. Hem Sağlık Bakanlığı’nın yeni yönetmeliğini hem de eylem sürecini konuşacaklar. Geri adım atmaya niyetleri yok. Nedenlerini ise Ankara Eczacı Odası Başkanı Taner Ercanlı anlattı: “◊ Ana sağlık personeli doktor, diş hekimi ve eczacı diye geçer. Ne yazık ki bu yönetmelikte eczacılar dışarıda tutulmuş. Bu nedenle de yönetmeliği dava ediyoruz. - Eylem kararımızın temel nedenleri: EYLEM KARARINI KALDIRMAK İÇİN BEKLENTİLERİ NELER Eczanelerin kapanması da dahil eylem kararı durdurulamaz mı? Bunun için ise eczacıların bazı talepleri var. Ercanlı’nın açıklamaları şöyle: “- Mevcut ilaç fiyat kararnamesi göstermelik değil, eczane ekonomilerine hayat verecek şekilde güncellenmeli. - Eczacı kârlılıkları ve kârlılığa etken ilaç baremleri arttırılmalı. - Kamuda çalışan ve emekli eczacıların özlük hakları ve çalışma koşulları iyileştirilmeli, kamuya yeterli eczacı istihdamı sağlanmalı. - Eczacılık fakültelerine getirilen baraj düşürülmeli ve yeni eczacılık fakültesi açılışına engel olunmalı, mevcut yetersiz fakülteler ise Ar-Ge merkezine çevrilmeli.” BANA MÜSAADE... Sevgili okurlarım, biraz ara verip kafa dinlemek herkese lazım. Ben de yıllık izin hakkımı kullanacağım. Dönüşte görüşmek üzere, kalın sağlıcakla...",https://www.hurriyet.com.tr/yazarlar/hande-firat/21-yil-ve-21-yil-onceki-kurucular-kurulu-manifestosu-42119506
Hande Fırat,"FETÖ'nün altı yıl önceki yalanı, FETÖ'cüleri unutanlar ve yalanlara inananlar","Eylül 08, 2022 06:29","Son 48 saattir olanlara hem gülüyorum hem de acıyorum. Yalancıdan daha çok acıdıklarım; kutuplaşa kutuplaşa, nefret ede ede, sadece Erdoğan gitsin kiniyle hareket edenler, bir terör örgütünün yalanına inananlar. Yıllardır nasıl devlete sızdıklarını, nasıl sinsice hareket ettiklerini, amaçlarını artık ezberlemiş olmanız lazım. Yazmaya gerek yok. Ancak yalanları pişirip pişirip servis edenlerle, o servisin üzerine atlayıp bu ülkeye en büyük zararı verenlere yanıt vereceğim. Sustuğumuz kadar insansınız ama artık susmak yok. Biz sustukça siz zıvanadan çıkıyorsunuz. Ülkemize, vatanımıza, geleceğimize, bugünümüze en büyük zararı veriyorsunuz. O yüzden yeter! ALTI YIL ÖNCEKİ YALAN Ben bizzat yaşadım, Sevgili Nedim Şener tüm ayrıntıları yazdı. Bundan altı yıl önce 4 Kasım 2016’da dönemin CHP Milletvekili Aytun Çıray ile bir gazeteciye “denizbayrak83” isimli bir e-posta üzerinden bir sahte belge gönderildi. O sahte belge klasik FETÖ kafasıyla hazırlanmış, sepete her hedef konulmuştu. Adil Öksüz’ün “Timsah” kod adlı MİT personeli olduğundan, darbe girişimini Hulusi Akar’ın kurguladığından benimle MİT Basın Danışmanı Nuh Yılmaz’ın bir gün önce hiç gitmeyeceğim bir lokasyonda bir lokantada buluşup Facetime görüşmesini organize ettiğimize, hatta kıyafetime bile karar verdiğimize kadar bir sürü saçmalık yazıyordu. Bu yalanın o gün üstüne atlayanlar, sıfır teknoloji bilgileri ile işi; Cumhurbaşkanı Erdoğan’la canlı yayında yaptığım görüşme sırasında Nuh Yılmaz’ın beni aramasından yola çıkarak: “Nuh Yılmaz’ın telefonu ile bağlandı” saçmalığına kadar götürdüler. TAKİPSİZLİK KARARI Belge, Aytun Çıray tarafından savcılığa verildi. İzmir Cumhuriyet Başsavcılığı soruşturma açtı, belgenin sahte olduğuna, evrakın tarih ve imzaların başka dökümanlardan kopyala yapıştır yöntemiyle oluşturulduğuna hükmederek, takipsizlik kararı verdi. Dönemin Başbakanı Binali Yıldırım ile de CHP Genel Başkanı Kemal Kılıçdaroğlu ile de o günlerde görüştüm. Kılıçdaroğlu, “içeriğin yalan olduğunu, Aytun Çıray’a da gerekli uyarıları yaptığını” söyledi. İlerleyen günlerde o yalana inandığı için kırıldığım Aytun Çıray benimle barışmak için kimleri araya soktuğunu ya da özür çiçeği gönderdiğini açıklamak ister mi? 1- Nuh Yılmaz dönemin MİT Basın Danışmanı idi. Darbeden bir gün önce kendisiyle görüşmedim. Bu durum gayet basit bir şekilde telefon sinyallerinden (HTS kayıtları) anlaşılabilir. Haydi çıkarın kayıtları! 2- Gazeteci, her kurumun basın danışmanıyla görüşür. Özellikle darbe gecesi kaçmak ya da saklanmak yerine işe giden ben; doğal olarak tüm basın danışmanlarını, tüm siyasileri, tüm kurumların yetkililerini gece boyu aradım. 3- Evdeki kıyafetlerimle fırladım ofise... Jetler uçarken; takım elbise giyip makyaj yapmak da aklıma gelmedi. 4- Cumhurbaşkanı’nın Özel Kalem Müdürü Büyükelçi Hasan Doğan’ı da gece boyu sürekli aradım. Başkaları da arasalardı... Sosyal medyada, “Erdoğan öldü, kaçtı” saçmalıkları yayılınca ve kapıda yaptığı açıklamayı göremeyince de “Bana bağlanın” dedim. YAYIN, DÜĞÜN  FATURALAR VE KOMEDİ Darbe girişiminden çok sonra Altın Kelebek Ödülleri’nde “Hande, sen bir de yayını yaparsan sana düğün yaparım” diyen eski ve saygıdeğer patronum Aydın Doğan’a gelelim. FETÖ’cünün dediği gibi Aydın Doğan 70 yaşında. Yine FETÖ’cünün deyimiyle ağzından kaçırdığı “doğru” değildi. Sadece yaptığı konuşmaların tarihlerini karıştırmıştı. Aydın Doğan’ı orada bozmak da bana yakışmaz, kendisine saygısızlık olurdu. 5- 15 Temmuz yayınından kimsenin haberi yoktu. Ne Aydın Doğan ile ne de dönemin Genel Yayın Yönetmeni ile konuşacak vaktim ya da fırsatım oldu. Aydın Doğan, Mehmet Ali Yalçındağ, Ferhat Boratav, Erdoğan Aktaş konuşabilirler. Asıl o gece İstanbul rejide oturan Sema Bingöl anlatsın. Benim bağırmam, el sallamam, dönün bana demem üzerine; beni yıllardır tanıdığı için kendisi inisiyatif kullanıp yayına beni aldı. 6- O gece darbe bildirisinin kim tarafından yayına verildiği, biz “Vermeyin” deyince nerede, ne kavgalar çıktığını ise tarihin karanlıklarına bırakıyorum. Benim karanlıklarla işim olmaz. 7- Aydın Doğan dahil kimsenin Cumhurbaşkanı Erdoğan ile yaptığımız bağlantıdan haberi yoktu. Saniyeler içinde gelişen bir olaydı. Ben, Hasan Doğan, Cumhurbaşkanı Erdoğan ve Ankara’da açık ofiste benimle çalışan arkadaşlarım o birkaç saniyeyi beraber yaşadık. 8- O yayından ve darbe gecesinden bir ay sonra İstanbul’da Aydın Doğan ile sohbet ederken: “Hande, şimdi bir de gerçek anlamda yayına alırsan düğünün benden” dedi. 9- Tanışıp evlenmeye karar verdiğim eşim ise zaten böyle bir teklifi asla kabul etmezdi, etmedi de... Faturalar bilginize sunulmuştur. YALANLARA İNANMAK İşin üzücü tarafı; sormadan, okumadan, dinlemeden hâlâ bu örgütün yalanlarına inanmaktır. Bu ülke o örgüt yüzünden neler yaşadı, kimler hayatlarını boş yere kaybettiler, kimler boş yere hapislere atıldı, kimlere kumpas kuruldu unuttunuz mu? Hepsinden öte bu ülkeye, ülkemize kumpas kuruldu. Durduk yere, seçimlere giderken, yalanları ısıtıp ısıtıp yeniden gündeme getirmek bu ülkeyi sevmemektir. Üstelik darbesever ve darbe çığırtkanı sosyal medya mesajları olanların bunları gündeme getirmesi sadece zavallılıktır. Tüm saçma kutuplaşmaları bir kenara bırakarak, tüm fikir ayrılıklarına rağmen, bu ülkeyi sevenler o sevgi etrafında birleşmelidirler.",https://www.hurriyet.com.tr/yazarlar/hande-firat/fetonun-alti-yil-onceki-yalani-fetoculeri-unutanlar-ve-yalanlara-inananlar-42133732
Hande Fırat,"Arkla, Damalis, Leandros'un kulesi, Kız Kulesi...","Eylül 13, 2022 06:29","Restorasyon çalışmaları hakkında kapsamlı basın toplantısı Eylül 2021 tarihinde yapılmıştı. İlk günden beri de tüm çalışmalar https://kizkulesi.com adresinden paylaşılıyor. İşin içinde üniversiteler var. Uzman akademisyenler Prof. Dr. Zeynep Ahunbay, Prof.Dr. Feridun Çılı ve Han Türmertekin danışmanlığında yürüyor. İstanbul 6 Numaralı Kültür Varlıkları Koruma Kurulu tarafından onaylanan projelerle restorasyon çalışmalarına başlandı, devam ediyor. Tartışmalar bitmiş olsa da gerçekler önemlidir. Bu nedenle Hürriyet Gazetesi Ankara Bürosu’nun geleneksel sabah kahvaltısında Kültür ve Turizm Bakanı Mehmet Nuri Ersoy’u ağırladık. Diğer önemli konulardaki açıklamalarını muhabirimiz Umut Erdem’in haberinden yarın okuyacaksınız. Benim gündemim ise Kız Kulesi... KULE VE ÜZERİNE YÜKLENEN YÜKLER... Tarihi M.Ö. 410 yılına kadar uzanıyor. Tarih boyunca birçok kez harap olup bazen restore edilmiş, bazen yeniden yapılmış, bazen ise sadece tadilatla yetinilmiş. 1940 yılında yanmış... Neredeyse her yüz yılda değişmiş. Peki restorasyon neden başladı? Neden ihtiyaç duyuldu? Nasıl bir yöntem izleniyor? Tüm soruları Kültür ve Turizm Bakanı Ersoy, madde madde Hürriyet gazetesine anlattı. Bakan Ersoy’un açıklamaları şöyle: RESTORASYON SÜRECİ “- Kız Kulesi en son 1996 yılında 49 yıllığına bir firmaya tahsis edilmiş. Restoran amaçlı kullanılmak üzere. - Oysa ikonik yapılarda yeme, içme amacı olmamalı. İkonik yapılar Galata Kulesi’nin yeni hali gibi olmalı. - Yargı’ya başvurduk. Doğal olarak hukuki anlamda haklılıklarımız vardı. En basitinden gerekli bakım yapılmamıştı. Yargı bakanlığı haklı buldu, süre dolmadan tahliye sağlandı. - Kız Kulesi A’dan Z’ye jeoradar ve lazerle tarandı. - Ortaya çıkan tablo ürkütücüydü. - Dünyada resmi en çok dolaşan beş yerden biri olan Kız Kulesi, bir hortumda gidecek, orta şiddetli bir depremde yok olacak hale gelmişti. - Üniversiteler ve uzmanlarla çalışmalar başladı. - Çalışmalar şeffaflık içinde yürütülecek dedik, internet sitesi kurduk. Gerektiğinde yayınlarda, gazetelerde de anlattım. ÇÜRÜMÜŞ - Yapılan bazı çalışmalar ve eklemeler statiğe uygun değil. 80 yıldır yanlış üstüne yanlış yapılmış. - Ağırlık bindikçe binmiş. Ara katlar yapılmış. - Üstelik beton, demir, deniz kumu kullanılmış. - Özgün malzeme çürümüş. - Kolon ve kirişler birbirine bağlı değil. Üstünü örtüp geçmişler. - Beton zemine beton kubbe konulmuş. Külah çatlamış. - Duvarlar çatlamış, boşluklar oluşmuş. Enjeksiyonla dolduruluyor. - Üniversiteler ‘Dayanıklı değil’ dediler. Kısaca çürümüş. - Sadece görünen yüzü değil, alttaki zemin de delinmiş. Ulaştırma Bakanlığı ile ortak çalışarak alt zemin düzeltilecek. - Bayrak direği var, paratoner yok. Bina sürekli yıldırım çekiyor. BURÇ OLACAK, İKONİK YAPI ÖZELLİĞİNE KAVUŞACAK - Ekibimiz uzun uzun arşivleri inceledi. En iyi materyalleri 18. yy sonunda 2. Mahmut döneminden bulduk. Yani en fazla doküman bu döneme ait. - Daha öncesine ait yeterli belge yok. İkinci Mahmut döneminde bir burç orası. - Şimdi bu burç özelliği korunacak. - Aslına uygun bir şekilde ikonik bir yapı haline gelecek, tıpkı Galata Kulesi gibi. - Kulenin çatlayan külah kısmı da aslına uygun malzemeden yapılacak. - Sadece iki merdiven olacak. Birinden girilip birinden çıkılacak. ARTIK KIZ KULESİ’NDEN İSTANBUL İZLENECEK - Hedef Mart 2023’te Kız Kulesi’ni ziyaretçiye açmak. - Kız Kulesi İstanbul’dan izleniyordu... Artık Kız Kulesi’nden İstanbul izlenecek. - Müze Kart geçerli olacak. AH BU DEZENFORMASYON - Bir dezenformasyon çağında yaşıyoruz. - Ekibimin ‘dezenformasyonla karşılaşırsınız’ uyarısına rağmen başladım, “Bu görevlere geldiysek gereğini yapacağız, dezenformasyonla da mücadele edeceğiz” dedim. - Doğru her zaman yalanın üzerine çıkar. - Daha üzücüsü bu dezenformasyonu almaya hazır insanların olması. Oysa her şeyin doğrusunu internette bir araştırmayla bulursunuz. Üstelik sadece iki üç tuşla.” BİTİRİRKEN Orta şiddette bir depremle, hortumla ya da sadece çürüdüğü için kim kaybetmek ister ki Kız Kulesi’ni... “Kızını yılan sokarak öldürmesin” diye kuleye yerleştiren kralı, fener ışığı sönünce Hero ile Leandras’ın aşkını kim unutmak ister? Kimse... İyiye iyi, doğruya doğru demeyi, araştırmayı, sosyal medya çukurunun gazına gelmemeyi umarım bir gün öğreniriz. 2023 yılında Kız Kulesi’nden İstanbul’u izlemek dileğiyle...",https://www.hurriyet.com.tr/yazarlar/hande-firat/arkla-damalis-leandrosun-kulesi-kiz-kulesi-42136375
Hande Fırat,Türkiye oyuna gelmez ve saldırıların ayrıntılarında son durum,"Ağustos 02, 2022 06:29","İki ihtimal var. Saldırganın ya akli dengesi bozuk ya da arkasında birileri var. Babasının saldırıdan bir gün önce, “Oğlumun psikolojik sorunları var” diyerek, emniyete kayıp başvuru yapması dikkat çekici. Eskişehir’de bulunan saldırgan arabaya atlayıp geliyor, “Eskişehir’deki cemevleri kapalı” iddiasını öne sürerek, Ankara’ya geldiğini söylüyor. 45 dakikada bu eylemleri gerçekleştiriyor. Yapılan dijital ve teknik incelemelerde saldırganın daha önce keşif yapmadığı, Google’a girerek yerlerin adreslerini tespit ettiği bilgisi var. İlk saldırı Çankaya’da. Gelen telefon ihbarı üzerine önce Ankara Çankaya ve Mamak İlçe Müdürlükleri harekete geçiyor. Güvenlik kameraları taranıyor. Terörle mücadele birimi dahil tüm Ankara polisi alarma geçiyor. Saldırgan sabaha kadar uyumayan, alarma geçen Ankara Emniyeti’nin başarısı ile bir saatte yakalanıyor. Saldırganın irtibatta olduğu iki kişiden biri İzmir’de, diğeri de Eskişehir’de yakalandı, Ankara’ya getirildiler. Uyuşturucu kullanım kayıtları var. Dediğim gibi iş hiçbir şüpheye yer bırakmayacak şekilde sürdürülüyor. Deyim yerindeyse 7 sülalesi, bağları, yakınlıkları inceleniyor. Gelelim sonuca, Ankara polisi bu işi ve saldırganı yedi sülalesiyle birlikte akıllarında hiçbir şüphe kalmayana kadar inceleyecek, soruşturacak. Sonunda ne çıkacak bilinmiyor. Ancak bitirirken şunu söyleyim: Ankara Emniyeti’ni canı gönülden tebrik ederim. Bir kere daha yaşanmasın, ancak bu tür olaylar karşısında mutlaka uyanık olmamız, siyasetçisi ve vatandaşıyla hep birlikte tıpkı bu olayda olduğu gibi doğru duruşu sergilememiz gerekiyor. CENTCOM VE UTANMAZCA YAZDIKLARI TAZİYELER ÜÇ teröristin öldürülmesinin ardından, Türkiye bir yandan da CENTCOM başta olmak üzere ABD’nin elemini hayretle takip ediyor. Asimetrik savaş form değiştiriyor. Klasik tanımların dışında farklı örnekler sunmaya başlandı. Normalde literatürde bir savaş ortamında, savaşan taraflar ya da mücadele edenler arasındaki güç farkından kaynaklanan bir tanım olarak yer alırken, artık son yıllarda vekalet unsurlarının devreye sokulmasıyla farklı uygulamalar öne çıkıyor: Başta CENTCOM olmak üzere ABD’nin, adına vekalet savaşı yürüten terör örgütü YPG’nin üst düzey kadrolarının öldürülmesi sonucu sosyal medyadan yaptıkları açıklamaları da böyle okumak gerekiyor. Normal koşullarda ABD askeri, ekonomik, teknolojik anlamda Türkiye’nin önünde. Asimetrik tepki vermesi gereken Türkiye iken bunu ABD yapıyor. Üç teröristin ölümü ile ilgili MİT resmi bir açıklama yapmış değil. Ancak tüm Türkiye de dünya da nasıl öldürüldüklerini biliyor. Türkiye’nin bu potansiyele sahip olması ABD’yi rahatsız ediyor. Ankara’nın bakış açısı ise şu: “ABD Türkiye’yi resmen karşısına almak istemiyor. Ancak vekalet savaşçısı terör örgütüne psikolojik destek vermekten de geri durmuyor. Bu durum Türkiye’nin haklılığını da, terörle mücadele de kararlılığını da artırıyor.” Soçi’de 5 Ağustos günü yapılacak Putin-Erdoğan görüşmesinin birçok önemli başlığı var. İki hafta arayla bir araya gelecek olan liderler açısından tüm sorunlar masada olacak. Putin’in kendisine yönelik uluslararası tecridi aşmasında en önemli aktör Cumhurbaşkanı Erdoğan. Türkiye bu görüşmede diğer başlıkların yanı sıra terör örgütünü, ABD’nin vekalet savaşını, mücadeledeki kararlılığını da masaya getirecek. AKŞENER VE INSTAGRAM SORULARI “Cilt bakımı yaptırıyorum. Vazgeçilmez makyaj malzemem fondöten. Kombinlerimi kendim seçiyorum. Netflix izliyorum. Tercihim kahve ama eşimin çayının lezzeti de ayrı. Aşk acısına tavsiyem; yemek ve tatlı. Sinirlendiğimde şarkı söylerim...” Bu sözler İYİ Parti Lideri Meral Akşener’in. Pazar günü Instagram’dan evinin bahçesinden kendisine yöneltilen özel, siyasi tüm sorulara yanıt verdi. Bol bol güldü. Instagram’dan soru yanıtlama fikri kendisine aitmiş. İki saat içinde 10 binin üzerinde soru gelmiş. Üstelik hâlâ da gelmeye devam ediyormuş. Bu yazı kaleme alınırken, soru sayısı 20 bine ulaşmıştı. Ben tarzını, yanıtlarını çok samimi buldum. Her soruya yanıt verdi dedim ama biri hariç... O anlar Instagram’da var. Ne yazılmışsa sorunun üstü kapalı. Meral Akşener soruyu okuyunca kahkahalara boğuluyor ve yanıtsız bırakıyor. Merak ettim, sorunun peşine düştüm. Akşener’den gelen mesaj şu oldu: “Bir tek ben gördüm, öyle de kalacak...” Ben yine de Akşener’i kahkahalara boğan soruyu merak ediyorum.",https://www.hurriyet.com.tr/yazarlar/hande-firat/turkiye-oyuna-gelmez-ve-saldirilarin-ayrintilarinda-son-durum-42111054
Hande Fırat,KPSS’de iptale giden yol,"Ağustos 05, 2022 06:29","Peki bu karar nasıl verildi, Cumhurbaşkanı Erdoğan ne dedi, soruşturmalar nasıl yürütülüyor ve ne aşamada? Madde madde anlatayım: ERDOĞAN ‘İPTAL’ DEDİ - Cumhurbaşkanı Tayyip Erdoğan, Devlet Denetleme Kurulu (DDK) raporunun titizlikle ve hızla tamamlanması talimatı verdi. - Çarşamba akşamı, son durum DDK ve YÖK Başkanları tarafından Cumhurbaşkanı’na anlatıldı, “Tereddüt olmamalı, soru işareti kalmamalı” denildi. Cumhurbaşkanı da bu durumun önemine dikkat çekerek “iptal” kararı verdi. DDK NASIL ÇALIŞIYOR - DDK müfettişlerinden oluşan uzmanlar heyeti gece-gündüz çalışıyor. Müfettişlerin bir kısmı çalışmalarını ÖSYM’nin içinde yürütüyor. - 120 sorunun tamamı tek tek taranıyor. Her sorunun ilk kaynağına ulaşılmaya çalışılıyor. - Sorular oluşturulurken, hocalar bir odaya kapanıyor, bazı denetimlerden geçiliyor, havuza konuluyor. İşte bu aşamalar şimdi tek tek inceleniyor. İlgili isimler müfettişlerce dinleniyor. - Çalıntı mı, sızıntı mı, bu işin herhangi bir yerinde cemaatler ya da terör örgütü var mı? Bu soruların yanıtları soruşturmanın sonunda belli olacak. SORUŞTURMA, FETÖ UZMANI ANKARA MALİ ŞUBE’DE - KPSS soruşturması, FETÖ’nün tüm merkezi sınavlarda soru çaldığı yıllardaki soruşturmaları yürüten bu konuda son derece tecrübeli Ankara Emniyet Müdürlüğü Mali Suçlarla Mücadele Şubesi tarafından yürütülüyor. - Bazı soruların Yediiklim Yayınevi’nin deneme testlerindeki sorularla aynı olduğu iddiasının ardından sözkonusu yayınevinin dershanesi ve yayınevindeki tüm dijital materyallere, soru kitapçıkları, deneme kitapçıkları ve testlere el konuldu. Tüm materyaller şimdi didik didik inceleniyor. - Hem Ankara’da hem de diğer 7 ilde bulunan imtiyaz sahibi farklı aynı isimdeki dershaneye gidenlerin kimlikleri tespit edildi. Tüm bu illerde sınava girenlerin cevap örüntüleri çıkarılacak. Benzer sorularda üstün bir başarı, olağandışı yüksek puan var mı taranacak. - Bilirkişilerden oluşturulacak olan heyetin önüne emniyetin bulguları konulacak. İstatistikçilerden, uzman profesörlerden oluşan bilirkişiler mukayese edecekler. FETÖ TARAMASI YAPILIYOR - Bir yandan da FETÖ taraması yapılıyor. Hem yayınevi hem de ÖSYM çalışanlarının ve birinci derece yakınlarının FETÖ terör örgütüyle bağlantısı olup olmadığı tek tek kriterlere göre taranıyor. SİBER SUÇLAR VE DEEP İNTERNET İDDİASI - Siber suçlar şubesi de devrede. Bir yandan elde edilen materyallerin taramasını yapan siber şube, aynı zamanda sosyal medya taramasını da yürütüyor. - Bu tarama özellikle FETÖ’cü hesaplar üzerinden götürülüyor. FETÖ’cülerin “Bakın 2022’de biz yokken de sorular çalınıyor” propagandasının üzerinde de hassasiyetle duruluyor. - Deep internet olarak bilinen “Karanlık internette sorular satıldı” iddiası da Ankara Emniyeti’nin gündeminde. Sosyal medyada konuyu gündeme getirenler tespit edildi. MASAK DEVREDE - Ankara Emniyeti’nin talebi ile MASAK da devreye girdi. “Yayınevi çalışanlarından herhangi birinin ÖSYM çalışanlarından biriyle arasında para trafiği yaşanmış mı?” sorusunun yanıtına bakılıyor. Bu araştırmaya çalışanların yakın akrabaları da dahil edildi. - Hatta bu incelemeye soruların zümre hocaları ve denetim ekibi eklendi. HANGİ İHTİMALLER ÜZERİNDE DURULUYOR - FETÖ’nün temizlenmesinin ardından soruların bilgisayar üzerinden çalınmasının çok zor olduğu belirtiliyor. - Ancak bir para trafiği karşılığında sızma yaşanma ihtimali göz ardı edilmiyor. Hatta bu para trafiğinde FETÖ’nün devrede olup olmadığı da masada. - Diğer bir ihtimal ise sosyal medya hesaplarındaki mesajlardan da yola çıkarak FETÖ’nün bu durumu bilerek organize ettiği yönünde. Hem “Sadece bizim dönemimizde olmadı” demek için hem de “hükümeti zor durumda bırakmak” amacıyla... SORULAR NASIL HAZIRLANIYOR - Önce yaklaşık 2.5 milyon civarında sorudan havuz oluşturuluyor. - Bu havuzdan zümre temsilcileri 600 soru çekiyor. - Ancak bu işlem kozmik bir bilgisayardan yapılıyor. İnterneti bile olmayan, özel güvenlikli bir bilgisayardan. - Bilgisayarın bulunduğu alana girmek için de retina taraması gibi bir dizi güvenlik önleminden geçmek gerekiyor. SIR CİHAZI DEVREDE - Çekilen sorular TÜBİTAK tarafından geliştirilen sır cihazına atılıyor. - Buradan ise Meteksan’a geçiyor. Zümre heyeti burada sorular basılana kadar kapalı kalıyor. 600’lük havuzdan 120 soru çekiliyor. SİSTEM GÜVENLİ, PEKİ SIZMA NEREDEN - FETÖ’nün paralel yapı olarak devlete sızdığı tarihlerde 600 soruyu 120’ye indirmek için Sır Makinesi’ne atılırken bir bilgisayar kullanılıyordu. FETÖ o bilgisayara sızmıştı. - Özel bir programla 600 soru aynı zamanda FETÖ’cülerin içerdeki bilgisayarına da eşzamanlı gidiyordu. Dışarıya CD ile çıkarılıyordu. - Bu durum çoktan çökertildi. - Bu yüzden şu an için emniyet, kişiler arası ilişki ve para trafiğine ağırlık verdi. Ancak bunda terör örgütünün parmağı olup olmadığı da araştırılıyor. SONUÇ Cumhurbaşkanı Erdoğan’ın talimatı ile “Kimsenin aklında bir soru işareti kalmasın” diye sınav iptal edildi. Ancak talimatın diğer bir boyutu olayın tüm yönleriyle incelenmesi. Şimdi Ankara Emniyeti ve savcılık deyim yerindeyse didik didik inceleme yapıyor. Yapılacak analiz çalışmalarının ardından bilirkişiler tarafından bir rapor düzenlenecek. Şüpheli bir durum tespit edilirse olağandışılık raporu hazırlanacak. Bu rapor sonucunda adli tahkikat devam ederek derinleşecek, muhtemelen de bir operasyona yol açacaktır.",https://www.hurriyet.com.tr/yazarlar/hande-firat/kpssde-iptale-giden-yol-42112959
Hande Fırat,"Gittim, gördüm, dua aldım, dilek ağacına dilekte bulundum...","Ağustos 12, 2022 06:29","‘ÇARPITIYORLAR, ŞU AN SANA SÖYLEDİKLERİM GEÇERLİDİR’ Bakın Hüseyin Dede ne dedi: “Ben bir öyle bir böyle konuşmuyorum. Bir gazete yanımdaki vatandaşın sözlerini benim sözüm gibi kullandı. Sana söylediklerim geçerlidir. Kanallara göre ayrı konuşmuyorum. Benim sözlerimi çarpıtıyorlar.” ‘CUMHURBAŞKANI’MIZIN ZİYARETİ BAZI KESİMLERİ RAHATSIZ ETTİ’ Hüseyin Dede, Cumhurbaşkanı’nın ziyaretinin önemini uzun uzun anlattı ve kimleri rahatsız ettiğini de açık açık söyledi: “Sayın Cumhurbaşkanı’mızın ziyareti bazı kesimleri rahatsız etti. Ben 69 yaşındayım. Hayatımda hiç cumhurbaşkanı ziyaretine tanık olmadım. Bu yüzden Cumhurbaşkanı’mızın ziyareti tarihi bir ziyarettir. Cemevlerinin sorunları var, önemli olan bu sorunların çözülmesi. Cumhurbaşkanı’mızın bizi ziyaret etmesi, cemevlerine de bir meşruiyet kazandırdı. Şov yapmak için gelmedi, kimsenin haberi yoktu. Bunun üzerinden spekülasyon yapanlara sesleniyorum, yapmasınlar... Bazı yayın organları beni hedef gösterdi, devlet bizimle ilk defa böyle ilgileniyor. Bazı gruplar da bunu sabote ediyor. Kutuplaşmayla sabote edenler, toplumu birbirine düşürmek isteyenler başaramazlar, başaramayacaklar. Böyle durumda Türk milleti kenetlenir. Bu oyuna kimse gelmesin.” AVRUPA’NIN BESLEDİĞİ ALİSİZ ALEVİLER “Bizlere başta resimler olmak üzere, saldırı yapanlar Atatürk düşmanı. Avrupa’nın beslediği Alisiz Alevileri savunanlar, dinime küfreden Müslüman olsa. Özellikle cemevlerine yapılan saldırılardan sonra Sünni-Alevi ayrımı olmadan herkes ziyarete geliyor.” RESİM MESELESİ NEDİR Tam da Cumhurbaşkanı’nın oturduğu yer koltuğuna oturdum. Arkada Hazreti Ali’nin resmi duvar üzerine yağlıboya ile uzun zaman önce yapılmış. Sanatla ilgilenen herkes bilir. Duvara yağlıboya yapmanın tekniği farklıdır. Tekniği bilseniz de mutlaka bozulur... O yüzden restorasyonda duvar boyanmış. Cumhurbaşkanı’nın oturduğu koltuğun hemen sağında dev gibi üç tablo bulunuyor. O tabloların arkaya sığma ihtimali yok. O yüzden yan tarafa asılmış. Atatürk Hacı Bektaş-ı Veli Hazreti Hüseyin Gelelim Hazreti Ali’nin tablosuna... Tuval üzerine yağlıboya ile yapılması için sipariş verilmiş. Çerçevelenip asılacak. Erdoğan’ın arkasına yerleştirilenlerde ise Hazreti Muhammed’in soyu ve 12 imamın adı yer alıyor. Hüseyin Dede bu konuda şunları söyledi: “Onların hiçbir talebi olmadı. Bunda ne sorun var? Gelen tabloların boyutları büyüktü, arkaya sığmadı. Nifak sokmak isteyenler resim olmasa başka bir şey bulacaktı. Oyunlara gelmeyeceğiz.” ‘ERDOĞAN’I SERT ZANNETMİŞTİK OYSA ÇOK YUMUŞAK VE NAZİK’ Taleplerini de anlattı Hüseyin Dede... Erdoğan ile sohbetlerini de... “Ben Cumhurbaşkanı’mızı sert ve somurtkan zannediyordum. Aksine çok yumuşak ve nazik biri. Misafir bizde başa oturtulur. Hele Cumhurbaşkanı’mız gelmişse yeri bellidir. Bir dönem muhafazakâr partiler bizden uzak kaldı, diğerleri ise oylarımızı çantada keklik gördü. Erdoğan’ın gelmesi tek başına önemliydi. Önce Mansur Yavaş yollarımızı yaptı, şimdi İçişleri Bakanlığı, Kültür Bakanlığı ve Mamak Belediyesi tüm restorasyonlarımızı yapıyor. Bağışlarla ayakta kalıyoruz. Artık dayanma gücümüz kalmadı. Su, elektrik gibi meseleler halledilmeli. Cumhurbaşkanı da çalışma yapılmasını istedi. Cemevlerinin ibadethane olarak tanınması bu ülkede birlik ve beraberliğe hizmet eder.” ‘İHRACIMIZI İSTEYENLERE...’ Hüseyin Gazi Cemevi yöneticilerinin ihracını isteyen Alevi Vakıfları Federasyonu’na da yanıt verdi Hüseyin Dede.. İhraç isterlerse istesinler. Bugüne kadar ne yapmışlar?” HÜSEYİN DEDE’NİN ERDOĞAN’A ETTİĞİ DUA CUMHURBAŞKANI Erdoğan ziyarette Hüseyin Gazi Türbesi’ni de ziyaret etti. Orada Hüseyin Dede Erdoğan’a dua etti... Hüseyin Dede beni de götürdü türbeye ve aynı duadan bana da etti. Çok etkilendim. DİLEK AĞACI  DİLEK ağacına da gittim. İki kurdele aldım. Biri kızım, biri ailem için. İki dilekte bulundum. Eğer olursa gidip kurban kesip ihtiyacı olanlara dağıtacağım. BİTİRİRKEN...  Cumhurbaşkanı’nın ziyaretinin altında bence kimse bir şey aramasın. Çok önemli bir adımdı. Şimdi cemevlerinin istekleri de yerine gelirse birlik ve beraberlik gerçekten güçlenir. Bu birlik beraberliği istemeyenlere inat adımlar atılmalı. Semaha gitmeye karar verdim. Gittiğimde izlenimlerimi yazacağım.",https://www.hurriyet.com.tr/yazarlar/hande-firat/gittim-gordum-dua-aldim-dilek-agacina-dilekte-bulundum-42117156
Hande Fırat,Soçi gerçekleri ve Batı’nın paniği,"Ağustos 09, 2022 06:29","Tahıl ihtiyacı Kış yaklaşırken doğalgaz ihtiyacı Bu ana sorunlar ortadayken Soçi’de ne oldu sorusunun yanıtlarını vermeye çalışalım: TÜRKİYE YAPTIRIMLARI DELMİYOR İki ülke arasında ticaret ve ekonomi alanında kaleme alınan metin, “niyet mektubu” özelliğinde. Üst düzey yetkililerin verdiği bilgiye göre: “İki ülke arasındaki mutabakatta Türkiye’nin yaptırımları delmesi gibi herhangi bir adım ya da uzlaşma sözkonusu değil.” Tahıl ve doğalgaz ihtiyacı olan Batı ile adeta dünya tarafından tecride alınan Rusya arasındaki tek köprü Türkiye. Türkiye’nin açık pazar olduğu, kapısının da tüm dünyaya açık olduğu unutulmamalı. TAHIL KORİDORU İŞLİYOR Dünyanın ihtiyacı olan buğday ve başka ürünler için de tahıl koridoru Türkiye’nin sayesinde işliyor. BM hem Ukrayna ile hem de Rusya ile anlaşma yaptı. Anlaşmadan ve işleyişten iki taraf da memnun. Hatta Ukrayna Tarım Bakanı, geçtiğimiz günlerde görüştüğü Tarım ve Orman Bakanı Vahit Kirişçi’ye, “Türkiye’nin duruş ve pozisyonuna saygı duyuyoruz” dedi. Gelelim madde madde ayrıntılara: BM-Ukrayna, BM-Rusya arasında yapılan mutabakatlardan Rusya da yararlanacak. Yani Rus tahılı da ihtiyacı olanlara bu koridordan gönderilecek. Bunun için BM Genel Sekreteri tarım ürünlerine yaptırım olmadığını dünya liderlerine bir kez daha hatırlatacak. Ukrayna’nın tarımla ilgili devlet ofisinde 19 milyon ton buğday var. Ukrayna özel sektöründeki rakam ise henüz bilinmiyor. Yani Ukrayna’dan da sevkıyatlar sürecek. İKİ ÜLKE ARASINDAKİ TİCARET Rusya-Türkiye arasında mutabakata varılan en dikkat çekici madde, doğalgaz alımının bir kısmının ruble ile yapılacak olması. Kur baskısını ve Türkiye’nin bu alanda dolar ödemesini azaltacak olması açısından önemli görülüyor. Kış yaklaşırken ABD’nin tüm baskı ve arayışlarına rağmen Avrupa ne yapacak? Putin’in Türk topraklarından geçen Türk Akımı projesinin daha güvenilir olduğunu söylemesi dikkat çekici. Türk Akımı birçok Avrupa devleti için bu kış önem arz edecektir. TERÖRLE MÜCADELE Cumhurbaşkanı Erdoğan, Putin ile yaptığı görüşmede PKK/YPG/PYD terör örgütleri ile mücadelenin önemini ayrıntıları ile anlattı. İki ülke arasında 2019 tarihli mutabakatı da hatırlatarak Tel-Rifat ve Menbiç bölgelerinden terör örgütlerinin temizlenmesini gündeme getirdi. Gazetecilere yaptığı açıklamada ise “Eğer istihbaratımız Suriye istihbaratıyla çalışmayı yürütürken, buna rağmen hâlâ orada terör örgütleri fellik fellik at oynatıyorsa bu konuda bize destek vermeniz gerekir diyoruz” ifadelerini kullandı. Gelelim bu konunun perde arkasındaki bilgilere: Rusya, Ankara ile Şam rejimi arasındaki Adana mutabakatının revize edilmesini masaya getirdi. Ancak, Ankara gelinen noktada bunu gerçekçi bulmuyor. İstihbarat örgütlerinin üzerinde bakanlar arası bir görüşme olur mu? Acaba Rusya ve İran böyle bir ilişkiyi gerçekten ister mi? Kendilerinin olmayacakları ikili görüşmelerden ne kadar haz ederler? Ruslar tabii ki Suriye’de bir operasyon tercih etmiyor. Belli ki Şam rejimi ile Türkiye’nin güvenlik kaygıları doğrultusunda da görüşmeler başlamıştır. “Türkiye’nin talepleri yerine getirilmez, Türkiye müdahalede bulunursa” alternatifinin de görüşüldüğünü söylemek lazım. Bu durumda Rusya’nın Türkiye’ye karşı tavrının değişmeyeceğinin de altını çizelim. TARIMDA PEŞ PEŞE ADIMLAR GELİYOR SOÇİ dönüşü İstanbul’dan Ankara’ya gelirken Tarım Bakanı Vahit Kirişçi ile sohbet imkânımız oldu. Dünyadaki kıtlık, küresel ısınmanın getirdiği ve getireceği sorunlar, gıda enflasyonu konusunda peş peşe yeni adımlar geliyor. Burada sadece birkaçından bahsedeceğim. Türkiye’nin iç tüketimde buğday ile ilgili bir sıkıntısı yok. ÇİFTÇİYE MOBİL UYGULAMA- Türkiye’deki tarım arazilerinin yapısı, iklim koşulları başta olmak üzere, tüm özellikleriyle çıkarılıyor. Herhangi bir üründe eksik ya da fazla ile karşılaşılmaması, sıkıntı çekilmemesi için tarım arazilerinin yapısına uygun ekilecek ürünler belirlenecek. Çiftçiler, cep telefonlarına indirecekleri uygulama ile Türkiye’nin ihtiyaçları doğrultusunda ekebilecekleri bir ürün listesi ile karşılaşacaklar. Yani mobil uygulama ile ürün ekim denetimi yapılacak. Çiftçi mağdur edilmeyecek, gelir koruma poliçesi de devreye alınacak. TARLADAN MARKETE YÜKSEK FİYATA ÇÖZÜM- Tarladan markete giden süreçte girdilerin azaltılması için de çeşitli formüller üzerinde çalışılıyor. Endüstriyel seracılık başlatılacak. Örneğin İstanbul domatesini Antalya’dan almayacak. Böylece nakliye maliyeti azaltılacak. Bunun yerine İstanbul’un çevresindeki alanlarda endüstriyel seracılığa destek verilecek. Kent tarımının yanı sıra, şehirlere göç etmiş çiftçinin köyüne dönmesi, yaşam koşullarının iyileştirilmesi için de çalışmalar başladı. Dönmeyenlerin tarım arazilerinin boş kalmaması için çeşitli yaptırımları da içeren ayrı bir proje daha yolda. SİLAH MESELESİ LATİF Şimşek ve diğer gazetecilerin uğradığı şiddet hiçbir şekilde kabul edilemez. Ancak bu şiddet bir de medya kuruluşlarında yaşanıyorsa ciddi bir sorun var demektir. Medya binalarına silahla girilmemeli. Kanunda ufak bir değişiklikle bu hemen hayata geçirilebilir. Medya binalarına hatta stüdyoya yani yayına silahla girilmesi tam anlamıyla magandalıktır. Yayınlara gelen konukların “koruma” adı altındaki adamları bina dışında beklemelidir. Bu söylediğim, devletin resmi korumaları için geçerli değildir.",https://www.hurriyet.com.tr/yazarlar/hande-firat/soci-gercekleri-ve-batinin-panigi-42115050
Hande Fırat,Üçlü zirve,"Temmuz 19, 2022 06:30","TÜM LİDERLERİN ERDOĞAN’DAN TAHIL BEKLENTİSİ Son dönemde Avrupalı liderler peş peşe Cumhurbaşkanı Erdoğan’ı arıyor. Temel meseleleri ise “tahıl sevkiyatının” bir an önce başlaması için Erdoğan’ın acil çözüm bulması... Edindiğim bilgilere göre en son Fransa Cumhurbaşkanı Emmanuel Macron, Erdoğan ile yaptığı telefon görüşmesinde: “Tahıl krizi hepimiz için büyük önem taşıyor. Dünya büyük bir krizin eşiğinde. Tek ikna edebilecek isim sizsiniz. Çabalarınızı artırın” dedi. Peki Erdoğan’ın planı ne? Teknik heyet görüşmeleri yapıldı ve bir noktaya gelindi. Erdoğan, Putin ile yapacağı ikili görüşmede bu konuya özel olarak değinecek, en kısa zamanda çözülmesini isteyecek. Putin “Tamam” derse İstanbul’da teknik heyetler bir araya gelecek ve anlaşma imzalanacak. Bu anlaşma toplantısına BM Genel Sekreteri de katılmak istiyor. Bu durumda anlaşma ve imza toplantısına Cumhurbaşkanı Erdoğan ve BM Genel Sekreteri de başkanlık ederek, konuşma yapacaklar. RUSYA VE UKRAYNA SAVAŞI SÜRER Mİ Ankara, savaşın daha ne kadar süreceği ile ilgili bir tahminde bulunmuyor. Ancak başından beri izlenen denge politikasına dikkat çekiliyor. Cumhurbaşkanı Erdoğan, Putin’e dünyanın geldiğini noktayı da hatırlatarak, müzakere masasının canlandırılmasını ve Putin ile Zelenski zirvesinin yapılmasını önerecek. RUSYA’DAN TEL RIFAT VE MENBİC BEKLENTİSİ 2019 yılında Fırat’ın doğusu ve batısından YPG/PYD unsurlarının çıkarılması için hem Rusya hem de ABD ile anlaşma yapılmıştı. Ancak iki ülke de sözlerini tam olarak yerine getirmedi. Bu nedenle de Türkiye bölgeye zaman zaman operasyon düzenlemeye devam ediyor. Cumhurbaşkanı Erdoğan, Putin’e 2019 anlaşmasını hatırlatarak; Tel Rıfat ve Menbic’de kalan YPG/PKK/PYD unsurlarının çıkarılmasını isteyecek. Bunu dile getirirken de “hem bölgenin selameti hem de Türkiye Cumhuriyeti’nin güvenliği” için Türkiye açısından hayati önemde olduğu mesajı verilecek. ASTANA SÜRECİNDE YENİ BİR GELİŞME OLUR MU Ankara’nın beklentisi çok dikkat çekici yeni bir gelişme olmayacağı yönünde. Çatışmaların azalmış olması önemli. Mevcut durumun sürdürülebilmesi üzerine odaklanılacak gibi duruyor. İRAN’A NE MESAJ VERİLECEK İkili ilişkiler, enerji konusu ve PKK ile mücadele masada olacak. Ancak en dikkat çekici başlık ise ABD ile İran arasındaki nükleer anlaşma görüşmeleri. ABD ve AB’nin bu konuda istekli oldukları biliniyor. Ancak Suudi Arabistan ve İsrail ise tepkili. Ayrıca İran’ın Suriye ve Irak’taki hareketlerinden de endişe eden ülkeler var. Nükleer anlaşmayı destekleyen Türkiye’nin Cumhurbaşkanı Erdoğan’ın İran Cumhurbaşkanı’na “Diyalog yollarını açık tutun, sıkıntılı başlık ve bölgelerde yapıcı olun” mesajı vermesi bekleniyor. BIDEN-ERDOĞAN GÖRÜŞMESİ NASIL GEÇTİ SON dönemde sağlığı ile gündemde olan ABD Başkanı Biden’ın hem Erdoğan ile yaptığı görüşmenin havasını hem de o görüşmede Biden’ın sağlık durumunu çok merak ediyordum. Önce şunu söyleyeyim; Biden görüşmede dinç, iyi, konulara odaklanmış bir portre çizmiş. Gelelim Erdoğan karşıtı olarak bilinen ya da lanse edilen Biden’ın U dönüşüne... Bakın görüşmede neler söylemiş: Erdoğan ile eskiden beri süren dostluğuna atıfta bulunmuş, hatta Cumhurbaşkanı’nın ameliyatının ardından evinde yaptığı ziyareti hatırlatmış. Tahıl krizi, Karadeniz’in güvenliği ve Ukrayna’ya yönelik Türkiye’nin desteği konusunda Erdoğan’ın kritik önemde olduğunu söylemiş. Her ne kadar kongre desteğine ihtiyaç olduğunu vurgulasa da: “F-16’ların satışı ve modernizasyonu konusunda tam destek vereceğini” dile getirmiş. UÇAKLARIN UÇUŞ ALANI KISITLAMASINA ANKARA ‘EVET’ DEMEZ Gelelim meşhur F-16’lara ve bunlara yönelik kongre şartlarına... Kaynaklarım son durumu şöyle özetledi: ABD bir şart koşmadı, sadece tavsiyede bulundu. Temel istekleri Türkiye-Yunanistan arasındaki gerilimin düşürülmesi. ABD yönetimi de bunun bir şartla olmayacağını biliyor. Zaten Türkiye’de şartlı bir satışa yani “uçaklar şurada kullanılsın” gibi bir dayatmaya “Evet” demez.",https://www.hurriyet.com.tr/yazarlar/hande-firat/uclu-zirve-42103116
Hande Fırat,Algı ile olmuyor - Cumhurbaşkanı bu duruma gülüyor,"Temmuz 22, 2022 06:29","Muhalefet tabii ki ihtiyaçları, gerekenleri söyleyecek. Medya da yapılması gerekenleri gündemde tutacak. Ancak Erdoğan’ı da hafife almayın. Projeleri, atılacak adımları çoktan hazırdı. Hepsini bir takvime uygun olarak hayata geçirdi, geçiriyor. Edindiğim izlenime göre Cumhurbaşkanı Erdoğan, CHP Lideri Kılıçdaroğlu’nun hükümetin her icraatının üstüne atladığını düşünüyor. Bu duruma ise gülüyor. Neyse sonuçta öyle ya da böyle kazanan Türkiye oluyor. ‘HANDE, BEN DE COVID-19 OLDUM’ TELEFONLARI ÜST düzey devlet görevlilerinden tutun, doktorlara, siyasilere son dönemde en çok aldığım mesaj ya da telefon “Hande, ben de COVID-19 oldum” telefonu. Doğal olarak doktorlar hariç, diğer isimlerle aramızda uzun uzun vitaminler ve ne yapılması gerektiği muhabbetleri dönüyor. Yani Ankara’nın da gündemi COVID. Hürriyet gazetesi dün “Toplu taşımaya maske gelsin” manşetiyle çıktı. Doğru manşet, doğru çağrı. Bakın bu çağrı ile ilgili Bilim Kurulu Üyesi Doç. Dr. Afşin Kayıpmaz ne çağrıda bulunuyor: “Baskın hale gelen Omikron’nun BA.4 ve BA.5 varyantları diğerlerinden daha bulaşıcı. Bu alt varyantların, edinilmiş bağışıklıktan da kaçma tehlikesi var. Sağlık kuruluşlarında çalışanların, hastalarla, hasta yakınlarının maske kullanımına devam edilmesi istendi. Sağlık kuruluşları başta olmak üzere toplu taşıma, kapalı alanlardaki toplantılarda, asansörlerde maske kullanımı hastalıktan korunmayı sağlayacaktır. Hatırlatma dozları da yapılarak, bağışıklık sistemi yeni alt varyantlara karşı güçlendirilmelidir.” Hocanın açıklamaları böyle... Ancak hastanelerde, toplu taşımada inatla maske takmayanlar var. Bırakın inadı! Takın şu maskeleri! BEN ÜZGÜNÜM... DOĞRUYA doğru, yanlışa yanlış demekten hiç vazgeçmeyeceğim. Danıştay’ın İstanbul Sözleşmesi’nden çekilmeyi hukuka uygun bulması, kısacası artık “İstanbul Sözleşmesi” nin ortadan kalkmış olmasına çok üzgünüm. Karar 2’ye karşı 3 oyla çıktı. O iki oyun karşı görüş yazılarında öne çıkan maddeler özetle şöyle: Uluslararası anlaşmaların feshedilmesine ilişkin işlemler Cumhurbaşkanı’nın yürütme yetkisinde değildir. TBMM’nin yasama faaliyetindedir. Anayasaya göre Cumhurbaşkanlığı kararnamesi ile düzenlenmesi mümkün değildir. Sözleşmenin amacı kadınları her türlü şiddetten korumak, kadınlara yönelik ayrımcılığı ortadan kaldırmak, temel eşitliği teşvik etmektir. “Toplumsal cinsiyet” kadınlar ve erkekler için toplum tarafından uygun görülen ve sosyal olarak inşa edilen roller, davranışlar olarak tanımlanmıştır. Kadına karşı şiddetin artan bir şekilde devam etmesi “toplumsal cinsiyet eşitliği” konusunda farkındalığın artırılmasını zorunlu kılmaktadır. Şiddeti önleme konusundaki kanun, sözleşmeye de atıfta bulunuyordu. Kadınları korumak için sözleşmenin desteğine ihtiyaç olduğu kabul edilmişti. Yani kanunun atıfta bulunduğu hükümler, anlam ve uygulama kabiliyetini yitirecektir. Cumhurbaşkanlığı kararı konu, sebep ve amaç yönünden de hukuka aykırıdır. Karşı yazıların çok kısa bir özeti bu. Kadın Dernekleri Federasyonu Başkanı Canan Güllü ise tepkili: “Bu karar yargının parlamentoyu feshetmesidir. 2008-2021 yılları arasında yaklaşık 4 bin kadın öldürüldü. 2022 Mayıs ayında 36, haziran ayında ise 31 kadını kaybettik. Mekanizmalar işlemiyor farkında mıyız? Sığınma evine gitmek isteyen kadın sayısı bile arttı. Bu tabloya gerek var mıydı? İstanbul Sözleşmesi’ne imza atıldığında onlarca kez teşekkür ettik. Şimdi kadınları kırmaya gerek var mıydı?” Canan Güllü bu kararın ardından erkeklerin daha da cesaretleneceğini düşünüyor. Umarım haksız çıkar, umarım mekanizmalar işletilir, gereken ek tedbirler varsa alınır. Umarım her ay ortalama 30 kadınımızı cinayetlere kurban vermeyiz. TEŞEKKÜR DE EDEN ELEŞTİREBİLEN DE SİYASETÇİ... ANKARA’da hele de siyaset çevresinde herkes herkesi tanır. Yıllardır tanıdığım Fatma Yavuz da Demokrat Parti Kadın Kolları Genel Başkanı oldu. Kadınların siyasete girmesini her koşulda ve zeminde destekliyorum. Daha önce Hak-İş Konfederasyonu Genel Merkez Kadın Komite Başkanlığı görevinde bulunan Fatma Yavuz, taşeron işçilerin kadroya alınması sürecinin öncüleri arasında da yer almıştı. Fatma Yavuz koltuğa hızlı oturdu. Bakın sohbetimizde ilk açıklamaları neler oldu? “Norveç’te yaşıyormuşuz imajı çiziyorlar. Size kutsal gelen bin yıllık çınarların bazen fiske vuruşuyla yıkıldığını görüyoruz. Bakın Ecevit dönemindeki kriz ve akabinde alınan tarihi hezimet ortada. Doğrusunu söylemek gerekirse, ‘AK Parti ve sayın Erdoğan’ın bu ülkeye hiçbir faydası olmadı’ demek haksızlık olur. Bu nedenle ülkemizin menfaatine tek bir çivi dahi çakmış olan herkese sonsuz teşekkürlerimizi sunuyoruz. Erdoğan’a da sunuyoruz, hükümetin diğer üyelerine de... Yine daha önce çeşitli partilere oy vermiş, o partiler için komşusundan oy istemiş kadınlarımızın da Demokrat Parti çatısı altında birleşmelerini gönülden isterim. Ekonomik krizden en çabuk etkilenenler şüphesiz ki bizleriz.” Muhalefetin böylesine şapka çıkarırım. Hem teşekkür etmeyi bilmek hem de eleştirmek siyasi ahlakı gösterir. Hayırlı olsun. BRAD PITT VE BREEZE! NE esintiymiş, tüm hayranlarını ben dahil hoplattı. Hani bu radikal değişiklik nedeniyle ilk anda hayal kırıklığına da uğramadım değil. Bir Brad Pitt hayranı olarak başrolünde yer aldığı “Bullet Train” adlı filmin tanıtımı için Almanya’nın başkenti Berlin’de yapılan galada kırmızı halıda etekle boy gösterdiğinde şok geçirdim. Dünya basınından öğrendim ki esintidenmiş... Associated Press muhabirinin “Neden etek giydiniz?” sorusuna, “Breeze, breeze” (esinti, esinti) yanıtını vermiş. Sorun yok... Hâlâ gönlümüzün Brad Pitt’ine etek bile yakışıyor.",https://www.hurriyet.com.tr/yazarlar/hande-firat/algi-ile-olmuyor-cumhurbaskani-bu-duruma-guluyor-42104966
Hande Fırat,Teşekkür tartışmasına CHP ne diyor,"Temmuz 26, 2022 06:29","ÖZEL: KYK BORÇ FAİZLERİNİN SİLİNMESİ 2018’DEN BERİ CHP’NİN GÜNDEMİNDE “KYK faizlerinin silinmesini ta 24 Haziran 2018 seçim bildirgemize koyduk, ‘KYK kredisinin geri ödemesinden enflasyon farkını kaldırıp gençleri faiz belasından kurtaracağız’ ifadesiyle. 23 Aralık 2019 tarihinde TBMM Başkanlığı’na kanun teklifini verdik ama görüşülmedi. CHP Genel Başkanı Kemal Kılıçdaroğlu, 22 Mayıs 2021 günü Twitch yayınında ‘KYK borçlarında faizi bir haftada çözeceğim’ dedi. Oysa Cumhurbaşkanı Tayyip Erdoğan 2019 yerel seçimleri öncesinde gençlerle katıldığı bir programda ‘Bu soruya iki türlü cevap verilir. Bay Kemal gibi cevap verirsek, ‘Sildim gitti’ der ama benim Erdoğan gibi cevap vermem gerek’ ifadesini kullanarak, 82 milyonun hakkının olduğu parayı korumak zorunda olduğu mesajını verdi. 16 Haziran 2022 tarihinde basın toplantımda KYK borçlarının faizlerinin silinmesi ve borçların yeniden yapılandırılması çağrısında bulunduk. Ancak AKP’den bu önerimize yanıt alamadık.” ASGARİ ÜCRET VE 3600 EK GÖSTERGE Bu iki başlıkta da Özel’in açıklamalarını madde madde sizlerle paylaşıyorum: Asgari ücrette olağandışı artışı 7 Haziran 2015’te dile getirdik, hatta kampanya yaptık. 900 liradan 1500 liraya çıkarılmasını istedik. Ancak o dönem Erdoğan TÜSİAD’a kızarak, ‘Bu teklife niye susuyorsunuz?’ diyerek tepki gösterdi. Polisler hatta Cumhurbaşkanı’nın koruma kadrosu başta olmak üzere tüm Türkiye 3600 ek göstergenin, Kemal Kılıçdaroğlu’nun sürekli gündemde tutması nedeniyle gerçekleştiğini biliyor. Kılıçdaroğlu, 3600 ek göstergeyi tam 3 bin 600 kez dile getirdi. Taşeronlara kadro meselesini de ilk kez 2015 seçim beyyannamemize koyduk. Uzun süre de kampanya yaptık. Gelelim EYT’ye... Cumhurbaşkanı ‘Çift dikiş istiyorlar’ (yani çift maaş) diyerek, her seferinde kapıyı kapattı. Biz ise ısrarla gündemde tuttuk. İşte o yüzden Kılıçdaroğlu’nun deyimiyle ‘EYT Loading...’ TEŞEKKÜR TARTIŞMASI: ‘KİME TEŞEKKÜR EDİLMELİ’ “Türkiye’nin dört bir yanında polis kardeşlerimiz bizlere teşekkür ediyorlar. 20 yıllık mutlak iktidar karşısında muhalefetten ümidini kesmeyip muhalefetin etkili olmasına yardımcı olan vatandaşa teşekkür etmek gerekir. Vatandaş artık ‘muhalefetteyken bunları yapan, iktidardayken neler yapar’ diyor. ÖZEL: BU, CHP’NİN SADECE FRAGMAN FİLMİ Eskiden çözüm üretmeyen muhalefet diyorlardı, artık diyemezler. CHP daha ne yapsın? Etkili ve yapıcıyız. Çözüm üretmeye de devam edeceğiz. Bu henüz CHP’nin fragman filmi. Yeni projeler geliyor. Muhalefette bunu yapan, iktidarda ne yapar? KILIÇDAROĞLU’NA TUZAK MI KURULUYOR? KİM KURUYOR? Özel: Genel Başkan’ın talimatı net. Bu konuda: 1- Altılı masanın mutabakatı aranacak. 2- Bizim adayımız Cumhurbaşkanı adayı olacak. AKŞENER’İN BİRİNCİ PARTİ PLANI CHP’Yİ RAHATSIZ ETTİ Mİ? Özel: İttifak ortaklarımızın iddiası bizi rahatsız etmez. Siyaset iddia işidir. Ancak kimin birinci olacağına sandıkta vatandaş karar verecek. SONUÇ: Özel’in açıklamalarından ve CHP içinden yaptığım sohbetlere dayanarak şunu söyleyebilirim: Kılıçdaroğlu’nun inatla 6’lı masadan ortak karar vurgusu, içerideki tuzağı bozma amaçlı. Kılıçdaroğlu’nun “kazanacak aday” iddiası ise kimliği, gücü vb gibi tartışmaları bozma amaçlı. ASIL SEN CAHİLİYE DÖNEMİSİN “Erkekler kadından üstündür. Kadının rızık kazanma mükellefi yoktur ama her yerde kadın istismarı var. Daha cazip çünkü. Adam uyuşturucu parası kazansa kadının mesuliyeti yok. Sokaklar kasap dükkânı oldu, et görmekten içimiz dışına çıkıyor artık. Bu kadınların başında kocaları, adamları yok mu?” 2022 yılında söylenen bu sözler Başkent Ankara’da Melike Hatun Camii İmamı Halil Konakçı’ya ait... Eleştirileceğini bilerek söylemiş. Eleştirmiyorum, pes diyorum. Halil Bey, asıl siz cahiliye döneminde kalmışsınız. Halil Bey yollarda gözleriniz neden hep kadınlarda? Halil Bey kimin ne giydiğinden size ne? Ve Halil Bey, ben ve benim gibi kadınlar sizinle eşit olamayız. Aramızda doldurulamaz bir uçurum var ve biz o uçurumun tepesinde, siz altındasınız. Diyanet İşleri Başkanlığı’nı bir soruşturma başlatılıp başlatılmadığı konusunda aradım. Yanıt alamadım. Umarım en kısa sürede o soruşturma başlar.",https://www.hurriyet.com.tr/yazarlar/hande-firat/tesekkur-tartismasina-chp-ne-diyor-42106994
Hande Fırat,Meclis bombalanırken kürsüden inmeyen bakan konuştu: Ölümü göze almıştık,"Temmuz 15, 2022 07:07","ABD’YE TAM 7 İADE TALEBİ GÖNDERİLDİ “FETÖ elebaşı Fetullah Gülen hakkındaki ilk iade talebi 19 Temmuz 2016’da ABD’ye gönderildi. Sonra 6 iade talebi ile toplam 7 talep iletilmiş oldu. Her seviyedeki görüşmede konuyu gündeme getirmemize rağmen iade taleplerimiz bugüne kadar kabul edilmemiştir. Bugüne kadar resmi bir cevap da verilmemiştir. İade dosyaları ABD Adalet Bakanlığı’nda bekletilmekte, iadeye karar verecek olan mahkemelere bile sunulmamaktadır. ABD GÜLEN’İ HİMAYE ETMEKTEDİR ABD makamları ek bilgi taleplerinde bulunmuş olup bu taleplere ilişkin belgeler ile darbe teşebbüsünün Gülen’in talimatıyla gerçekleştirildiğini ortaya koyan pek çok delil ABD makamlarına iletilmiştir. ABD, FETÖ lideri teröristbaşı Fetullah Gülen’i himaye etmekte, korumakta ve kollamaktadır. Bu Türkiye ile ABD arasında hem ikili anlaşmalara hem de dostluk ilişkilerine aykırı bir tutum olarak görülmektedir. 110 ÜLKEYE 1137 İADE TALEBİ YAPILDI 110 ülkeden 1137 FETÖ şüphelisinin iadesi yolunda talepname gönderdik. Bugüne kadar ikisi Romanya’dan Sedat Zavar ve İlker Usta, biri de Cezayir’den Nuh Naci Konyalı olmak üzere 3 iade talebimiz kabul edilerek Türkiye’ye iadeleri gerçekleştirilmiştir. İçişleri Bakanlığı’ndan aldığım bilgilere göre, 28 ülkeden toplam 121 FETÖ mensubunun ülkemize sınır dışı edildiği anlaşılmaktadır. Yani ülkemize getirilmesi sağlanan FETÖ yönetici ve üye sayısı toplam 124’tür. KAMİKAZELER VARSA GEREĞİ YAPILACAKTIR FETÖ, dünyanın gördüğü en sinsi ve en alçak terör örgütlerinden biridir. 15 Temmuz ardından devletin içine, asker, polis ve yargı başta olmak üzere çeşitli kurumlara sızmış olan FETÖ’cüler kamudan temizlendi. FETÖ’nün devlet kademelerinde örgütlü ve organize bir şekilde hareket etme kabiliyetinin, netice alacak faaliyet yapma gücünün kalmadığını ifade edebiliriz. Ancak kripto dediğimiz, kamikaze dediğimiz bazı kişiler devlet içinde varsa bile hukuk devleti içinde bunların gereği de yapılacaktır. FETÖ ile mücadele, devletten tüm FETÖ’cüler kazınana kadar devam edecektir ve bu konuda kararlıyız. KONUŞURKEN BOMBA PATLADI TBMM bombalanırken, TBMM Başkanımız, adı gibi kahraman İsmail Kahraman Genel Kurulu açmış, TBMM bombalanırken milletvekilleri TBMM çatısı altında adeta bombalara meydan okumuştur. Ben hükümet adına kürsüde konuşma yaparken bir bomba atıldı. Meclis Genel Kurulu’nda büyük bir patlama sesi duyuldu ve Genel Kurulu bir toz bulutu kapladı. Kürsüde konuşma yaparken Başkanlık Divanı önünde toplanan bazı milletvekillerinin ‘Sığınağa inelim’ sözlerini duydum. Bu sözleri duyunca ‘Bizim Meclis’i kapatmamamız lazım. Bizim burada durmamız lazım’ diyerek hemen arkaya dönüp Başkanlık Kürsüsü’ne gittim. Başkanımıza, ‘Sayın Başkanım, her yeri bombalıyorlar. Burayı kapatıp aşağıya gidersek bu millet meydana gelmez, bu millet ‘Meclis korktu’ der. Bizim burada yapacağımız şey burada ölmektir’ dedim. Meclis Başkanımız İsmail Kahraman da Meclis çalışmalarına devam edilmesine karar verdi. Ben kürsüde ikinci defa konuşma yaparken bu sefer ikinci bir bomba daha atıldı ve bu bomba daha şiddetli bir patlamaya, gürültüye ve Genel Kurul’da sarsıntıya neden oldu. O gece Meclis’e gelen milletvekilleri darbeye ve darbecilere direnmeye gelmişti, ölümü göze alarak gelmişlerdi. Meclis’e atılan ikinci bomba eğer hainler isabet ettirebilseydi tam Genel Kurul’un üstüne düşecekti ve oradaki milletvekilleri bugün belki hayatta olmayacaktı. Meclis’i yok etmek için o bombaları atmışlardı. Meclis’teki milletvekillerini imha etmek için o bombaları haince milletin kalbine atmışlardı. Kurtuluş Savaşı yılarında bile bombalanmayan Meclis, FETÖ’cü hainler tarafından bombalandı. Meclis’te verilen mücadele sokakta verilen mücadele kadar değerlidir. Dikmen’deki Hâkimevi’ni de unutmayalım... O gece Dikmen’deki Hâkimevi’nde Adalet Bakanlığı Müsteşarımız Kenan İpek başkanlığındaki bir heyet silahlarını alarak gelmişlerdi oraya, ölümü göze alarak orada çalışmalarını yürüttüler ve o gece yargı içindeki FETÖ’cülere yönelik ilk adımlar atılmıştı... OĞLUMA ‘AİLEM SANA EMANET’ DİYEMEDİM... Ben o gece ölümü göze alarak yola çıkmıştım. Hayatım film şeridi gibi gözümün önünden geçti. Eşim o gün memlekette bulunuyordu, eşimi arayıp konuştum ama helallik bile isteyemedim. Büyük oğlum yanımda idi, ona ‘Bana bir şey olursa annen ve kardeşlerin sana emanettir’ demek istedim ama üzülmesin diye onu da diyemedim. ‘VURUN, KİMSE SAĞ ÇIKMAYACAK’ TALİMATI Meclis’te bir ara darbeci hainlerin Meclis bahçesine girdikleri ve bizleri almaya geldikleri haberi gelmişti. Korumalara talimat verdim. Onlardan kim gelirse hepsini vuracaksınız, hiçbiri buradan sağ çıkmayacak dedim. Ben sonuna kadar o hainlerle mücadele etmeye karar verdim ve bizi bir şekilde teslim almaya gelselerdi onlara teslim olmamaya karar verdim.” BİTİRİRKEN... Dinlerken bazı bölümlerde yine gözlerim doldu... Anladım ki aslında hepimiz ölümü göze alarak yola çıkmışız o gece... Ve çoğumuz kimseyi üzmemek ya da korkutmamak için “Çocuğum ya da çocuklarımız sana emanet” diyememişiz... 29 BİN 455 KİŞİ HENÜZ YAKALANAMADI Darbenin ardından açılan davalarda bugüne kadar 117 bin kişi hakkında mahkûmiyet kararı verilmiştir. Yargının verdiği kararlar neticesinde şu anda cezaevlerinde 19 bin 300 FETÖ mensubu bulunmaktadır. Haklarında yakalama kararı olduğu halde 29 bin 455 kişi henüz yakalanamamış, bunların yakalanmasına yönelik çalışmalar da devam etmektedir. Darbe teşebbüsü nedeniyle darbeye fiilen katılanlara açılan 289 darbe davası bulunmakta olup; bu davaların tamamı için ilk derece mahkemelerinde kararlar verilmiş, İstinaf aşamaları bitmiş ve Yargıtay’da temyiz aşaması devam etmektedir. Yargıtay’daki temyiz edilen davalarının büyük çoğunluğunun da karara bağlandığını ifade etmek isterim. O GECE ‘DARBENİN SEYRİNİ DEĞİŞTİREN  OLAY O TELEFON BAĞLANTISIDIR’ 15 Temmuz hain darbe teşebbüsü sırasında ve sonrasında yaşanan olaylara baktığımız zaman darbenin seyrini değiştiren en önemli olay, Sayın Cumhurbaşkanımız Recep Tayyip Erdoğan’ın sizin cep telefonunuzdan yayına bağlanarak CNN-Türk ekranlarında yaptığı açıklamalardır. Tarihe geçen sözleri darbenin seyrini değiştirmiştir. Milletimiz meydanlara çıkarak darbeye ve darbecilere ‘Dur’ demiştir. Bu milletin bir özelliği var; eğer kendi önünden ölümüne koşan bir lider görürse onun peşinden ölümüne koşar. 100 yıl önce Kurtuluş Savaşı’nda Gazi Mustafa Kemal Atatürk’ün çağrısına uyarak düşmana karşı ülkemizi savunmak ve kurtarmak için nasıl ‘O’nun arkasında milletimiz yekvücut oldu ise, yaklaşık 100 yıl sonra da Cumhurbaşkanımız Sayın Recep Tayyip Erdoğan’ın arkasında tek vücut olan aziz milletimiz tanklara ve savaş uçaklarına meydan okudu; vatanına, milletine, demokrasisine, milli iradesine ve seçilmiş iktidarına sahip çıkarak ülkemizin yeniden işgal girişimine fırsat vermemiştir. NOBEL BARIŞ ÖDÜLÜ ALIRLARDI Sayın Cumhurbaşkanımız ve Türk milleti o gece bir demokrasi mücadelesi vermiştir. Eğer bu mücadeleyi Türk Milleti değil başka bir millet vermiş olsaydı, Cumhurbaşkanımız Sayın Recep Tayyip Erdoğan değil başka bir ülkenin lideri vermiş olsaydı o millete ve o lidere verilmedik Nobel Barış Ödülü olmak üzere bilumum barış ve demokrasi ödülleri bırakılmazdı. Hande FIRAT/ANALİZ FETÖ DAĞILIYOR MU? YENİ BİR YAPILANMAYA MI GİDİYOR? SON dönemde sosyal medyada FETÖ elebaşısı Fethullah Gülen’in sağlığı ve örgütün bundan sonraki yapılanmasına ilişkin birçok spekülasyon dönüyor. Spekülasyonları bir tarafa bırakarak, gerçekte neler olduğunu, olası bazı durumlarda örgütün nasıl bir yol haritasına hazırlık yaptığını üst düzey kaynaklarımla konuştum. Edindiğim önemli bilgileri sizlerle paylaşacağım. Ancak  önce dünyanın sözde en büyük “demokrasi savunucusu” Amerika Birleşik Devletleri’nin hepimizin bildiği ancak bizzat bir Amerikalı yönetici tarafından dile getirdiği gerçeği hatırlatacağım. DARBE PLANLAMA İTİRAFI Eski Beyaz Saray Ulusal Güvenlik Danışmanı John Bolton, CNN televizyonunda bir programda kendisini, “başka ülkelerde darbe planlamalarına yardımcı olmuş biri” olarak tanımladı. 15 Temmuz 2016’da Bolton, Beyaz Saray’da değildi. Ancak Bolton’ın bu sözleri; ABD yönetiminde üstelik Beyaz Saray’da her zaman başka ülkelerde darbe planlayan görevliler olduğunun kanıtıdır. Lütfen aşağıda güvenlik kaynaklarıyla yaptığım görüşmelerden ortaya çıkan analizi bu sözleri aklınızda tutarak okuyun... 81 YAŞINDA...� FETÖ elebaşısı Fethullah Gülen 81 yaşında ve şeker hastası. Sağlığıyla ilgili spekülasyonlar var. ABD’de olduğu biliniyor. Ancak şimdiden ondan sonrasının tartışılmaya başlandığı malum. Peki ne planlıyorlar? İşte üst düzey kaynaklarıma göre yanıtları: KONSEY GÜNDEMDE Silahlı kült örgütler, liderleri ölünce ya da örgütü yönetemez hale gelince; kavgayı, bölünmeyi önlemek için üst düzey isimlerinden konsey oluştururlar. Aynı yöntemi Öcalan yakalandıktan sonra PKK uyguladı. Konseyin temel amacı dağılmayı önlemek ve tabanı bir arada tutmaktır. Kısacası konsey, liderin yerine geçmeye çalışacaktır. Başarılı olup olamayacaklarını zaman gösterecektir. KASALARINDA ALTIN VAR Örgüt hain darbe girişiminden önce malvarlığını yurtdışına kaçırdı. Altın ve paralar ABD, Avrupa, Afrika ve Asya’da gizli kasalarda, gizli evlerde tutuluyor. Artık Türkiye’de güçlü değiller. Ancak bu paraları, altınları yurtdışında yer edinmek, o ülkelerde taraftar edinmek, özellikle de siyasiler için kullanıyorlar. En çok ABD’de para harcıyorlar. Demokratlara yatırım yapıyorlar. Lobi faaliyetlerinin yanı sıra gazetelerde Türkiye ve Cumhurbaşkanı Erdoğan aleyhine haber yaptırmak için kullanıyorlar. Örgütün temel hedeflerinden biri ABD yönetimine sızmak. Enes Kanter’in kongre üyesi olması hedefleniyor. TÜRKİYE’NİN İADE TALEPLERİ� Müttefiklik ruhu, ikili anlaşmalara rağmen neden Türkiye’nin iade talepleri yanıtsız kalıyor temel soru... Kaynaklarım bunu şöyle maddeliyor: 1) Mesele Türkiye’yi sıkıştırmak, koz olarak tutuyorlar. 2) İkili ilişkilerde pazarlık konusu olarak kullanıyorlar 3)  Başka ülkede suç işleyen gittiği ülkede suç işlemediyse bir yasal boşluk oluşuyor. 4) Kısacası herkesin teröristi kendine kuralı işliyor. ÖRGÜTÜN SON DURUMU Örgüt Türkiye’de hareket kabiliyetini yitirdi. Ancak Türkiye iki hassasiyetini sürdürüyor. 1) Kamu personeli alımı: Güvenlik bürokrasisi personel seçerken bir anlamda kişinin 7 sülalesini araştırıyor, risk alınmıyor. 2)Kamuda gizli örgüt mensuplarının ayıklanması: Sayıları az da olsa çalışmalar sürüyor. Operasyonlar uzun araştırmaların neticesinde yapılıyor. Dedikodu değil, doğrudan somut delil olup olmadığına bakılıyor.",https://www.hurriyet.com.tr/yazarlar/hande-firat/meclis-bombalanirken-kursuden-inmeyen-bakan-konustu-olumu-goze-almistik-42101093
Hande Fırat,Ah bu Amerika,"Temmuz 29, 2022 06:29","F-35’lerle S-400 arasında teknik sorun oluşur diyorsunuz, teknik heyet gönderin, inceleyelim, müttefikiniz olarak gerekeni yapmaya hazırız. Türkiye, hava savunma sistemini güçlendirmek adına Patriot satın almaya hazır, gelin konuşalım. Sonuç ne mi dersiniz?  Hiç... Amerikalılar yanıt vermiyor, gelmiyor, konuşmuyor. Aslında bir anlamda kaçıyorlar. İsmail Demir’in anlatımıyla amaç: “Üzüm yemek değil, bağcıyı dövmek.” Demir bir de örnek anlattı: “Trump’ın ABD başkanlığı döneminde Ulusal Güvenlik Danışmanı John Bolton ile Japonya G-20 Zirvesi’nde karşılaştık. Kendisine ‘Ben mühendisim, uçak mühendisiyim. Siz bize F-35’lerle S-400’ler arasındaki iddia ettiğiniz sorunu teknik olarak açıklamaya mecbursunuz’ dedim. Bolton, “Evet gerçekten, biz size açıklama yapmalıyız’ yanıtını verdi ve gitti.” Sevgili okurlarım işte gidiş o gidiş... Bir daha da bu konuya gelinmedi. Umarım F-16 alımı ve modernizasyonunda da Türkiye’ye bir oyun oynayıp “Modernizasyona tamam, satışa hayır” demezler. Türkiye o modernizasyonu kendi de yapar. METAFUATAVNİ ÇOK değil, 7-8 yıl önce FETÖ, fuatavni adlı bir Twitter hesabından devletin gizli bilgilerini ifşa ediyor, polisin yapacağı operasyonları saati saatine bildiriyor, devlet büyüklerinin mahrem bilgilerini sızdırıyor, bu gibi doğru bilgilerin arasına manipülatif ve kara propaganda içerikli bilgiler de serpiştirip insanları yanlış yönlendiriyordu. Şimdi nereden çıktı bu diyeceksiniz. Hem Fuat Avni ile ilgili bir haberden hem de son birkaç haftadır sosyal medyada yaşananlardan. Tabii biraz da sordum soruşturdum. Geldiğim noktayı madde madde yazayım: Art arda ismi cismi belirsiz sosyal medya hesapları açılıyor. Medya ve siyasetin önde gelen isimleri, abuk subuk iddialarla ve kişilerle ilişkilendiriliyor. Siyasi kutuplaşmanın yarattığı coğrafyalarda kendi doğrularıyla yaşayan ve birbirlerine yabancılaşan kitlelerce ne yazık ki iddialar meşrulaştırılıp merkezdeki makul kitlenin gündemine sokuluyor. Ayıkla pirincin taşını.. İsim vermek istemiyorum. Son birkaç haftada sosyal medya gündemini işgal eden iddiaları yayan hesapların FETÖ tarafından yaratıldığına kuşku yok. Onca yıl sonra bile FETÖ’nün sosyal medya hesapları üzerinden kutuplaşmış toplumu manipüle etme gücü bulması çok tehlikeli. Gerçek bilgiye yönelik talebin azalması tüm dünyanın sorunu. Elon Musk’ın Twitter’a önce 44 milyar dolar verip sonra sahte hesapların çokluğu nedeniyle almaktan vazgeçmesi bunun en büyük delili. Bu konularda kalem oynatmış, literatür okumuş ve en önemlisi FETÖ’nün hedefi olmuş biri olarak diyorum ki: “Öğrenilmiş çaresizlik yaşanılmasın, bir an önce yalan ve hakaret içerikler için caydırıcı aynı zamanda hukuka uygun bir düzenleme getirilmeli.” AK PARTİ’DE İSTANBUL İÇİN YÜZ YÜZE 100 GÜN VE KAYIP 1000 GÜN BİR süredir AK Parti İstanbul’da bir anlamda teyakkuzda. 2023 seçimlerine doğru harekete geçen İstanbul İl Başkanlığı kapı kapı gezerek, 7’den 70’e İstanbulluyu dinliyor. Peki İstanbullu ne diyor? AK Parti İstanbul İl Başkanı Osman Nuri Kabaktepe anlattı: İSTANBULLUNUN İLK GÜNDEMİ EKONOMİ “İstanbul’un da temel gündem maddesi; ekonomi, enflasyon, istihdam. Rusya-Ukrayna bağlamında oluşan güvenlik ve gıda krizi, Türkiye’nin dış politikada oynadığı rol, mülteci sorunu da konuşuluyor. Gençlerin ise 3 ana gündemi var: 1- Geleceğe dair ümitlerinin sizde karşılandığını görmek istiyorlar. 2- İstihdamla ilgili beklentileri var. 3- Türkiye’nin ülke olarak bir yere gelmesini ümit ediyorlar. İstanbul’da Kürt seçmenin nüfusu da fazla. Özel çalışma gruplarımız var, taleplerini dinliyoruz. AK PARTİ NE YANIT VERİYOR Bu bir küresel krizdir diyoruz. Türkiye’nin içinden geçtiği süreçte ekonominin hem küresel hem bölgesel hem de kendi dinamiklerimizden oluşan tarafları var. Süreci toparlamak için atılan adımları, Türkiye’nin uluslararası piyasalardaki pastadan daha büyük pay almasına aynı zamanda da içerdeki refah seviyesinin yükseltilmesine dair çabalarımızı paylaşıyoruz. Vatandaşlarımız çözüm için Cumhurbaşkanımızın ve AK Parti’nin nasıl çabaladığını çok net olarak görüyor. Çözümü başka yerde aramıyorlar. İçine girmiş olduğumuz krizden de Türkiye’yi çıkaracak olan Recep Tayyip Erdoğan’dır. Mülteci sorunu ile ilgili yerleşim tedbirleri alınıyor, birtakım sınırlamalar getiriliyor. Bazı iller, ilçeler, mahalleler, siteler belli oranlarda yabancıların yerleşimlerine kapatılıyor. Bu yıl sonuna kadar 1 milyona yakın geri dönüşün olacağı tahmin ediliyor.” ‘CHP’Lİ İLÇELERE DE ÇIKARMA VE KAYIP 1000 GÜN TOPLANTISI’ Yüz yüze görüşmeler AK Partili belediye başkanları ve vekillerin de katılımıyla CHP’li Küçükçekmece’den başlamak üzere, tüm CHP’li belediyelerin ilçelerinde de yapılacak. Gelecek hafta “İstanbul’un Kayıp 1000 Günü”nü yani üç yılda neler kaybettiğini anlatacağız.”",https://www.hurriyet.com.tr/yazarlar/hande-firat/ah-bu-amerika-42108950
Hande Fırat,"Salgında artış var, dikkat","Temmuz 05, 2022 06:29","‘BEN ÇOK İYİYİM’ KISMI BİR GÜN SÜRDÜ Pozitif olduğumu öğrendiğimin ertesi günü şen şakrak bir yazı kaleme almıştım. Yazmaz olaydım... Ertesi gün görünmez, kocaman bir balta vücudumu âdeta küçük parçalara ayırdı. Kemiklerin acısı katlanılmaz haldeydi. Gece ise evin içinde konuşan insanların sesine uyandım. Evde konuşan insan yoktu. Yüksek ateş halüsinasyona neden olmuştu. Bu durum iki gün sürdü. Şimdi negatife döndüm. Ancak işin kötü yanı kalça protez ameliyatından çıkan ve kronik hastalığı olan anneme de ne yazık ki COVID’i bulaştırmışım... Yaşlılar, kronik hastalar, hele de bir yeni ameliyat atlatmış olanlar için ne kadar zor bir süreç olduğunu birebir yaşıyorum. Bir süredir Ankara Şehir Hastanesi’ndeyim. Bazı çevreler eleştirse de Ankara için bu hastanenin ne kadar büyük bir şans olduğunu görüyorum. Şimdi gelelim COVID’de son duruma.. Ankara Şehir Hastanesi Genel Hastane Başhekimi Doç. Dr. İhsan Ateş ile yaptığım sohbeti sizlerle paylaşacağım. Uyarıları lütfen dikkate alın. Başhekim Ateş’in tespitlerini, açıklamalarını madde madde sizlere aktarıyorum: VAKA ORANI TÜM DÜNYADA ARTMAYA BAŞLADI “Vaka oranı tüm dünyada artmaya başladı. Pandeminin ilk dönemlerinden daha fazla oranda kişinin COVID–19 enfeksiyonunu belirtisiz geçirdiğini düşünüyoruz. Çünkü ülkemizde ve dünyada çok ciddi oranda COVID–19 enfeksiyonu geçiren ve aşı olan insan mevcut. COVID–19 geçirdiğinizde ya da aşı olduğunuzda bu hastalığı belirtisiz geçirme oranı artar. Son dönemde gördüğümüz vakalarda, eğer son aşılama süresinden enfekte olduğu döneme kadar uzun bir süre geçmişse, 2–3 gün süren yüksek ateş, yaygın eklem ağrısı ve 2–3 günlük işgücü kaybı meydana geliyor. (İşte bu benim) Aşı tarihinden enfekte olduğu döneme kısa süre geçmiş ise hafif semptomlarla atlatılabiliyor. YOĞUN BAKIMLARDA VE HASTANEYE YATIŞLARDA ARTIŞ BEKLENİYOR Aşının koruyuculuğunun devam etmesi için aşının tipine bağlı olarak belirli dönemlerde hatırlatma dozu yapmak gerekiyor. Şu anda hastanelerimizde yoğun bakımlarda COVID–19 enfeksiyonuna bağlı olarak yatan hasta sayısı, pandemi başlangıcından bugüne kadar olan süreçteki en düşük düzeyde. Son 2–3 haftadır tüm dünyada artışa geçen ve ülkemizde de artış göstermeye başlayan vakalara bağlı olarak çok düşük oranda da olsa hastane yatışları ve yoğun bakıma gidişlerde artış olacak. Ama bu oran pandeminin ilk dönemlerinde olduğu gibi ciddi bir artışla sonuçlanmayacak. SONBAHAR VE KIŞ AYLARINDA HATIRLATMA DOZLARI YOLDA Pandemi bitmedi, halen devam ediyor. Üstelik pandemide süreç mevsimden bağımsız bir şekilde devam ediyor. Pandemi ortadan kalkana kadar, kişinin eşlik eden hastalıkları, yaşı, COVID–19 enfeksiyonunu geçirip geçirmediği ve yapılan aşıları göz önünde bulundurularak hatırlatma dozları yapılmalı. BELİRTİLERDE DEĞİŞİKLİK VAR MI Belirtilerde belirgin bir değişiklik yok. Halsizlik, kırgınlık, ateş yüksekliği ve kas iskelet sistem ağrıları temel belirtiler olarak devam ediyor. Kişilerin, gerek hastalığı daha önce geçirmiş olmasına gerekse aşılanmaya bağlı olarak bağışıklık sistemi bu virüsü tanımış. Dolayısıyla virüsle ilk karşılaşanlardan farklı olarak hastalığı hafif semptomlarla, akciğer etkilenmeden geçirmek daha büyük olası. ÇOCUKLARI NASIL ETKİLİYOR Çocuklarda eski varyantlarda olduğu gibi son varyantlarda da erişkinlere kıyasla etkilenim daha düşük oranda. Ama bildiğimiz gibi çocuklarda virüsle karşılaştıktan kısa süre sonra, çok nadir de olsa karşılaştığımız ve MIS–C dediğimiz bir COVID–19 komplikasyonu var. Bu nedenle çocukları mümkün mertebe bulaştan korumak iyi olacak. YENİDEN KAPANIR MIYIZ Vaka sayılarındaki artışın yeniden kapanmalara neden olacağını düşünmüyorum. Pandemi ve hızlı bulaş devam ettiği için riskli gruptaki vatandaşlarımızı korumak adına daha temkinli olunabilir. Bundan dolayı tam kapanma olmasa da virüsün kolay bulaşacağı kalabalık ortamlar için yeniden tedbirler alınabilir. NE YAPMALIYIZ Maske her yerde zorunlu olmayabilir. Fakat enfeksiyon bulaşının hızlı ve kolay olabileceği riskli yerler için tekrar gündeme getirilebilir. Önerim net... Enfeksiyon tekrar hızla yayılıyor. Büyük oranda hafif semptomlarla ve hastaneye yansımadan geçiyor. Fakat COVID–19 enfeksiyonu hafif geçse de daha sonrasında farkında olmadığımız bazı komplikasyonlara neden olabiliyor. Ayrıca ciddi hastalıkları olan, ileri yaş ve bağışıklık sistemi zayıf vatandaşlarımız için halen hastane yatışına ve ölüme neden olabilir. Mümkün mertebe maske, mesafe ve hijyene dikkat edelim. Aşılarımızın hatırlatma dozlarını yapalım. TEŞEKKÜRLER Başta Ankara Şehir Hastanesi Genel Hastane Başhekimi Doç. Dr. İhsan Ateş olmak üzere gece gündüz çalışan güler yüzlü ekibine teşekkür ederim. Hastaneye gelen ziyaretçilere ise bir tavsiyem var. Lütfen maske takın.",https://www.hurriyet.com.tr/yazarlar/hande-firat/salginda-artis-var-dikkat-42095843
Hande Fırat,Müttefiklik sınavı,"Haziran 28, 2022 10:04","Türkiye’nin aslında beklentisi ve talebi çok basit, çok haklı ve çok hukuki. Türkiye “Müttefik isek bana karşı olan terör örgütlerini desteklemeyin, hamilik yapmayın, silahlandırmayın” diyor. Bu sözler sadece İsveç ve Finlandiya’ya değil. Başta ABD olmak üzere topraklarında FETÖ/YPG/PKK’lılara hamilik eden, onları silahlandıran her ülkeye... İşte bu kritik zirve öncesi İletişim Başkanı Fahrettin Altun yola çıkmadan hem Türkiye’nin bulunduğu noktayı hem taleplerini hem de kararlılığını anlattı. Açıklamalarını madde madde sizlere aktarıyorum: ‘BU ÜLKELERE TÜRKİYE İLE MÜTTEFİKLİK GURURUNU YAŞATMAYIZ’ “Türkiye, içinde bulunduğu ittifaklara ve ikili ilişkilere değer ve güç katan bir ülkedir. Kendi güvenlik ve savunma gerekliliklerimizi yerine getirirken, bölgesel ve küresel meselelerde de masada ve sahada çıkarlarımıza ve müttefiklik ruhuna uygun şekilde hareket ettik, ediyoruz. Müttefiklik ilişkisi içerisinde olduğumuz komşularımız ve diğer ülkelerden de elbette samimi bir dayanışma bekliyoruz. Terör örgütleri ile bazı ülkelerin ilişkilerini belge, bilgi ve raporlarla net bir şekilde gözler önüne serdik. Bu gerçek ortadayken bu ülkelere Türkiye ile müttefiklik gururunu yaşatamayız. ‘TERÖRİSTLERİN İADE VE SINIR DIŞI EDİLMELERİNİ BEKLİYORUZ’ NATO şemsiyesi altında olası bir savaş halinde İsveç ve Finlandiya’nın toprağını korumakla yükümlü olacaksak, bu ülkelerden de bizim mücadele ettiğimiz terör örgütlerine karşı kararlı bir duruş beklemek en doğal hakkımız. Açık ve net bir şekilde ifade ediyoruz; NATO’ya katılmak isteyen ülkelerin bizim terör örgütü kabul ettiğimiz örgütlere karşı bir tavır, terörle ortak bir mücadele sergilemeleri gerekiyor. Terör örgütlerinin İsveç ve Finlandiya’daki faaliyetlerinden uzun süredir rahatsızlığımızı dile getiriyoruz. Ancak bu ülkeler, terör örgütüyle olan ilişkilerini sürdürmeye devam etti. Türkiye, hem kendi milli güvenliği hem de NATO’nun kolektif güvenliği prensipleri çerçevesinde PKK/YPG’ye karşı bu ülkelerden net bir tavır sergilemelerini bekliyor. Bu ülkelerin terör örgütleriyle aralarına kesin bir çizgi çekmelerini, hangi ad altında olursa olsun terör örgütüyle bağlantıları açık olan isimleri iade ve sınır dışı etmelerini bekliyor. ‘MÜTTEFİKLER TERÖR ÖRGÜTLERİNİN PROPAGANDA VE FİNANSMANINI ENGELLEMELİ’ Müttefik ülke başkentlerinde terör örgütlerinin propaganda ve finansman faaliyetlerinin de engellenmesi gerekiyor. NATO içindeki ya da ittifaka yeni dahil olmak isteyen ülkelerin birbirlerine karşı yaptırımlar uygulaması da müttefiklik ruhuna uygun değildir. İttifak’ın geleceği için üye ülkeler ve aday ülkelerin birbirlerine yönelik yaptırımları, silah ve savunma sanayine yönelik ambargolar, fiili kısıtlamalar bir an önce sonlandırılmalıdır. TALEPLER KARŞILANMAZSA POZİSYON KORUNACAK MESAJI Türkiye olarak bu konuda net bir duruşumuz var ve buna devam edeceğiz. Terör örgütlerine karşı somut adımlar ve tavır değişikliği, silah ambargosu ve savunma sanayine yönelik kısıtlamaların kaldırılması, terör örgütü mensuplarının iade ve sınır dışı edilmeleri konusunda adım atılmadığı sürece Türkiye olarak yeni üyelikler konusundaki pozisyonumuzu koruyacağız.” SONSÖZ Cumhurbaşkanlığı İletişim Başkanı Altun, sorularıma açık açık yanıt verdi. Müttefiklik sınavında başta ABD olmak üzere teröre destek veren, buna karşı Türkiye’ye ambargo uygulayan her ülke sınıfta kalmıştı. Şimdi müttefiklik tanımı doğrultusunda hareket etmeleri için bir şansları daha var. Top onların sahasında. Bir kere daha Türkiye yerine terör örgütlerini tercih ederlerse sınavda ikinci kez çakmış olacaklar ve “müttefiklik” içi boş bir söyleme, yalana dönecek. ROBOTLAR DÜNYASINA DOĞRU ÖNCE annemin rahatsızlığı için mesaj atan, arayan, soran herkese teşekkür ederim. Ancak bu hastalık sayesinde yaşlandıkça hepimize lazım olacak bazı bilgiler edindim. Bunları sizlerle de paylaşmak isterim, çünkü ruh zamana meydan okusa da ne yazık ki beden okuyamıyor... Doğuştan gelen bazı yapısal bozuklukların yanı sıra yaşlandıkça kemik erimesi sonuncunda kalça kırıkları yaşanabiliyor. Artık bazı hastanelerimiz spesifik alanlarda ileri derecede uzmanlaşmış durumda. Ankara Çankaya Hastanesi’nden doktor Asım Kayaalp’ten öğrendiklerimi sizlerle de paylaşmak isterim. Asım Hoca nedenleri önce şöyle sıraladı: “Kalça eklemi de diğer eklemlerimiz gibi ileri derecede aşınıp ağrılı hale gelebilir. Yapısal bozuklukların yanı sıra, zamanla da ortaya çıkıp eklemi aşındırır. Kıkırdak doku aşınırsa ağrı ve hareket güçlüğü ortaya çıkar. Hastalığın erken dönemlerinde ilaçlar, enjeksiyonlar ve fizyoterapi gibi yöntemler kullanılabilir. Zaman içinde kıkırdak doku tamamen tükendiğinde protez ameliyatı tek çaredir. Kemik erimesi sonucu kalça kemiği kırıkları da sık görülür ve protez ameliyatı gerekebilir. ROBOTİK CERRAHİ: MERHABA ROBOT Annem ameliyata girip robotu görünce “Merhaba robot, ben Hülya” demiş. Doktorlar başlamış gülmeye. Robot tabii ki yanıt vermemiş. Ama sanırım yanıt verecekleri günler de yakındır. Gelelim robota ve insan hayatına getirdiği kolaylıklara. Asım Hoca’nın açıklamalarından devam edelim: “Kalça protezlerinde de artık robotik teknoloji kullanılmaktadır. Daha az ağrı, daha hızlı iyileşme, daha az aksama, tam olarak eşitlenen bacak boyu ve daha uzun yürüyüş mesafesi sağlanabilmektedir. Kalça protezi ameliyatlarının en önemli risklerinden olan protezin yerinden çıkma durumu ise neredeyse tamamen ortadan kalkmaktadır. Robotik protez cerrahisi sonrası iyileşme tamamlandığında çoğu hasta ameliyat olduğunu bile unutarak, günlük yaşamlarına devam edebilmektedirler. Hastanın üç boyutlu kemik yapısı oluşturulur ve en uygun protez boyutları bu modele yerleştirilir. Plan robota yüklenir. Ameliyatı cerrah yapar fakat robot kolu öyle bir yol gösterir ki protez parçaları sadece 1 milimetre ve 1 derece hata payını geçmeyecek şekilde planın uygulanmasını sağlar. Dünya robot teknolojisine geçti. Ülkemizde bir eğitim merkezi oluşturuldu. İstanbul’da ortopedistler bu merkezde eğitiliyorlar. Bizler de yüzlerce hastada mükemmel sonuçlar elde ettik. Tek engel maliyetin yüksek olması. Teknoloji yaygınlaştıkça maliyetin azalacağını ve tüm hastaların bu yönteme kavuşacağını ümit ediyoruz. Sanırım robotlar ve cerrahlar her zaman birlikte çalışacaklar.”",https://www.hurriyet.com.tr/yazarlar/hande-firat/muttefiklik-sinavi-42091767
Hande Fırat,"Kaçtım, kaçtım, sonunda ben de yakalandım","Haziran 29, 2022 06:29","Hayallerimle yatak odamda baş başa kaldım. Tabii bir de Genel Yayın Yönetmenim Ahmet Hakan’ın beni çalıştırmaya devam etme azmiyle. ÜÇ YIL NASIL KAÇTIM Tam beş aşım var. İki Sinovac, üç BioNTech... Haftada üç gün sporun yanı sıra; bağışıklık sistemimi de güçlü tutmak için doktorum Buğra Buyrukçu üç yıldır yüksek doz C vitamini, çinko ve bağışıklık sistemi takviyelerini damar yolundan uyguluyordu. Hücrelerimi genç tutmak için bazı tedaviler, NAD ve kolin destekleri alıyordum. Üç yıldır grip ya da nezle bile olmadım. Ayrıca maske, hijyen ve mesafe kurallarına hep uydum. Tabii son dönemde bu kurallar kalktı. İşkolik olan ben kısa bir süredir de annemin kalça ameliyatı, kızımın beta geçirmesi nedeniyle rutinimin üzerinde bir koşuşturmaya girdim. Ailece çalışıyoruz. Fotoğraf kızım Nehir Devrimci’den. NASIL YAKALANDIM İnanın bilmiyorum. Pazartesi sabah 07.00’de uyanıp rutin hayatıma başladım. Akşam da Gece Görüşü Programı’nı yaptım. Sesimde hafif bir bozulma dışında hiçbir şikâyetim yoktu. Akşamüstü Cumhurbaşkanlığı’na gidip testimi yaptırdım. Salı sabahı 06.30’da uyanıp kendimi iyi hissederek valizimi hazırladım. Tam havalimanına girmek üzereyken telefonum çaldı: “Hande Hanım testiniz maalesef pozitif çıktı” sözlerinin ardından arabayı durdurdum. “Emin misiniz? Yani gelemiyor muyum?” diye sordum. Benim ve Osman Gökçek’in testinin pozitif olması sebebiyle ziyarete katılamayacağımız söylendi. Kısacası adayı terk eden biz olduk. NASILIM Sesimdeki hafif kırgınlık tonu dışında gayet iyiyim. Umarım bu şekilde atlatırım. Kendimi odama hapsettim. Bütün ev halkına test yapıldı. Sonuçlarını merakla bekliyorum. Bilim Kurulu Üyesi Sevgili Doç. Dr. Afşin Kayıpmaz Hoca hemen aradı. Meğerse son günlerde hasta sayısında bir miktar artış varmış... ‘BİR MİKTAR ARTIŞ VAR, YOĞUN BAKIM YOK’ Afşin Hoca’nın sorularıma verdiği yanıtları da sizlerle paylaşayım: “- Hasta sayısında bir miktar artış olsa da hastaların çok büyük çoğunluğunun aşılar sayesinde hastalığı hafif belirtilerle geçirdiğini söyleyebiliriz. Yani şu an hastane ve yoğun bakım yatışlarına yansıyan bir durum oluşmamıştır. - Hastalığın belirtileri halen aynıdır. Boğaz ağrısından burun akıntısına, halsizlik, kas ağrısı, öksürük ve ilerlemiş vakalarda nefes darlığı gibi belirtiler gözlenebilmektedir. - Aşılama, hastalığı hafif şekilde atlatmanıza en büyük katkıyı sağlayacak olan korunma yöntemidir. Bu nedenle risk grubundaki bireyler başta olmak üzere aşıların hatırlatma dozlarının yaptırılmasını tavsiye ediyoruz.” ‘AMA HOCAM, BEN ÇOK İYİYİM...’ Afşin Hoca’ya “Ama Hocam, ben çok iyiyim” deyince, hem bana hem de COVID’e yakalananlara şu tavsiyelerde bulundu: “- Şu anda belirgin bir şikâyetiniz ve herhangi bir risk faktörünüz olmadığı için istirahat etmeniz, vitaminden zengin gıdalarla beslenmeniz, uyku düzeninizi korumanız yeterli olacaktır. Ev içerisinde izole olmanız, hastalığın aile bireylerine bulaşmasını önleyecektir. - Risk grubunda veya 65 yaş üstü bir birey olsaydınız o zaman erken dönemde başlanacak Molnupiravir isimli antiviral ilaç hastalığın ilerlemesini yavaşlatmak için başlanabilecek bir ilaç tedavisi olacaktı. - Belirtilerin olması halinde ateş düşürücü ve ağrı kesici olarak parasetamol veya ibuprofen etken maddeli ilaçların doktor tavsiyesi doğrultusunda kullanımı daha iyi hissetmenizi sağlayacaktır. ‘KAFANIZA GÖRE KAN SULANDIRICI ALMAYIN!’ Geçmiş olsun telefonlarından birinde çok sevdiğim bir meslektaşım “Hande, corasprin almayı unutma sakın” dedi. Afşin Hoca’ya bunu da sordum. “Ayakta hastalarda aspirin gibi kan sulandırıcı ilaçların rutin kullanımı önerilmemektedir” uyarısında bulundu. Bir de ileri yaştaki ve bağışıklık sistemini zayıflatan ek hastalıkları olanların iyi havalandırılmamış, kapalı ve kalabalık ortamlarda maske kullanmaya devam etmelerini önerdi. SONSÖZ... Kaçma mücadelemi kaybettim. Ama sağlık durumum iyi. Umarım dünya da ülkemiz de en kısa sürede bu salgından tamamen kurtulur. Canım Genel Yayın Yönetmenim Ahmet Hakan, “Çok hastayım, yazı yazacak durumum yok”... Şaka, şaka... Sağlıkla kalın.",https://www.hurriyet.com.tr/yazarlar/hande-firat/kactim-kactim-sonunda-ben-de-yakalandim-42092351
Hande Fırat,Siyasilere ‘Z kuşağı’ bilgileri,"Haziran 21, 2022 06:29","Z KUŞAĞI YANİ SİBER ÇOCUKLAR “Kuşaklar, doğum yıllarına ve büyürken onları etkileyen olaylara göre tanımlanır. 1990’ların ortaları ile 2012 yılları arasında doğmuş olanların kuşağına Z kuşağı diyoruz. Mobil hayatın olmadığı dönemi hiç görmemiş, internetsiz yaşamı bilmeyen bir kuşak. Hırslı olmayan bir kuşak. Dijital nesli, internet nesli, oyun nesli, siber çocuklar, zaplayan insan, çekirge zihin gibi farklı isimlerle de anılıyorlar. Tüm günlük işlerini teknoloji ile yürütürler. Milenyum Çağı çocuklarıdır. Teknolojinin de verdiği hızla, hızlı ve analitik düşünme yetisi olan bireyleri bünyesinde çokça barındıran bir kuşaktır. ÖZGÜRLÜK KESKİN ÇİZGİLERİ Özgürlüklerine ve bağımsız olmaya karşı eğilimliler, özgürlüklerinin kısıtlanmasından ve konfor alanlarına müdahaleden hoşlanmazlar. Sınıfta kalmayı kaldırdık, çok az çaba ile teşekkür, takdir almak okul hayatındaki rutinlerden, sıradan olaylardan biri oldu. Bugün oy verme çağına gelen çocuklar her ne yaptılarsa övgü aldılar, alkış aldılar, her yaptıkları fark edildi. X, Y kuşağı, Z kuşağına ‘helikopter anne-baba’ oldu. Z kuşağı yetişirken devlet, okullardaki kıyafet zorunluluğunu gevşetti. Saçı okula uygun olmayıp giremeyen kaç tane Z kuşağı vardır acaba? Özgürlüklerin bu kadar genişlediği bir dönemde yetişen Z kuşağı da elbette küçücük bir özgürlük sınırlandırmasına tepki gösteriyor. Onları tanıyoruz ama tanımanın gereğini yerine getirmiyoruz. ÖZGÜRLÜKLERİNİ SERGİLEMEK İSTİYORLAR Özgürlüklerini en çok sergilemek istedikleri alan internet, sosyal medya mecrası. Z kuşağı, siyasi liderlerin bu alanı anlayıp buna uygun bir söylem ortaya koyduklarını düşünmüyor. LİDERLERDEN NE VAAT BEKLİYORLAR Herhangi bir liderin “Gençler! interneti su, gıda gibi görüyoruz. Bunu ya sembolik bir ücretle yapacağız ya da ücretsiz yapacağız” dediğini duydunuz mu? Sizin internete içerik ürettiğinizin farkındayız, upload ve download hızları simetrik olacak. “En az hız 100 Mbps bizim iktidarımızda olacak” diye de bir söylem yok. LİDERLERİN TİKTOKLARI SADECE KOMİK OLUYOR TikTok’ta Z kuşağının da çok da akıllı bir içerik olarak bulmadığı videolara benzer videolar çekmek sadece komik oluyor. Kendi yaşıtları arasında bu nitelikteki videolar şaka konusu olabiliyor. Bir lider, dijital alanda gerçek sorunları nasıl çözeceğini söylemeli. Şu cümleyi duymak Z kuşağı için ne kadar önemli bir bilseler: “Ping sürelerinizi dert etmeyin arkadaşlar, onu da 10MS düşüreceğiz.” Bu cümle sizi tanıyorum, hatta bunun ne demek olduğundan bile haberdarım demektir. Z KUŞAĞINA GÖRE LİDERLER GENÇ DEĞİL Siyasiler özellikle de liderler 45 yaş üstünde. Z kuşağına göre siyasetçiler genç değil, dilleri de genç değil! Liderlerin “Eskiden şöyleydi, kuyruklar vardı vs gibi anlatımları” ile, Z kuşağında daha önceki kuşaklarda olduğu gibi hafif bir hatırlama, hayal meyal anımsama hiç olmuyor. Bu nedenle eskiye dair anlatılar âdeta masal oluyor. Kendilerine araç alabilecek maaşa ve paraya ulaşamadıkları için yollar çok da anlamlı olmuyor. Asıl yol onlar için kopmayan fiber hızlı internet yolları. Hibrit bir çalışma şekli onlar için de daha sevimli. Çalışma kanunları onlar için düzenlenmek zorunda olacak. Şirketler Z kuşağını elinde tutmak istiyorsa onlara rutin işler yaptırmanın yanında kendi kurguladıkları, istediği iş arkadaşı ile çalışabileceği proje bazlı işleri yapmaları için zaman vermeli. Bu start-up fikirlerini desteklemeli. SİYASİ TAVIR ALMAKTAN KORKMUYORLAR Kendileri için önemli olan konularda siyasi tavır almaktan korkmuyorlar. Sağ, sol gibi kavramlar onların siyasi duruşlarını anlatmıyor. Çevre sorunlarına önem vermeyen liderleri sevmiyorlar. Sosyal medya, internet kısıtlamaları tüm Z kuşağının tepki göstermesine neden oluyor. Onlar hayvan severler. Ancak hayvanları satın almak yerine sahiplenmeyi tercih ediyorlar. Çevre sorunlarına duyarlılar. Politikler, cinsiyetçi söylemleri sevmiyorlar, kadın-erkek ya cinsel tercihi farklı olan bireylere ayrımcı davranılması Z kuşağından puan toplayan tavırlar değil. Z kuşağı zamanın ruhunun farkında. Alın teri değil, akıl terinin para kazandıracağı bir dönemde olduklarını biliyorlar. Ülkelerini sevmedikleri gibi bir yaklaşım hiç doğru değil. Dünyada yetenek kıtlığı var, her ülke bu kıtlığı azaltmak için yetenekli gençleri bünyesine almak istiyor. KİM YA DA NE DEĞİŞECEK BİZLER Mİ ONLAR MI Z kuşağı, kendilerine hedeflenen bilgilerin kişiselleştirilmesini istiyor ve genellikle mahremiyet konusunda daha az endişe duyuyor. Z kuşağı dünyanın yeni keşfettiği eğitim modeli için oldukça uygun bir yapıya sahip. Flipped Learning/classroom (ters yüz edilmiş öğrenme/sınıflar) Öğrenci derse gelmeden önce dijital materyalleri pdf, videodan çalışacak, sınıf içinde uygulama yapacaklar. Öğretmenin buradaki rolü sadece rehber ve sınıfta moderatörlük rolü olacak. Kim mi değişecek? Tabii ki anne babalar, iş verenler ve elbette Z kuşağını anlamaktan oldukça uzakta olan siyasetçiler.",https://www.hurriyet.com.tr/yazarlar/hande-firat/siyasilere-z-kusagi-bilgileri-42087851
Hande Fırat,Gidek uzaya aya aya...,"Mayıs 27, 2022 06:29","Yaşım ve mesleğim uygun olsa kesin gitmek isterdim. Her ne kadar Sanayi ve Teknoloji Bakanı Mustafa Varank, “Bir defa yaştan dolayı gidemezsin” dese de ben yine de başvurumu yaptım. Bakan Varank ile Türkiye’nin uzay programı kapsamında Uluslararası Uzay İstasyonu’nda 10 gün boyunca görev yapılması programını konuştuk. Mustafa Varank aranan özellikleri şöyle anlattı: VARANK: BEN DE GİDEMEM KLOSTROFOBİM VAR “Genç ve dinamik olmalı. 10 yıl mecburi hizmeti olacak. Türkiye’de konferanslar verecek. Uzay İstasyonu’nda bilimsel çalışmalar, deneyler yapacak. Buna uygun bir üniversiteden mezun olmalı. Sağlık şartları önemli. Tansiyonu olmayacak, örneğin ameliyat geçirmemiş olacak. Psikolojik testten geçecek. Uzaya gitmeden önce yaklaşık 8 aylık bir eğitim alacak. (Siz gitmek ister miydiniz?) Ben gidemem. Öyle kapalı ortamlarda bulunamam. Klostrofobim var. EKONOMİ BU HALDEYKEN UZAY LÜKS DEĞİL Mİ Uzay bir lüks değil. Yarış hatta artık savaş. Rusya, Ukrayna’nın altyapısını vurunca Elon Musk’ın uyduları ile Ukrayna harekete geçebildi. Artık dünyada etki oluşturmak uzaydan geçiyor. Hindistan’ın kişi başına düşen milli geliri 1900 dolar ama uzay çalışmalarında öndeler. Uzay alanında yetişmiş gençler var, bu adımları atmazsak ben onlara ne alternatif sunacağım? Muhtarlara özel kalem mi yapacağım? Sonraki hedeflerimiz aya insansız hava aracı göndermek, tüm uydu kabiliyetini tek elde toplamak, en büyük gözlemevini kurmak.” ‘CONNECTA T1.1 TÜRKİYE’NİN İLK ÖZEL SEKTÖR UYDUSU UZAYDA’ TÜRK astronottan önce Türkiye’nin A’dan Z’ye ilk özel sektör uydusu uzaya gönderildi. Plan-S bir yıldan kısa sürede ilk uydusu Connecta T1.1’i 25 Mayıs 2022 günü Türkiye saati ile 21:30 civarında Elon Musk’a ait “SpaceX Falcon 9 Transporter 5 Mission” roketi ile birlikte Florida, Cape Canaveral Kennedy Uzay İstasyonu’ndan fırlattı. Plan-S’in kurucusu ve Başkanı Sami Aslanhan ile de konuştum. Bakın neler söyledi: “Türkiye’nin kamuya ait, dünyanın yörüngesinden yaklaşık 37.700 bin kilometre uzakta jeo-stratejik 7 uydusu var. Connecta T1.1 ise dünya yörüngesine yaklaşık 600 kilometre uzaklıkta. Tamamen özel sektör tarafından yapılan, gönderilen ilk uydu. Daha küçük olan bu uydu, haberleşmede, araç ve hayvan takibinde, akıllı şehircilikte, orman yangınlarında kullanılabilecek. Özel sektörün uzaya girişinin ilk atışı oldu. Hedefimiz iki yılda 100, sonra da bin uyduya ulaşmak. Yani dünyanın üzerinde bir uydu ağı kuracağız.” ‘SINIRLARDAKİ ÖNLEMLERDEN HABERLERİ VAR MI’ GÖÇ, dünyanın başlıca sorunlarından... Savaşların ardından küresel ısınma ve hatta bazı bölgelerdeki kıtlık belli ki bunu daha da artıracak. Kamuoyunda Kocaeli’nin Gebze ilçesindeki TIR’dan koşarak kalabalığa karışan kaçak göçmenler çok tartışıldı. Hatta “Hani sınırlarımızdan kuş uçurtulmuyordu?” eleştirileri gündeme geldi. İçişleri Bakanı Süleyman Soylu’yu aradım. Bu konudaki açıklamaları şöyle: “TIR, jandarma tarafından Kuzey Marmara Otoyolu Dilovası Mermerciler gişe çıkışında durduruldu. Yabancı uyruklular sağa sola kaçtı, yakalama çalışmaları hemen başlatıldı. Gerekli açıklama da yapıldı. TIR yediemine verildi, parka çekildi. Bu tek bir TIR’ın bir anlamı yok, yüzlerce kaçak göçmen yakalıyoruz. Bizi eleştirenler oturdukları yerden eleştiriyorlar. Bundan yedi yıl önceki sınırla şu anki sınırı gördüler mi? Sınırlarımızdan haberleri var mı? Sınırlarımız tel örgülerden ibaretti. Hiçbir şey yoktu. Şimdi duvar örüldü, çoğunluğu tamamlandı. Sadece duvar değil; gece görüşünden tel örgüsüne, hendeğine her türlü önlem de konuldu, konuluyor. Sadece yeni yıldan bu yana tam 90 bin kaçak yakaladık. Hepsini deport ediyoruz. Şu an geri gönderme merkezlerimizde 20 bin kişi var. Onlar da deport edilecek. Kaçak göçmenler konusunda sürekli takipteyiz, sürekli operasyon yapıyoruz.",https://www.hurriyet.com.tr/yazarlar/hande-firat/gidek-uzaya-aya-aya-42071104
Hande Fırat,Dünya ve Türkiye liderlerinin kişilik analizleri,"Haziran 07, 2022 06:29","Türkiye’de bu analizi yapan AyThink Gelişim Kurucuları Aykut Açkalmaz ve Yasin İkizoğlu ricam üzerine şu an çok konuşulan bazı dünya liderlerinin ve Türkiye’deki liderlerin kişilik analizlerini yaptılar. İlgi çekici analizlere geçmeden önce bazı tespitlerini sizlerle paylaşayım: Liderin kişilik stilini bilmek, önceden oluşabilecek tüm iletişim kazalarının, yanlış anlaşılmaların en aza inmesini sağlayacaktır. Bir lider bazen başka ana kişilik özelliğinin yanı sıra başka kişiliklerin özelliklerini de taşıyabilir. PUTİN, TRUMP DOMİNANT LİDERLER Aykut Açkalmaz ve Yasin İkizoğlu’nun analizine göre dominant karakterlerin başında Trump ve Putin geliyor. Özellikleri şöyle: “Dominant liderler daha otoriter bir liderlik tarzını tercih ederler, ideal olarak her şeyden onlar sorumlu ve tam kontroldedirler. Yüksek hedef koyarlar ve sadece sonuca odaklanırlar, onlar konuşur ve ekiptekiler sadece dinler. Sorumluluğu paylaşmazlar. Sert fikirlidirler, azimlidirler, talepkârdırlar ve yüzleşmekten korkmazlar. Güçlü, emredici, korkusuz, azimlidirler, risk almak isterler. Rakiplerini ya da diğer ülkeleri daha çok kızdırabilirler. Krizleri fırsata çevirme konusunda daha başarılı olurlar. Dominant liderleri bir konuda motive etmek istiyorsanız onlara kulak verip akılcı sorular sorarak, onlara kibarca rehberlik edin. Ilımlı tavsiyeler ve basit ipuçları en verimli anlaşma, işbirliği araçları olacaktır. İZ BIRAKANLARDA EN BELİRGİN ZELENSKİ İz bırakan, etkileyici liderler, insan odaklı ve liderler arasında en sosyal olanlardır. Bir lider olarak olumlu, rahat bir atmosfer yaratma eğilimindedirler. Genelde iz bırakan liderin kişilik yapısında dominant kişilik özelliği eşlik etmektedir. Zelenski’nin her şeyden önce öne çıkan özelliği karizması ve görünür olma isteği. Hem hayatın sahnesinde olmak hem de ekranda olmak onun için çok önemli. Zelenski değişimi gerçekleştirmek için yola çıktı. Herkesi saran duygusal mesajları var. Bu duygusal mesajlar güçlü söylemler ile birleşmediği için güçlü lider yani dominant bir lider imajına sahip olamıyor. BIDEN SADIK KİŞİLİK Sadık, kararlı kişilik özelliklerinin etkisinde olan liderler, kapsayıcı, herkesin kazanmasını sağlayacak kararlarla iş yapan, samimi ve uzlaşmacı liderlerdir. Joe Biden, sadık kişilik özelliği baskın bir liderdir. Ama aynı zamanda iz bırakma kişilik özelliği de taşıyor. Anlaşmazlıklar ortaya çıktığında, bazen ödün verme pahasına işleri yumuşatmaya çalışırlar. CİDDİ VE VİCDANLI LİDERLER Ciddi, vicdanlı, uyumluluk özelliği yüksek olan bu yönleri liderlik ortaya koyan kişiler toplumun, şirketin patronun güvenini besler, herkesin rahat olmasını sağlar. Metodik ve organizelerdir. Mükemmeliyetçidirler, kendileri için çalışan herkesi yüksek mükemmellik standartlarında tutarlar. Ciddi kişilik özelliğine sahip liderler için dürüstlük, şovmenlikten çok daha önemlidir ve başkasını etkilemek için yalan söylemektense kendi vicdanlarını tatmin etmeyi tercih ederler. Almanya eski Başbakanı Merkel, bu tip liderliğe tipik bir örnektir. Şatafat ve popüler davranışlardan uzak bir lider olarak bu özellikleri ile oldukça uzun bir süre iktidarda kalmıştır. Soğukkanlı ve hesapçı olarak da ciddi kişilik özelliklerini gösteren Barack Obama’ya çok benziyor. PEKİ YA TÜRKİYE? ERDOĞAN DOMİNANT LİDER Hedefe kitlenmesi, hedefe yürürken kendisi dahil olmak üzere her şeyi feda etme gücü tam bir dominant lider özelliği. Bu tür liderlere ya ayak uydurursunuz ya da uydurmayıp yanından gidersiniz. Dominant özelliğine eşlik eden diğer özelliği iz bırakma değeri. Yaptıklarını gösterme, herkese anlatma ve mutlaka sonunda alkış, takdir beklemek. Dominant özelliği bu kadar güçlü liderler ülkeyi büyüten, lokomotif olan liderlerdir. BAHÇELİ DOMİNANT LİDER Güçlü bir dominant, iz bırakmak, görünür olmak çok önemli değil. Keskin çizgileri, kuralları var. Zaman zaman ‘Herkes çivi, ben çekicim’ edasıyla yanlışları ya da yanlış yapanları duvara çakabiliyor. Hedefe yürürken ‘Yolda kim üzülür, kim kırılır’ diye düşünmez. Savaştaki komutan gibi davranmak onun yaşam tarzı. Zor durumların adamı. KILIÇDAROĞLU CİDDİ KİŞİLİK Dominant özelliği göstermekle birlikte en baskın özelliği değil. Ciddi kişilik özelliği ön planda. İz bırakan kişilik özelliğini çok az gösteriyor. Giyimi, beden dili ‘Ben buradayım’ diye bağırmıyor. İskandinav ülkelerinde bu tip liderler daha çok kabul görürler. Bu tür liderler ile huzur ve güven duygusu insanlarda daha ön plana çıkar. Bazı yönleriyle Kemal Bey, Merkel ile benzeşiyor. AKŞENER SADIK LİDER Sadık kişilik özelliği baskın, toleransı yüksek, ‘Hem severim hem döverim’ tipi bir lider. Kızsa bile sonrasında affedici. Hepimizin ailesinde olmasını isteyeceğimiz güçlü anneanne ve babaanne tipi, o nedenle sıcak geliyor. Sadık kişilik özelliğine iz bırakan kişilik özelliği çokça eşlik ediyor. Haksızlığa uğrayanı, ezileni aile içinde kollar ve himayesine alır.",https://www.hurriyet.com.tr/yazarlar/hande-firat/dunya-ve-turkiye-liderlerinin-kisilik-analizleri-42078766
Hande Fırat,Asgari ücret zammı ne olacak?,"Haziran 24, 2022 06:29","Ekonomi, geçim sıkıntısı en büyük sorun. Peki görüşme nasıl geçti? Hükümet bir çalışma yapıyor mu? Türk-iş Başkanı sorunları nasıl anlattı, ne istedi? Hürriyet’in geleneksel kahvaltı konuğu bu kez Türk-İş Başkanı Ergün Atalay idi. Şimdi tek tek soruların yanıtlarına geçiyoruz. OKSİJEN VE NEFES GEREK Sevgili okurlarım, önce sizinle bir tablo paylaşayım: Türkiye’de çalışanların yüzde 35’i asgari ücret alıyor. Asgari ücrete yakın ücret alan çalışanlar da eklendiğinde oran ikiye katlanıyor. Bu rakam hiç bu kadar yüksek olmamıştı. 15 milyona yakın işçi var. 3 milyon işsiz var. 850 bin işçi emeklisi 2 bin 500 TL civarında aylık alıyor. Enflasyon canavarını zaten yaşıyorsunuz. Türk-İş Başkanı Ergün Atalay, Cumhurbaşkanı Erdoğan ile yaptığı görüşmeyi anlattı, madde madde özetlersek: “Sokakta yaşadıklarımı, insanların anlattıklarını aktardım. Ekonomik sıkıntı vatandaşın artık boğazına gelmiş. ‘Bir an evvel asgari ücretliye, işçi emeklisine, dar sabit gelirliye, işsize düzenleme gerekiyor; nefes alacakları, onlara oksijen olacak bir düzenleme lazım’ dedim. Bu kadar net söyledim. Çünkü ocak ayındaki zamlar bir işe yaramadı. Cumhurbaşkanı durumun farkında. Zam için ‘var’ da demedi, ‘yok’ da. Ama dikkatle dinledi.” ‘TAHAMMÜL KALMADI OK YAYDAN ÇIKTI’ Ergün Atalay’ın vatandaşlardan edindiği izlenim çok net: “Artık tahammül kalmadı...” Atalay şunları söylüyor: “Zam yapıp enflasyon da böyle artmaya devam ederse zam yapmanın da manası olmaz. Enflasyonla mücadele mutlaka şart. Tahammül kalmadı. İktidar ve muhalefet enflasyonla birlikte mücadele etsin. Sonra sandıkta kim kime istiyorsa oy versin. Asgari Ücret Tespit Komisyonu’nun toplanması için bakanın çağrıda bulunması yeterli. Yazılı olmayan bir hukuk kuralı vardır; hukuk kadını, emeği, devleti korur. İşte maalesef bu sistem bozuldu. Patronlar istedikleri gibi karar çıkarıyorlar.” ‘İDEAL RAKAM ENFLASYONUN YANSITILMASI’ Peki nasıl bir düzenleme yapılmalı? Zam oranı ne olmalı? Ergün Atalay, “İdeal olanı enflasyonun yansıtılmasıdır” dedi. Zam ya da bir düzenleme yapılmazsa ne olur? “Bugün mesele sokağa çıkmak değil. Önemli olan üzüm yemek. Kırmadan, dökmeden elimden gelen müzakereyi sonuna kadar yapacağım. Müzakere ve mücadeleyi beraber yapacağım. Ok yaydan çıktı. Bir iyileştirme yapmak zorundalar. Yapmazlarsa aralık ayına kadar ne asgari ücretli tahammül eder ne de hükümet.” ‘GEREKİRSE BİR YIL YATIRIM YAPILMASIN’ Ergün Atalay başta hükümet olmak üzere tüm siyasi partilerden beklentilerini de madde madde anlattı: “Devlet bir yıl yatırım yapmasın. Bir yıl insanların geçim şartlarını düzeltsinler. Hastane de yapmasınlar yol da... Örgütlü toplumdan kimse korkmasın. Bir grup toplantısında çıkıp da bir lider neden özel sektör işçilerine ‘Örgütlenin, arkanızdayız’ demiyor? Çünkü her yer sermayenin elinde. İktidar da muhalefet de bilsin ki örgütlenme konusunda yasaya ihtiyaç var. İşçiyi, işverenin merhametine bırakmasınlar. 20 senedir kamuda geçici işçi var. Hükümetin sözü var. 800 bin taşeron işçi kadroya alındı. Kaldı 75 bin. Artık onları da alsınlar. EYT ile ilgili düzenlemeye bir yerden başlamak lazım. Emekli olamıyor ama yaş nedeniyle de iş bulamıyorlar. Memur emeklisi sözleşme yapıyor, işçi emeklisinin böyle bir hakkı yok. Aynı hak tanınmalı. Maaşlarda vergi dilimleri yeniden işçi lehine düzenlensin. Taşerondan kadroya geçenlerin eş durumundan nakil hakkı olmalı. Aileler ayrıldı, birleştirmeliyiz. Yüksek Hakem Kurulu antidemokratik bir kurul. Enflasyonun yüzde 70 olduğu yerde yüzde 4 veriyor. Bu kurul ortadan kaldırılmalı.” ‘PATRONLAR İŞÇİLERİ KÖLE GİBİ GÖRMESİN’ Sadece siyasete değil, Ergün Atalay’ın patronlara yani işverene de mesajları var: “Patronlar istedikleri gibi karar çıkarıyorlar. İhracat rakamları rekor kırıyor. Bir kamyon para kazananlar var. Kazanan işçisine de versin. İşçisini kollayan patrona lafımız yok. Patronların büyük bölümü ‘İşçinin patronu olur, babası olur, sendikası olmaz’ diyor. Sendikaya gireni kapının önüne koyuyorlar. Patronlar sendikadan korkmasın. Verdikleri ücretleri biliyoruz, vicdanları ile hareket etsinler. Asgari ücret taban ücrettir. Yani devlet ‘Bunun altında çalıştıramazsın’ diyor. Asgari ücret yaşam ücreti oldu. Asgari ücretli sayısı azaltılmalı. İşveren işçiyi takım arkadaşı olarak görsün. Maraba, köle gibi görmesin.” PEKİ NE OLACAK? Türk-İş Başkanı Atalay açık açık hem iktidara söylediklerini hem de taleplerini anlattı. Bundan sonra top hükümetin sahasında. Çalışma ve Sosyal Güvenlik Bakanı Vedat Bilgin’in alternatifli çalışma yaptığı yönünde bazı iddialar var. Sanıyorum pazartesi günü yapılacak Bakanlar Kurulu toplantısından sonra Cumhurbaşkanı Erdoğan ile bu alternatifli çalışmaları paylaşacak. Son karar da o görüşmeden sonra netleşecek.",https://www.hurriyet.com.tr/yazarlar/hande-firat/asgari-ucret-zammi-ne-olacak-42089783
Hande Fırat,Ekonomik fırtına,"Haziran 03, 2022 06:29","Son olarak konutlarda kullanılan doğalgaza yüzde 30, elektriğe yüz 15 zam yapılması haklı olarak tepkileri de beraberinde getirdi. Artık herkes biliyor ki doğalgaz ve elektriğe zam demek; iğneden ipliğe her şeye zam demek. Peki, Türkiye bu fırtınadan ne zaman ve nasıl çıkacak? Ekonomi yönetimi ne yapıyor? Yeni yöntemler üzerinde çalışıyor mu? Soruları üst düzey ekonomi yönetimine yönelttim. Yanıtları şöyle oldu: ENFLASYON NİYE ARTIYOR “Enflasyonda son dönemde gerçekleşen artışta gıda ve petrol fiyatlarındaki artış, döviz kuru ve uluslararası emtia fiyatlarındaki gelişmeler ile tedarik zincirinde oluşan aksaklıklar kaynaklı maliyet baskıları etkili olmaktadır. Salgına bağlı risklerin azalmasıyla güçlü seyreden talep koşulları, enflasyon beklentileri ve fiyatlama davranışlarındaki bozulmalar da enflasyon görünümünü olumsuz etkilemekte. Türkiye gibi gelişmekte olan ve enerjide yüksek oranda dışa bağımlı ülkelerde özellikle küresel enerji fiyatları enflasyon üzerinde çok belirleyici olmaktadır. 2021 yılında Brent petrolün varil fiyatının ortalaması 71.2 dolar iken 2022 yılı ortalaması 105.7 dolara kadar yükselmiş durumda. Benzer artışları doğalgaz ve kömürde de görmek mümkün. DÜNYA EN ÖNEMLİ ENERJİ KRİZİYLE KARŞI KARŞIYA Bu artışlar neticesinde bugün dünya, 1970’lerde yaşanan ham petrol krizinin ardından karşılaştığı en önemli enerji krizi ile karşı karşıya. Enerji maliyetlerinin yanı sıra ulaştırma maliyetleri de hareketli. Bu gelişmeyi 5-6 katına kadar yükselen navlun fiyatlarında net bir şekilde görüyoruz. Özellikle Çin-Amerika rotasında salgın öncesinde 1.500 dolar olan deniz yolu yük taşımacılığı maliyetinin önce 10 bin dolara kadar yükseldiğini, daha sonra bir miktar gerileyerek 8 bin dolar civarlarında dalgalandığını gözlemliyoruz. Çip krizi ile derinleşen ve devam eden tedarik sorunları, üretimi ve üretilen ürünlerin pazarlara uygun koşul ve maliyetlerde ulaştırılmasını da tehdit eder boyutta. Son dönemde Rusya-Ukrayna Savaşı’nın da başta enerji olmak üzere gıda ve tarımsal emtia fiyatlarında yaşanan artışlarda etkili olduğunu gördük. Artan gıda ve enerji arz güvenliği kaygılarıyla birlikte buğday fiyatları 2022 yılında 2021 ortalamasının yüzde 52 üzerindedir. Benzer şekilde FAO gıda fiyat endeksi ise 2022 Nisan ayında yıllık bazda yüzde 29.8 artış kaydetti. Gıda fiyatlarındaki artışın TÜFE sepeti içerisindeki yüksek ağırlığı nedeniyle başta dar gelirliler olmak üzere tüm vatandaşların etkilediğinin farkındayız. Gıda emtialarındaki artışa ek olarak küresel iklim değişikliği ve buna bağlı olarak daha sık ve şiddetli meydana gelen olumsuz hava koşulları da bu durumu şiddetlendiriyor.” ZOR BİR DÖNEM Bunlar üst düzey ekonomi yönetiminin yanıtlarıydı. Şimdi gelelim benim yaptığım sohbetlerden çıkardığım sonuçlara... Fırtına çok kuvvetli ve etkisinin daha süreceği anlaşılıyor. Ekonomide farklı bir yöntemin izlenmesi şimdilik ufukta görünmüyor. Ancak şu tespitleri de yapabiliriz: Fiyat artışlarından vatandaşların asgari düzeyde etkilenmesine yönelik çalışmalar sürüyor. Bunlar arasında yönetilen ve yönlendirilen fiyatlar, vergi indirimleri ve sübvansiyonlar gibi yöntemler bulunuyor. Hazine ve Maliye Bakanlığı enflasyonla mücadeleyi en önemli önceliği olarak koruyor. Ekonominin aktörlerinden daha fazla destek görmek istiyorlar. Bakanlık başka ülkelerle ikili görüşmelerini de arttırdı. Ankara’nın hedefinde Suudi Arabistan ve Birleşik Arap Emirlikleri ile swap anlaşmalarını bir an önce gerçekleştirmek de bulunuyor. TOPLUM DELİRİYOR MU YA DA BAŞKA BİR TEZGÂH MI VAR 31 Mayıs Türkiye tarihine gariplikler, ahlaksızlıklar, tuhaflıklar ve utanç günü olarak geçti. Olayları tek tek sıralamayacağım. Sadece kafama takılan bazı sorular var: Dünyada binlerce akıl sağlığı yerinde olmayan insan var. Bebek sahilindeki gibi bir olay hatırlıyor musunuz? Birinin çırılçıplak güneşlenmesi, sonra çıplak yürüyüşlerin (üstelik bir de çocuk alet edilerek) başlaması hep akıl sağlığı sorunu mu? Taciz, şiddet, bunlar da akıl sağlığı sorunu mu? Tüm bunlar sağcısı, solcusu, şucusu, bucusu istisnasız herkesin sinirlerini hoplattı. Akıl sağlığı sorununun arkasına sığınılmıyorsa, gerçekten toplumda böyle bir sorun varsa acil önlem alınsın. Ancak tüm kesimlerden tepki alınacağı bilinen eylemlerin bu kadar üst üste gelmesi nedense biraz tuhaf geliyor. Bunun altından bir bit yeniğinin çıkma ihtimalini de göz ardı etmemek lazım. İSTİKRAR ABİDESİ AMERİKA CUMHURBAŞKANI Erdoğan: “Güney sınırlarımız boyunca 30 kilometre derinliğinde güvenli bölge oluşturma kararımızın yeni bir safhasına geçiyoruz. Tel Rıfat ve Münbiç’i teröristlerden temizliyoruz. Ardından da aşama aşama diğer bölgelerde aynısını yapacağız” deyince ABD ayağa kalktı. Yok Türkiye’nin operasyonu bölgeyi riske atarmış, bölgedeki istikrarı zayıflatırmış, kötü niyetli aktörler bundan yararlanırmış, IŞID’i içine tıktıkları kutuda tutmak için çabaları tehlikeye atarmış, kısaca ortaklarına (PKK/YPG) ayıp edermiş Türkiye... O zaman gelsin büyük Amerika’ya sorular: Suriye’nin de içinde bulunduğu bölgeyi bu hale uzaylılar mı getirdi? Amerika’nın bu işlerde hiç günahı yok mu? Bölgedeki istikrar derken, hangi bölgeyi kastediyorlar? Suriye ya da Irak olmadığı kesin. Kötü niyetli aktörler kim? Bölgeyi bu hale getirenlerden, işine gelince terör örgütü yaratıp canavar haline getirenlerden daha kötü niyetli kim ya da kimler var? Bir NATO müttefiki olarak daha ne kadar PKK’yı desteklemeye devam edeceksiniz? (NOT: PYD’yi PKK’dan ayrıştırma teklifiniz bizzat PKK tarafından reddedildi.)",https://www.hurriyet.com.tr/yazarlar/hande-firat/ekonomik-firtina-42076387
Hande Fırat,Yaklaşan Madrid zirvesi ve görüşmelerin perde arkası,"Mayıs 31, 2022 06:29","Cumhurbaşkanı Tayyip Erdoğan, Azerbaycan dönüşü uçakta gazetecilere yaptığı açıklamada tavrını çok net ortaya koydu. Bu net tavır, görüşmelerin perde arkasında “Ne oldu, ne oluyor?” sorusunu da Türkiye ile Batı arasında “Yeni bir kriz mi yaşanacak?” endişesini de beraberinde getirdi. GÖRÜŞMELERDE NE OLDU? Finlandiya ve İsveç heyetleri ile yapılan görüşmelerde Türkiye taleplerini çok net bir biçimde anlattı. Zaten Cumhurbaşkanlığı Sözcüsü İbrahim Kalın bu taleplerin ana hatlarını da açıkladı. Ancak özetleyecek olursak: - Terör örgütleri ve iki ülkenin terör örgütlerine verdikleri destek dosyalar halinde heyetlerin önüne konuldu. - Teröristlerin iadesine yanıt alınamadığı belirtildi, bu iadelerin gerçekleştirilmesi istendi. -“PKK, YPG, PYD iki ülkede de dernek vasıtasıyla para topluyor, eleman devşiriyor” denildi. * “Türkiye’ye yönelik örtülü, örtüsüz ambargolar kaldırılsın” talebinde bulunuldu. HEMEN SOMUT ADIM VE TAKVİMLENDİRME İSTEĞİ Ankara’ya göre iki ülkenin görüşmelere bakış açısı, “Konuştuk, biz de iyi niyetimizi masada anlattık” şeklinde. İki ülke temsilcileri “Endişelerinizi anlıyoruz, elimizden geleni yapacağız” demekle yetindi. Ancak bu durum Ankara’yı doğal olarak tatmin etmedi. Ankara beklentisini net bir biçimde dile getirdi: - “Orta ya da uzun vade diye bir süre yok. Beklentimiz iki ülkenin hemen eyleme geçmesi. Türkiye’nin taleplerini yerine getirmesi. Takvimlendirmeyi de uluslararası kamuoyuna duyurması.” YENİ OYUN PLANI: MADRİD ZİRVESİ Ankara’ya göre ABD ve iki ülkenin yeni oyun planı, haziran ayında yapılacak NATO Madrid Liderler Zirvesi üzerine kurulmuş durumda. İki ülkenin önce ilk görüşmedeki mevcut heyetlerin yeniden görüşmesini isteyecekleri, sonra bakanlar seviyesinde bir zirve talep edecekleri belirtiliyor. Ancak asıl Madrid Zirvesi’nde Erdoğan’ın “Evet” demesi için adeta kuşatmaya alınma planı yapıldığı ifade ediliyor. Gelinen noktada “Bari iki ülke için üyelik süreci başlasın, sonrasına bakalım” talebi de iletildi. ABD’NİN DÜMEN SUYUNA GİDİYORLAR Her iki ülke görüşmelerde “PKK Terör Listesi’nde ancak YPG ve PYD ülkelerimizde terör listesinde değil” tezine odaklandı. Kısacası adeta ABD ile aynı paralelde hareket ediyorlar. Bu durum karşısında Ankara’nın verdiği yanıt ise, “ABD’nin uydurduğu yalanı kabul etmemizi bekleyemezsiniz. PYD/YPG’nin terörist faaliyetleri ile ilgili bilgi ve gerçekler sizlerin de istihbarat raporlarınızda yazıyor” oldu. Ayrıca heyetlere “Terörü romantize etmeyin” uyarısında da bulunuldu. Hem iki ülkedeki hem de bazı Batı ülkelerindeki “DEAŞ ile savaşan kadın savaşçılar” haberleri gösterilerek “Tüm uluslararası kuruluşlarda YPG ve PYD’nin işlediği savaş suçlarına ilişkin raporlar var. Çocuk kaçırmadan insanları topraklarından sürmeye, infazlara kadar uzanan bir dizi suç. Bu raporları niye sümen altı ediyorsunuz?” sorusu yöneltildi. İsveç ve Finlandiya heyetlerinin sesi çıkmadı. ABD’NİN “PKK-YPG AYRIŞSIN” TALEBİNE PKK’DAN GELEN RET Ankara hem heyetlerin görüşmesinde hem de konuyla ilgili ikili görüşmelerinde Amerikalıların ayrıştırma planlarına bizzat PKK’dan itiraz geldiğini de anlatıyor. Üst düzey kaynaklarım, ABD’nin bir dönem “PKK ile YPG’yi ayrıştırma” girişiminde bulunduğunu ancak buna bizzat PKK’dan ret yanıtı geldiğini söyledi. Bu duruma PKK’nın evet demesi zaten beklenemezdi. TÜRKİYE YENİ BİR ADIM ATMAYACAK Artık Türkiye, İsveç ve Finlandiya konusunda bir adım atmayacak. Bir anlamda söylenmesi gereken söylendi. Bu mesajlar ABD’ye de verildi, verilmeye devam ediliyor. Bundan sonrası İsveç ve Finlandiya’nın kararına bağlı. Eğer somut adım atar ve bir takvim açıklanırsa, Türkiye tavrını ona göre yeniden şekillendirecek. ABD’NİN YUNANİSTAN PLANI NE? Cumhurbaşkanı Erdoğan, Azerbaycan dönüşü yaptığı açıklamada Yunanistan’daki ABD üsleri ile ilgili de çok çarpıcı sözler söyledi. Erdoğan, “5 artı 4, yani 9 tane şu anda ABD’nin Yunanistan’da üssü var. Bu üsler kime karşı kuruluyor? Söyledikleri, Rusya’ya karşı... Yalan. Bütün bu olanlar karşısında bunların Türkiye’ye karşı takındıkları tavır ortada” dedi. Peki bu sözlerin arkasında ne var, Ankara bundan sonra ne bekliyor ve kriz tırmanır mı? Soruların yanıtları ile ilgili yaptığım görüşmelerden edindiğim tespitleri sizlerle şöyle paylaşabilirim: - ABD’nin hedefi artık belli. Tüm stratejik asetlerini, yapılarını Yunanistan’a kaydırmak istiyorlar. - İncirlik de buna dahil olur mu, bir işaret yok. Ancak önümüzdeki süreçte belli olacaktır. - Zaten bu süreçte ABD ile Türkiye hep karşı karşıya. Ankara’nın temel taleplerini karşılamak konusunda hiçbir adım atılmıyor. - Ankara terörle mücadele başta olmak üzere milli çıkarlarını korumayı sürdürecek. - Bu bakış açısı Suriye için de geçerlidir. Cepler şeklinde güvenli bölge oluşturmak için Türk Silahlı Kuvvetleri’nin planlamaları son aşamaya geldi.",https://www.hurriyet.com.tr/yazarlar/hande-firat/yaklasan-madrid-zirvesi-ve-gorusmelerin-perde-arkasi-42073740
Hande Fırat,Kredi kartı ve kredilerle ilgili düzenleme,"Haziran 14, 2022 06:29","TOPLAM KREDİ KARTI HARCAMASININ YARISI, LİMİTİ 25 BİNİN ALTINDAKİLER Geniş kesimlerin harcama davranışlarına da bakıldı. Kredi kartı limiti 25 bin TL’ye kadar olanların toplam kredi kartı harcamalarının yarısından çoğunu yaptığı belirtiliyor. Kredi kartı limiti 25 bin TL’nin altında olan bireylerin nispeten daha dar gelirli olması ve onların gündelik hayatlarını idame ettirirken kredi kartlarına ihtiyaç duyması nedeniyle bu alana dokunulmadı. Bu nedenle limiti 25 bin TL’nin üstünde olan kredi kartlarında asgari ödeme tutarı yüzde 40’a çıkarıldı. Kredi vadelerinde daralmaya gidilirken de benzer bir ayrıma gidildi. Bu nedenle 100 bin TL’nin altındaki ihtiyaç kredileriyle ilgili yeni bir düzenleme yapılmadı. İhtiyaç kredilerindeki büyümenin çok büyük bir bölümü 100 bin TL’nin üzerindeki kredilerden kaynaklanıyor. Bu nedenle 100 bin TL üzerindeki kredilerin geri ödeme süresinin 36 aydan 24 aya indirildiği vurgulanıyor. TÜRKİYE’NİN DERT HARİTASI CHP’nin yeni çıkarttığı kitabın adı bu... Tek tek illerdeki sorunlar sıralanmış. Başında CHP Genel Başkanı Kemal Kılıçdaroğlu’nun kaleme aldığı sunuş bölümü var. İktidarın politikalarını eleştiren Kılıçdaroğlu, “20 yıldır Türkiye’yi yönetenler bugün Türkiye’yi sorunlar yumağıyla karşı karşıya bıraktılar. Türkiye’yi üretimden koparttılar. Tarımı mahvettiler. Mutfakta yangın var, millet perişan, eti gramla alıyor. Pahalılık, iflas, konkordato artık günlük hayatımızın bir parçası oldu” ifadesini kullanmış. CHP’nin hazırladığı dert kitabında benim dikkatimi çekenlere gelince: Her ilde ekonomik sorunlar ve işsizlik ilk sıralarda. Birçok ilde hâlâ kız çocuğu evliliklerinin yer alması ise içimi yaktı. Özellikle büyük illerde uyuşturucu kullanımının artış göstermesi de bir başka sıkıntı. Bu arada bir ayrım yapılmamış, CHP’li belediyelerin sahip olduğu illerde de sıkıntılar baştan aşağıya yazılmış. Örneğin Ankara’da şehir içi trafik yoğunluğundan, içme suyunun kirli olmasına kadar var. İstanbul’da taksi sorunundan, gürültü kirliliğine kadar yazılmış. BURSA’YI KEŞFETMEK GAZETEMİZİN “Bursa’yı keşfet” projesi kapsamında ben de Bursa’ya gittim. Tabii ki ilk gidişim değildi. Güzel yemeklerinden tarihi eserlerine, kültüründen doğasına Bursa güzel bir şehir. Ben sizlere Bursa Büyükşehir Belediye Başkanı Alinur Aktaş ile yaptığım sohbetten bölümleri aktaracağım: ‘NASIL BİR ŞEHİR İSTEDİKLERİ BURSALILARA SORULDU’ Seçime 17 ay kala göreve gelen Alinur Aktaş, her kesimden 10 bin 800 kişi ile görüşme yaptırarak, “Nasıl bir Bursa istiyorsunuz?” sorusunu yöneltmiş. Yanıtlar incelenmiş, Bursa’nın ihtiyaçları tespit edilip bir plan oluşturulmuş, uygulamaya geçilmiş. Bundan sonrasını Alinur Aktaş anlatıyor: ESKİ ŞEHRİN RESTORASYONU “Sanayi birinci sırada ama turizm ikide kalmış. Bursalılar fütursuzca sanayileşme istemiyor. Daha yeşil Bursa özlemi vardı. Bunun için çalışmalar yapıldı, yapılıyor. Turizme ağırlık verildi. Bu nedenle de öncelikle eski şehir yani tarihi şehir restore edildi. Büyük bir kısmı tamamlandı. Bir anlamda tarih, gün yüzüne çıkıyor. Tarihi kapatan, kent silüetini bozan metruk binalar yıkıldı, yıkılıyor. Turizm ana başlığı altında hedef tarih, kültür, inanç, doğa, spor, termal, sağlık ve gastronomi pazarlamak. Bunun için de turizm başkanlığı kurduk. Fuarlara katılıyoruz. Güney Kore, Japonya, Malezya hedef pazarlar. Uludağ’ı kış turizmiyle sınırlamayıp 12 ay turizm bölgesi haline getirme hedefimiz var. ‘GENÇLERE ÖZEL İLGİ’ Gençler için konserler yapıyoruz, full çekiyor. Sadece bu değil, gençlere ‘Ne yapalım sizler için?’ diye soruyoruz. Özel gençlik indirimleri getirdik. Kurslarda, marketlerde, bakkallarda özel indirimleri var. Bursa aynı zamanda bir sanayi şehri. Sanayinin ihtiyacı olan ara elemanların yetiştirilmesi için meslek liselerinin belirli bölümlerinde burs vermeye başlıyoruz. Kırtasiye destek çeklerimiz var. Sosyal yardım için ise Kart 16 çıkarttık. İhtiyaç sahipleri bu kartlarla alkol ve sigara hariç tüm alışverişlerini yapabiliyorlar. Ulaşımda beş büyük şehirde en ucuz Bursa. Belediye sübvanse ediyor. ‘ÇAYELİ’NDE MİTİNG YAPARAK BU İŞLER OLMAZ’ Devlet belediyelere para gönderiyor. İstanbul ikinci sırada, Bursa 18. sırada. Ama ben ağlamıyorum, kaynak üretmeye ve kaynakları verimli kullanmaya çalışıyorum. Belediye sinekten yağ çıkarıyor. Sadece 3-4 saat uyurum, senede 3-4 gün tatile giderim. Yani belediye başkanlığı Çayeli’nde miting yaparak olmuyor.”",https://www.hurriyet.com.tr/yazarlar/hande-firat/kredi-karti-ve-kredilerle-ilgili-duzenleme-42083617
Hande Fırat,Eğitim şart ama nasıl,"Haziran 10, 2022 06:29","SEÇİMİN KADERİ NEYE BAĞLI Türk Eğitim Derneği (TED) yaklaşık 3 bin kişiyle bir araştırma gerçekleştirdi. TED Başkanı Selçuk Pehlivanlıoğlu da bu araştırmanın sonuçlarını açıkladı. Temel soru aslında, “Seçimin kaderi eğitim vaatlerine mi bağlı?” idi. Hepimizin bildiği aslında bu araştırmadan da çıkmış. “İlk sırada ekonomi yer alıyor. Seçimin kaderini önce ekonomi belirleyecek. Vatandaşlar ekonominin rayına oturup oturmadığına, ceplerine, tencerelerine bakacaklar. İkinci sırada ise ‘eğitim’ çıkmış. 18-24 yaş aralığında siyasetçiler eğitime önem versin diyenlerin oranı yüzde 49.” Farkında mısınız; ilk sırada ekonomi, ikinci sırada eğitim. Gençlerin endişelerini de aslında ne kadar açık ortaya koyuyor. YURTDIŞINDA OKUMAK İSTİYORLAR 18-24 yaş aralığındaki her iki gençten biri yani yüzde 54’ü hiçbir partinin kendisini temsil etmediğini düşünen veya seçim döneminde siyasi parti çalışmalarına bakarak oy verenlerden oluşuyor. 18-24 yaş aralığında seçim vaatleri ile oylarının değişeceğini söyleyenler yüzde 57. Toplumun yüzde 67’si, gençlerin ise yüzde 84’ü imkânı olsa çocuklarının veya kendilerinin yurtdışında eğitim almasını istiyor. Yurtdışında okuma isteğindeki yüksek orana bazı kesimlerin karşı çıkacağını biliyorum. Ama bir veli olarak da etrafımdaki gençlerle konuştukça, özellikle de Z kuşağı ile, ne üzücü ki gerçekten gitmek istiyorlar. İşin başka boyutu, çalışma 18-24 yaş aralığını kapsıyor. Şu an lisede olan ve 2023 yılında oy kullanacak olan Z kuşağının bakış açısı bana sorarsınız çok daha keskin. 25 YILDA 15 SİSTEM Araştırmada bazı tespitler de var: Son 25 yılda eğitim sisteminde sınavlardan kaynaklanan olumsuzlukların giderilmesi gerekçe gösterilerek 15 sistem değişikliği gerçekleştirilmiş. (Not: Âdeta yapboz tahtasına döndürülmüş.) Seçmenlere göre en sorunlu eğitim kademesi lise. 2021-2022 yılında açık öğretim liselerine geçen öğrenci sayısı 6 kat artmış. Gençlerin yüzde 45’i üniversitede okumak için harcanacak parayı iş kurmak için kullanmayı tercih ediyor.” “Her okulda bir rehber öğretmen var” cevabını işiteceğimi bilerek, bunun yetersiz olduğunu söylemek isterim. Önemli olan lise hayatında okulların durumuna göre her 5, her 10 ya da her 20 öğrenciye başka ülkelerdeki gibi danışman atanmalıdır. Örneğin İngiltere’de 10. sınıftaki öğrenciler danışmanlarla küçük gruplar halinde buluşurlar. Bu danışmanlar da her öğrencinin akademik, sanatsal, liderlik, atletik niteliklerini belirlemeye yardımcı olurlar. Kendi çocuğumda ve etrafımdaki çocuklarda en çok, “Ben ne olacağım ne olmalıyım, şunu okursam iş bulur muyum?” soruları var. Ya da “Neden ilgi alanlarımızı daha önce belirleyip ona göre eğitim almıyoruz?” sorusuyla karşılaşıyorum. GENÇLER NE İSTİYOR Araştırma gençlerin isteklerini şöyle sıralıyor: “Kaliteli eğitim herkes için parasız olsun. Kızların eğitime katılımını artırmak için teşvikler olsun. Anne babasının gelir ve mesleğinden bağımsız olarak her çocuk nitelikli eğitim alsın. Mesleki eğitim güçlendirilsin. Öğrenciler iş dünyasına hazırlanacak şekilde yetiştirilsin. Eleştirel düşünme, sorgulama ve problem çözme becerilerine sahip gençler yetiştirilsin. Her öğrenci teknoloji eğitimi alsın.” Selçuk Pehlivanlıoğlu’nun “Bilgi ağırlıklı sistem zihinsel soykırım olan ezberden arındırılmalıdır” sözüne de içtenlikle katılıyorum. Bu arada seçim vaatlerinin yerine getirilip getirilmediğinin izlenmesi de şartı. MİLLİ EĞİTİM BAKANI’NIN BAKIŞ AÇISI Göreve geldiği ilk günden beri meslek liselerinin güçlendirilmesine ve okul öncesi eğitime ağırlık veriyor. Gençlerin söylemlerine de bakarsak ne kadar önemli olduğunu görürüz. Üniversite mezunu, diplomalı işsizlerin yerini, mesleki eğitimden geçmiş işi hazır gençler mutlaka almalı. Gelelim müfredat tartışmasına. AK Parti kampında bazı vekiller “toplumda ahlak yozlaşmasının yaşandığı, bu yozlaşmanın çocuk ve gençler üzerinde olumsuz etkilere neden olduğunu” savunarak Milli Eğitim Bakanı Mahmut Özer’e, “Acaba müfredata ahlak ve adap ile ilgili ders mi konulsa” önerisini getirdi. Ancak Bakan Özer’in bu soruya, “Müfredata cari açık dersi konulunca cari açık da kapanmıyor” şeklinde yanıt verdiği iddia edildi. Öncelikle bu cevabı gülümseyerek okudum. Son dönemdeki olaylara bakarak bu öneri geldiyse sanırım, çocuklara değil büyüklere ders vermek gerekiyor. Çocuklar vekillerin bahsettiği dersi zaten Din Kültürü ve Ahlak Bilgisi dersinde okuyorlar. Bu konuda aileler de hassas olmalı. Bakan toplumdaki her sorunlu olaydan sonra, “Bu da müfredata girsin” taleplerinden bıkmış olabilir. Bakanı azıcık tanıdıysam gençlerin mesleki liseler ve teknoloji dersi önerilerini ciddiye alacaktır.",https://www.hurriyet.com.tr/yazarlar/hande-firat/egitim-sart-ama-nasil-42081274
Hande Fırat,Sessiz istila mı,"Mayıs 06, 2022 06:29","Suriye’de geçtiğimiz yıllarda yaşanan on binlerce görüntüden sadece biri... Önce protestolar, sonra rejimin insan çukurları, terör örgütlerinin akını, hava saldırıları, küresel ve bölgesel güçlerin savaş oyunu haline getirdiği bir Suriye... Ve sadece yaşamak için kaçmak zorunda kalan Suriyeliler... Ölümden kaçarak, yaşam çığlığı ile en çok Türkiye, Lübnan ve Ürdün’e sığındılar. Şimdi o 3 milyon 754 bin 591 sığınmacı hiç olmadıkları kadar görünür oldular, siyasette tartışmanın tam ortasına oturdular. Peki neden ve ne yapmak gerekiyor? En başından itibaren küresel güçlerin ve Türkiye’nin de içinde bulunduğu bölgesel güçlerin bazı politikaları eleştirilebilir. Türk hükümetine ‘Niye bu kadar Suriyeliyi aldınız?’ diye sorulabilir. Ancak almasaydı insan çukurları artabilir, sınırımızın dibinde katliam hâlâ sürüyor olabilirdi. Hükümet sığınmacıların gelmeye başladığı günlerde de “İleride bir Suriyeliler sorunu olabilir mi, bunun için ne gibi önlemler alınmalı?” sorularının yanıtları üzerinde çalışıyordu. Süreçte Suriyelilere kaçaklar eklendi... Afganistan’dan, Pakistan’dan, Somali’den çalışmak için gelenler... Büyük kısmı zor sektörlerin ucuz işçileri oldular. Ancak ekonomi kötüleşti. Kötüleştikçe sığınmacılarla kaçakların durumu daha çok tartışılır oldu. Son olarak ise tüm bu koşulların ortaya çıkardığı “aşırı sağ”, Avrupa gibi Türkiye’de de söylemini bu konuya bağladı. Konunun Türkiye’nin sinir uçlarıyla oynayacak bir soruna evrilmemesi gerektiği, bu konuda tüm siyasilerin soğukkanlı ama çözüm odaklı konuşması gerektiğini düşünüyorum. NE YAPILACAK? Türkiye’nin terörden temizlediği güvenli bölgelere dönmek isteyenler iş, ev başta olmak üzere her açıdan desteklenecek. Daha önce nüfusu 1.3 milyon olan bölgede güvenliğin sağlanmasıyla geri dönen Suriyelilerle birlikte nüfus 2 milyonu geçti. Hükümet yeni planını medyaya açıkladı ama bu bölge daha ne kadar Suriyeliyi kaldırır, bu bir soru işareti... Aslında Türkiye, Suriye sınırı boyunca güvenli bölge hattını tam da bu yüzden istemişti, olmadı. Şimdi Ankara açısından temel mesele Suriye’de istikrarın sağlanması. DÜĞÜM TAM DA BURADA Aslında Türkiye, Şam rejimi ile arka kapı diplomasisini başlattı. Masada öncelikli konu istikrar. Çünkü dönüşler istikrar ve yaşam hakkı güvencesi ile olacaktır. Ancak Suriye artık sadece Şam rejiminden oluşmuyor. Şam’ın kendini adeta adadığı Rusya, İran, Amerika’nın vekâleti verdiği YPG/PYD de var. Türkiye’ye gelen Suriyelilerin çoğunluğu Halep’ten. Belki de yapılması gereken önce Halep için özel bir görüşme ya da anlaşma. Bunun da Suriyeliler açısından bir inandırıcılığı olur mu, pek sanmam. Son bir not, kaçak Afganlılar, Pakistanlılar ya da Somalililer gibi grupların kendi ülkelerine gönderilmesi de rahatlatıcı bir adım olabilir. ‘BİLGİ VERMEK DEĞİL ÖNEMLİ OLAN NİYET’ İSTANBUL Büyükşehir Belediye Başkanı Ekrem İmamoğlu’nun “İki yıl önceden sözüm var” diyerek çıktığı Karadeniz turuna ilişkin bazı tespitler: CHP içinde cumhurbaşkanlığı adaylığı konusunda içten içten fokurdayan bir kazan olduğu gerçek. CHP Lideri Kemal Kılıçdaroğlu’nun grup toplantısında yaptığı “Ya bana katılın ya da şimdi, şu anda yolumdan çekilin” çıkışına rağmen, üstelik bunun siyaset gündeminde çok tartışılacağını bilmesine rağmen Ekrem İmamoğlu-Kılıçdaroğlu görüşmesinde Karadeniz ziyaretini de gündeme getirdi. CHP liderini tanıyanlar bilir; “Hayır, gitme” demez. Ama niyeti sorgular. Genel Merkez’in niyeti sorguladığı kesin. Köşe yazarlarına özel davetin sonucunda izlenimlerin yazılacağı ve ağırlıkla bu yazıların İmamoğlu’nun açıklamaları ve tavırları doğrultusunda “Ben de varım” mesajı taşıyacağı zaten planlanmıştır. İmamoğlu’nun Karadeniz ziyaretinin hemen ardından ise Kılıçdaroğlu elektriksiz kaldığı bir haftanın mini belgeselini paylaştı. “Ülkemin yoksulları, yok sayılanları için bir yola çıktım” dedi. Altılı masanın bir başka aktörü ile yaptığım sohbette, “Bunlarınki danışıklı dövüş” dedi. Ben de katılmadığımı söyledim. Verdikleri görüntü ve açıklamalar hem CHP içi rekabetin arttığını hem de altılı masada durumun karışık olduğunu gösteriyor.",https://www.hurriyet.com.tr/yazarlar/hande-firat/sessiz-istila-mi-42057050
Hande Fırat,İyi miyiz?,"Mayıs 13, 2022 06:29","GAYET ŞIKSIN MELİS SEZEN Modacı değilim ama bir kadınım... Dekolte ile teşhircilik arasındaki farkı sanırım bir erkekten daha çok bilirim. Eski bir milletvekilinin Türkiye’nin başka bir sorunu yokmuş gibi oyuncu Melis Sezen’i, üstelik televizyonda canlı yayında hedef alan, “Bir kıyafet giymiş, o kıyafet kanunen suç. Hem de şikâyete bağlı olmayan bir suçtur. Çünkü göğüs dekoltesi tamamıyla açık, toplum içinde kendini gösteriyor. Yani sütyen yok. Göğüs dekoltesi göbeğe kadar inmiş. Bu ahlaksızlığın daniskası değil midir?” sözleri beni şoke etti. Yanıtlarım şöyle: Sayın eski Vekil resmi detaylıca incelemiş. Yazmak istemezdim ama sütyen teknolojisi de gelişti. Askısı hiç olmayan kap şeklinde sütyenler var. Genel olarak biz bu tarza dekolte diyoruz. TCK 225’ten bahsediyorsanız kanun kısaca, “Bir kişinin cinsel organını yahut vücudunun benzer cinsel kısımlarını direkt olarak belirli bir kişiye karşı değil de aleni olarak sergilemesi, teşhir etmesi halinde TCK 225’te yer alan hayâsızca hareketler suçunun teşhircilik fiili oluşur” şeklinde. Bu konuda yaşanmış dava örnekleri var. Mesela alenen cinsel ilişkide bulunmak, bir erkeğin parkta mastürbasyon yapması, parkta pantolonun önü açık dolaşması gibi... İstanbul Hukuk Fakültesi Ceza ve Ceza Muhakemesi Hukuku Ana Bilim Dalı Başkanı Adem Sözüer, “Dekolte veya gece kıyafeti giymenin suç olup olmadığını tartışmak dahi bir garabettir. Kanunlarımızda böyle bir suç yok. Buna karşılık insanları yaşam tarzı veya açık ya da kapalı giyiniyor diye suçlamak, onlara onur kırıcı söylemlerde bulunmak, kişilik hakları ihlali ve suçtur. Kadınlara yönelik bu tür nefret söylemleri kadına yönelik şiddetin sebeplerinden biridir. Dekolte hukukçuların değil, modacıların konusudur” dedi. Ben Melis Hanım’ı hiç tanımam. Hiç kafana takma Melis Sezen. Bu arada yukarıda Adem Hoca’nın sözlerini Mehmet Ali Erbil de iyi okusun. Erbil, “Elimi değdirdiğim herkes meşhur oluyordu” sözüyle kadınlara onur kırıcı söylemde bulunmuştur. Başta Melike Öcalan olmak üzere. Sevgili erkekler, lütfen kadınların giydiğine, açık ya da kapalı oluşuna kafa yormayın. Kadınları kıyafetleri ile değil aklıyla değerlendirin. Mümkünse de gözünüzü de dilinizi de terbiye edin.",https://www.hurriyet.com.tr/yazarlar/hande-firat/iyi-miyiz-42061479
Hande Fırat,Suriyeliler ve Hatay,"Mayıs 17, 2022 06:29","‘SORUN İÇİN TÜM LİDERLER BİR ARAYA GELMELİ’ Lütfü Savaş, öncelikle durumun ciddiyetine dikkati çekerek siyasete çağrıda bulundu: “Gelecek adına üç oy fazla almak için, kaos yaratacak sözlerden liderler başta olmak üzere herkes kaçınmalı. Bununla seçim propagandası yapılamaz” diyerek... Ardından da çözüm önerilerini madde madde açıkladı: “Bu mesele ne iktidarın ne de muhalefetin tek başına çözebileceği bir mesele değildir. Bu mesele milli meseledir, devlet meselesidir. Bu nedenle de ortak platformda, konsensusla çözülmeli. Cumhur İttifakı ve Millet İttifakı bir masa etrafında toplanarak bu konuda mutlaka ortak çözüm bulmalı. Milli bir davada liderler toplanamıyorsa ne zaman toplanacaklar? Yarından tezi yok masa kurulmalı. Öncelikle kendi bekamızı ve çocuklarımızın geleceğini düşüneceğiz. Buraya oldu bittiyle geldiler. Ancak giderken insani şartlarda gönderilmeleri gerekir. Başta güvenlikleri olmak üzere; sosyolojik, ekonomik, şartlar oluşturulmalı. Şu an Suriyelilere sınırlarımız içinde harcanan para artık Suriye’nin içinde dönüş koşullarının hızlandırılması için harcanmalı. İktidar artık Şam rejimi ile köprü kurmalı. Hiç barışmayız dediğimiz her ülke ile barıştık. Suriye Müslüman bir ülke, Osmanlı döneminde topraklarımızdı, sebebini bile bilmediğimiz savaş nedeniyle iki devlet karşı karşıya kaldı. İktidar bu sorunu çözmeli. Kendi din kardeşlerimizle niye küsüz? Devlet, planlarını güllük gülistanlık olasılıklara göre değil, karakışı düşünerek oluşturmalı.” TÜRKİYE’Yİ BEKLEYEN TEHLİKE NE “12 yıldır misafirlerimiz ancak sosyolojik, psikolojik ve ekonomik sıkıntılar artıyor” diyen Lütfü Savaş, yaşananları Hatay üzerinden anlattı: HATAY’DAKİ VATANDAŞLARIMIZ “Son 5 yılda çiftçilerimizin sayısı 36 binden 9 bine düştü. Suriyeliler çiftçilik yapmaya başladı. Girdiler çok yükseldi, küçük çiftçiler topraklarını terk etti. Şehir merkezine göç etti. Gettolar oluştu. Kırsal kalkınma planı başlattık. Amacımız vatandaşımızın topraklarını terk etmemesi. Her terk edilen yere başkaları yerleşiyor. 12 binin üzerinde vatandaşımıza destek veriyoruz. Yeter ki eksinler, hayvancılık yapsınlar. Sınır ve dağ köyleri stratejik önemde. Her yere Türk askeri yerleştiremezsiniz. Türk çiftçisi toprağına sahip çıkmalı. HATAY’DAKİ SURİYELİLER Onları da anlamak lazım. Savaştan kaçtılar ve savaş psikolojisi ile yaşıyorlar. Bir okulda resim yarışması yaptık. Çocukların hepsi silah çizmişti. Bu ruhla büyüyorlar. Kapalı bir toplumlar. Kendi içlerinde yaşamayı, birbirlerinden alışveriş yapmayı tercih ediyorlar. Çok eşlilik var. Suriyeli bir kadın 5.3 çocuk doğruyor. Bizimkilerde oran 2.02. Savaş psikolojik olarak doğurganlığı artırıyor. Demografik yapı aleyhimize gidiyor. Çalışıyorlar, tarım, ticaret hatta müteahhitlikte iyiler. Türkiye, dünyada vatandaşlığı en kolay veren üçüncü ülke. Hatay’da 18 bin 100 Suriyeli oy kullanacak.” Tüm bu tespitlerin üzerinde iyi düşünülmesi gerektiğini belirten Savaş, konuyu devlet kademelerinde görüştüğü isimlere de anlattığını söyledi. ‘EN KARANLIK SENARYOYA GÖRE ÖNLEM ALINMALI’ Peki ya dönmezlerse... Lütfü Savaş bu soruya ise, “Demografik olarak bir süre sonra azınlığa düşeriz. Türkiye en karanlık senaryoyu düşünerek önlem almalı” dedi. Hatay’ın tarihi özel durumunu da hatırlatarak, “Bir kopma yaşanma tehlikesi mi var?” sorusuna ise Savaş, “Hatay, Atatürk’ün emanetidir. En son kopacak yer Hatay’dır. Türkiye’nin bir karış toprağını kimse koparamaz ama uyanık olmak gerekir” yanıtını verdi. CUMHURBAŞKANI ADAYI VE DIŞ GÜÇLER Lütfü Savaş’ın Hatay’da yerel bir televizyonda “Ulusal ve uluslararası karar vericilerin işaret edeceği bir insanı aday yapacaklar” açıklaması çok tartışıldı. Ekrem İmamoğlu’nu tarif ettiğini söyleyenler bile oldu. Bu sözlerine de açıklık getirdi Savaş: “Atatürk’ten itibaren dışarı ile iyi geçinmeme çabasında olan bir tek yönetici gördünüz mü? Anadolu çok değerli bir coğrafya. Başka ülkeler Türkiye’nin kendi tercihleri doğrultusunda yönetilmesini istiyorlar. Ben başka ülkelerin bizi yönetmesine karşıyım. İktidar partisinin bir üyesi ‘Bizi ABD getirdi’ dedi. Bu Türkiye‘nin tarihi bir sorunu. Bunu CHP’nin adayına indirgemek cahilliktir. Bunu Ekrem Bey özelinde söylemedim. Sözlerim Atatürk’ten sonraki tüm iktidarları kapsıyor. Hem Cumhur hem de Millet İttifakı’nın adayı milli olmalı gerçekten.” CUMHURBAŞKANI’NA HATAY DAVETİ  HATAY Büyükşehir Belediye Başkanı, Suudi Arabistan’ın EXPO 2030 adaylığını destekleyeceğini açıklayan Cumhurbaşkanı Erdoğan’ı , tamamen kendi imkânları ile düzenledikleri EXPO2021Hatay’ı da görmeye davet ediyor. ULUSLARARASI DENİZ YOLCULUĞU BAŞLIYOR SAVAŞ, Atatürk’ün Samsun’a çıktığı gün, ilk kez bir belediye olarak uluslararası deniz yolculuğu başlatacaklarını açıkladı. “Hatay ve Girne arasında haftada iki gün deniz otobüsü koyuyoruz. Sonraki hedefimiz, Beyrut ve Hayfa” dedi.",https://www.hurriyet.com.tr/yazarlar/hande-firat/suriyeliler-ve-hatay-42063932
Hande Fırat,Ev sahibi Afgan olan lider,"Mayıs 10, 2022 06:29","Şimdi buradan yola çıkarak, Uysal’ın Suriyeliler konusundaki açıklamalarını madde madde sıralayayım: “Türkçe öğreteceksiniz. Bazen itiliyorlar, eleştiriliyorlar diye öfke duyuyorlar. Buna acil bir çözüm bulunmalı. Yoğun göç altındayız. Bunların arasında gerçekte kimler var bilinmez. Ama cadı avı gibi Suriyeli avı da yapmak olmaz. Küçük bir kıvılcım büyük bir sorun yaratabilir. Türkiye, Suriyelileri burada tutarak bir defa Suriye’nin demografik yapısını bozuyor. Kayıtdışı bir çalışma alanı oluştu. Konut üzerinden vatandaşlık satılması ise bizi incitiyor. ÇÖZÜM ŞAM’DA İşin özü tabii ki yanlış Suriye politikası. Türkiye, Moskova ve Tahran üzerinden değil, doğrudan Şam rejimi ile ilişki kuracak. Suriyelilerin geri dönmesi için iklim değişikliğine ihtiyaç var. İktidar değişmeli. Suriyeli kadar Afgan, Iraklı başka ülkelerden de kontrolsüz bir göç dalgasının altındayız. AK Parti mülteciler üzerinden Batı ile ilişkisini sınırladı. Batı, Türkiye’ye mülteci kampı diye bakıyor.” MAJESTELERİ KİM Gültekin Uysal sosyal medyadan yaptığı iki açıklama ile tartışma yaratmıştı. “Altılı Masa, majesteleri ve 5 oligarktan büyüktür” sözlerine “İngilizler ve Abdullah Gül” yorumları yapıldı. Bakın kimleri kastetmiş: “ Majesteleri Cumhurbaşkanı Erdoğan, oligarklar ise bazı iş insanları...” ‘MASANIN ÖNCELİKLİ HEDEFİ YÜRÜTMEYİ KAZANMAK OLMALI’ Altılı masadaki her siyasi partinin kendi programı olduğunu hatırlatan Gültekin Uysal, “Hem ittifaklar içinde rekabet var, bu doğal. Hem de ittifaklar arasında rekabet var” dedi. Ardından da öncelikli hedeflerinin cumhurbaşkanlığını kazanmak olması gerektiğini söyledi: “Ortak payda inşa etmek tabii ki kolay değil ama iddiamız kurucu akıl olmalı. Masanın önceliği güçlü bir aday ve kadro ile yürütmeye talip olmaktır. Önemli olan iktidara talip olmaktır. Sonrasında ise TBMM’de çoğunluğu elde etme hedefinde olmalıyız. Seçimden önce adayı, kadrosuyla Türk halkının önüne koymalıyız. ‘NİÇİN KEMAL BEY OLMASIN NİÇİN MERAL HANIM OLMASIN’ Cumhurbaşkanı adayı önemli. Siyasi karakter ön plana çıkmalı, bir lider aday olmalı. No name, düşük profil biri olmaz. Hem yenecek hem süreci yönetecek. (Bu isim Kılıçdaroğlu mudur?) Bu mücadelede bu noktaya gelindiyse en büyük emek Kemal Bey’indir. Niçin Kemal Bey olmasın? Niçin Meral Hanım olmasın? Masanın önceliği bence güçlü aday ve kadro ile yürütmeye talip olmaktır. ‘20 YILLIK AKP DÖNEMİNDE SORUMLULUĞA ORTAK OLMAMAK’ MESAJINDAN SONRA YAŞANANLAR Gültekin Uysal, bu mesajı attıktan sonra “altılı masa karıştı” yorumları yapıldı. Hatta Ahmet Davutoğlu ile görüşmesinde konunun gündeme geldiği söylendi. Uysal, kısaca şöyle anlattı: “Davutoğlu, benim bu mesajımdan AKP’den kopmaya yakın kitlelerin olumsuz etkilenebileceğini söyledi. Ben de ‘Kimse seçimi cepte görmesin, ikinci bir Ekmeleddin İhsanoğlu vakası yaşanmasın’ dedim. HESAP SORMAYIP MADALYA MI TAKACAĞIZ Uysal’ın diğer tartışılan açıklaması ise “Seçim sonrası 20 yılda AKP tarafından ‘devr-i sabık’ muamelesine maruz kalan TC Devleti’ni kurucu bir ruhla yeniden tesis etme yetisi!” ifadesiydi. Bununla kastını da anlattı: “İddialar, olaylar, vakalar var. Hesabının sorulması gerekir. Hesap sormayıp madalya mı takalım? Bu ülkede önce sınav soruları çalındı. Şimdi mülakat yöntemiyle hak, hukuk çalınıyor. TÜİK rakamlarına kimse itibar etmiyor. ‘KASIMDA SEÇİM BEKLİYORUM’ DP Genel Başkanı Uysal, kasım ayında ise erken seçim bekliyor. Nedeni ise ekonomideki olumsuz tablo. Uysal: “Bunu sürdürülebilir görmüyorum. Bütçe ile ilgili tüm hedefler altüst oldu” dedi. Ve bir de şu tespitlerde bulundu: Karşıtlık sona ermeli. Orta sınıf endişeli. Temel hedefimiz bu karşıtlığa son verip endişeleri gidermek. Ülkenin yetişmiş gücü burada yaşamak istemiyor. İnsanlar bankalardan paralarını çekiyor. Zenginler yurtdışına gönderiyor. Oysa hukuk, bürokratik öngörülebilirlik, güven ve istikrar işlese, her şeyden önce Türkiye’nin kendi sermayesi ortaya çıkar.",https://www.hurriyet.com.tr/yazarlar/hande-firat/ev-sahibi-afgan-olan-lider-42059385
Hande Fırat,'Samsun'a çıktım',"Mayıs 20, 2022 06:29","Küçük boy cep not defteridir. ‘Samsun’a çıktım’ diye başlar 19 Mayıs 1919 tarihinden itibaren yaşananlar. Atatürk’ün sade tek bir cümle ile yazdığı “Samsun’a çıktım” bir ulusun kaderini değiştirecek çok büyük, çok anlamlı bir cümledir. O sade ama dopdolu tarihi, başlangıcı, yeniden doğuşu bu ülkenin gençlerine armağan eder. Her daim o gençlerin ülkenin geleceği olduğuna atıf yaparak... DİJİTAL YERLİLERE NE BIRAKACAĞIZ Atatürk’ten bu yana dünya çok değişse de başta vatanımız olmak üzere, ilkelerinin, sözlerinin, onun ve silah arkadaşlarının bizlere bıraktıklarının anlamı ve önemi hiç değişmedi, sadece çok daha büyüdü, çok daha önemli hale geldi. Sizin, bizim, senin, benim ayrımım olmadan, önce herkesin Atatürk’e saygı duyması sonra da mutlaka bıraktıklarının kıymetini bilmesi ve o yolda daha da ilerilere gidebilmek için gerçekten çabalamak, gerçekten o yola baş koyması gerekiyor. Dünya da Türkiye de çok değişse de ilkelerinin ve sözlerinin bugün daha da önemli hale gelmesi onun tarihi, büyük liderliğinin yanı sıra bu ülke için düşüncelerinin ölümsüz, sonsuz olduğunu gösteriyor. Peki biz ne yapıyoruz? Kimimiz orta yaşında, kimimiz yaşlı... Bugünün dijital göçmenleri, bugünün dijital yerlilerine ne bırakıyoruz ya da ne bırakacağız? DÜNYA AVUÇLARININ İÇİNDE Bazen onları anlamak zor... Bazen herkes onları anladığını düşünüyor. Üstüne bir de bazen “gençlik isyanları”, “gençlik protestoları” onların haklı olarak anlam veremeyeceği, vermediği şekilde cezalandırılıyor. Mercek altında alınıp inceleniyor kuşakları... Kimi oy için yapıyor kimi sadece anlamak için. Dönüp kimse kendine bakmıyor, belki de asıl bizim incelenip büyük değişime ayak uydurabilmemiz, onları azıcık da olsa anlayabilmemiz için bir yol haritası çıkarmak gerekiyor. Onlar köprüsüz, yolsuz bir ülkeye doğmadı. Onlar dijital dünyanın ortasına doğdu. Onun içi isimleri “Dijital yerliler”... Dünya avuçları içinde. Onun için internetsiz bir dünya düşünmüyorlar, internetleri olmadığında kıyamet kopuyor. Onlara göre devletin onların bazı ihtiyaçlarını karşılaması bir lütuf değil, doğal olan. Hangi ülkede ne konuşulduğunu, hangi ülkede hangi koşullarda yaşandığını anbean takip ediyorlar. Onlar, dünyayı avuçlarına sığdıran bir kuşak. Onları anlamak için yapılan çok önemli araştırmalar var. Önümüzdeki dönemde sizlerle mutlaka paylaşacağım. Ama şunu söyleyebilirim; gelecekleri için ne istediklerini biliyorlar. Çünkü her kavramın idealinin örneklerini yaşayanları tek bir tuşla görüyor, onlarla tek bir tuşla tanışıyorlar. Kendileri ve ülkeleri için özgürlük, medeniyetin en yüksek seviyede olduğu, kısır tartışmaların olmadığı, dünyanın korunduğu, daha basit ama değerlerin daha ön planda olduğu bir düzenden yanalar. Hadi canım diyecek olanlara, daha sonra ayrıntılarıyla yazacaklarımdan bir kısa bölüm paylaşayım. Uzun yaşamak ve mutlu olmak ilk iki istekleri. Bence üzerine mutlaka düşülmesi gereken kavramlar. BİZİM GÖREVİMİZ Biz dijital göçmenlerin görevi onlara güvenli, ekonomik refah seviyesi yüksek, kendi kendine yetebilen, evrensel değerlerin hepsinde iyi bir seviye yakalamış bir ülke bırakabilmek. Bizdeki kutuplaşmanın aksine onlara birlikte olduklarını, birlikte yürürlerse başarılı olabileceklerini, birbirlerine hiç değilse saygı duymaları gerektiğini anlatmak. Bizim görevimiz bu ülkeden gitmeye çalışan gençlerimize, bu ülkede kalmaları için gerçekten onları mutlu edebilecek huzurlu ve gelecek vaad eden bir ortam yaratmak. Umarım Atatürk’ün çocukları, Atatürk’ün çocukları için kolları sıvar.",https://www.hurriyet.com.tr/yazarlar/hande-firat/samsuna-ciktim-42066476
Hande Fırat,Yeni dönem,"Nisan 29, 2022 06:29","2021 yılından itibaren sorunlu ülkelerle sırasıyla: Arka kapı diplomasisi yani istihbarat teşkilatları arasında görüşme... Doğrudan dışişleri bakanlıkları arasında görüşmeler... Liderler seviyesinde bir araya gelme yöntemi izlendi. Birleşik Arap Emirlikleri ve İsrail’in ardından üçlü yöntemin işlediği diğer bir ülke ile yani Suudi Arabistan ile de liderler seviyesinde görüşmeye geçildi. Tüm bu süreçlerde: Pandemi ve dünyada yol açtığı ekonomik sorunlar Türkiye içindeki ekonomik sorunlar ABD’nin yeni yönetimi ve ortaya çıkan yeni konjonktür ABD’nin bölgede İran’a alan açması Körfez ülkeleri ile Katar arasındaki krizin sona ermesi ve körfez ülkelerinin İsrail ile anlaşmaları Rusya ve Ukrayna Savaşı’nın da etkisi oldu. SUUDİ ARABİSTAN İLE İLİŞKİLER Birkaç yıldır iki ülke arasında en büyük krizin sebebi Cemal Kaşıkçı’nın öldürülmesiydi. Dava dosyasının Suudi Arabistan’a devrinin ardından kriz büyük oranda aşıldı. Şimdi iki ülke daha çok ekonomik ve bölgesel işbirliğine yönelecek. Türkiye ile Suudi Arabistan arasındaki ekonomik ilişkiler 2015 yılından sonra kademeli olarak düşmeye başladı. TÜİK verilerine göre 2015 yılında Türkiye’nin Suudi Arabistan’a ihracatı 3 milyar 582 milyon dolar düzeyindeydi. 2020 yılı son çeyreğinde Türk mallarına ambargo kararının alınmasının ardından ise, 2021 yılında Türkiye’den yapılan ihracat 265 milyon 400 bin dolara kadar geriledi. Ambargonun kaldırılmasıyla birlikte 3 milyar dolarlık ticaret hacmine ulaşılabileceği belirtiliyor. Diğer yandan Suudi Arabistan’ın Türkiye’ye yatırım konusunda önemli adımlar atacağı belirtiliyor. MISIR İLE SÜREÇ NASIL İŞLEYECEK Mısır ve Türkiye arasında izlenen üçlü yöntemin ilk iki basamağında sıkıntı yok. İlişkiler belli bir seviyeye geldi. Ancak Mısır ve Türkiye özelindeki en büyük gerginlik artık Cumhurbaşkanı Erdoğan ve Mısır Devlet Başkanı Sisi arasında. Diğer sorunlu başlıklarda uzlaşma sağlandı. Mesela Mısır, Müslüman Kardeşler’in Türkiye’deki faaliyetlerinden rahatsızdı. Türkiye, bu muhaliflerin faaliyetlerini özellikle muhalif yayınlarını durdurdu. Mısır bazı isimlerin ise kendilerine iadelerini talep ediyordu. Bulunan orta yol, o isimlerin üçüncü ülkelere gönderilmeleri oldu. Türkiye, Sisi’ye zamanında çok sert tepki gösteren Cumhurbaşkanı Erdoğan düzeyinde hemen bir ilişki kurulmasından yana değil. Ancak Mısırlılar, “İlişkiler düzelecekse meşru liderimizin Sisi olduğu da kabul edilmeli” mesajı veriyor. Yani beklentileri Sisi ve Erdoğan arasında bir diyalog kurulması. Olur mu? Bilinmez... Belli ki bu kararı verecek tek isim var. O da Cumhurbaşkanı Erdoğan. GELELİM İDDİALARA Bu bir savunma yazısı değildir. Ukrayna Savaşı ile ilgili ticari alacak verecek meselesinde yargıya yansımış bir konu ile ilgili açıklama yapmak haddim değil. Türk yargısının vereceği karara saygım da sonsuzdur. Gerekli açıklamayı eşim yaptı. Ancak bu işin ‘bir kesim’ tarafından, hiçbir alakam olmadığını bildikleri halde bir linç kampanyasına dönüştürülmesine itirazım var. Haber haberdir, yazılır. Ancak, Sezgin Baran Korkmaz ile ilişkileri var yalanını yazıp Ankaralı bir işinsanının fotoğrafını koymaya ya da olmayan bir saat üzerinden hikâye yazmaya, tüm olayı benimle ilişkilendirmeye çalıştırmalarını da kabul etmem mümkün değil. Tüm bu yalanlarla ilgili hukuki süreçleri başlattım.",https://www.hurriyet.com.tr/yazarlar/hande-firat/yeni-donem-42053213
Hande Fırat,Tarih kokan fotoğraflar,"Mayıs 03, 2022 06:29","KUTLU OLSUN: Önce herkesin bayramını tebrik ederim. Bayram dileklerime gelince; birbirimizi sevmemiz hiç değilse saygı duymamız, ülkemizin ekonomik açıdan refaha çıkması, kutuplaşmanın, yalanın, dolanın son bulması, hukuk ve demokrasinin güçlenmesi, sağlık, huzur ve mutluluk... Bu yüzden de bayram yazımda biraz siyasetten, dış politikadan uzak durmak istiyorum. *** Hürriyet’in başarılı foto muhabiri Selahattin Sönmez bir süredir hepimize mesleğimiz boyunca yaşadıklarımızı, acılarımızı, tarihi, nelere tanıklık ettiğimizi ve bu meslekle ne kadar yaşlandığımızı hatırlatıyor. Instagram’da açtığı ‘basın.enstantaneler’ isimli hesaptan, mesleğe başladığı günden beri tüm medya mensuplarının fotoğraflarını paylaşıyor. Kimi ayrımızdan ayrılmış, kimi mesleği bırakmış, kimi hâlâ çalışıyor. Başrolde bu kez “siyaset” yok, onların hayatlarını yaşayan gazeteciler var. Selahattin 1987 yılında Rüzgârlı sokakta Ankara Ulus gazetesinde idari serviste çalışmaya başladı. Sonra Günaydın gazetesinde karanlık odaya geçti. 1994 yılından beri foto muhabirliği yapıyor. Tam 40 ödülü var. 30 yıllık arşivi var. Basın mensuplarının arşivi ise tam 25 yıllık. Selahattin’e neden emekçileri çektin sorusunu yönelttim, şöyle yanıt verdi: “Yıllardır elimde fotoğraf makinesi, her şeyi çekmeye ve belgelemeye çalışıyorum, görev sırasında muhabirler, kameramanlar ve diğer meslektaşlarım ‘Abi beni de çek, bizi de çek’ dediklerinde hiçbirini kırmadım. Basın mensuplarına özel olarak açtığım sosyal medya sayfasında paylaşmaya başladım ve bu çok ilgi gördü. Basın çalışanlarının hakları için yaptığı ve seslerini duyurmak istedikleri eylemlerde, basın açıklamalarında benim çektiğim fotoğraflar görsel olarak kullanılmaya başlandı. Gelelim en çok etkilendiği fotoğraflara; şöyle anlattı: “Biri bu... Ankara’da 8 yıllık eğitime hayır eylemleri sırasında güvenlik güçlerinin eylemcileri bırakıp biz gazetecilere saldırması ve üzerimizde cop kırmasıydı. Bu eylemler sırasında birçok meslektaşımız hem yaralandı hem ölümden döndü hem de dayak yedi.” “Diğeri de bu... Ankara’daki Gezi Parkı eylemlerinde Toma’ların bize dönüp su sıkması ve gazetecilere gaz atmasıydı.” Selahattin, “Fotoğraf çekmek benim için nefes almak” diyor. Sen hep nefes al Selahattin. Ellerine ve yüreğine sağlık. Z KUŞAĞI VE YURTDIŞI EĞİTİM İSTEKLERİ SON dönemde etrafımdan en çok duyduğum, “Çocuğum üniversiteyi yurtdışında okumak istiyor” cümlesi... Bu pahalılıkta kolay mı? Z Kuşağı’nın neden yurtdışı saplantısı var, ülkelerine yurtdışında okumaları faydalı olur mu, yani dönerler mi? Kafamdaki soruları Yurt Dışı Eğitim Danışmanı Ebru Doğdu ile konuştum. İşte Ebru Doğdu’nun tüm başlıklardaki yanıtları: İNGİLİZLERİN, İNGİLTERE HÜKÜMETİNDEN ŞİKÂYETLERİNİ DUYSANIZ, ŞAŞIRIRSINIZ “Genelde dünyanın her yerinde her ülkenin vatandaşı kendi ülkesinin onun için yeterli olmadığı ile ilgili şikâyet eder. İngiltere’de yaşayan bir vatandaş olarak burada da hükümetten nasıl şikâyetler ettiklerini duysanız şaşarsınız. Sanırım Türkiye’deki gençlerin yetersizlik duygusu biraz daha baskın. Başka kültürler tanımak amaçlı yurtdışı isteyen de var. Ama temelinde bence gençlik ateşi dediğimiz risk alma isteği var. Şu anda en trend ülke olarak İngiltere diyebilirim çünkü Amerika’daki Trump dönemi ve uzaklık, birinci sırada yer alan Amerika’yı ikinci sıraya geriletti. Pound’un yüksek oluşu nedeniyle Avrupa ya da İskandinavya ülkeleri de tercih ediliyor. KURLAR, SAVAŞ VE PANDEMİNİN ETKİLERİ Pandemiye ve dövize bağlı artan maliyetlere rağmen her yıl Türkiye’den neredeyse 50 binin üzerinde öğrenci yurtdışında çeşitli eğitim programlarına gitmeye devam ediyor. Son yıllarda kurlardaki artış nedeniyle görece daha uygun olan Rusya, Ukrayna gibi ülkelere talep çoktu. Ancak savaş nedeniyle bu seneden itibaren talep azalacaktır ve oralarda okuyan öğrencilerimizin farklı ülkelere geçişi ya da Türkiye’ye dönüşü olacaktır. Yurtdışında okumak deyince akla sadece İngiltere, Amerika ya da Kanada geliyor ama artık dünyanın her yerinde daha uygun ücretler ile okumak mümkün. Doğru danışmanınız varsa maliyetler oldukça düşürülebilir. Ancak yurtdışında herkesin burslu ve ücretsiz okuyabileceği en büyük yanlışlardan birisidir. Yine de yurtdışında okumak bir hayal değil, hedeftir. Ulaşılması imkânsız değildir. Doğru danışmanlık, çok çalışma ile her şey mümkündür. MUTLAKA ÜLKENİZE DÖNÜN Yurtdışında eğitim çocukların kimlik gelişiminde, birey olarak var olabilmelerinde dolayısıyla da hayat başarılarının üst seviyelere taşınmasında çok yardımcı oluyor. Son mesajım ise sevgili öğrencilere; yaşınız kaç olursa olsun başka bir ülkeye yerleşirken kalbinizdeki vatan sevgisini her zaman taşımanızı ve başöğretmenimiz Atatürk’ün dediğindeki gibi ülkenize alev almış kıvılcımlar olarak dönmenizi canı gönülden isterim.”",https://www.hurriyet.com.tr/yazarlar/hande-firat/tarih-kokan-fotograflar-42055652
Hande Fırat,"NATO, gerçekler ve tepkiler","Mayıs 24, 2022 06:29","NATO’nun güçlenmesi. Daha etkin bir yapıya dönüştürülmesi. Diğer taraftan da NATO’nun modern ve güçlü Türk Silahlı Kuvvetleri’ne ihtiyacı olduğunu unutmamak lazım. Şimdi aşağıda yapılan yorumları ve tespitleri okuyunca da, ‘NATO, bir tek Türkiye için mi NATO olamıyor’ demeden duramıyor insan... NATO’NUN TERÖRÜ DESTEKLEMEYE MERAKLI ÜYELERİ NE DİYOR Başta yabancı basın, onların üst düzey yetkililere dayandırdıkları tespitler ve açıklamalardan Türkiye ile ilgili ortaya çıkan tespitler şöyle: “Türkiye, İsveç ve Finlandiya’yı ‘terör yuvaları’ olarak nitelese de gerçekte kendi derdine düşmüş durumda. Erdoğan’ın ülkesinin ekonomisini kuşatan tehlikeler, Batı ile sürdürülebilir bir ihtilafa herhangi bir alan bırakmıyor. Erdoğan, kendi seyircisi önünde güçlü bir lider olmakla övünmek için sık sık dış politika krizlerini gündeme getiriyor. Türkiye, muhalif Türk isimlerinin iadesini talep ettiğinde herhangi bir taviz bekleyemez. Çünkü Türkiye’nin geri istediği isimlerin çoğu İsveç’te sığınma hakkına sahip. Sınır dışı edilmeleri durumunda Türk yargısının insafına kalmasından endişe ediliyor. Buna örnek olarak Osman Kavala gösteriliyor. Bir de İsveç’e göre öğrencilerden siyasetçilere kadar 300 binden fazla insanı gözaltına alan bir ülkeye iade edilmeleri mümkün görülmüyor. Yine yapılan yorumlar arasında Türkiye’nin asıl amacının ABD ile pazarlık olduğu iddiası var. Yani onlara göre Türkiye F-16 anlaşmasını hızlandırmak için NATO kozunu kullanmaya çalışıyor. Daha da uç yorumlar yapanlar da var: “Türkiye’nin NATO’dan çıkarılması ya da Türkiye’ye yaptırım uygulanması” gibi... Hatta bazı analistler NATO’nun planlamalarına ve tatbikatlarına Türkiye’nin katılımının en alt düzeye düşürülmesini ve NATO liderler toplantılarında Erdoğan’ın geri plana itilmesini öneriyorlar. TÜRKİYE’NİN HAKLI TALEPLERİ NEDİR NATO müttefiklik kavramını esas alan bir oluşum. Bir müttefiğin mücadele ettiği bir terör örgütüne diğer müttefiklerin arka çıkmasını ve destek vermesini doğal olarak Türkiye kabul etmiyor. ABD’nin YPG ve PYD politikaları zaten korkunç, şimdi bir de buna “müttefiklik” kavramı içinde iki ülkenin daha eklenmesi mümkün olabilir mi? Türkiye’nin isteği çok basit ve anlaşılır: “Müttefiksek ya da olacaksak Türkiye’ye karşı olan terör örgütlerine desteği kesin...” Ankara’nın derdi milli çıkarlarını ve bekasını korumak, savunmak. Türkiye oldu bittiye karşı, artık “Bıçak kemiğe dayandı” diyerek somut adım istiyor. Müttefiklerin bir müttefiğe uyguladığı yaptırımlar, silah ambargosu kabul edilemez.” GÜNLÜK KIYAFET VE ‘AZ KALDI’ Dün Genel Yayın Yönetmeni’miz Ahmet Hakan yazmıştı. Meral Akşener’in kotlu, deri montlu, spor ayakkabılı kıyafetini... Şahsen ben severim kotlu, spor ayakkabılı siyaseti. Bana gençlik ve dinamizmi hatırlatır. Yine de merak edip sordum. Acaba Akşener tarzını mı değiştirdi diye... Son dönemde biraz diyetle, biraz sporla kilo verdiğini biliyordum. Bana verilen yanıt şu oldu: “Özellikle gençlerle buluştuğunda ya da il ziyaretlerinde gündelik kıyafeti bu. Kot, gömlek, ceket ve spor ayakkabıyı tercih ediyor.” İYİ Partili yetkililer “Az kaldı” sloganıyla Samsun’da gençlerle birlikte seçim startı verdiklerine de dikkati çektiler. Peki “Az kaldı” sloganıyla başlayan kampanyanın ana gövdesini neler oluşturuyor? İYİ Partili yetkililerden aldığım yanıtlar şu oldu: İYİ PARTİ’NİN SEÇİM STRATEJİSİ BELLİ OLDU “Türkiye’yi il il, ilçe ilçe ziyaret ediyor, dertleri dinliyor. Bu devam edecek. Çözüm önerileri, plan ve projeler kamuoyuna açıklanacak. İktidarın liyakat, adalet, güven ve duyarlılık yoksunluğu ile Türkiye Cumhuriyeti, tarihinin en derin ekonomik ve sosyal krizini yaşamakta. Türk Tipi Başkanlık Sistemi diye adlandırılan bu sistem artık Türk milletinin çilesine dönüşmüştür. Türkiye kutuplaşmadan yorulmuştur. Umutla, huzurla, refah ve güven içerisinde, ayrışmadan bir arada yaşayabileceğimiz bir memleket, herkesin haklı özlemidir.” İYİ Parti çözüm ve proje önerileri için de “azkaldi.org” isimli bir internet sitesi kurdu.",https://www.hurriyet.com.tr/yazarlar/hande-firat/nato-gercekler-ve-tepkiler-42068860
Hande Fırat,Ankara'da Mansur Yavaş trafiği,"Nisan 12, 2022 06:29","“Sayın Özdağ’ın cumhurbaşkanı adayı olarak bir CHP’liyi önermesi güzel bir şey. Buna memnun oldum.” Kılıçdaroğlu’nu biraz tanıyanlar bile bilir ki duygularını ve görüşlerini pek belli etmez, dolayısıyla bu tip tartışmalı konularda soğukkanlı durmayı tercih eder. Yavaş’ın adaylığı konusunda asıl merak edilen İYİ Parti lideri Akşener’in tavrıydı. Özdağ, birbirinden ağır iddialarla İYİ Parti’yi suçlamış ve Akşener’le yollarını ayırmıştı. Zafer Partisi’nin kuruluşunda da Ankara Büyükşehir Belediyesi’nin salon vermesi Yavaş ve İYİ Parti arasında soğuk rüzgârlar esmesine neden olmuştu. İYİ PARTİ’NİN SESSİZLİK RAHATSIZLIĞI Duyumlarıma göre Özdağ’ın siyasi hamlesine karşılık Yavaş’ın sessizliği İYİ Parti’de rahatsızlık yarattı. Bunun üzerine, Akşener’den randevu alarak dünkü ziyareti gerçekleştirdi. Akşener ve Yavaş görüşme sonrasında kameralar karşısına geçti. Her ne kadar Yavaş, “Kamu görevlisiyim, görevimin başındayım” dese de İmamoğlu’nun geçtiğimiz günlerde yaptığı, “Adayım Kılıçdaroğlu” benzeri bir açıklama yapmadı, ağzından ‘Aday değilim’ sözleri çıkmadı. Toplantının uzamasını istemeyen Akşener, nezaketli bir ustalıkla ikinci soru gelmeden kürsüden ayrılıp Yavaş’a daha fazla soru sorulmasına izin vermeyerek toplantıyı yarıda kesti. TARTIŞMALARIN İÇİNDE YER ALMAK İSTEMİYOR Merak edilen kapalı görüşmeden ise aldığım bilgileri paylaşacak olursam... Akşener-Yavaş görüşmesi yarım saat sürdü. Görüşmede İYİ Parti Genel Başkan Yardımcısı Metin Ergun, A.B.B. Grup Başkanvekili Adnan Beker ve İl Başkanı Yetkin Öztürk de vardı. Yavaş, görüşmede Özdağ’ın açıklamasından rahatsızlığını ve bu tip tartışmaların içinde olmak istemediğini söyledi. Yavaş’ın ağzından ‘Aday değilim’ cümlesi çıkmadı. Yavaş bu görüşmeden hemen sonra da CHP Genel Merkezi’ne giderek Genel Başkan Kemal Kılıçdaroğlu ile görüştü. MANSUR YAVAŞ VE CHP GENEL MERKEZİ Peki CHP Genel Merkezi, Zafer Partisi Genel Başkanı Ümit Özdağ’ın Mansur Yavaş ile ilgili bu adımını nasıl yorumluyor: Sorun yok. Mansur Yavaş, Ümit Özdağ’dan önce de hep tedbirli açıklamalar yaparak ‘Büyükşehir Belediye Başkanlığı görevini’ sürdüreceğini söyledi. Zafer Partisi Genel Başkanı’nın iki amacı var. 1- AK Parti ve Cumhurbaşkanı’na hoş görünmek. 2- CHP ve İyi Parti’ye çelme takmak. NEREDEN ÇIKTI HAŞİM KILIÇ? ABDULLAH Gül’den sonra Haşim Kılıç... Aslında bir önceki cumhurbaşkanlığı seçimlerinde de bir ara Ankara kulislerinde konuşulmuştu Haşim Kılıç’ın adı... Bu kez CHP Genel Merkez yönetimi tüm sohbetlerde “Bizim parti olarak adayımız Kılıçdaroğlu” derken, resmi açıklamalarında “Aday masadan çıkacak” vurgusunu ön plana çıkarırken, Haşim Kılıç ismi yine gündeme geldi. Kendisi Habertürk Televizyonu’na yaptığı açıklamada, “Benim dışımda gelişen bir konu. Neye dayanarak böyle bir iddia ortaya atıldı bilmiyorum” dedi. Hatta sözlerine 6’lı masada yer alan liderlerle de bir görüşmesinin olmadığını ve adaylık konusunun da gündemde olmadığını ekledi. Ancak özellikle CHP çevrelerinde “Haşim Kılıç’ın bazı kanaat önderleri ve gazetecilerle” sohbet toplantıları düzenlediği bilgisi var. CHP’nin konuya bakış açısını ise bir yetkilinin sözleriyle özetleyeyim: “Üfürüyorlar, partinin aklının ucunda Haşim Kılıç yok...” NURETTİN ABİ’NİN ARKASINDAN... KAÇ yıl önce olduğunu hiç hatırlamıyorum.... İlk kez bir eylemde karşılaşmıştım Nurettin Abi ile... Mesleğin kurdu, mesleğe yeni başlayanlara yardımsever ve espriliydi. Çok haber atlattı, çok manşet çıkardı, sayısız ödül aldı. Bir süredir hastaydı ve tedavi görüyordu. Mesleğimizin Nurettin Abi’sini kaybettik. Allah rahmet eylesin Nurettin Kurt...",https://www.hurriyet.com.tr/yazarlar/hande-firat/ankarada-mansur-yavas-trafigi-42041550
Hande Fırat,Mısır ve Suudi Arabistan ile ne oluyor - Suudilerle üst düzey görüşmeye doğru,"Nisan 08, 2022 06:29","Önce istihbarat teşkilatları üzerinden arka kapı diplomasisi işletiliyor. İlişkiler bir seviyeye gelince, dışişleri bakanlıkları devreye giriyor. Son olarak da liderler seviyesinde görüşmeler başlıyor. Bir süredir Suudi Arabistan ile en üst düzey yani Cumhurbaşkanı Tayyip Erdoğan düzeyinde görüşmenin ne zaman olacağı konuşuluyordu. Daha önce kaleme aldığım bir yazıda Suudi Arabistan-Türkiye arasında iki sorunlu başlık kaldığını belirtmiş, çözüm için çalışmalara başlandığını söylemiştim. Bu çerçevede: Gazeteci Cemal Kaşıkçı’nın 2 Ekim 2018’de Suudi Arabistan’ın İstanbul Başkonsolosluğu’nda öldürülmesine ilişkin davada Adalet Bakanlığı’nın olumlu görüşü üzerine dosyanın Suudi Arabistan’a devredilmesine karar verildi. Suudi Arabistan’ın bir diğer beklentisinin ise Kaşıkçı’nın nişanlısı Hatice Cengiz’in hukuki süreçlerden vazgeçmesi olduğu belirtiliyor. Bunun için sadece Türkiye değil, başka ülkeler ve bağlantılar üzerinden de girişimde bulundukları bilgisi var. Peki tüm bunlar, zamanında çok sert açıklamalar yapan Türkiye açısından neden gerekli? Kaşıkçı davasının Suudi Arabistan’a iadesinin hukuki altyapısı var. Üstelik Türkiye, adil bir yargılama kararı çıkmazsa yargılamaya da devam edebilir. Ancak meseleye hukuki açıdan çok uluslararası ilişkiler, ekonomik realiteler, karşılıklı menfaatler açısından yaklaşıldığı bir gerçek. Türkiye-Suudi Arabistan ilişkilerinde üst düzey ilişki kurulursa Suudilerin Türkiye’ye fonları, turizm teşviği, yatırım ve arsa alımı ile katkı yapacağı belirtiliyor. MISIR’IN BEKLENTİSİ NE Arka kapı diplomasisinden diplomatik ilişkilere geçilen diğer ülke Mısır... Ancak Mısır’da tam anlamıyla normalleşme hızlı ilerlemiyor. Nedenlere ve beklentilere bakalım: Mısır, Müslüman Kardeşler’in Türkiye’deki faaliyetlerinden rahatsızdı. Türkiye, bu muhaliflerin faaliyetlerini özellikle muhalif yayınlarını durdurdu. Mısır bazı isimlerin ise kendilerine iadelerini talep ediyordu. Bulunan orta yol, o isimlerin üçüncü ülkelere gönderilmeleri oldu. Türkiye, Sisi’ye zamanında çok sert tepki gösteren Cumhurbaşkanı Erdoğan düzeyinde hemen bir ilişki kurulmasından yana değil. Ancak Mısırlılar “İlişkiler düzelecekse meşru liderimizin Sisi olduğu da kabul edilmeli” mesajı veriyor. Ankara, büyükelçi seviyesinde maslahatgüzar atayarak yeni bir adım attı. Şimdi Mısır’ın nasıl bir karşılık vereceği merak ediliyor. TÜRKİYE-ABD İLİŞKİLERİNDE YENİ MOTİVASYON UZUN süredir türbülansta seyreden Türk-ABD ilişkilerinde ciddi bir hareketlenme başladı. Şu tespitleri yapmakta fayda var: Rusya ve Ukrayna Savaşı hem ABD’yi hem de Türkiye’yi bu hareketlenmeye mecbur bıraktı. Karar verildiği halde bir süredir bekletilen “Türkiye-ABD Stratejik Mekanizma”sı hızla devreye sokuldu. Biden F-16’ların satışı için kongre üzerinde etkisini kullanacağını söylemişti. Kongreden olumlu karar çıkması sürpriz olmasın. Batı bir yandan da tüm bu gelişmeleri Türkiye’nin Rusya’dan uzaklaşması için bir fırsat olarak görüyor. Ankara ise bir süre yaratılmaya çalışılmış olan “Türkiye, Batı ve NATO’dan koptu” söyleminin geçersiz olduğunun görülmesi açısından memnun. ANKARA’DA OKEY MESAİSİ BAŞLADI RAMAZAN ayıyla birlikte çay ve kahve iftar sonrasına kaldı... Doğal olarak siyasi sohbetler de... Ankara bürokrasisi ve siyasileri Çukurambar ve Çayyolu’ndaki kafeleri sever. Gün boyu çalışan bürokratlar ve siyasiler, oruçlarını açtıktan sonra bu kafelere akın ediyorlar. Çaylar, kahveler yudumlanırken hem sohbet ediyorlar hem de okey oynuyorlar. Gece 12’lere kadar süren bu okey mesailerinden eşler rahatsız, benden söylemesi... GÜZEL OLAN HİÇBİR ŞEYİ HAK ETMİYORSUNUZ Bu, ülkemizin tanınan sanatçılarından Hüseyin Arıcı’nın insanoğluna isyanı... Hem de yeni sergisinin adı. Eriyen buzullar, yok olan hayvanlar, kuruyan topraklar, küresel ısınma... Tüm bunların suçlusu ise insan... Hüseyin Arıcı yeni sergisi için, “Yaşadığımız dünyayı ve canlı yaşamı yok sayan, görmezden gelen insan bir gün doğal yaşamın kendinden daha güçlü olduğunu fark edecek. Doğa intikamını aldığında belki de hak ettiğimizi bulacağız. Zorbalığın son bulmasını dilemekten başka hiçbir çarem yok” dedi. Bilimadamları, “Dünyayı yok ediyoruz” diye her gün uyarırken, Ankara’da yaşayanlara tavsiyem CerModern’de tüyleri diken diken eden bu sergiyi gezmeleri...",https://www.hurriyet.com.tr/yazarlar/hande-firat/misir-ve-suudi-arabistan-ile-ne-oluyor-suudilerle-ust-duzey-gorusmeye-dogru-42039115
Hande Fırat,A'dan Z'ye kozmik sohbet,"Nisan 15, 2022 06:29","Hürriyet gazetesinin konuğu Yavuz Ağabey’in (Donat) “Kozmik” yakıştırması yaptığı, İYİ Parti’nin Genel Sekreteri Uğur Poyraz idi. “Ben sadece Genel Sekreter’im” diyen Poyraz, A’dan Z’ye tüm sorularımı yanıtladı. Cevaplarında bir anlamda partisinin ve 6’lı masanın yol haritasını bulacaksınız. Aynı zamanda da Akşener’e yönelik iddiaların yanıtlarını... ‘YAVAŞ’IN POPÜLARİTESİNDEN FAYDALANMAK İSTEDİ’ Ümit Özdağ neden Mansur Yavaş ismini ortaya attı? Yavaş’ın açıklamaları İYİ Parti’yi tatmin etti mi? Ya da kimilerinin iddia ettiği gibi Meral Akşener, Ekrem İmamoğlu için masa mı dağıtır? İşte Genel Sekreter Uğur Poyraz’ın yanıtları: “Aslında sadece Mansur Yavaş değil, popüler belediye başkanları var. Söz konusu açıklamayı yapan isim, Mansur Yavaş’ın popülaritesini kullanarak kendine popülarite yaratmaya çalıştı. Aynı durum Haşim Kılıç için de geçerli. Bu isimler Cumhur İttifakı’na ve onun medyasının değirmenine su taşıyorlar. Mansur Yavaş da Ekrem İmamoğlu da ‘görevlerini sürdüreceklerine dair’ açıklamalarını net ve şeffaf biçimde yaptılar. Artık bırakın işlerini yapsınlar. Bunu sürekli gündeme taşımak, belediye başkanlarını meşgul etmek hem başkanlara hem de onlar hizmet alan vatandaşlara haksızlık ve saygısızlıktır.” ‘İTTİFAK TABANDA, MASADA HENÜZ KONUŞULMADI’ Gelelim ittifaka... Şu anda Millet İttifakı resmi olarak var mı? Yoksa ne zaman olacak? 6’lı masada gerçekten sadece Güçlendirilmiş Parlamenter Sistem mi konuşuluyor? Bu soruların yanıtları ise şöyle: “Asıl ittifak tabanda. Türkiye’nin yüzde 68’i Cumhurbaşkanlığı Hükümet Sistemi’ne karşı. Tavanda henüz resmi ittifak yok. 6’lı masa öncelikle Güçlendirilmiş Parlamenter Sistem için kuruldu. Henüz diğer konular gündeme gelmedi. Seçim kararına göre CHP ve İYİ Parti yeniden ittifakı ve ittifakın şartlarını değerlendirecek. Yani seçimlere yönelik bir ittifak henüz kurulmadı. Üstelik 6’lı masada yer alan partiler de henüz bu ittifakta yer alıp almayacakları ile ilgili açıklama yapmadılar. Ortada henüz bir seçim yokken, ittifaktan bahsedemezsiniz. Bunun adı işbirliğidir. İttifaka liderler karar vereceklerdir, partilerinin yetkili kurullarında da zamanı gelince konuşacaklardır. İşbirliği yanlış bir biçimde ittifak olarak tanımlanıyor. Çünkü bunu AKP ile MHP bu şekle büründürdü. Oysa onların arasındaki ittifak değil, koalisyon. İç içe geçmiş iki partinin koalisyonu. Ancak toplum şu anda da İYİ Parti ve CHP’yi Millet İttifakı olarak tanımlıyor, adlandırıyor.” OLASI İTTİFAK, ADAYINI NE ZAMAN AÇIKLAR Uğur Poyraz’ın deyimiyle “tabandaki ittifak da” gazeteciler de hatta Cumhur İttifakı da doğal olarak adayı merak ediyor. Henüz hukuki bir ittifak kurulmamış olsa da... Ayrıca İYİ Parti lideri Meral Akşener’in açıklamalara rağmen inatla Ekrem İmamoğlu’nu desteklediği ve bunun için masayı dağıtabileceği iddia ediliyor. DP lideri Gültekin Uysal’ın DEVA Partisi lideri Ali Babacan ve Gelecek Partisi lideri Ahmet Davutoğlu’nu hedef alan “20 yıl AK Parti iktidarı içinde sorumluluğu olanlar aday olmamalı” mealindeki sözlerinin arkasında Kılıçdaroğlu ile Akşener’in olduğu iddiası bile konuşuluyor. Buyurun Uğur Poyraz’ın yanıtları: “Öncelikle ‘aday açıkla’ baskısı Cumhur İttifakı ve medyasından geliyor. Artık bu söylemler hakarete varıyor. Güçlendirilmiş Parlamenter Sistem’le, Cumhurbaşkanlığı Hükümet Sistemi’nin cumhurbaşkanlığına yüklediği mana bir değil. Olası ittifakımız ve adayımız seçimleri kazandığı an itibarıyla güçler ayrılığının aktifleştirileceği, cumhurbaşkanının bazı yetkilerinin kararname ile Meclis’e devredileceği bir sistem fiilen uygulamaya sokulacak. Genel Başkanımız ortak adaydan yana olduğunu ifade etti. Ancak henüz ortada resmi olarak ittifak konusunda bir netlik yok. Kılıçdaroğlu’nun ‘Aday altılı masada belirlenir’ açıklaması, siyasi nezakete önem vermesidir. Aday, seçim kararı alınınca açıklanır. Gültekin Uysal’ın açıklamaları kendisine sorulmalı. Bu tarz çıkışların arkasında Genel Başkan Meral Akşener yok, olamaz. Çünkü Akşener o tarz bir siyasetçi hiç olmadı. Akşener niye masa dağıtsın? Bu masa ‘Güçlendirilmiş Parlementer Sistem Masası’.” UŞAKLAR KIRGIN MI Peki Devlet Bahçeli “uşakları MHP’ye davet ederek” nasıl bir hamle yapmak istedi? Daha da önemlisi Bahçeli’nin “Uşaklar” dediği Koray Aydın ve Yavuz Ağıralioğlu partideki görev değişiklikleri nedeniyle kırgın mı? Poyraz’ın bu sorulara yanıtları ise şöyle: “Üç yıldır görevdeyim. Genel başkanların beyanlarına karşılık vermeyi doğru ve ahlaki bulmuyorum. Aynı nezaketi karşı taraftan da bekliyorum. AK Partili siyasetçiler Genel Başkan’ımız hakkında ahlakı aşan beyanlarda bulunuyor. Bu durumu doğru bulmuyorum. Koray Aydın’ın da Yavuz Ağıralioğlu’nun da kırgınlıkları yok. İkisi de partimiz için son derece önemli isimler. Bu bir bayrak yarışıdır.”",https://www.hurriyet.com.tr/yazarlar/hande-firat/adan-zye-kozmik-sohbet-42043911
Hande Fırat,KONSEPT 2023,"Nisan 19, 2022 06:29","KUZEY IRAK SINIRI KAPATILACAK FETÖ’cülerin devletten arındırılmasının ardından, güvenlik bürokrasisi, “Terörü kaynağında yok etmek” modeline geçti. Temel amaç Hakurk’tan Suriye sınırına kadar olan Irak sınırının terörden tamamen arındırılması. Bunun için de MİT sınır ötesinde terör örgütünün üst düzey yöneticileri ve hafızasına yönelik operasyonları, özellikle de nokta operasyonları yürütüyor. Eşzamanlı olarak Türk Silahlı Kuvvetleri ise lojistik, barınma, eğitim, haberleşme ve altyapılarını tespit edip yok ediyor. 2019 yılında başlayan operasyon zincirinin yurtiçinde sonuçları görülüyor. Örgüt uzun zamandır eylem yapamıyor. Altını özellikle çiziyorum; yapmıyor değil yapamıyor. Güvenlik güçlerinin elinde PKK’nın Türkiye içinde eylem yapmaktan vazgeçtiğine ilişkin bir bilgi yok. Kısacası güvenlik güçlerinin zincir operasyonları, örgütün eylem yapma kapasitesini bitirme noktasına getirdi. Irak’tan Türkiye’ye sızma girişimleri ise minimize edildi. Onlarla ifade edilen seviye indirildi. Şimdi ana hedef özellikle Kuzey Irak sınırındaki Zap Bölgesi’ni de kontrol altına alarak, bir anlamda Kuzey Irak sınırını örgüte tamamen kapatmak. PENÇE-KİLİT’İN ÖNEMİ Pençe operasyonları boyunca tam müdahale edilemeyen tek yer Zap idi. Zap, terör örgütünün son dönemde tahkimat merkezi oldu. Aynı zamanda Pençe operasyonları sırasında diğer bölgelerden kaçan örgüt üyeleri de Zap’a yerleşti. Aynı zamanda Zap, örgüt tarafından Türkiye’ye giriş noktası olarak da kullanılıyordu. Zor bir coğrafyası var. Bugüne kadar birçok operasyon yapılmasına rağmen güvenlik kaynakları hep geri dönüldüğüne dikkati çekiyor. Gelelim operasyonun kilit ismini almasına... Türkiye Zap’ta da mücadeleyi tamamlar; Avaşin-Metina arasını (haritadan takip edebilirsiniz ) kapatırsa Kuzey Irak-Irak sınırı tamamen kapatılmış olacak. Zap bu nedenle kilit önemde. Tabii kış aylarından çıkılması ve örgütün bahar konuşlanmasına geçmesine engel olunması da zaten yıllardır uygulanan konsept. Türkiye kontrol altına aldığı bu hattan çıkmıyor. Yani o hatta üs bölgeleriyle, teröristlerin sızmasını engellemek için kalıcı hale geliyor. Pençe-Kilit Harekâtı’nın tamamlanma süresine ilişkin bir bilgi verilmiyor. Zorlu bir coğrafya olması nedeniyle, zaman alabileceğinin altı çiziliyor. Kara unsurlarının kullanılması da dikkati çeken bir başka unsur. Türk askeri hem karadan girdi hem de helikopterle bölgeye indirme yapıldı. BİLGİLENDİRME YAPILDI Türkiye, operasyonu duyurduğu açıklamada da dikkat çektiği gibi, “dost ve müttefik” ülkeleri bilgilendirdi. Burada kilit önem taşıyan iki ülke ABD ve Irak merkezi hükümeti. Türkiye terör örgütüne yaptığı, yapmakta olduğu yardımdan dolayı ABD’ye yönelik eleştirilerini zaten dile getiriyor. Öte yandan Irak Merkezi Hükümeti’ne de terör örgütünün bitirilme noktasında: “Ya bu mücadeleyi ortak yapalım ya da biz bu mücadeleyi tek başımıza yaparız” ifadesini kullanmıştı. SURİYE SINIRI Irak’ta bir anlamda köşeye sıkışan örgüt, mühimmat ve insan aktarımını Suriye üzerinden yapmaya çalışıyor. Ancak Türkiye’nin hem Suriye operasyonları hem de sınıra inşa ettiği duvar ve güvenlik tedbirleriyle örgütün bu hamlesi de zora girdi. Yetkililer iki sınırda da, “Terörü kaynağında yok etmek” modeli ile mücadelenin sürdürüleceğini ve “Konsept 2023” çerçevesinde, örgütün 2023 yılında eylemsel gücünü tamamen yitireceğinin altını çiziyor.",https://www.hurriyet.com.tr/yazarlar/hande-firat/konsept-2023-42046281
Hande Fırat,Yeni bir Türkiye hikâyesi mi? 'Türkiye'nin önemi artacak',"Nisan 23, 2022 09:34","Bugün çevredeki kaoslara, pandemi ve sonuçları, savaş, dünya ekonomisindeki olumsuzluklar ve kendi ekonomisindeki ağır sorunlar eklenmiş durumda. Tüm bunlara rağmen eğer fırsatlar iyi değerlendirilir, doğru kararlar verilirse Friedman’ın öngörüsü gerçekleşebilir. Bir süre önce Türkiye hakkında sosyal medyada olumsuz değerlendirmeler yapan yabancı ekonomistlerin değişen tavır ve mesajları da buna işaret ediyor. Örneğin, Uluslararası Finans Enstitüsü (IIF) Başekonomisti Robin Brooks, “Türkiye’nin öneminin artacağı” değerlendirmesinde bulundu. WASHINGTON TOPLANTILARI Türkiye yeni bir hikâye yazabilir mi? Kaos fırsata çevrilir mi? Vatandaş haklı olarak, “pahalılık ve geçim derdi” sorununu yaşarken bu iki sorunun yanıtı için ekonomi yönetimi ne yapıyor? Gelelim soruların yanıtlarına... Hazine ve Maliye Bakanı Nureddin Nebati’nin G20 Maliye Bakanları ve Merkez Bankası Başkanları Toplantısı ile uluslararası kuruluşların Bahar Toplantıları’ndaki görüşmelerin perde arkasını merak ettim. Çünkü içeride, hukuktan insan haklarına, ekonomiye kadar atılması gereken adımlar kadar “güven yaratmak, jeopolitik dengeler” de önem taşıyor. Doğru adımlar, güven, istikrar ve yabancı sermaye adeta bir bütün. Gelelim Nureddin Nebati’nin görüşmelerine... Üst düzey kaynaklarla yaptığım görüşmeler çerçevesinde madde madde özetleyeceğim. YATIRIMCILAR TÜRKİYE’YE İLGİ DUYUYOR - Hazine ve Maliye Bakanı Nureddin Nebati, Washington’da hem resmi toplantılara katıldı hem de çok sayıda ikili görüşme yaptı. - Yabancı yatırımcıların talebiyle Amerikan Ticaret Odası (AmCham), Uluslararası Mutabakat için İş Konseyi (BCIU) ve JP Morgan’ın düzenlediği üç farklı yatırımcı toplantısında reel sektör ve portföy yatırımcıları ile bir araya geldi. - Toplantılarda küresel görünüm ayrıntılı konuşuldu. Sektörler özelinde değerlendirmeler yapıldı. Bakan, Türkiye ekonomisindeki son gelişmeler ve yatırım fırsatlarına ilişkin kapsamlı bilgi verdi. - Toplantılarda Bakan ve ekibi güçlü kamu maliyesine, bankacılık sektörüne, düşük borçluluğa, son yıllardaki dengeli büyüme görünümüne ve özellikle ihracatta gözlenen güçlü performansa dikkat çekti. - Türkiye’nin sahip olduğu genç ve dinamik nüfus, nitelikli işgücü, zengin üretim ekosistemi anlatıldı. Türkiye’nin küresel ve bölgesel zorluklarla mücadele kapasitesinin arttığını ifade etti. - Yatırımcılar, Türkiye’nin potansiyeline olan güçlü inançlarını ve Türkiye’deki yatırımlarını artırmak istediklerini dile getirdiler. Son yapılan sukuk ihracının başarılı bir şekilde gerçekleştirildiğini ifade ettiler. - Washington toplantılarında alınan geri bildirimler, uluslararası yatırımcılar ve ekonomistler nezdinde Türkiye algısının önemli ölçüde iyileştiğine ve Türkiye’ye yönelik sermaye girişlerinin artacağına işaret ediyor. - Son jeopolitik gelişmelerin etkisiyle Türkiye’nin küresel arenada rolünün daha da ön plana çıktığını ifade eden yatırımcılar ve ekonomistler, “Türkiye hikâyesinin” daha fazla dikkat çekeceğine ve kabul göreceğine inanıyor. Üst düzey ekonomi yönetiminin toplantılardan çıkarttıkları sonuçlar bunlar. Türkiye içinde vatandaşların yaşadıkları sorunlar karşısında, ekonomi yönetimi kaosu fırsata çevirip yeni bir hikâye yazabilirse Friedman haklı çıkar. Hepsinden önemlisi, Türkiye kazanır!",https://www.hurriyet.com.tr/yazarlar/hande-firat/yeni-bir-turkiye-hikayesi-mi-turkiyenin-onemi-artacak-42049355
Hande Fırat,Pandemi bitiyor mu,"Nisan 26, 2022 06:29","Peki pandemi bitiyor mu? Maske takmaya gerek yok mu? Artık endemi dönemi mi? Sorularımı Hacettepe Üniversitesi Tıp Fakültesi Çocuk Enfeksiyon Hastalıkları Bilim Dalı Başkanı Profesör Mehmet Ceyhan’a yönelttim... Yanıtlarını madde madde paylaşıyorum: ‘PANDEMİ ENDEMİYE DÖNDÜ’ DENEMEZ “Dünyanın her yerinde tartışma var. Hükümetler tedbirleri kaldırmak istiyor. Bilimadamları henüz erken diyor. Vakalarda azalma dönemine girdiğimiz kesin. Ancak test yapma kriterleri zorlaştırıldı. Genç yetişkinlerde hastalık hafif geçiyor, bazıları farkında değil. Buna rağmen azalma var. Ancak azalmayı tam dört kez yaşadık. Bu beşincisi. Çünkü pandemilerde düz çizgi yoktur. Artış dönemi, pik dönemi ve azalma dönemi olur. Yani zikzak bir çizgi çizer. ‘Salgın bitti’ psikolojisine girmemeliyiz. Bir gün mutlaka bitecek. Ancak şu anda mı yoksa bir başka dalga daha olur mu bunu bilmek mümkün değil. Pandemi endemiye döndü denemez, dünyada bunu bilecek kimse yok. Üstelik ABD, Çin ve Güney Kore’de vaka sayılarında artış yaşanıyor.” İŞ VATANDAŞA KALDI Peki ne yapacağız? Özellikle de Bakan Koca’nın “Kişisel tedbirler önce çıkacak” sözünden ne anlamalıyız... İşte yanıtlar: “Ekonomi ve sosyal hayat canlı tutulmalı ama normalleşme de kontrollü olmalı. İş vatandaşa kaldı. Devlet belli ki maskeyi kaldıracak. Ancak kalabalıkta, kapalı alanlarda, ulaşım araçlarında insanlar kendilerini korumalı. Kronik hastalığı olanlar, yaşlılar ya da evinde hastası, yaşlısı olanların söz konusu alanlarda maske takmalarında yarar var. Farklı ülkelerde yeni varyantlar görülüyor. Yurtdışı giriş ve çıkışlarına kontrol getirilmeli.” ÖNÜMÜZDE ÜÇ OLASILIK VAR Mehmet Hoca önümüzdeki üç olasılığı ise şöyle sıraladı: “Virüs ortadan kaybolabilir. Yarasaya döner, orada yaşamaya devam eder. Bu durumda aşıya gerek kalmaz. Virüs gücünü kaybederek devam eder, kış aylarında hafif solunum yolu enfeksiyonuna yol açar. Aşıya gerek kalmaz. Virüs, grip gibi bir ağır hastalık olur. Bu durumda yıllık aşı olunması gerekir. O DA VİRÜSE YAKALANDI Bu arada başından beri virüsten korunmamız için neler yapmamız gerektiğini anlatan, aşının önemine dikkat çeken Mehmet Hoca da COVID’e yakalanmış. Yaklaşık iki-üç hafta önce. Neredeyse hiç belirti göstermeden, çok hafif geçirmiş. Aşının önemine bir kez daha dikkati çekerek: “Alınan virüs miktarı da çok önemli” dedi. 500 LİRALIK BANKNOT MU GELİYOR DOLAŞIMDAKİ para yetersiz gerekçesiyle 500 liralık banknot basılacağı iddia edildi. Ben de üst düzey ekonomi yönetimine sordum. Edindiğim bilgiye göre 500 liralık banknot basılacağı iddiası doğru değil. Siyaseten de doğru bulunan bir adım değil. Paranın dijitalleştiği bir dönemde banknot basmak bir yandan da doğru bulunmuyor. İKİNCİ MACRON DÖNEMİ FRANSA’da Emmanuel Macron oyların yüzde 58.2’sini alarak seçimi kazandı. Dünya ve NATO ikinci Macron dönemine hazır mı bilmem ama Avrupa Birliği sonuçtan pek memnun. Macron’un Türkiye’ye bayılmadığını biliyoruz. Hatta Avrupa Birliği’ne katılmasını da istemiyor. Ancak yeni dönemde, dünyadaki konjonktür gereği belli ki iki ülke arasında diyaloğa ağırlık verilecek. Gelelim benim yanıtını merak ettiğim soruya: Bağrı açık fotoğrafın z kuşağı ya da seçmen üzerinde etkisi olmuş mudur?",https://www.hurriyet.com.tr/yazarlar/hande-firat/pandemi-bitiyor-mu-42051070
Hande Fırat,Demirtaş’ı ziyaret eden isim konuştu...,"Nisan 05, 2022 06:29","‘KRİZ EVİN ÇOCUĞU OLDU’ “‘Rahip Brunson ile Türkiye’ye ekonomik operasyon çekiliyor’ denildi. Rahip gitti, kriz evin çocuğu oldu. 4 senedir kriz var. Kur şoku, üretimde durgunluk, yüksek hatta hiper enflasyona giden bir durum var. Fatura fakire çıkıyor. Robin Hood’un tam tersi bir durum işliyor. ‘Çalışana, asgari ücretliye zam verdik’ deniliyordu. Aldıkları zam çoktan eridi. Nureddin Nebati’nin gözlerine bakarak giden sistem değişmedikçe ekonomideki sorunların altından kalkmak mümkün değil. 5 maaş alan ile asgari ücret alan, ortaya çıkan faturada niye aynı fedakârlığı yapsın? DEMİRTAŞ’I NEDEN ZİYARET ETTİ Oğuz Kaan Salıcı, Selahattin Demirtaş’ı ziyaret ettiği için bazı çevrelerce eleştirildi. CHP ise HDP ile resmi olmasa da yan yana yürümekle suçlanıyor. Peki CHP, HDP’yi nasıl görüyor? “Demirtaş ziyareti, hapisteki bir siyasi tutukluya yapılan insani bir ziyarettir. Osman Kavala ya da Müyesser Yıldız’a gitmemle aynı durum. İnsani içerikli bir konuşmaydı. (Millet İttifakı ortakları rahatsız mı?) Biz başka bir siyasi partiyiz. Başka bir partiyi de CHP’lileştirmeye çalışmıyoruz. İktidarın kurgusu CHP ile HDP’yi yan yana getirmek. Bu algıyı yaratmak. Bunu 2019’da yerel seçimlerde ‘Bu seçimler beka seçimi’ diyerek denediler. İstanbul’u kazandık, Türkiye’nin bekası tehlikeye mi girdi? (Semra Güzel’in kaçması ya da HDP’nin PKK ile arasına mesafe koymaması CHP’yi rahatsız ediyor mu?) Bu sorularla niye biz muhatap oluyoruz? Bu soruların bize sorulmasının nedeni iktidarın manipülasyonudur. Bu sorular HDP’lilere sorulmalıdır.” ‘AĞAM BİZ KİME OY VERECEĞİZ DÖNEMİ KAPANIYOR’ Tüm siyasi partiler açısından Kürt seçmenin ağırlığı da oyu da önemli. CHP yaklaşık iki buçuk yıl önce “Doğu Masası” projesini başlattı. Oğuz Kaan Salıcı sorunları ve proje ile hedeflerini de anlattı: “Doğu’da CHP’nin örgütleri zayıftı. Siyasi mücadeleyi yürütebilecek hale getirildi. Partinin Doğu’dan milletvekili çıkaramayacağı havası vardı. Bu hava değiştirildi. Çözüm sürecinde CHP, süreci desteklemeyen tarafa kodlanmıştı. Oysa CHP çözüme karşı değildi, yönteme karşıydı. Aşiretlerden gelenlere tabii ki git demiyoruz. Ancak ‘Ağam biz kime oy vereceğiz?’ sorusu yok artık. O durum Şener Şen’in filminde kaldı. Tüm aşiret artık aynı partiye oy vermiyor. Bireyselleşme başladı.” ‘MASA KAZANIYOR’ Gelelim yeni seçim yasası düzenlemesine ve bunun Millet İttifakı’na karşı yapıldığı iddialarına... Bir de Millet İttifakı’nın adayının kim olacağına... Oğuz Kaan Salıcı, “Aday masada belirlenir” dedi ve şöyle devam etti: “Yeni düzenleme iktidarın kendi aleyhine olacak. Çünkü ilk defa muhalefet siyasi bir birliktelik sağladı. Üstelik kıyaslama yapılan 2018 yılındaki koşullarla bugünkü koşullar farklı. Barajın yüzde 7’ye indirilmesi MHP için yapıldı. MHP yüzde 10’un üzerinde değil. Şu anda 6’lı masa kazanıyor. Millet İttifakı’nda CHP ve İYİ Parti ilişkisi devam ediyor. Diğer siyasi partilerin durumu seçim sürecinde belli olacak. Seçim yasasındaki değişiklik yeni geldi. Önümüzdeki süreçte karar vereceklerdir.” EN BÜYÜK SORUN... ŞÜPHESİZ açıklanan rakamlar bir kez daha ortaya koydu ki Türkiye’nin en büyük sorunu enflasyon... AK Parti iktidarının büyük bir bölümünde tek haneli enflasyon yaşayan Türkiye, salgın, savaş, ekonomi yönetimindeki eksiklikler neticesinde 20 yıllık iktidarın en yüksek enflasyon seviyesine ulaştı. TÜİK’e göre, mart ayında yıllık tüketici enflasyonu yüzde 61.14’e yükseldi. Yıllık üretici enflasyonu şubatın ardından martta da üç haneli gerçekleşti ve yüzde 114.97 seviyesine yükseldi. Üretici enflasyonu ile tüketici enflasyonu arasındaki makas ne yazık ki 53.8 puanla yine rekor kırdı. Salgının ardından tüm dünya ekonomilerinde sorun yaşanıyor. Rusya-Ukrayna savaşının etkileri bu aya yansıdı. Savaştan kaynaklanan enerji ve gıda fiyatlarındaki ekstra fiyat artışları da yine bu ayda olumsuz etkilerini gözler önüne serdi. Hazine ve Maliye Bakanı Nureddin Nebati, “Bizler mart ayında yüze 61.1 seviyesine yükselen enflasyonu düşürmek için kararlı adımlar atmaktayız” dedi. Yıl sonunda enflasyonun makul seviyelerde olmasını sağlayacaklarını söyledi. Ekonomi yönetimi, ekonomi politikasının arkasında. Salgının etkileri hâlâ sürerken, buna savaşın etkileri eklenmişken, tüm bunlar peş peşe zamlara neden olurken, farklı gelir gruplarından aynı “fedakârlık” beklenirken, ne yazık ki maaşlardaki düzenlemeler erimişken, üretici enflasyonunun tüketici enflasyonuna yansıma ihtimali sürerken, seçime yaklaşık bir yıl varken ekonomi yönetiminin işi gerçekten zor. Yine de umut kesilmez... Dünyadaki gelişmeler ve konjonktürün etkisi ile Türkiye’nin içinde bulunduğu krizden bir an önce çıkması en büyük umudumuz...",https://www.hurriyet.com.tr/yazarlar/hande-firat/demirtasi-ziyaret-eden-isim-konustu-42036614
Hande Fırat,"İlaç yokluğu, zam beklentisi ve yıl sonu zam kâbusu","Nisan 22, 2022 06:29","SİSTEM ÇÖKTÜ “Önlem alınmazsa ilaç yokluğu en yüksek seviyeye çıkabilir. Şu an ilaç yokluğunda oran yüzde 11’i, ilaç dışı ürünlerde ise yüzde 14’ü buldu. Bazı ilaç firmaları SGK’nın belirlediği kamu kurum iskontalarını kısmen ya da tamamen durdurdu. Bu durum hastalara yansıyor. Sorunun en temel nedeni referans fiyat olarak belirlenen sabit Euro kuru ile reel kur arasındaki makasın yıl içinde açılması. İlaç firmaları yapılan zammı yeterli bulmuyor. Nedenleri; hammadde, kutu ve nakliyedeki artış. Yerli ilaç üretimi de mevcut durumda çözüm değil. Yerli ilaç sektörü hammadde başta olmak üzere birçok alanda ithalatçı. Yani Türk firmalar bir anlamda genelde ilaç üretmiyor, montaj yapıyor. Yeni nesil ilaçlar ‘fiyat politikası’ nedeniyle Türkiye’ye girmiyor. Ülkemize girmeyen yeni nesil ilaçların oranı yüzde 80. Firmaların zam beklentisi sadece yaraya pansuman olur. Ancak bu yıl fiyat güncelleme en azından sene içine yayılmalıdır. Çünkü 2023’e kadar Merkez Bankası’nın kur tahminlerinden yola çıkarak, yıl sonunda yapılması gereken zam yüzde 57’yi bulacak. Sistem çöktü. Eczanelerde veresiye defterleri açıldı. ÇÖZÜM NE OLMALI Mevcut ilaç fiyat kararnamesi yeniden yazılmalı. Kura dayalı sistemden vazgeçilerek, her ilacın içeriğine göre ayrı ayrı zamlanması gerekiyor. SGK geri ödeme sistemi yeniden düzenlenmeli. İlaç için hammadde üretilmeli, yeni nesil ilaç çalışmalarına hız verilmeli. Meslek örgütlerinin görüşleri dikkate alınmalı. SON KULLANIM TARİHLERİNE DİKKAT Piyasaya yeni sürülen ilaçlarda son kullanım tarihleri 5 yıldan 2’ye düştü. Kullanım tarihleri ile ilgili stabilite testleri zorunlu. 5 yıllık testler maliyetli. Maliyet azaltmak için 2 yıllık testler tercih ediliyor.” KENDİME NOT  İlk kez EYT’li olduğum için mutluyum.  Emekli olsam bayağı hayal kırıklığı yaşayacaktım.  Kırgın emekliler haklılar. Bunun iki nedeni var. Emeklilere çok fazla umut verildi. Bu arada her şeye zam gelmeye devam etti. Bayram ikramiyeleri hariç... MAVİ KUŞAKLI LİDER DE VAR HER AKŞAM KARDİYO YAPAN DA Ben spor yapmayı hayat tarzı haline getirdim. Nedeni ise aslına bakarsanız yaptığım iş, yani gazetecilik. Neden diyecek olursanız, strese dayanmayı kolaylaştırıyor. Tabii sağlığa katkısı da büyük. Haftanın en az üç günü ağırlık çalışsam da yürüme ve koşmayı aynı disiplinde yapamıyorum. Oysa kardiyo önemli. Geçenlerde bir genel başkanla sohbet ederken kardiyo çalıştığını duyunca şaşırdım. Sonra da liderlerin ne kadar sportif olduğunu merak ettim. Nereden zaman buluyorlar demeyin. Sabah bir saat erken kalkılır ve o zaman mutlaka yaratılır. Şimdi karateciden voleybolcuya, ağırlık meraklısından basketbolcuya karşınızda liderler ve yaptıkları sporlar... Cumhurbaşkanı Tayyip Erdoğan: Zaten herkes futbol ve basketbol merakını biliyor. Zaman buldukça yürüyüşler yapıyor. A Takımı ile basketbol oynuyor. MHP Genel Başkanı Devlet Bahçeli: Yürüyüşü tercih edenlerden... CHP Genel Başkanı Kemal Kılıçdaroğlu: Onun olayı zaten yürüyüş. Adalet yürüyüşünden sonra zaman buldukça sürdürüyor. İYİ Parti Genel Başkanı Meral Akşener: Hem yürüyüş hem de egzersiz... Yürüyüş dediysem öylesine değil. Bildiğiniz kardiyo amaçlı. Genelde akşamları yapıyor, üzerine de 20 dakika egzersizle devam ediyor. Bu çabasıyla kilo verdiğini de söyleyeyim. DP Genel Başkanı Gültekin Uysal: Eymir yürüyüşçülerinden... Haftada iki gün bir buçuk saat yürüyor. Memleket Partisi Genel Başkanı Muharrem İnce: Voleybolcu... Haftada en az bir gün maç yapıyor. (Videoları hurriyet.com.tr’de) Bunu sabah yürüyüşleri ve bahçede çalışarak destekliyor. Zafer Partisi Genel Başkanı Ümit Özdağ: Tam bir sporcu... Hem de kuşaklı. Karate, tekvando ve ağırlık çalışıyor. Tekvandoda mavi kuşak sahibi. Türkiye Değişim Partisi Genel Başkanı Mustafa Sarıgül: Tiktok videoları için çabalarını spor olarak saymazsak o da tam bir spor bağımlısı. Haftanın 7 günü çok erken saatlerde 8 km yürüyor. Her hafta üç gün hoca eşliğinde ağırlık çalışıyor. DEVA Partisi Genel Başkanı Ali Babacan: Yaş olarak baktığımızda onun daha fazla spor yaptığını düşünmüştüm. Ama vakit bulamadığı söylendi. Vakit buldukça yaptığı spor ise iddialı. Dağ bisikleti... Hem de oğluyla. Saadet Partisi Genel Başkanı Temel Karamollaoğlu: Üzülerek söylüyorum, rutininde spor yok. Gelecek Partisi Genel Başkanı Ahmet Davutoğlu: Ofisinden bu konuda yanıt yok.",https://www.hurriyet.com.tr/yazarlar/hande-firat/ilac-yoklugu-zam-beklentisi-ve-yil-sonu-zam-kabusu-42048637
Hande Fırat,Et ve süt ürünlerindeki pahalılık,"Nisan 01, 2022 06:29","Cumhurbaşkanı Erdoğan, Özbekistan’da gazetecilerin sorularını yanıtlarken, “Şu anda bizim gıda güvenliği noktasında hiçbir bir sıkıntımız yok. Ne yazık ki kırmızı eti fırsata dönüştürmek isteyen bazı fırsatçılar var” dedi. Erdoğan alınacak tedbirleri de sıraladı. TÜİK ET İLE İLGİLİ  İSTATİSTİKLERİ  YAYIMLAMALI Hem et hem de süt ürünleri ile ilgili sıkıntıları Türkiye Süt, Et, Gıda Sanayicileri ve Üreticileri Birliği (SETBİR) Başkanı İsa Coşkun ile konuştum. İsa Coşkun da et ve süt ürünleri konusunda arzda bir sıkıntı olmadığının altını çizdi. Ancak etle ilgili istatistiklerin yayımlanmadığına dikkat çekti. Yani Türkiye genelinde hayvan sayısı, üretiminin düzenli olarak TÜİK tarafından yayımlanmasının “şeffaflık ve politika belirleme” açısından önemli olduğunu söyledi. İsa Coşkun, önce pandemi, sonra savaş, hatta iklim değişikliği ve değişen koşulların göz önünde bulundurulmasını istedi ve hem zamların gerekçelerini hem de yapılması gerekenleri madde madde sıraladı: ZAMLAR NEDEN KAYNAKLANIYOR? ÇÖZÜM İÇİN NE YAPILMALI? Hayvansal ürün maliyetlerinin yüzde 70’ini yem maliyetleri oluşturuyor. Yemin ham maddelerinin yüzde 60’ı (mısır, arpa, kepek, soya) ithal ediliyor. Tümüyle bağımlı olmak sıkıntılıdır. Türkiye’de bu ürünlerin üretimi arttırılmalıdır. Akaryakıt, elektrik, doğalgaz arttı. Maliyetlerin düşürülmesi için destek ya da vergi azaltılması gündeme alınmalıdır. Tarımsal desteklemeler yılın başında açıklanmalı. Ödemeler zamanında yapılmalıdır. Özellikle süt ürünlerinde ambalajda da dışarıya bağımlıyız. Bu da doğrudan döviz kuruyla ilgili. Firmalar KDV indirimine uymalı. Ancak maliyetlerin artışına paralel olarak da fiyat güncellemek zorunda kalıyorlar. Aksi takdirde üretici de firmalar da ayakta kalamaz. Bitkisel ve hayvansal üretim envanteri ve verileri çalışması önem taşımaktadır. Kısa-orta-uzun vadede yeni bir kamu-özel sektör-akademi işbirliği ile değişen şartlara uygun olarak strateji, politika ve takvimlendirilmiş eylem planı oluşturulmalıdır. Kısa vadede ithalat sorunu çözülemez. Bu yüzden döviz kuru ve makro ekonomide iyileşme sağlanmalıdır. Beklenti pozitife dönmelidir. Orta vadede yeni bir üretim perspektifi çıkarılmalıdır. Tarımda dijitalleşme sağlanmalıdır. Kamu güven vermeli. Beklenti yönetiminin önemi hatırlanmalıdır. İYİ PARTİDE NE OLDU? İYİ Parti’nin üst yönetimindeki değişiklik siyasi kulislerde epey konuşuldu. Genel Başkan Meral Akşener A takımında 2 önemli değişiklik yaptı. İlki Teşkilat Başkanı Koray Aydın’ın ‘terfien tayin’ olarak nitelendirilen Siyasi İşler Başkanlığı’na kaydırılmasıydı. İkincisi ise popüler isimlerden Yavuz Ağıralioğlu’na görev verilmemesiydi. Peki Akşener’in bu değişiklikleri ne anlama geliyor? 1)Akşener partisinde ‘ikinci adam’ dönemine son verdi. Seçime giderken teşkilatına kendisi hâkim olacak. 2)Gücü tamamen kendinde topladı. 3)Partisini biraz daha merkeze çekmeye çalışacağı sinyali verdi. 4)Ağıralioğlu’na görev vermemesi “Aykırı çıkışlara müsaade etmeyecek” şeklinde yorumlandı. 5)Teşkilat yapısını oluşturan Koray Aydın’ın ve popüler isim Ağıralioğlu’nun izleyeceği strateji şimdilik belirsiz. İDDİALARA TUNCAY ÖZKAN’DAN YANIT SİYASET, İçişleri Bakanı Süleyman Soylu’nun “6’lı zirvenin ilk toplantısı sonrası hazırlanan bir bildiri bir ülkenin büyükelçisine gönderildi” iddiasını konuşuyor. Bir de Oğuz Kaan Salıcı’nın Selahattin Demirtaş’ı ziyaret ederek, ortak adaya destek istediğini... CHP Başdanışmanı Tuncay Özkan bakın bu iddialar hakkında ne dedi: Soylu’nun sözleri yalan ve iftiradır. İspatlamayan müfteridir. İçişleri Bakanı’nın görevi şantaj değildir. Ya gereğini yapacak ya da özür dileyecek. Böyle bir şey yok. HDP’den ortak adaya destek istemek gibi bir arayış yok. CHP, tüm siyasi partilerle görüşen tek partidir. İttifak dışındaki partilerle şu anda başka bir arayış ve görüşme yok. (DEVA ve GELECEK Partileri CHP ve İyi Parti’nin listelerinden mi seçime girecek?) Bunlar konuşulmadı. Altı parti henüz güçlendirilmiş parlamenter sistem için ittifak yapıyor. Seçim ittifakı için henüz karar verilmedi. Asıl konu iktidarın seçim kurulları ile ilgili yaptığı düzenlemedir. Seçimde entrikaya hazırlanıyorlar.",https://www.hurriyet.com.tr/yazarlar/hande-firat/et-ve-sut-urunlerindeki-pahalilik-42033944
Hande Fırat,Bir anlık delilik,"Mart 04, 2022 06:29","Patlayan bombalar, sivil ölümler, sirenler... Bizim coğrafyamız yıllardır bu acıları yaşıyor. Yıllardır kimse onlar için ayağa kalkmadı. Yanlış anlaşılmasın, Batı’nın Ukrayna için ayağa kalkmasını önemsiyorum. Sadece tüm savaşlara karşı aynı hassasiyeti gösterselerdi diyorum. Diğer yandan Batı’nın Rusya’ya karşı yürüttüğü sosyolojik, ekonomik ve dijital savaş Putin’i öncelikle kendi halkı tarafından köşeye sıkıştıracaktır. Batı, Putin’e karşı içeride bir ayaklanma çıkarmayı düşünüyor olabilir. Buzlar içinde yıkanan, Rusyasız dünya olamayacağını ima eden, KGB geçmişli, soğuk ve acımasız Putin’in yönetimi tüm dünyayı tehdit etti. Rusya Dışişleri Bakanı Lavrov, “Üçüncü Dünya Savaşı çıkarsa nükleer ve yıkıcı olacaktır” dedi. Tam sayı bilinmiyor. Ama Rusya’nın en çok nükleer silaha sahip ülke olduğu tahmin ediliyor. Rusya’nın nükleer filosu üç ana sınıftan oluşuyor: Stratejik kıtalar arası silahlar, bombardıman uçakları ve artan sayıda hipersonik olan uzun menzilli balistik füzeler. Bunlar, ABD de dahil olmak üzere dünyanın herhangi bir noktasına ulaşabiliyorlar. Rus askeri doktrini, nükleer silahların kullanımını konvansiyonel savaşın bir devamı olarak görüyor. Putin’in nükleer silahların savaşa hazır olmasını emretmesi, kullanılacağı anlamına tabii ki gelmiyor. Ama büyük bir tehdit. Nükleer silah sıralamasında Rusya’yı ABD, Çin, Fransa, Britanya, Pakistan, Hindistan, İsrail ve Kuzey Kore takip ediyor. Gelelim can alıcı o bir anlık delilik anına; yani Putin’in bir anda düğmeye basma olasılığına... Bu olasılık NATO’nun bir karşı saldırısına neden olacaktır. Sonrası mı? Sonrası ise Rusu, Almanı, Ukraynalısı, Çinlisi, Suriyelisi, Türkiyelisiyle kaybedilen insanlık ve dünya demek. Allah o bir anlık delilikten dünyamızı korusun. SIĞINAKLAR VE HAZIRLIKLAR GÜÇ savaşları, hırslı liderler, ekonomik sorunlar oldukça öyle ya da böyle savaşlar da olacak. Küresel ısınmaya karşı nasıl hazırlık yapılması gerekiyorsa olası savaşlar için de devletlerin her daim hazır olması gerekiyor. Sığınak bulamayan Ukraynalıları gördükçe, “Bizim ülkemizde her şehirde yeterli sığınak var mı?” sorusu düzenli olarak aklımı kurcaladı. Yanıtına gelince, “Hayır yeterli sığınak yok, hele nükleer saldırı olasılığına karşı hiç yok”. Yarınlara ve bir delinin bir gün mutlaka düğmeye basabileceği olasılığına karşı mutlaka hazırlıklı olunmalı. MASKE İÇİN HAVANIN BİRAZ ISINMASINI BEKLESEYDİK... BİLİM Kurulu toplantısının ardından maske zorunluluğunun açık alanlarda kaldırılırken kapalı alanlarda havalandırma ve mesafe gibi şartlara göre uygulanacağı açıklandı. Salgından hâlâ ölenler var. Havalar soğuk. İnsanlarımız genelde kurallara zaten ayak diriyordu. Allah aşkına havalandırma şartına kimin uymasını bekliyorlar acaba? Ben size söyleyeyim, kimse mesafe ve havalandırmaya bakmaz. Kapalı ortamlarda da çoğunluk maskeyi çıkarır. Mesafeyi de sıfıra indirir. Ölümler hâlâ devam ederken keşke bu karar için en azından havaların ısınması beklenseydi. ZİHİN HATIRLAMA TEKNİĞİNİ ÖĞRENEN SİYASİLER RAHMETLİ Süleyman Demirel bir gördüğünü bir daha unutmazdı, üstelik isimlerini de... Bu hayranlık uyandıran özellik aslında beynimizi kullanmakla ilgili. Nasıl mı? Dinledikçe şaşırdım. Üstelik bazı kadın-erkek siyasilerin bu eğitimi aldıklarını öğrenince şaşkınlığım daha da arttı. Eğitimi veren AYTHINK doğal olarak isimleri açıklamıyor. Ama bazı siyasilerin aldığı eğitimin ayrıntılarını AYTHINK’in kurucusu ve hocası Aykut Açkalmaz ile konuştum. Ne yalan söyleyeyim, aldıkları eğitim için takdir ettiğim isimsiz siyasilerin eğitim ayrıntılarını Aykut Hoca şöyle anlattı: Temel mesele zihin geliştirmek. Zihin Haritaları, Hızlı Okuma ve ‘Bilişsel Fitleşme’ gibi eğitimler alıyorlar. Faydaları; okuduklarınızı bir kerede anlamak, unutmamak, daha verimli çalışmak, daha yaratıcı daha dikkatli olmak, konsantrasyonunuzu-çalışma performansınızı arttırmak, kişisel becerilerinizi geliştirmek, zamanı iyi kullanmak. Zihin haritalama tekniği not almada, yaratıcı fikirler geliştirmede, yenilikçi düşünme, iletişim, problem çözme, işbirliği, analiz etme, sunum yapma, planlama, proje yönetiminde ve liderlik gibi alanlarda güç sağlıyor. İsimler ve yüzleri unutmuyorlar. Aykut Hoca, “Eğitim alan bazı siyasilerin hem konuşmaları hem yürüyüşleri değişti” dedi ve bir de tavsiyede bulundu: Üç danışmanla çalışanlar vardı. Üstelik onların hazırladıkları metinleri okuyorlardı. Oysa konuşma, vekil tarafından hazırlanmalı, hem okumadan konuşmak, insanların yüzlerine bakmak önemli hem de zihinsel performansları artıyor. Eğitimler siyasilere fevri çıkışı önlemede ve öfke kontrolünde de yardımcı oluyor. Belki eğitimler arttıkça genel kuruldaki “küfür”leri duymaz, kavgaları da görmez oluruz...",https://www.hurriyet.com.tr/yazarlar/hande-firat/bir-anlik-delilik-42015557
Hande Fırat,İstanbul adresi böyle seçildi,"Mart 29, 2022 06:29","Başından beri denge politikası izleyen Türkiye bu politikasında hem Ukrayna ve Rusya’ya hem de Batı’ya karşı dürüst ve yapıcı davrandı. İki liderle de düzenli görüşen Cumhurbaşkanı Tayyip Erdoğan hem iki liderin buluşmasına hem de gerekirse müzakere heyetlerinin toplantılarına Türkiye’nin ev sahipliği yapabileceğini söyledi. Belarus’ta önce yüz yüze sonra video konferansla süren müzakerelerle bir sonuca ulaşılamadı. Üstelik Ukrayna heyeti Belarus topraklarında kendini rahat hissetmediğini de ifade etti. Rusya-Türkiye makamları arasındaki temasta Rusya Devlet Başkanı Vladimir Putin’in Cumhurbaşkanı Erdoğan’la görüşmek istediği iletildi. PUTİN’DEN ERDOĞAN’A: SİZE GÜVENİYORUZ Rusya Devlet Başkanı Putin, Cumhurbaşkanı Erdoğan’la yaptığı telefon görüşmesinde şu mesajları verdi: Biz Türkiye’ye güveniyoruz. Müzakere heyetlerinin Türkiye’de görüşmesine tamam diyoruz. Müzakere heyetimizi gönderiyoruz. Müzakerelerin Türkiye’nin koordinasyonunda ve kolaylaştırıcılığında yürümesi bizim için önemli ve güven verici. UKRAYNA’DAN DA GÜVEN MESAJI Aynı şekilde Ukrayna da Türkiye’ye müzakerelerin İstanbul’da sürdürülmesini istediklerini söyledi. Hem heyetin kendini rahat hissetmesi hem de Türkiye’ye duyulan güvene vurgu yaptılar. MÜZAKERELERİN FORMATI İki ülkenin müzakere heyeti başbaşa görüşecekler. Yani Türk yetkililer bu toplantılara başından sonuna katılmayacak. Ancak bugün Dolmabahçe Sarayı’nda başlaması beklenen müzakerelerde, Dolmabahçe’de iki üst düzey Türk yetkili de bekleyecek. Heyetler fikir danışmak istediklerinde ya da kolaylaştırıcı unsurlar için koordinasyon gerektiğinde iki üst düzey yetkili devreye girecek. UMUT VAR MI? Konuştuğum üst düzey bir kaynağım, “Bu müzakerelerden ciddi bir sonuç alınması çok yüksek ihtimal” dedi. İki ülke de Türkiye’ye güveniyor. Türkiye gerektiğinde koordinasyon ve kolaylaştırıcılık sağlayacak. Bir kaynağım, “Heyetler görüşmelerde olumlu bir noktaya gelirse, Putin’in bazı konularda tatmin edilmesi sağlanırsa büyük bir adım atılmış olur” dedi. Burada Cumhurbaşkanı Erdoğan’ın Brüksel dönüşü bizlere söylediği, “Türkiye, Rusya’ya Ukrayna işgalinden ‘onurlu çıkışı’ öneren ve bunun için katkı veren güvenilir bir aktör konumunda kalmalı” sözlerini de hatırlatayım. Müzakereler yukarıdaki maddelere uygun bir hale gelirse Ankara, Putin-Zelensky zirvesinin de gerçekleşebileceğinin altını çiziyor. İSTANBUL MÜZAKERELERİNE DÜNYANIN BAKIŞI Yetkililer, “Tüm başkentlerden gelen tepkiler çok olumlu. ‘Türkiye’nin politikası ve güvenli müzakere formülü takdirle karşılandı” yorumunu yapıyorlar. Diğer yandan Cumhurbaşkanı Erdoğan’ın yürüttüğü politikanın Türkiye’yi Batı başkentlerinde önemli bir noktaya getirdiğini de söyleyelim. Bunun yansıması özellikle NATO Zirvesi’nde Erdoğan’a gösterilen ilgide de görüldü. Şimdilik iyileşme görülen konulardan bazıları Türkiye’nin savunma sanayisine yönelik tahditlerin kaldırılma eğilimi, Fransa-İtalya-Türkiye üçlü görüşmelerine (Eurosam) dönülmesi ve Avrupa’nın doğalgaz tedarikinde Türkiye’nin (ve Doğu Akdeniz’in) fikir olarak öne çıkması. Erdoğan’ın NATO üyelerinin birbirine yaptırım uygulamayı aklından geçirmemesi yönündeki vurgusunu da buna ekleyelim. ALKIŞLAR BU KADINLARA Prof. Dr. Serap Güneş: Ucuz ve kolay yöntemlerle güneş enerjisinden elektrik üretilmesi konusundaki uluslararası yayınlarıyla dünyada en fazla takip edilen biliminsanları arasında. Yıldız Teknik Üniversitesi Fizik Bölümü’nde organik elektronik laboratuvarını kuran Güneş, bu laboratuvarda güneş pilleri üretiyor. Uluslararası patent sahibi. Kübra Kalyoncu Şeherli: Güneş Teknolojileri Fabrikası’nda 2 bin 100 kişilik ekibe liderlik yapıyor. Türkiye’nin yerli ve milli en hızlı elektrikli araç şarj istasyonu OnCharge’ı hayata geçirdi. Meryem Akpınar: Elektrik dağıtım sektöründe uzun yıllardır görev yapan Türkiye’nin tek kadın il koordinatörü. 50001 Enerji Yönetim Sistemi ve 9001 Kalite Yönetim Sistemi Başdenetçisi unvanına sahip tek kadın yönetici. Yasemin Korkut: 2010’da meyve ve sebze kurutma işine hobi olarak başladı. Sonra inovatif yaklaşımıyla sıfırdan kurutma tesisi inşa etti. 1 milyon dolar yatırımla kurduğu markası ile 2021 yılında en iyi gıda markası ödülüne layık görüldü. Tokyo 2020 Olimpiyat Medalisti Kadın Sporcuları TURKOVAC Bilim Ekibi Kadın Üyeleri Bu kadınları önce en içten dileklerimle tebrik ediyorum. 2018 yılından beri Enerji ve Tabii Kaynaklar Bakanlığı’nın düzenlemekte olduğu “Türkiye’ye Enerji Veren Kadınlar” ödüllerinin jüri üyesiyim. Her sene önümüze gelen dosyalarla kadınlarımızla gurur duyuyorum. Her alana daha çok kadın eli değsin, her meslekte daha çok kadın başarı elde etsin.",https://www.hurriyet.com.tr/yazarlar/hande-firat/istanbul-adresi-boyle-secildi-42031773
Hande Fırat,Ankara-Washington hattında büyük ekonomi hamlesi,"Mart 18, 2022 06:29","Her ne kadar temaslar sürse de ne sorunlar çözülebilmişti ne de istenilen ivme yakalanabilmişti. Rusya-Ukrayna Savaşı, Türk-Amerikan ilişkilerini olumlu yönde etkiledi. Her ne kadar iki ülke arasında savaşa ilişkin görüş alış-verişi sürse de ilişkilerin asıl düzelme noktası belli ki ekonomi ve ticaretten başlayacak. ABD’NİN HEDEFİ 11 Mart 2022 tarihli yazımda Türk-Amerikan yetkilileri arasında yapılan görüşmelerin ayrıntılarına değinmiş, bu görüşmelerde Batı’nın özellikle ABD’nin “Savaş bitse bile yaptırımlar devam edecek. Hedef Putin’in Rusya’sını yani Putin’i bitirmek” mesajını verdiklerini kaleme almıştım. Şimdi, ABD şirketleri Rusya’dan çıkıyor. Türkiye’yi yakından ilgilendiren diğer konu ise ABD’nin Çin ile olan ithalatını azaltması ve daha da azaltacak olması. Şimdi bunların doğru adımlar atılırsa Türkiye’ye getireceği fırsatlara, perde arkası bilgiler ve yapılan görüşmelerle bakacağız. AMERİKALILAR MART AYININ BAŞINDA GELDİLER Hatırlayacaksınız ABD’nin Ankara Büyükelçisi verdiği bir röportajda Türkiye’nin vazgeçilemez bir müttefik olduğunu söylerken, bunun yalnızca güvenlikle alakalı olmadığını dile getirmişti. Türkiye’nin ekonomik anlamda önemli bir partner olduğunu vurgulamıştı. Savaşla birlikte: “Gri alan oluştu. Bu gri alandan Türkiye’nin yararlanacağını düşünüyoruz” mesajını vermişti. ABD’nin Ukrayna ve Rusya’da toplam 5 bin şirketi bulunuyor. Bunlardan 1100’ü Rusya’da. Amerikalı yetkililer 4 Mart günü Türkiye ABD İş Konseyi üyeleriyle buluştular. Amerikalıların verdikleri mesajlar madde madde şöyle: Türkiye’nin Washington’daki algılaması hızla ve olumlu yönde değişti. Türkiye’nin Ukrayna ve Rusya arasında aldığı pozisyon memnuniyetle karşılanıyor. Türk-Amerikan ilişkilerinde esmeye başlayan sıcak rüzgârların devam etmesi durumunda iki ülke arasındaki sorunların da çözülebileceğine ilişkin inanç ortaya çıktı. Yönetim, F-16’ların modernizasyonu ve tedariki konusuna sıcak bakıyor. GÖZLER HAZİRAN AYINDA İki ülke arasındaki görüşme trafiği artıyor. TİM ve İletişim Başkanlığı organizasyonu ile Türkiye’den bir heyet ABD’ye gitti. Bu arada ABD Ticaret Odası Kıdemli Başkan Yardımcısı Myron Brilliant Türkiye‘ye geldi. Washington’da aynı zamanda yönetim açısından da stratejik bir isim olan Myron’ın ziyaretinin zamanlaması manidar. Ancak bunlarla bitmiyor: Nisan ayında 8 Amerikalı senatör Türkiye’de hem yönetimi hem de işinsanlarını dinlemek için Türkiye’ye geliyor. 21-22 Haziran’da ise Washington’da ABD Ticaret Odası ve Türkiye-ABD İş Konseyi (TAİK) ortak konferansı düzenlenecek. Hem salgın hem de ilişkilerdeki sorunlar nedeniyle konferans iki yıldır yapılamıyordu. Konferansın ana başlıkları arasında savunma sanayi, dijital ve enerji sektörleri, üçüncü ülkelerde işbirliği, sürdürülebilirlik var. Türkiye’den Milli Savunma Bakanı, Dışişleri Bakanı, Ticaret Bakanı, Hazine ve Maliye Bakanlarının katılması beklenen toplantıda Amerikalı mevkidaşları da olacak. Amerikalı yetkililer konferansa Biden ve Erdoğan’ın birlikte katılması konusuna da sıcak bakıyorlar. ABD’YE YAPILAN İHRACATTA İLK 10 SEKTÖR 1- Çelik 2- Otomotiv endüstrisi 3- Halı 4- Kimyevi maddeler ve mamülleri 5- Savunma ve havacılık sanayii 6- Hazır giyim ve konfeksiyon 7- Mücevher 8- Demir ve demir dışı metaller 9- Çimento, cam, seramik ve toprak ürünleri 10- Makine aksamları HEDEF 1100 ŞİRKETİ TÜRKİYE’YE GETİRMEK Hem Rusya’dan çıkacak, hem de Ukrayna’dan çıkmayı planlayan 5 bine yakın şirket var. Amerikalı yetkililerin bu şirketlere Türkiye’yi tavsiye etmelerini iş dünyası önemsiyor. Hem iş dünyasının hem de Ankara’nın hedefi 1100 şirketi Türkiye’ye getirmek. Bunun için ilgili bakanlıkların da hazırlık yaptığı belirtiliyor. Ayrıca “Ticaretin artması ve ekonomik ilişkilerin farklı bir boyuta taşınması, siyasi ve askeri sorunların da çok daha rahat çözülmesini sağlayacaktır” yorumları yapılıyor. SADECE RUSYA DEĞİL ÇİN BOYUTU DA UNUTULMAMALI Amerikalı şirketler Türkiye’yi tercih ederlerse hem ekonomi açısından hem de ikili ilişkiler açısından çok önemli bir adım olacaktır. Diğer yandan önümüzdeki iki yılda Amerika’nın Çin ile ilgili ekonomi politikasına ilişkin de hazırlık yapmak gerekiyor. Çin’den ithalatını azaltan ABD önümüzdeki iki yıl boyunca bunu daha da kısacak. İş dünyasında tedarik zincirine mutlaka Türkiye de girmeli değerlendirmesi yapılıyor.",https://www.hurriyet.com.tr/yazarlar/hande-firat/ankara-washington-hattinda-buyuk-ekonomi-hamlesi-42024774
Hande Fırat,Türkiye geri dönüyor,"Mart 15, 2022 06:29","Ancak 2021 yılında ilişkilerin sorunlu olduğu ülkelerle önce arka kapı diplomasisi başlatıldı, sorunlar tek tek ele alınıp bir seviyeye gelindikten sonra doğrudan diplomasi aşamasına geçildi. 2022 yılının adına ise “Türkiye geri dönüyor” demeyi uygun buldum. Nedenlerini şöyle sıralayabilirim: Kimilerinin “Madem barışacaktık, niye kavga ettik, bu kadar zamanı bu ülkelerle niye kaybettik?” eleştirisine verilen yanıt: “İkili ilişkilerde, 15 Temmuz gibi olağanüstü durumlarda milli çıkarların korunması söz konusu olunca bazen kavga etmek gerekir...” Bu yanıtı paylaştıktan sonra gelinen noktada Birleşik Arap Emirlikleri, Suudi Arabistan, Mısır, İsrail, Yunanistan ile ilişkilerde gelinen nokta, atılan adımlar önemli ve faydalıdır. Türkiye bir anlamda bölgesel tecritten çıkmıştır. Bu adımların atılmasında ekonomik zorunluluklar da göz ardı edilemez. Ancak ekonomik ve stratejik zorunlulukların salgın sonrasında diğer ülkeler için de gerekli olduğunu unutmamak lazım. Türkiye “Diplomasiyi yeniden düşünmek” sloganıyla yola çıktığı Antalya Diplomasi Formu’nda; hem dünyanın ilgisi ile hem Rusya-Ukrayna buluşmasıyla hem de verdiği mesajlarla başarı elde etmiştir. Birleşmiş Milletler’in krizleri önleyemediği, saldırgan devletleri durduramadığı, kurban devletlere çoğu kez seyirci kaldığı aşikâr. Diğer yandan uluslararası kuruluşların vekalet savaşlarına, terör örgütlerine verilen desteklere de çoğu kez seyirci kaldıkları biliniyor. Endişe artık jeopolitik boyutta. Şu ana kadar Rusya-Ukrayna arasında bir denge politikasını sürdürmeyi başaran Türkiye’nin, bundan sonraki olası gelişmeleri önlemek adına hem uluslararası kuruluşların işleyişinin sorgulanması talebi hem de Erdoğan’ın ABD Başkanı Biden’a da söylediği gibi: “Kriz sona erince dünya açısından yeni bir güvenlik mimarisi inşa edilmeli. Bunun için de oturup mutlaka konuşulmalı” isteği haklı ve gereklidir. Tüm bunlarla birlikte “Diplomasiyi yeniden kurgularken”, daha adil bir dünya düzeni bazı liderlere ve devletlere rağmen oluşturulabilir mi bilmiyorum. Ancak tüm bu gelişmelerin ortasında “Türkiye geri dönüyor” umudu yeşeriyor. İSRAİL İLE YENİ SAYFA ARKA kapı diplomasisinin en yoğun işletildiği ülke İsrail oldu. 14 yıllık kesintide biriken sorunlar uzun uzun ön görüşmelerde ele alındı. Peki ne oldu ve bundan sonra ne beklenebilir? Başta cumhurbaşkanları olmak üzere iki ülke yöneticileri birbirlerini sert sözlerle hedef almaktan vazgeçtiler. Hamas konusunda Türkiye hem geçmişi hatırlattı hem de bazı önemli adımlar attı. Hamaslıların Türkiye’den çıkarılmasını isteyen İsrail’e 10 Hamaslı’nın İsrail tarafından Türkiye’ye gönderildiği hatırlatıldı. Türkiye, Hamas’a askeri yardım yapmadığını ve yapmayacağını söyledi. Hamas Lideri’ne de askeri rolü ve faaliyeti olan isimlerin Türkiye’de olmayacağını ifade etti. Ankara bir anlamda Hamas’ı kendi istediği çizgide tutmaya çalışacak. İsrail ve Türkiye bu alandaki normalleşmeyi ihtiyatlı sürdürecektir. 14 yıl boyunca iki ülke arasında ortadan kalkan güvenin inşası için karşılıklı adımlar atılacaktır. Bunun için de ortak projeler gündeme gelecektir. Ekonomi açısından baktığımızda ilişkilerin geliştirilmesi Ankara açısından önemli. İki ülke arasındaki krize rağmen İsrail Türkiye’nin önemli bir dış ticaret ortağı. Yeni dönemde öncelik ekonomik ilişkilerin artırılmasında. İsrail ve Türkiye ilişkilerinde açılan yeni sayfada sağlam adımlar atılırsa bunun en büyük yansıması Doğu Akdeniz’e olacaktır. Ortak çıkarlar hem deniz yetki alanlarında hem de doğal kaynakların ortak projelerde işletilmesine yol açabilir. HEPİMİZİN VEFA BORCU VAR TÜM sağlık çalışanlarımızın 14 Tıp Bayramı’nı canı gönülden kutlarım. Cumhurbaşkanı Erdoğan “Varsın gidiyorlarsa gitsinler” dediğinde hem eleştirilmiş hem de kırılanlar olmuştu. Hatırlayacaksınız Ak Parti Genel Başkan Yardımcısı Mehmet Özhaseki bu sözlere “Cumhurbaşkanı’mızın konuşması ve tavrı kendisine hastır. Halk diliyle konuşur” demişti. Cumhurbaşkanı Tıp Bayramı nedeniyle yaptığı son konuşmasında eleştirilen üslubunu kullanmadı. Söylenmesi gerekeni söyledi. Erdoğan, “Bu ülkenin hekimlerine hem vefa borcu hem ihtiyacı vardır” dedi. Sadece salgın dönemine baktığımızda kimi hayatını kaybetti, kimi gece gündüz çalıştı. Tüm sağlık çalışanlarına hepimizin vefa borcu ve ihtiyacı var.",https://www.hurriyet.com.tr/yazarlar/hande-firat/turkiye-geri-donuyor-42022692
Hande Fırat,Seçim Yasası değişikliğine dair her şey,"Mart 22, 2022 07:06","Düzenlemenin ayrıntılarını, eleştirileri bu değişiklikte iki yıl çalışan AK Parti Genel Başkan Yardımcısı Hayati Yazıcı ile konuştum. Hürriyet’in geleneksel kahvaltısının konuğuydu. ‘DÜZENLEME AK PARTİ İÇİN YAPILMADI’ Hayati Yazıcı’ya açık açık “AK Parti’nin oy oranı düşüyor, bu yüzden bu düzenleme vekil sayısını artırmak için mi yapıldı?” sorusunu yönelttim. İşte cevabı: Kesinlikle hayır. Demokratik değerler, demokratik kriterler, egemenliğin millete ait olması göz önünde bulunduruldu. Siyasi partiler sandıkta yarışır. Şimdiden vekil sayısı artacak diye bir şey de söylenemez. Alacağı oy oranına bağlı olacak. Ancak tüm anketlerde birinci partiyiz. KİMİ KOYARSAN SEÇİLİR MANTIĞI İLE HAREKET ETME LÜKSÜ BİTTİ Barajın yüzde 7 olması, seçime girmek için örgütlenme koşulu ittifakların sayısını artıracak mı? Çünkü küçük partiler ya büyüklerin listesinden girecek ki o zaman büyük partiler küçük partilerle sayı pazarlığı yapmak durumunda kalacak. Ya da küçük partiler başka ittifaklar kuracaklar. Yazıcı’nın tüm bu konulardaki yorumları ise şöyle: Baraj hep tartışıldı, tartışılır. Türkiye’de şu an 110 civarında parti var. Baraj gereklidir. İstikrar ve adalet için gereklidir. Siyasi partilerin grupları Meclis çalışmaları ile ilgilidir. Seçime girmek için önemli olan siyasi partilerin örgütlenmesini tamamlamasıdır. Bakıyorsunuz, grubu var, örgütlenme eksik. Böyle olmaz. Küçük partilerin oy oranları çerçevesinde yüksek temsil demokrasiye ters olur. Küçük partiler ikili, üçlü, dörtlü kümelenebilir. Oyları az olan partiler tabii ki popüler yörelerde sevilen isimleri tercih edeceklerdir. Tüm siyasi partiler için milletvekili listeleri rasyonel ve sosyal dokuya uygun olmalı. Artık kimi koyarsan seçilir mantığı ile hareket etme lüksü yok. ERDOĞAN’IN ADAYLIĞI ÖNÜNDE ENGEL YOK Bir de Cumhurbaşkanı Erdoğan’ın aday olamayacağını iddia edenler var. Hayati Yazıcı, “Böyle bir sorun yok” dedi ve ekledi: Bu durumu değerlendirdik. Anayasa 2017 yılında değişti. Anayasa’nın 101. maddesinde cumhurbaşkanı seçimi yeniden kaleme alındı, yani değişiklik yapılmadı. Madde yeniden yazıldı. Ayrıca yürürlük için de maddeler konuldu. ‘Cumhurbaşkanı seçimi ve Meclis seçimi birlikte yapıldığı zaman sistem yürürlüğe girer’ denildi. Şimdi birinci seçim yapıldı, ikinci seçim 2023 yılında. Erdoğan’ın adaylığının önünde engel yok. İKTİDAR VE MUHALEFET ARASINDA DİYALOG KANALLARI AÇIK OLMALI Düzenlemenin erken seçim ihtimalini bitirdiği yorumlarına ise Hayati Yazıcı, “Zaten erken seçim yoktu. Muhalefet diline pelesenk etmişti” yanıtını verdi. Gelelim bu çalışmada muhalefetle diyaloğa geçilip geçilmediğine... Ya da muhalefetle iktidarın diyalogsuzluğuna... Hayati Yazıcı’nın dikkat çeken açıklamaları oldu: Muhalefetle temas olmadı. Artık temas komisyonda olacak. Ancak özellikle uluslararası konularda partiler arasında diyalog olmalı. Diyalog kanalları da açık olmalı. Hep eleştirirsek olmaz. Yani biz hiç mi iyi bir şey yapmadık. Oluyor öyle şey. Bazen muhalefetin de bunları görmesi lazım. Örneğin Çanakkale Köprüsü ile hep birlikte övünebilmeliyiz. Muhtarlık seçimlerinin de yerel seçimden ayrılmasını istiyorduk. Muhalefetle görüştük ama reddettiler. GİDENLERE, ‘GİTTİLER İYİ OLDU’ DEMEM Peki Millet İttifakı’nı nasıl görüyor? AK Parti’den giden isimlerin karşı cenahta yer almasını nasıl karşılıyor? Millet İttifakı çok dağınık ama bu bizim sorunumuz değil. Ben AK Parti’den gidenler için ‘Gittiler iyi oldu’ demem. Bütünlüğümüzü korumalıyız. Ama gittiler, insan gönlüyle ve istekle partisine bağlı olmalı. Çıkar için değil. AK Partiyi kuruluşundan beri hep birlikte bu hale getirdik. Yanlışımız varsa da düzeltiriz. AİHM KARARLARI İÇİN FORMÜLASYON BULUNMALI AB-Türkiye ilişkilerinde sık sık gündeme gelen Osman Kavala ve Selahattin Demirtaş’ın tutuklu yargılanmaları... Yazıcı’nın bu konudaki açıklamaları da çok ses getirecektir: Yargılama sürerken konuşmayı yargıyı etkilememek için doğru bulmam. Ancak hep şuna inandım. Yargı mensupları gerekmedikçe iş yapmaz, gerekmeyen kararları vermez. Türkiye, Avrupa İnsan Hakları Mahkemesi’nin yargılamasını kabul etmiştir. Bunun gereklerini karşılayacak bir formülasyon bulunmalıdır. Bitirirken, yeni Anayasa’nın bir sonraki döneme kaldığını ekleyeyim. Hayati Yazıcı, “Herkesin çalışması var ama hep rafta. Bizim sayımız yetmiyor, gelecek döneme kalır” dedi.",https://www.hurriyet.com.tr/yazarlar/hande-firat/secim-yasasi-degisikligine-dair-her-sey-42027095
Hande Fırat,Dünyanın gözünün çevrildiği görüşme.... Ankara görüşmeyi nasıl değerlendirdi?,"Mart 11, 2022 06:29","Antalya’daki zirveyi Ankara’da Cumhurbaşkanı ve kurmayları yakından takip etti. Zirvenin olması için Erdoğan, Putin’e telefon görüşmesinde “En azından iki bakan bir araya gelsin, yapıcı politikalara adım atılabilsin” demişti. Gelelim sonuçlara, Ankara “Sihirli bir değnek yok. Rusya Dışişleri Bakanı Lavrov insani koridor konusunda bile güvence veremedi. Yine de bu savaşın ortasında buluşma önemliydi. En azından bir sonraki toplantının olabilmesi için baskı unsuru yaratacaktır” görüşünde. 100 binden fazla Rus askeri içeride. Ankara, Rusya’nın kolay kolay durmayacağının farkında. Batı bir yanda Rusya üzerine Ukrayna’yı sürerken, diğer yanda yaptırımları hayata geçirdi. Beş binden fazla yaptırımla dünyada en çok yaptırım uygulanan ülke Rusya. Bu kriz çözülse bile, Ankara’ya göre Batı yaptırımlara devam edecek. Hedefleri ‘Putin Rusyası’nı bitirmek. Batı’nın beklentisi Rusya’nın rezervlerinin iki ayda tükeneceği ve halkının fakirleşeceği yönünde. Kaynaklar, Erdoğan, Putin, Zelenski’nin yakın gelecekte bir araya gelmesini mümkün görmüyor. Ankara’ya göre Putin’in amacı Batı ile özellikle ABD ile masaya oturmak. AMERİKALILARLA ÖN GÖRÜŞMEDE NELER KONUŞULDU? ABD Başkanı Joe Biden ve Cumhurbaşkanı Tayyip Erdoğan’ın görüşmesi öncesinde ABD Dışişleri Bakan Yardımcısı Wendy Sherman’ın yetkililerle görüşmeleri oldu. Bu görüşmelerde konuşulanları şöyle sıralayabiliriz: Amerika, Türkiye’nin denge politikasından, Rusya ile iletişim halinde olmasından rahatsız değil. Montrö konusunda taviz vermeyecek olmasından memnun. Ankara Türkiye’nin stratejik öneminin krizlerde anlaşıldığına dikkati çekerek: “Artık ilişkiler güçlenmeli. Büyük çerçevede Türkiye ve ABD anlaşırsa S-400 gibi yan konular zaten çözülür. ABD artık irade göstermeli” mesajını verdi. BIDEN’A HAZIRLIK TOPLANTISI ABD Başkanı Biden ile yapılan telefon görüşmesi öncesinde de verilecek mesajlar belirlendi. Bu çerçevedeki değerlendirmeler şöyle: Savaşın sonlanması, ateşkesin sağlanabilmesi için diplomasiye kapılar kapatılmasın. Her ülke gibi Türkiye’nin de ekonomisi baskı altında. Etkilenmemek mümkün değil. Türkiye dışında Rusya ile konuşacak ülke kalmadı. Temas sürmeli. Türkiye yaptırımlara katılmadı. Ancak BM Yaptırım Listesi açıklarsa bu konuda adım atılır. Türkiye açısından Ukrayna’nın toprak bütünlüğü önemlidir. NATO arasında işbirliği artırılmalı. Böyle bir dönemde Türkiye’ye yönelik yaptırımlar akla uygun değildir. Yaptırımlar kaldırılmalı. Kriz sona erince dünya açısından yeni bir güvenlik mimarisi inşa edilmeli. Bunun için de oturup mutlaka konuşulmalı. BİRAZ DA İÇ POLİTİKA ‘CUMHURBAŞKANI HALK DİLİYLE KONUŞUR’ TÜRKİYE’nin gündeminde bir yandan da Cumhurbaşkanı Erdoğan’ın hekimlerle ilgili tartışma yaratan sözleri var. Erdoğan az maaş aldıkları için şikâyet eden doktorlara, “Varsın gidiyorlarsa gitsinler. Bizler de üniversiteleri yeni bitiren doktorlarımızı buralarda istihdam ederiz” demişti. Hürriyet’in geleneksel kahvaltısında konuk ettiğimiz AK Parti Genel Başkan Yardımcısı Mehmet Özhaseki, “Kendi fikrimi açıklıyorum” dedi ve ekledi: Devlet, öğrencisine çok yatırım yapıyor. Çocuklar tabii ki bir yandan kendi istikballerini düşünecekler ama bir yandan da bu ülkeye, topraklara karşı sorumluluklarının olduğu bilmeleri lazım. Maaşlarda sıkıntı olduğunu biliyoruz, haklarını da kimse yemek istemez. Tüm sağlık çalışanlarının maaşları ile ilgili çalışma hakkında bizlere de bilgi verildi. Amaç iyileştirmek. Cumhurbaşkanımızın konuşması ve tavrı kendisine hastır. Halk diliyle konuşur. ‘MELİH GÖKÇEK ALINMIŞ...’ MELİH Gökçek’in “Mansur Yavaş’ı ezerim” diyerek, Ankara’nın kaybedilmesinden Özhaseki’yi sorumlu tutması da sohbetimizin gündemindeydi. Özhaseki’nin mesajları şöyle oldu: Adaylığım döneminde bazı gelişmeler yaşandı. Bana ‘Melih Gökçek ile birlikte hareket ediyor musunuz?’ diye sorulmuş, ben de ‘Stratejimizin bir parçası değil’ yanıtını vermiştim. Demek ki alınganlıklar olabiliyormuş. Bugünkü Büyükşehir yönetimi ile kıyaslanınca, Gökçek şimdikine göre çok büyük işler yapmıştır. Gökçek ile aramızda bir problem görmüyorum, telefonlaştık. ‘İMAMOĞLU İLE YAVAŞ’IN DERTLERİ ALGI VE CUMHURBAŞKANLIĞI’ MEHMET Özhaseki hem İstanbul hem de Ankara Büyükşehir Belediye Başkanları’nın reklam ajanslarına büyük paralar ödediğini söyleyerek, “İmamoğlu, ajanslara 845 milyon lira vermiş. Oysa deprem için çalışmalara giden 495 milyon lira. Ankara’yı da sorduk, yanıtı bekliyoruz” dedi. İki şehrin ajans politikalarının gerekçelerini şöyle anlattı: İller Bankası’ndan, Maliye’den, bürokratik işlemlerden paralarını alıyorlar. Ancak hiçbir iş yapmıyor, işi de bilmiyorlar, beceriksiz bir tayfaları var. İçim yanıyor. Ajanslarla ‘Süperiz, çok iyiyiz’ diye algı operasyonu yapıyorlar. Kafalarının arkasında ‘Acaba cumhurbaşkanı olur muyum?’ sorusu var. Başlarını diktiler ufka, cumhurbaşkanlığına bakıyorlar.",https://www.hurriyet.com.tr/yazarlar/hande-firat/dunyanin-gozunun-cevrildigi-gorusme-ankara-gorusmeyi-nasil-degerlendirdi-42020195
Hande Fırat,Karanlıkta ışık,"Mart 08, 2022 06:29","Rusya ve Ukrayna Dışişleri Bakanları, Mevlüt Çavuşoğlu’nun da katılacağı toplantıda bir araya gelecekler. Bugüne kadar Türkiye’nin arabuluculuğuna mesafeli duran Rusya’nın üçlü görüşmeye “tamam” demesi, bir başlangıç olarak yorumlanabilir. Toplantıların devamı gelir mi, masa genişler mi sorularının yanıtları için henüz çok erken. Ancak tüm dünyanın umudu savaşın son bulması. O masanın kurulması. Cumhurbaşkanlığı Sözcüsü İbrahim Kalın, Ukrayna sorununda tarafsız bir arabulucuya ihtiyaç olduğunu söylemiş, Batı “köprüleri yaktıktan” sonra Rusya ile başka birinin konuşması gerekeceğini belirtmişti. Türkiye’nin bu kritere uyduğuna şüphe yok. Kriz Türkiye açısından bir fırsat. Ancak masanın kurulamaması, savaşın sürmesi ise büyük risk. Özellikle de ekonomik açıdan. SAVAŞ EKONOMİSİ VE DİJİTAL SAVAŞ SAVAŞIN karanlığında bir yandan da savaş ekonomisi tıkır tıkır işliyor. Taraflar her türlü silahı alıyor. Bu kez sahnede dijital paralar var. Ukrayna’nın “meskun mahal” ya da ormanlarda savaş yürüteceğine ilişkin beklenti, Avrupa’dan özellikle Ukrayna’ya dijital para ile yapılan yardımlar, dünyanın her yerinde alıcı ile satıcıları bir araya getiriyor. Diğer yandan daha önce devletler arasında olan savaşlara bu kez teknoloji şirketlerinin de dahil olduğunu gördük. Savaş içinde dijital savaş var. AK Parti Bilgi ve İletişim Teknolojileri’nden sorumlu Genel Başkan Yardımcısı Ömer İleri ile de bu konuda sohbet ettik: Günümüzde savaşın tarafları da çeşitlendi. Bir yanda devletler, diğer yanda büyük oyuncular (dev teknoloji şirketleri), küçük oyuncular var. Dev teknoloji şirketleri (Twitter, Meta vb) dezenformasyon, enformasyon, kampanyalar dahil birçok açıdan zorluyor. Sadece klasik anlamda ekonomik yaptırımlar değil, blok zincir üzerinden de yaptırımlar devrede. Yaptırımlara, sanattan kedilere hemen her şeyin dahil olduğunu da buna eklersek yeni çağın savaşına tanık oluyoruz. Bir de dev teknolojik firmaların hem yaptırım hem de ekonomik gücüne... AH BU DİJİTAL DÜNYA ÖNÜMÜZDEKİ yıllarda belki de bilim kurgu filmlerindeki senaryolar da gerçek olur. Devletlerden daha güçlü teknoloji firmaları dünyayı yönetir. Devletler hem bunun önüne geçmeli hem de bu alanda dengeyi tutturmalı. Hürriyet’in geleneksel sabah kahvaltısına gelen Genel Başkan Yardımcısı Ömer İleri ile yaptığımız teknolojik sohbetten satır başlarını aktarmak istiyorum: AK Parti duble yollar, havalimanları ile anılıyor. Oysa yazılım alanındaki farklı çalışmalar öne çıkarılmalı. Gençlerle teknolojiyi konuşuyoruz. Şırnak ve Batman’da yapay zekâyı konuştuk. Dijitalin siyaseti oluşturulmalı. Çünkü dijital platformların; teknolojik, hukuki ekonomik, toplumsal boyutları var. Siyaset buna karşı mutlaka bir duruş belirlemeli. Bizim amacımız sanal dünyalarda alan almak değil. Sanal dünyalarda genel merkez ya da alan almadık. Bizim amacımız bu teknoloji ne getirecek, riskleri neler, fırsatları neler sorularının yanıtlarını bulmak. Platformları inceleyerek politika oluşturmak. Bu konudaki forum mart sonunda Cumhurbaşkanı Erdoğan’ın katılımı ile, ‘Forum Metaverse’ adı ile yapılacak. 8 MART HEPİMİZİN GÜNÜ... KADINLAR ölürken, kadınlar bazı aklıevveller tarafından savaşta bile malzeme yapılmaya çalışılırken 8 Mart’ı kutlayamıyorum. 8 Mart’ı anıyorum sadece. Bu 8 Mart öncesi Adalet Bakanı Bekir Bozdağ kadına şiddet yasası ile ilgili olarak (iyi hal indirimleriyle alakalı) “23 bıçak yiyen bir kadını bıçaklayan faili bizim kanunumuz adli kontrolle serbest bırakmaya izin vermez. O nedenle yeni düzenlemeleri hayata geçirmeye karar verdik. Bunlardan sonra iyi hal indirimi ucu açık nedenlerle olmayacak” açıklamasını yaptı. Ayrıntısına henüz girmedi. Kadın Dernekleri Federasyonu Başkanı Canan Güllü ile sohbet ettik. O da benim gibi “Kutlu olsun demeyelim, bu bir anma günü” dedi ve devam etti: Tüm kurumlardan yerel yönetimlere herkesin kadın konusunda bir şeyler yapması tabii ki değerli. Ancak ben Adalet Bakanı Bekir Bozdağ ve Cumhurbaşkanı Erdoğan’ın açıklamalarının detaylarını istiyorum. Ceza Kanunu’na kadına karşı şiddetin tanımı konulmalıdır. Evli kadını öldüren erkek, boşandığı kadını öldüren erkek, flörtünü öldüren erkek... Bunların hepsi aynı cezayı almalı. Siyaset geç kaldı. İstanbul Sözleşmesi’nde geri adım attılar. İktidar söylemlerinin içeriğini detaylandırmalı. Bana inandırıcı gelmiyor. SAVAŞTA UKRAYNALI KADINLARI DÜŞÜNEN ZAVALLILAR Kimi espri yaptı, kimi utanmadan yayında konuştu. Ölümü, savaşı bıraktılar; Ukraynalı kadınların yolunu gözlediler. Yazıklar olsun. Canan Güllü de bu konuda, “Kadını cinsel obje gören bir bakış açısı. Bu kişiler kendi ruhlarında, düştüğü çukurda boğulurken o kadınlar savaşta. Yazıklar olsun” dedi.",https://www.hurriyet.com.tr/yazarlar/hande-firat/karanlikta-isik-42017963
Hande Fırat,Bir bu eksikti...,"Şubat 25, 2022 06:29","Şimdi tüm dünya Rusya’nın nerede duracağını merak ediyor. Bu işin Üçüncü Dünya Savaşı’na evrilmesinden endişe ediliyor. ANKARA AYAKTA Tüm dünya başkentleri gibi Ankara da ayakta. Gelişmeleri an be an izliyor. Ancak Türkiye hem NATO üyesi hem Rusya ile özel ilişkileri var hem de ekonomide, enerji alanında ve Suriye’de kendini sıkıştıran sorunları var. Türkiye bugüne kadar Ukrayna ve Rusya arasında arabuluculuk teklifini yapmakla birlikte, tarafsız da durmaya çalıştı. Rusya’nın Ukrayna’ya girmesiyle her ne kadar Rusya ile temas kurulsa da yapılan açıklamalar Türkiye’nin NATO çerçevesinde kaldığını gösteriyor. ZİRVEDEN İLK DEĞERLENDİRMELER Afrika ziyaretini yarıda kesen Cumhurbaşkanı Tayyip Erdoğan Güvenlik Zirvesi’nin ardından yaptığı açıklamada, “Uluslararası hukuka aykırı gördüğümüz bu adım, bölgenin barış huzuru ve istikrarına vurulmuş ağır bir darbedir” dedi. Peki ne gibi değerlendirmeler yapıldı? Ankara nerede duruyor? Ben de bu soruların yanıtlarını aramaya çalıştım. Üst düzey kaynaklardan edindiğim yanıtlar şöyle: * Sahadaki gelişmeler çok hızlı. Rusya’nın nerede duracağını Putin biliyor. * Türkiye olasılıkları değerlendiriyor. Ya bu akşam (perşembe akşamı) Kiev’e girecekler ya da Donbass’ın 50-100 km ötesinde bir hat çizip orada duracaklar. * Bir yandan Rusya’nın niyeti Ukrayna’yı kıskaca alıp, yılgınlık yaratıp bir şekilde masaya oturtmak gibi değerlendirilse de gelişmelere göre ortada bir masa kalacak mı sorusunun yanıtı da artık belirsiz. * Alandaki gelişmelere, Putin’in revize planlarına göre her ülke gibi Türkiye de değerlendirmelerini an be an yenileyecek. * Türkiye, resmi görüşünü yani “Ankara prensip olarak savaşa karşı, Rusya’nın Ukrayna’ya girmesi uluslararası hukukun ihlalidir. Kabul edilemez” ifadesini tüm görüşmelerde dile getiriyor. Cumhurbaşkanı Erdoğan da görüştüğü Ukrayna Devlet Başkanı Zelenski’ye açıkça söyledi. * Ankara, Kırım Tatar Türklerinin de durumlarını yakından takip ediyor. * Bu satırların yazıldığı saatlerde Amerikalılardan henüz bir görüşme talebi gelmemiş olsa da, Avrupalı liderler peş peşe Erdoğan ile görüşme taleplerini ilettiler. ‘SAVAŞ GEMİLERİNİN GEÇMESİ MÜMKÜN DEĞİL’ Sadece bu maddeler değil, Türkiye’den olası talepler de Ankara’nın gündemindeydi. Bunların başında da “Rusya savaş gemilerini boğazlardan geçirmek isterse ne denilecek?” sorusu geliyor. Üstelik Ukrayna’nın Türkiye’den talebi “Montrö Boğazlar Sözleşmesi kapsamında Çanakkale ve İstanbul Boğazlarının Rus gemilerinin geçişine kapatılması” oldu. Ankara bu konudaki ilk teknik değerlendirmeyi yaptı. Buna göre ilk değerlendirmeleri şöyle sıralayabiliriz: * İlk etapta sadece teknik bir değerlendirme yapıldı. * Ruslardan herhangi bir talep gelirse Montrö’ye göre bir savaş durumunun olduğu söylenecek. * Yine Montrö’ye göre savaş varken, savaş gemilerinin Boğazlardan geçişine müsaade edilmeyeceği söylenecek.  * Bir tarafa geçiş izninin verilmesinin diğer taraflara da geçiş izni verilmesi sonucunu doğuracağı, Karadeniz’in savaş denizine döneceği uyarısında bulunulacak. NE OLACAĞI VE RUSYA’NIN NEREDE DURACAĞI BELİRSİZ     Putin’in patlama noktasındaki özgüveni ve adeta “Ben dünya lideriyim” diyen açıklamalarının ardından en çok merak edilen nerede duracağı... Ancak Rusya’nın buna da yanıtı “Putin bilir” oldu. El frensiz bir lider görüntüsü çizen Putin kimine göre Rus ruleti oynuyor. Ankara açısından duruma bakacak olursak Rusya’nın sonraki olası hedefi artık Ankara tarafından da sorgulanıyor. Türkiye bir yandan denge siyasetine ağırlık vermeye çalışacaktır ancak bunun ne kadar süreceğini de olası gelişmeler belirleyecektir. Rusya’nın ambargolara 60 ay dayanacak ekonomik modelleme yaptığı iddiaları konuşulurken, bir kaynağım Rusya’ya yönelik peş peşe yaptırım açıklamalarına dikkati çekerek “Rusya askeri kazanım elde etse bile, dediklerinin tam aksine ekonomik olarak zorda kalabilir” tespitinde bulundu.",https://www.hurriyet.com.tr/yazarlar/hande-firat/bir-bu-eksikti-42010905
Hande Fırat,Altun: İyiyim görevimin başındayım,"Şubat 11, 2022 06:29","‘FİTNE KAZANI KAYNATILIYOR’ “Lüzumsuz bir fitne kazanı kaynatılıyor. Fitnenin anlamlarından biri de ‘manevi çöküntü’dür. Fitnecilere sabır ve şifa diliyorum. Magazin kültürü Türk soluna 1980 sonrası sirayet etti, siyaset yapamaz hale gelince magazine sardılar. Siyasi magazinle durumu idare etmeye, peşlerinden sürükledikleri insanları mobilize etmeye çalışıyorlar. Kulaktan dolma söylentilerle, mesnetsiz dedikodularla yol alıyorlar. Allah aşkına ‘söyleniyor’, ‘kime sorsanız öyle diyor’, ‘rivayet ediliyor’, ‘bekleniyor’ ifadeleriyle bezenmiş metinlere haber denir mi? Haberi kaynağından sormaya ne oldu? Nerede kaldı teyit mekanizması? Türk medyasının düzeyini aşağı çeken yaklaşımlar bunlar. Bu tavırlar bizatihi medya mesleğinin seçkin temsilcileri tarafından kınanmalı, ayıplanmalı. Allah’a şükür biz, birlik, bütünlük içinde çalışıyoruz. Bizim farklı siyasal hareketlerde olduğu gibi bir liderlik sorunumuz yok. Liderimiz belli. Liderimiz kudretli, dirayetli ve basiretli. Liderimizin vizyonu, emir ve talimatları doğrultusunda çalışmalarımızı sürdürüyoruz.” İDDİALARA YANIT Cumhurbaşkanlığı İletişim Başkanlığı’nın 3.5 yıl içinde ulusal ve uluslararası alanda kurumsallaşmasını tamamladığına dikkati çeken Altun, ilk günden itibaren dezenformasyonla mücadele ettiklerini, etmeye de devam ettiklerini söyledi. “Medya ile ilişkilerimiz konusu da maalesef manipüle edilmeye çalışılıyor” diyen Altun, hem İletişim Başkanlığı’nın çalışma prensiplerini anlattı hem de kendisiyle ilgili iddialara açık ve net yanıt verdi: “Bizim pozisyonumuz bellidir. Medyanın demokratikleştirici, kamuoyunu bilgilendirici bir aygıt olarak önünü açmaya, medya meslek mensuplarının imkânlarını iyileştirmek için elimizden geleni yapmaya çalışıyoruz. Ve elbette medyayı bilgilendirmeye, doğru bildiklerimizi kamu çıkarı adına medyayla paylaşmaya çalışıyoruz. Öte yandan medyanın iç ya da dış çıkar odakları tarafından demokratik siyasal alanını vesayet altına almasına da engel olmak için elimizden geleni yapıyoruz. Türkiye, büyük ve güçlü bir ülke. Bu ülkenin yönetişim sistemi içinde stratejik iletişim kültürünün merkezi bir unsur olması kaçınılmaz. Bu nedenle Cumhurbaşkanımız İletişim Başkanlığı’nı devletimizin bütün kritik kurullarına üye yaptı. Kişisel magazini bir kenara bırakalım, kurumsal analizler yapalım. Sorduğunuz için söylüyorum. Gayet iyiyim. Görevimin başındayım. Sayın Cumhurbaşkanı’mın emrinde, mesai arkadaşlarımla birlikte ülkemizin marka değerini daha da artırmak, Türkiye düşmanlarının dezenformasyon kampanyalarını bertaraf etmek, hakikate hizmet etmek için çalışıyoruz. Odağımız, 2023. 2023, Cumhuriyetimizin 100. yılı. 2023, Türkiye’nin küresel bir güç olarak şahlanışa geçişinin miladı olacak. Yeni Türkiye yüzyılı başlayacak. Yeter ki Cumhurbaşkanı’mız bu ülkenin başında olsun. Yarınlarımız bugünlerimizden çok daha güzel olacak.” TİKTOK FENOMENİ VE SİYASİ LİDERİ HÜRRİYET’in geleneksel sabah kahvaltısının konuğu Türkiye Değişim Partisi Lideri Mustafa Sarıgül’dü. Siyasetten ekonomiye birçok konu gündemimizdeydi. Gizem Karakış’ın haberinde bulacaksınız. Ancak esprili siyasetçileri özlemişiz. Sarıgül takipçileriyle, beğeni sayısıyla aynı zamanda TikTok fenomeni. TikTok’u tercih etmesinin en önemli nedeni gençler... Bakın neler söyledi: “TikTok bir adres ve siyasi lider arıyor. TikTok lideri benim. Bir TikTok ekibim var. Yaklaşık 10 arkadaşla çalışıyorum. Ayçiçeğine zeytinyağını bilerek dedim. Bu da ters orantı. Çünkü gündem oluyor. TikTok sayesinde tüm gençler beni tanıyor, koşarak yanıma geliyorlar.” PUTİN’İ BEKLERKEN ANKARA, Rusya-Ukrayna krizi için arabuluculuk teklif etti. Ukrayna Cumhurbaşkanı Zelenski kabul etti. Putin ise henüz ‘ne evet ne de hayır’ dedi. Türkiye’yi ziyareti ile ilgili tarih üzerinde çalışmalar sürüyor. Peki Ankara tüm dünyayı tedirgin eden krizde son durumu nasıl okuyor? Amerikalılara göre, Rusya tehdidi kırmızı alarm boyutunda. Amerikalılar diyor ki: “Ruslar girdi girecek”. Ancak hem Ankara’ya hem de genelde Avrupa’ya göre durum bu kadar riskli değil. Rusya’nın girmesi bir ihtimal olarak masada ama Ankara’ya göre bu olasılık güçlü değil. Ukrayna “Rusya girdi, giriyor” söyleminden de rahatsız. Ekonomik açıdan ve toplumunun huzuru nedeniyle... Peki Rusya ne istiyor? Ankara’ya göre Rusya’nın mesajı, “İşgal niyetimiz yok. Ancak artık 90’ların Rusya’sı da yok. Rusya’nın eli kolu uzun. Batı ittifakı ve NATO’nun konumu ile ilgili konuşalım.” Yani Rusya’nın amacı jeopolitik dengelerin yeniden tanımlanması. Ankara’ya göre zaman zaman tansiyon yükselse de müzakereler sürecek. Rusya, müzakereleri Amerika ile götürmek istiyor. Türkiye’nin arabuluculuk teklifine Batı’nın destek vermemesine Ankara tepkili. Bu tepki Batılılara “Hata yapıyorsunuz, Erdoğan’ın teklifini destekleyin” sözleriyle anlatılıyor.",https://www.hurriyet.com.tr/yazarlar/hande-firat/altun-iyiyim-gorevimin-basindayim-42001471
Hande Fırat,Diplomasi çözüm olsun,"Şubat 04, 2022 07:38","Diyelim ki Ukrayna ‘Tamam’ dedi, asıl sorun Rusya’nın bu teklife nasıl yaklaşacağında... Moskova’nın bir süredir Ukrayna-Türkiye yakınlaşmasından rahatsız olduğu biliniyor. ABD, NATO ve İngiltere’nin de Türkiye’nin arabuluculuk teklifine ilişkin tavrı belli değil. Arabulucu olunamazsa da Türkiye’nin gerilimi azaltma konusunda telkinde bulunabileceği ve rol oynayabileceği konusunda şüphe yok. Taraf tutmadığını belirten Türkiye “itidal” çağrısını ön plana çıkaracaktır. Ancak NATO üyesi Türkiye’nin Rusya ile özel ve karmaşık ilişkilerini de göz önünde bulundurmak lazım. Sonuçta doğalgaz, turizm, ticaret ve Suriye ihtilafı özellikle de İdlib bölgesine ilişkin olası gelişmeler Ruslar açısından koz. Kısacası Türkiye ince bir ipin üzerinde diplomasi yürütüyor. Dengeyi de bozmaması gerekiyor. Bu zor şartlarda, çözüm diplomasi ile olursa tarihi bir başarı elde edilecektir. ÜRETİCİ ENFLASYONU TÜKETİCİYE YANSIRSA... SALGIN, tüm dünyada enerji başta olmak üzere her alandaki yüksek fiyat artışları, tedarik zincirlerindeki sorunlar, kendi yapısal sorunlarımız, zamanında hayata geçirmediğimiz düzenlemeler, almadığımız önlemler.... Tüm bunların neticesi ise enflasyon canavarının tam 19 yıl sonra korkutucu geri dönüşü oldu. TÜİK’in verilerine göre, tüketici enflasyonu yıllık yüzde 48.69, üretici enflasyonu ise yıllık yüzde 93 oldu. Çarşıya pazara giden, farklı ürünleri fiyatına göre farklı yerlerden alan, faturaları yakından takip eden bir vatandaş olarak diyorum ki: Vatandaşı hayat pahalılığı vurdu. Vatandaş yüzde 48 değil, yüzde 100’lük hayat pahalılığı hissediyor. Tüm dünya benzer sorunları yaşıyor yaşamasına da bu avuntu olmuyor. Çalışana, emekliye yapılan zamlar eridi. Yüzde 98’lik üretici enflasyonu gelecek ay ya da aylarda tüketiciye yansırsa vatandaş daha da zorlanır. Ekonomi yönetimi bir an önce enflasyon canavarı ile savaş başlatsın. AK Parti iktidarlarında alışık olduğumuz tek haneli seviyelere geri çeksin. SANAL ALEMDE KÜLLİYE’Yİ KİM YA DA KİMLER ALDI? BU dünyada mülk ya da arazi sahibi olmak bitti, şimdi de sanal evrenlerde tapu sahibi olma moda oldu. Ünlü isimlerin düzenlediği partileri bir kenara bırakıyorum. Ancak sanal evrenlerde arsa, bina, dükkân, tarihi eser, yer alınması adeta çılgınlığa döndü. Önümüzdeki süreçte bu alanlara reklam alınması, sanal gözlüklerle ziyaret edilmeleri, sanal gözlüklerle toplantılar düzenlenmesi dahil kim bilir neler yaşanacak... Bu durum AK Parti ve hükümeti de harekete geçirdi. Cumhurbaşkanı Erdoğan’ın talimatıyla Metaverse forumu düzenlenecek. Metaverse, kripto para ve sosyal medyada alım satımlarının nasıl yapıldığı incelenecek. Üstelik alım satımların regüle edilmesi de gündemde. Son MYK Toplantısında AK Parti kurmayları, “Şu anda insanlar yurtdışından Meryem Ana Tapınağı’nı, müzeleri satın alıyorlar” demişlerdi. AK Partililere benden söylemesi... Sanal evrenlerde Cumhurbaşkanlığı Külliyesi de çoktan birileri tarafından satın alınmış. Kim ya da kimler aldı bilinmiyor. Ancak onlardan satın almak için yüklü miktarda para ödemek gerekiyor. Diğer yandan sadece Cumhurbaşkanlığı Külliyesi değil, aynı sorunla parti genel merkezleri de karşı karşıya... Öğrenebildiğim kadarıyla DEVA Partisi sanal evrenlerde parti binalarını satın alan tek parti. Bunun ne önemi var diyeceksiniz? Örneğin sanal gözlükle sanal evrenlere girenler, AK Parti binasının önünden geçerken, bir sürprizle karşılaşıp “Z” Partisi’nin afişini görebilirler... Benden uyarması... Daha da önemlisi belli ki bu sanal evrenler de bir süre sonra bir çatı altında birleşecek. İyi olanlar kazanacak. Türkiye de kendi sanal evrenini bir an önce oluşturmalıdır. TEBRİKLER TÜRK EĞİTİM DERNEĞİ İYİ olan, alkışı hak eden adımları yazmak gerekiyor. Türk Eğitim Derneği (TED) yazın yaşanan orman yangınlarında yitirilen ormanların yeniden filiz vermesi için 1 milyon TL’lik nakdi yardım topladı. TED Genel Başkanı Selçuk Pehlivanoğlu ve Antalya Büyükşehir Belediye Başkanı Muhittin Böcek de bir protokol imzaladılar. Yapılan bağışla Antalya’nın farklı bölgelerine fidanlar dikilerek, yeni ormanlar kazandırılacak. Bu güzel adımın başka dernek, vakıf ve okullara da örnek olmasını diliyorum.",https://www.hurriyet.com.tr/yazarlar/hande-firat/diplomasi-cozum-olsun-41996671
Hande Fırat,Siyaset Metaverse’te,"Şubat 08, 2022 06:29","Karşılıklı oturanlardan biri zaten Ömer İleri, diğeri sanal gözlükle bağlanan Grup Başkanvekili Mahir Ünal ve arkada TV ekranından görünen ise Zoom bağlantısı ile katılan Grup Başkanvekili Mustafa Elitaş... AK Parti şimdilik sanal evrenlerde arazi alımı yapmasa da, toplantı düzenlemeye başladı. Tabii olası güvenlik sorunları nedeniyle kritik başlıklar ele alınmıyor. Ancak Türkiye kendi sanal evrenini kurar ve güvenlik altyapısını oluşturursa belli ki sanal gözlüklü siyasiler o evrende de toplantı yapacaklar, belki de mitingler düzenleyecekler... ‘HEM FIRSATA ÇEVİRECEĞİZ HEM DE VATANDAŞI KORUYACAĞIZ’ AK Parti’de 24 Ocak MYK toplantısında sanal evren sunumunu Genel Başkan Yardımcısı Ömer İleri yaptı. Toplantıyı, bundan sonra atılacak adımları kendisine sordum, yanıtları şöyle oldu: “Cumhurbaşkanımız yoğun ilgi gösterdi. Metaverse forumu bahar aylarında yapılacak ve bir başlangıç olacak. Sonra daha derinlemesine inceleyerek, akademik yönü daha ağır basan etkinlikler düzenleyeceğiz. Hayatımıza katacağı yenilikleri ekonomik, hukuki, teknolojik boyutlarıyla ele alacağız. Türkiye’nin bu yeni gelişmekte olan alanda söz sahibi olmasını sağlayacak, ancak vatandaşlarımızı da koruyacak politikaları geliştiriyor olacağız. Önümüzdeki süreçte yeni iş modelleri, yeni yazılımlar, yeni donanımlar geliştiriliyor olacak.” ‘RİSKLERE DİKKAT’ Ömer İleri, Türkiye’de bu alanda etkin birçok isim olduğuna dikkati çekerek, Türkiye’nin kendi sanal evrenini oluşturup oluşturmayacağı konusunda “Milli ve yerli birçok ürün hayata geçecektir düşüncesindeyim” dedi. Ardından da sanal evrenlerde alım ve satımlarda ciddi paraların dönmesine ilişkin uyarılarda da bulundu: “Her yeni platform fırsatların yanında riskler de barındırıyor. Kripto varlıklar yasa tasarısı hazırlıkları sürüyor. Bizim bu konudaki çalışmalarımız teknolojik ve hukuki altyapısını hazırlayarak, güvenilir platformlar oluşturmak ve vatandaşlarımızı art niyetli kişiler tarafından oluşturulan ‘dolandırılma’ yapılarından uzak tutmak.” UÇAKTA SADECE BİR KİŞİDE VİRÜS OLSA SAĞLIK söz konusu olunca tüm kırgınlıklar ve siyasetin kötü dili geride bırakılır. Cumhurbaşkanı Tayyip Erdoğan’a, eşi Emine Erdoğan’a, Milli Savunma Bakanı’na ve Ukrayna ziyareti sonrasında hastalanan herkese geçmiş olsun. Diğer yandan bu durum bizlere Omikron varyantının ne kadar bulaşıcı olduğunu da gösterdi. Çocuk Enfeksiyon Hastalıkları Bilim Dalı Başkanı Prof. Dr. Mehmet Ceyhan bakın bu bulaşıcılığı Ukrayna ziyareti üzerinden nasıl anlattı: “Uçakta sadece bir kişide Omikron vardıysa çok kolaylıkla yayılmış olabilir. Ya da Ukrayna’daki toplantılardan birinden de almış olabilirler. Omikron çok çabuk bulaşıyor. Hiç maskemi çıkarmadım, hiç riske atılmadım ama nasıl kaptım diye düşünülebilir. Omikron açık havada yanınızdaki birinden bile bulaşabiliyor. Yine de maske mutlaka takılmalı.” Mehmet Ceyhan “Tedbir şart” derken, çocuklarla ilgili de uyarıda bulundu: “Tam aşılılarda yüzde 90 belirtisiz ya da çok hafif belirtilerle seyrediyor. Geriye kalan yüzde 10’un yaklaşık üçte ikisi hastaneye yatıyor. Ancak yaşı küçük olanları ve risk grubunu koruyalım, onun dışında normal hayatımıza devam edelim bakış açısı doğru değil. Nadir de olsa sağlıklı yetişkinlerde, hatta çocuklarda ağır seyirli Omikron vakaları da var. 0-5 yaş grubunda Omikron’dan önce bu kadar ağır vaka görmüyorduk. Şimdi görüyoruz.” CHP, ESKİ CHP’Lİ SAYAN’A ÇOK TEPKİLİ SAVCI Sayan’ı uzun yıllardır tanırım... Ancak, “Bundan 15 gün önce CHP Genel Başkanı Kemal Kılıçdaroğlu’nu koltuğundan edecek bilgi ve belgeler geldi. Delilleri ile beraber. Ama biz belden aşağı siyaset yapmıyoruz” iddiası bana eski günleri hatırlattı. Belden aşağı siyaseti kimler yaptı, nelere yol açtılar biliyoruz. Diğer iddiası ise Deniz Baykal döneminde A4 kâğıtları birleştirip namaz kıldığıydı. CHP İzmir Milletvekili Tuncay Özkan ile konuştuk. Bakın neler dedi: “CHP ve Genel Başkanımız Sayın Kemal Kılıçdaroğlu’na dönük bu tür zırvalar, yalanlar, her zaman ortaya atılacaktır. Amaç cumhurbaşkanlığı seçimini etkilemektir. Sayın Kemal Kılıçdaroğlu ile ilgili dile getirdikleri iftiradır. Kendisi hukuk önünde hesap verecektir. Bu, ekonomik buhranın yapay gündemlerle gizlenmesidir. Entrikayı seviyorlar. Geçen hafta Trabzon’da miting meydanında 9 yaşındaki bir çocuğun ‘Hain Kılıçdaroğlu’ diye bağırttırılmasının ardından, ‘trollerinin’ Genel Başkanımızca ifşa edilmesi sonrası çılgına döndüler. Varsa yoksa Bay Kemal. Bu seri, Savcı Sayan’ın piyasaya sürülmesiyle devam etti. Ayrıca CHP’ye iftiraları iğrençtir. A4 kâğıtları birleştirip odasında gizlice namaz kılma hikâyesi çok çirkindir. Ne o dönem Genel Başkanımız olan Sayın Deniz Baykal ve yönetimi ne de Sayın Kemal Kılıçdaroğlu ve yönetimi döneminde bunlar asla yaşanmamıştır. Mescidimiz ve gönlümüz beş vakit namaza ve duaya açıktır. Savcı Sayan 2010 yılında Sayın Deniz Baykal’ın istifası sonrası Sayın Kemal Kılıçdaroğlu ile emekli Jandarma Albay Cemal Temizöz’ü (Balyoz Davası sanığı) gördüm diyor. Temizöz o tarihte cezaevindedir. 2014 yılında tahliye olmuştur. Savcı Sayan yalancıdır.”",https://www.hurriyet.com.tr/yazarlar/hande-firat/siyaset-metaversete-41999169
Hande Fırat,Altı liderin imzaları,"Mart 01, 2022 06:29","Gelelim törenden izlenimlerime: Ahlatlıbel’den başlayan, Bilkent’te noktalanan bir tören izledik. Töreni baştan sona izlerken aklıma nedense “Kardeş Payı” geldi. Altı kişiye her konuda eşit pay, üstelik sıralama ile... Davetiye siyasi parti isimlerinin alfabetik sıralanışına göreydi. Aynı sıralama liderlerin dinleyici koltuğunda oturmasında, baştaki tanıtım videosundaki konuşmalarda, siyasi parti temsilcilerinin aynı sırayla konuşmalarında, imza için sahneye çıktıklarında oturma düzenlerinde kullanıldı. Biraz uzun, biraz da dağınık bir sunum oldu. Arkada sistemi anlatan grafikler kullanılabilirdi. Zaman zaman maskesini çıkarsa da en tedbirli lider Meral Akşener’di. Belki COVID-19’u yeni atlattığından sık sık maskesini taktı. En güleryüzlü lider Ali Babacan’dı. Kameralara hep gülümserken yansıdı. En soğukkanlı lider Kemal Kılıçdaroğlu idi. Akşener ile Davutoğlu’nun kulaktan kulağa sohbetleri kameralara yansıdı. Konuşmacıların kürsüye müzikle çıkması Oscar ödül törenlerini hatırlattı. Gözlerim Ekrem İmamoğlu ile Mansur Yavaş’ı aradı. Katılım sınırlı tutulmuş. Belediye Başkanları davet edilmemiş. Gelelim açıklamanın zamanlamasına... Bence yanlış oldu. Tüm dünyanın gözü Ukrayna’da iken, üstelik Rusya-Ukrayna arasındaki görüşmeler başlamışken, konu Türkiye’yi yakından ilgilendirirken başka bir tarihe ertelenmesi yerinde olurdu. MİLLİ EĞİTİM BAKANI’YLA BULUŞMALARIMIZ MİLLİ Eğitim Bakanı Mahmut Özer bazı gazetelerin Ankara temsilcileriyle zaman zaman kahvaltıda buluşuyor. Hem bakan konuşuyor hem de aynı zamanda veli olan temsilciler. Bu kahvaltıdan 28 Şubat ile ilgili notları Abdulkadir Selvi aktarıyor. Ben ise eğitim ile ilgili bölümleri üstlendim. İşsiz lise ve üniversite mezunları için çok önemli bir proje başlatılacak. Madde madde Bakan’ın açıklamalarını sizlere aktarıyorum: İSTİHDAM GARANTİLİ MESLEKİ EĞİTİM “Mesleki eğitimi bir adım daha ileri götüreceğiz. Lise ve üniversite mezunlarının katılacağı istihdam garantili mesleki eğitim merkezi tamamlama programı geliştirdik. 6 aylık eğitim. Mesela, benim bin plastik teknolojisi ile ilgili elemana ihtiyacım var ve eleman bulamıyorum. Bakanlık olarak hemen sektörle bir anlaşma imzalayacağız. Eğitimin tamamını sektör verecek. Gençler okula hiç gelmeyecekler, asgari ücretin yüzde 30’u kadar kısmını da biz vereceğiz. Eğitimi o şirkette tamamlayacaklar ve orada istihdam edilecekler. Bu devasa bir proje. Herhangi bir yaş sınırı yok. MATEMATİK KORKULU RÜYA OLMAKTAN ÇIKARILACAK Matematikle ilgili bir seferberlik başlatacağız. Matematikteki öğrenme yaklaşımını değiştireceğiz. Bu ülkeye sayısal, sözel, eşit ağırlık ayrımını kim yaptıysa en büyük kötülüğü yapmış. Matematiği herkesin bilmesi gerekiyor. Yöntemi değiştirip, korkulu bir rüyadan çıkarıp, severek yani öğrendiği şeyleri yaşama da adapte etmelerini sağlayacağız. Gençlik ve Spor Bakanlığı bir sürü tesis açıyor. Bu açtıkları tesislerin içerisine spor lisesi kurmaya başladık. İlave yatırım yapmıyoruz. ÖĞRETMENLERİN TALEBİ YABANCI DİL EĞİTİMİ Okul yöneticilerine ve öğretmenlere düzenli eğitim verilecek. Talepleri aldık. Öğretmenlerin en çok talep ettiği eğitim başlıkları sırasıyla yabancı dil, iklim ve çevre ile dijital okuryazarlık. Okul yöneticilerine de özellikle bütçe eğitiminin de olduğu kapsamlı süreç başlayacak. Okul yöneticileri bu açıdan sürekli güçlendirilmeli. Buna uyum sağlayamayan da sistemden çıkarılmalı. Okulların ihtiyaçları ile ilgili elektronik izleme sistemi oluşturuldu. Okulların talepleri, taleplerin ulaşması, harcanan yerler hepsi denetlenecek. Okulların tüm ihtiyaçlarını karşılayacak paramız var. Yeter ki gönderilen para doğru yere harcansın. Yani sınıfa değil okul müdürünün odasına kullanılırsa müdahale edeceğiz. KÜRTÇE SEÇMELİ DERSTE SORUN VAR MI? Kürtçe seçmeli dersler seçtirtilmiyormuş gibi bir durum ortaya atıldı. İsteyen istediği dersi seçebilsin diye süreyi uzattık. Ortaokullarda aralarında “Yaşayan Diller ve Lehçeler” dersine başvuran öğrenci sayısı, 2020-2021 eğitim öğretim yılında 25 bin 586. Kürtçe dersini seçen öğrenci sayısı 20 bin 265. UKRAYNA’DAKİ ÖĞRENCİLER DÖNERSE? Kapasitemiz çok güçlü. Hemen bir program düzenleyip onları eğitime dahil edebiliriz.”",https://www.hurriyet.com.tr/yazarlar/hande-firat/alti-liderin-imzalari-42013331
Hande Fırat,Spor arkadaşım Veli Ağbaba,"Şubat 18, 2022 06:29","16 yıldır spor yapıyor. Kilo sorunu nedeniyle başladı. Sonra da alışkanlık oldu. Doğada yürümeyi seviyor. Spor merkezinde hoca eşliğinde ağırlık çalışıyor. Meclis’te yürüyüş güzergâhı oluşturdu. Yine Meclis’te basketbol oynuyor. 40-50 ŞINAV ÇEKİYORUM CHP Genel Başkan Yardımcısı Veli Ağbaba sporu neden yaptığını da neler hissettiğini de anlattı: “Ağırlık çalışmak insanın vücudunun zindeliğini artırıyor. Herkese tavsiye ederim. Yürümek ve spor insanı inanılmaz rahatlatıyor, psikolojisini düzeltiyor, mutluluk veriyor. Meclis’in iç duvarlarından bir tur attığınızda 2 bin 700 metre yürüyorsunuz. Biz arkadaşlarımızla birlikte ortalama 4 tur atıyoruz. Bütün milletvekillerine Meclis’te spor yapmayı, yürümeyi tavsiye ederim. Fırsat olursa 30 km’ye kadar yürüyebiliyorum. Spora ilk başladığımda 5 şınav çekiyordum, şimdi ara vermeden 40-50 tane şınav çekebiliyorum.” EN YAKIN ARKADAŞI ÖZGÜR ÖZEL’İN BAŞINA GELENLER Veli Ağbaba ve CHP Grup Başkanvekili Özgür Özel yıllardır yakın arkadaşlardır. Dolayısıyla ikisini sık sık bir arada görürsünüz. Ağbaba’nın spor aşkı Özel’in omzunu kırmış. Bakın nasıl anlattı Veli Ağbaba: “Dağ bayır yürütmenin başıma iş açtığı da oldu. Bir keresinde Eymir’de Özgür Özel’i az kalsın kaybediyorduk. Eymir’de motokrosçuların tırmandığı yere Özgür Özel’i zorla çıkardım. Özgür orada düştü ve omzunu kırdı.” SPOR, SİYASETİN STRESİNİ ALIYOR “Spor, siyasetin tüm stresini alıyor. Ve insanı daha enerjik yapıyor” diyen Veli Ağbaba’ya ben de bir ek yapayım: “Spor gazeteciliğin de tüm stresini alıyor. Önce akıl sağlığına iyi geliyor.” Bir de çağrım var: “Veli Bey, bir sabah hocalarımız hakem olsun, kick boks yapalım. Ne dersiniz?” ALKIŞLAR NUREDDİN NEBATİ’YE HAZİNE ve Maliye Bakanı’nın politikalarını destekleyenler de eleştirenler de olabilir. Herkese saygım var. Bakan Nureddin Nebati ile Birleşik Arap Emirlikleri’nde altın standlarının önünde sohbet ettik. “Yastık altı altınların ekonomiye kazandırılması için müşteri arıyorum” diyerek, benim meraklı sorularım üzerine düzenlemeyi anlattı. Sonra da bombayı patlattı. Cebinden telefonu çıkarttı, “Uykusuz” dergisinin kapağını gösterdi ve başladı gülmeye, tabii biz de... Kendisi ile ilgili karikatürlere kızmıyor, aksine bol bol gülüyor. Hatta bazılarını telefonunda saklıyor. Gösterdiği karikatürler için “Çok zekice ve komik” dedi. “Hakaret olmadığı sürece sorun yok, bunlar hayatın hoş yanları” diye ekledi. Yeni yıl gecesi ise eşi ve çocuklarıyla kendisi hakkında esprili videoları izleyip bol bol gülmüşler. Bu hoşgörü ve espri anlayışı karşısında “Bravo Nureddin Nebati”... ÖZEL HALK OTOBÜSLERİNDEN ÖTV VE KDV’SİZ AKARYAKIT TALEBİ ZAMAN zaman çeşitli sektörlerin ekonomideki sıkıntılardan kaynaklanan sorunlarını sizlerle paylaşıyorum. Tüm Özel Halk Otobüsleri Birliği Başkanı Ercan Soydaş ile Tüm Özel Halk Otobüsleri Kooperatifleri Birliği Başkanı Kurtuluş Kara, Hürriyet Ankara’yı ziyaret ettiler. Sorunlarını paylaştılar. Seslerini duyan olur umuduyla ben de sizlerle paylaşıyorum: Özel halk otobüsü işletmecilerinin en büyük gider kalemi akaryakıt. Yıllardır ÖTV ve KDV’den arındırılmış akaryakıt almak üzere mücadele veren işletmecilere halen bu imkân tanınmamıştır. Sahada direkt olarak nihai tüketiciye yansıyacak hakkın verilmesi, uzun zamandır hak ettiği zamları almadan çalışmakta olan işletmeciler için de bir çıkış noktası olabilecektir. Büyükşehirlerde ücretsiz ulaşım hizmeti sağlanan vatandaş oranı günlük yolcunun yüzde 32’sine ulaşmakta. İndirimli ulaşım imkânı sağlanan vatandaşların oranı yüzde 28. Tam bilet ücreti ödeyen yolcu sayısı tüm yolcuların yüzde 48’ini geçmemekte. Türkiye’de tek ücretsiz hizmet yaptırılan özel sektör olan özel halk otobüsü işletmecilerinin ücretsiz ve indirimli yolcu taşıma yükünü daha fazla kaldırma imkânı kalmamıştır. Ücretsiz taşımanın bir araca maliyetinin en azından yarısı devlet tarafından karşılanmalı ya da biniş başına ödeme yapılmalıdır. Halk otobüsleri işletmeciliği için kanuni bir düzenleme çıkarılmalıdır. Tüm işletme metotlarının kalıcı olarak standart hale getirilmesi gerekmektedir. Özel sektörün hizmet verdiği ancak fiyat belirleme yetkisinin siyasi otoritede olduğu sektör, ekonomik koşullar göz ardı edilerek uzun süre fiyat artışı yapılmadan yok olmaya mahkûm edilmektedir.",https://www.hurriyet.com.tr/yazarlar/hande-firat/spor-arkadasim-veli-agbaba-42006278
Hande Fırat,Suriyelilere seyreltme planı,"Şubat 22, 2022 06:29","CHP Lideri Kılıçdaroğlu, gettolar ve yeraltı dünyası oluşmaya başladığını ifade ederek, bu sorunun çözülmesi gerektiğini belirtti. Kılıçdaroğlu, Suriye’ye döneceklerin güvenliğinin sağlanması gerektiğini, Esad ile oturup anlaşma yapılması ve diplomatik ilişkilerin yeniden kurulması gerektiğini de söyledi. Peki Suriyeliler için ne yapılıyor, Türkiye-Suriye görüşmeleri var mı? Bazen Ankara Altındağ’daki gibi olaylarla, bazen tıpkı birkaç gün önce gazetemizde de yer alan “kılıçla gezen Suriyeli” gibi sorunlarla karşı karşıya kalabiliyoruz. İçişleri Bakanı Süleyman Soylu, medyanın Ankara temsilcileri ile buluşmasında, Suriyelilerin Türkiye’de nüfusun demografik yapısını bozmaması için “seyreltme” uygulandığını açıklamıştı. Yüzde 25’in üzerinde Suriyeli nüfusun olduğu bölgelerde hiçbir yabancıya ikâmet izni verilmeyeceğini söylemişti. Önce bu uygulamanın ayrıntılarına bakacağız... MEKÂNSAL YOĞUNLAŞMAYLA MÜCADELE Tüm Türkiye’de uygulamaya giren planın adı Mekânsal Yoğunlaşma ile Mücadele... Türkiye genelinde: - 3.7 milyon geçici koruma altındaki Suriyeli... - 1.7 milyon farklı uyruktan olmak üzere tam 5.4 milyon yabancı yaşıyor. Güvenlik yönetimi Suriyelilerin A’dan Z’ye tüm bilgilerine sahip. Ancak Suriyeliler başta olmak üzere, yabancıların adeta gettolar oluşturması göç yönetimini şu başlıklarda zorladı: - Toplumsal hayata uyum sağlanması - Güvenlik sorunları - Kamu hizmetlerinin koordinasyonu - Sosyal ayrışmaların önlenmesi Bu sorunlara Ankara Altındağ’da ağustos ayında çıkan olaylar ve iki Suriyeli tarafından Emirhan Yalçın’ın öldürülmesi eklenince, seyreltme ya da Mekânsal Yoğunlaşmayla Mücadele projesi ilk kez Ankara’da gündeme geldi. Altındağ’da ikâmete uygun olmayan binalar yıkıldı. 5 bine yakın yabancının Altındağ ilçesinden taşınması sağlandı. Ankara Emniyeti düzenli olarak yabancıların kontrolünü sürdürüyor. Şimdi bu uygulama tüm Türkiye’de yapılıyor. FATİH İLÇESİ DE YABANCI BAŞVURULARINA KAPATILDI PLANIN AYRINTILARI - Suriyelilerin bir mahallede, ilçede adeta gettolaşmalarına müsaade edilmiyor. - Yabancı nüfusunun mahalle nüfusunun yüzde 25’ini aşmasına izin verilmiyor. - Yüzde 25’i aşan yerlerde iki adım atılıyor: 1- Öncelikle bu yerleşim yerleri yabancılar için kayda kapatılıyor. Yine Suriyeli nüfusun yoğun olduğu 16 il (Ankara, Antalya, Aydın, Bursa, Çanakkale, Düzce, Edirne, Hatay, İstanbul, İzmir, Kırklareli, Kocaeli, Muğla, Sakarya, Tekirdağ ve Yalova), 52 ilde toplam 800 mahalle, İstanbul’da Fatih ve Esenyurt ilçeleri her türlü statüden tüm yabancıların başvurularına kapatıldı. 2- Kayıt kapama dışında atılan ikinci adımda ise yoğunluğun bulunduğu yerleşim yerlerindeki Suriyeliler gönüllülük esasıyla farklı ilçe ve illere yerleştiriliyor. GERİ DÖNERLER Mİ? Suriyelilerin geri dönüşü için öncelikle o topraklara yeniden istikrarın gelmesi gerektiğine şüphe yok. Sadece istikrar da değil, kimi geri dönüşlerde kararı oluşacak hükümet de belirleyecek. Gerçekçi olursak yakın gelecekte Suriyelilerin ülkesine dönmelerini beklemek doğru olmayacaktır. Ancak Türkiye’nin Suriye topraklarında istikrarı öncelediğini de unutmamak gerekiyor. SURİYE REJİMİ İLE GÖRÜŞME YAPILIYOR MU? Birleşik Arap Emirlikleri, Mısır gibi ülkelerle başlatılan arka kapı diplomasisi yani istihbarati görüşme Suriye ile de yürütülüyor. Gerektiğinde bizzat Sisi ile devlet adına görüşmeler yapılıyor. Ancak henüz Esad ile benzer bir görüşme yapılmadı. Suriye’de arka kapı diplomasisinin ağır ilerlemesinin başlıca nedeni ise Rusya ve İran’ın rejim üzerinde baskıları sürdürmesi... Kısacası rejimin kendi başına inisiyatif alamadığı ve bağımsız hareket edemediği anlaşılıyor.",https://www.hurriyet.com.tr/yazarlar/hande-firat/suriyelilere-seyreltme-plani-42008714
Hande Fırat,Kuşatma yarıldı,"Şubat 15, 2022 06:29","Körfez ülkeleri, İsrail, hatta Suriye ile bile arka kapı diplomasisi hayata geçirildi. Hem istihbarat görüşmeleri hem de Trump’ın gidişi, Katar krizinin çözülmesi gibi dünyadaki gelişmeler sayesinde üst düzey bir kaynağımın ifadesiyle kuşatma yarıldı. “2021 kuşatmayı yarma yılıydı, bunu da diplomasiyle yaptık” diyen kaynağımın ardından Cumhurbaşkanı Tayyip Erdoğan, Birleşik Arap Emirlikleri’nde (BAE) iken söz konusu ülkelerle gelinen aşamaları sizlerle paylaşmak istiyorum. BAE 1.5 YILLIK BİR SÜREÇ... BAE ile gelinen noktanın arkasında tam 1.5 yıllık bir süreç var. Yatırım ekipleri yaklaşık bir yıl önce geldi. BAE yönetimi işinsanlarına Türkiye’de artık iş yapabileceklerini söylediler. MISIR YAVAŞ İLERLİYOR Mısır ile ilişkiler düzenli ama yavaş ilerliyor. Mısırlılar muhaliflerin Türkiye’de olmasından rahatsız. Türkiye bunları teslim etmeyeceğini ancak Mısır aleyhine yayın ya da faaliyette bulunmalarına da izin verilmeyeceğini iletti. Sisi ve Erdoğan konuşmasa da artık birbirlerini hedef almıyorlar. Ancak Sisi ile konuşan üst düzey bir isim var. SUUDİ ARABİSTAN Bir süredir arka kapı diplomasisi işliyor. İki sorunlu başlık kalmıştı. Onlar için de çözüm bulundu. Yakında ilişkiler farklı boyuta taşınacak. İSRAİL En yoğun görüşmeler İsrail ile yapıldı. Hamaslıların Türkiye’den çıkarılmasını isteyen İsrail’e 10 Hamaslı’nın İsrail tarafından Türkiye’ye gönderildiği hatırlatıldı. (2011 Ekim ayında Hamas, 5 yıldır rehin tuttuğu İsrailli asker Gilad Şalit’i varılan tutsak takası anlaşması çerçevesinde serbest bırakmıştı. İsrail’in anlaşma gereği serbest bırakmayı taahhüt ettiği 1027 Filistinli tutuklu ve hükümlü İsrail’e komşu olmayan ülkelere gönderilmiş, bu çerçevede 10 isim de Türkiye’ye gelmişti) Türkiye, Hamas’a askeri yardım yapmadığını ve yapmayacağını söyledi. Türkiye, Hamas Lideri’ne de askeri rolü ve faaliyeti olan isimlerin Türkiye’de olmayacağını ifade etti. COVID-19 SONRASI İLK YOLCULUK CUMHURBAŞKANI Erdoğan, COVID-19’u hafif geçirdi, iyileşti. Hemen sonrasında da yurtdışı ziyaretlerine başladı. Her ziyaret öncesi kurallar yine uygulandı. 24 saat öncesinden test verildi, aşı karneleri istenildi. Koltuklarda el dezenfektanları da bizleri hazır bekliyordu. Ben yanıma vitaminlerimi aldım. Maskemi de çıkarmıyorum. Birleşik Arap Emirlikleri seferini herkesin COVID-19’suz atlatması dileğiyle... RESSAM BİR GRUP BAŞKANVEKİLİ KAFASINDA kasketi, rengarenk paleti... Tanıdınız mı? AK Parti Grup Başkanvekili Mahir Ünal. Ben de resim yapmayı çok seviyorum. Mahir Ünal ile siyaset dışı sohbetlerimizin ana konularından biri resim. Resim yapmaya 5 yıl önce başladı. Ünlü ressam Hikmet Çetinkaya’dan ders alıyor. Kendisini renkçi olarak tanımlıyor Mahir Ünal. Bakın neler söyledi: “Van Gogh ve Gauguin’in renklerle kurduğu ilişki beni hep etkilemiştir. Resim sanatının insanı özgürleştiren bir yanı var. Bir nesneyi resmetmek aslında onu nasıl hayal ettiğinizle ilgili. Onları biricikleştiren bizim onları algılama biçimimiz. Resim sanatı nesneyi algıladığımız biçim ve renkte ifade etme özgürlüğü sunuyor size.” Mahir Ünal sergi açmayı düşünmüyor. Bence düşünmeli. Siyasete renk gelmesi iyidir her zaman...",https://www.hurriyet.com.tr/yazarlar/hande-firat/kusatma-yarildi-42004084
Hande Fırat,Şanlıurfa'daki o okul...,"Ocak 21, 2022 06:29","Okul bahçesinin zeminine silim yapıldı. Epoksi astarı çekildi. Futbol sahası, basketbol sahası yapılarak, voleybol direkleri kuruldu. Okul duvarları yenilendi. Banklar ve piknik kameriyesi konuldu. Peki soru şu; çocukların hak ettiği güzel imkânlara ulaşması için illaki Bakan’ın tepki göstermesi mi gerekiyordu? Bakan bu tepkisi nedeniyle kimi çevrelerce eleştirilmişti. Ancak, okulun fotoğraflarını gördükten sonra, Milli Eğitim Bakanı’nın CNN Türk’teki açıklamalarını tüm okul müdürlerine hatırlatmak isterim: Amacımız; ne Okul Müdürümüzü kırmak, ne İlçe Milli Eğitim Müdürümüzü kırmak, ne de İl Milli Eğitim Müdürümüzü. Bizim derdimiz, okullarımızın imkânlarını iyileştirmek. Bizim kaynakla ilgili bir sıkıntımız yok. Biz, gönderdiğimiz kaynağın yerinde kullanılmasını istiyoruz. Okulların talep etmiş olduğu, ilçelerden talep edilen, illerin süzgeçten geçirdiği, gerçekten ihtiyaç olarak talep ettiği, Genel Müdürlüğümüze, Bakanlığımıza gelen tüm ihtiyaçları biz karşılıyoruz. Kısacası, Milli Eğitim Bakanı’nın çağrısı okul müdürlerine... Okullardaki eksikliklerin tamamlanması için il ya da ilçe eğitim müdürlüklerine başvurmalarını istiyor. “Kaynak sıkıntımız yok” diyen Bakan’ın hassasiyeti ise paranın doğru yere harcanması... Sistem bu şekilde işliyorsa her okulun ve çocukların hak ettikleri imkânlara kavuşması için illa Bakan’ın tepki göstermesi mi gerekiyordu? YERLİ VE MİLLİ REAKTÖR ÜRETİMİ ANKARA’da bir süredir önemli bir çalışma yürütülüyor. Ankara Sanayi Odası Nükleer Sanayi Kümelenmesi Projesi’ni yürütüyor. Amaç 4. nesil nükleer reaktör üretmek. Şu an birçok ülke de benzer çalışmaları başlattı, hatta seri üretime geçecek olanlar var. Peki bu ne demek ve ne avantajları var? Projeyi yürüten Ankara Sanayi Odası Başkanı Nurettin Özdebir’in açıklamaları şöyle: “Amaç, Türkiye’nin kendi ulusal reaktörünü geliştirmek. Ergimiş tuz reaktörü olarak bilinen söz konusu reaktörler, Türkiye gibi toryum zengini ülkeler için bir avantaj. Teknolojisi, mevcut reaktörlere göre daha basit, çok yüksek güvenliğe sahip. Radyoaktif atıklarının hacimce çok küçük ve kısa ömürlü olması, dolayısıyla yapım maliyeti ve süresi oldukça kısa. Sanayi odası üyelerimizden biri ergimiş tuz reaktörlerinde kullanılabilecek bir eşanjör tasarımı yaptı. Amerika Birleşik Devletleri, Kanada, Japonya, İngiltere ve Güney Kore gibi nükleer reaktör teknolojisinde lider ülkelerde de küçük modüler nükleer reaktörler geliştirilmekte ve ergimiş tuz reaktörü çalışmaları da hızla devam etmektedir. Ülkeler 2025 yılında bu reaktörlerin lisanslarının tamamlanmış ve çalışır hale gelmesini hedeflemektedir. Bu firmalardan birisinin de ülkemizle çalışma niyetleri bulunmaktadır ve kendileri ile görüşmelerimiz devam etmektedir. Şimdiki hedefimiz mevcut bilgilerimizi kullanarak, yerli sanayimizle birlikte bir test reaktörü geliştirmek olacaktır.” Ankara Sanayi Odası Başkanı birkaç yıl içinde çalışan bir test reaktörü üretebileceklerine inanıyor. Başkan Özdebir’e söz konusu reaktörlerin güvenliğini de sordum, “Çok daha güvenli, çok daha risksiz” yanıtını aldım.",https://www.hurriyet.com.tr/yazarlar/hande-firat/sanliurfadaki-o-okul-41986820
Hande Fırat,Canavar geri mi döndü?,"Ocak 04, 2022 06:29","Canavar ismi ise kendisine, daha yakın tarihte takıldı. 90’ların ortasından 2000’lerin başına kadar haberlerde bile “Enflasyon canavarı” ifadesi kullanılır oldu. Özellikle de 2001 ekonomik krizinde... Kısaca hatırlayacak olursak; 19 Şubat 2001 tarihinde, dönemin Cumhurbaşkanı Ahmet Necdet Sezer ile yine dönemin Başbakanı Bülent Ecevit arasında Anayasa kitapçığı fırlatılması ile patlayan ekonomik kriz... O yıl tüketici enflasyonu yüzde 68.5 idi... Uygulanmaya başlanan “Güçlü Ekonomiye Geçiş Programı”, IMF’ye sunulan niyet mektuplarıyla, “Fiyat istikrarı politikasına devam edileceği ve enflasyon hedeflemesi staratejisinin uygulanabileceği ekonomik koşulların en kısa sürede sağlanacağının” beyan edilmesi ve seçimlerde iktidarın değişmesiyle ekonomide çok yol katedildi. Sadece tüketici enflasyonu açısından AK Parti iktidarındaki rakamlar şöyle oldu: AK Parti’nin özellikle 2018 öncesinde meydanlarda kullandığı argümanların başında, “Enflasyonu tek haneye indirdik” geliyordu. 20 YILIN ARDINDAN NASIL BİR TABLO VAR? Artık 20 yıllık bir iktidardan bahsediyoruz. İlk kez enflasyon rakamları yıllık yüzde 36.08 ile AK Parti iktidarındaki en yüksek seviyeye ulaştı. Üretici fiyatlarında ise yüzde 79.89 oldu. Doğal olarak bu rakamlar, “Canavar geri mi döndü, ve nasıl yeniden gönderilecek?” sorusunu da beraberinde getirdi. Önce tespitleri sıralayalım: * Sadece Türkiye’de değil, dünyada büyük ekonomilerde bile (çok daha düşük rakamlarla da olsa) enflasyon yükseliyor. * Darbe girişiminin ardından salgının da tüm ekonomilerde ciddi hasar yarattığı bir gerçek. * Türkiye, güven ve istikrarı sağlayacak kendi ödevlerini zamanında yapmadı. (Yapısal reformlar, adalet alanında atılması gereken adımlar vb.) * Tüm dünyada ekonomik sıkıntılar sürerken, Türkiye yeni bir ekonomik modeli uygulamaya soktu. * Kurun en yüksek olduğu aralık ayında ihracat yüzde 32.9’luk artışla 225 milyar 368 milyon dolara ulaştı. Ancak ihracatın ithalata bağımlı olması nedeniyle dış ticaret açığı kapanmadı. * İktidar, çalışanı enflasyona ezdirmeyeceğini söyledi. Ancak yeni yılın ilk gününe yüksek zamlar damgasını vurdu. * Üretici enflasyonu yüzde 79.89 olduğu için, enerji ve ulaşıma zam yapıldığı için, iğneden ipliğe yeni zamların yolda olduğunu da söylemek yanlış olmayacak. * Bu durumda çalışana verilen zamların da güncellenmesi gerekecek. BUNDAN SONRASI... Türkiye ekonomik açıdan zor bir dönemden geçiyor. Hükümetin yeni ekonomik politikasının başarıya ulaşması, vatandaşın refah payının artması hepimizin yüzünü güldürür. Ekonomi, siyaset ve seçim, birbiriyle ilintili kavramlardır. Türkiye bir aksilik olmazsa 2023 yılında seçime gidecek. İktidarın temel amacı bu tarihe kadar ekonomideki sorunları çözmek ve vatandaşın yüzünü güldürmek. Bu kapsamda önümüzdeki süreçte de ekonomi, siyasetin ana gündemi olmaya devam edecek. Bu nedenle akıllardaki bazı soruları da paylaşmak isterim: * İktidar yeni ekonomi politikasını güçlendirecek mi? Güçlendirmek için başka hangi adımları atacak? * Güven ve istikrarı sağlamak için atılacak adımlar neler? * Enflasyonla mücadele için başka yöntemlere başvurulacak mı? * Yapısal reformlar başta olmak üzere atılacak adımlarla ilgili bir takvim açıklanacak mı?",https://www.hurriyet.com.tr/yazarlar/hande-firat/canavar-geri-mi-dondu-41974361
Hande Fırat,Enes'in ardından...,"Ocak 18, 2022 06:29","Unutmayalım hata bir kere yapılır, ikinci ya da üçüncüsüne müsaade edilirse bunun adı “hata” olmaz. FETÖ’nün yapılanmasını, devlete nasıl sızdığını ve sonra nasıl yerleştiğini, darbe girişimini A’dan Z’ye hepimiz biliyoruz. Enes’in ölümü bana o darbe girişiminden yaklaşık iki yıl sonra görüştüğüm üst düzey bir güvenlik görevlisinin çok dikkat çeken sözlerini hatırlattı. Üst düzey güvenlik görevlisi, “Devlette başka cemaat ya da tarikatlar için benzer bir tehlike var mı? FETÖ’nün boşluğunu doldurmaya çalışanlar var mı?” sorusuna şu yanıtı vermişti: “Siyaset adına hassas, devlet adına gerekli konu. Milli Güvenlik Siyaset Belgesi’nde bu yapılar, legal görünümlü illegal yapılar olarak tarif ediliyor. Tarikatlar artık bürokratik örgütlenme derdinde olmamalı. Zaten AK Parti sayesinde din ve devlet barışı sağlandı. Eğer tarikatlar örgütlenmek istiyorlarsa bunun yolu belli; siyasi parti kursunlar. Ne yazık ki bazı aktörlerde bir boşluk doldurma fikir ve güdülenmesi var. Ancak ortada bir boşluk yok. Yine de dikkat edilmesi lazım. Bunlara dikkat edilmezse 10 yıl sonrası için bir başkası yine tehlikeli bir noktaya gelebilir.” Bu sözlerin altı çizilmeli. Mutlaka üzerine düşünülmeli, gereği de yapılmalı. Kendi görüşlerime gelince: Siyaset adına hassas bir konu olduğunu neredeyse hiçbir siyasi partinin gerçek anlamda topa girmediğinden anladık. Oysa mutlaka girmeleri, uyarılarda bulunmaları gerekiyordu. Devlet ise önlemini almak, 10 yıl sonra aynı tehlikeyi yaşama olasılığına karşı mücadelesini yürütmek zorunda. Gelelim ana-babalara... Bilim ve teknoloji çağında üstelik tüm dünya cebimizdeyken hem baskı yapmayı hem de ahlak ve din öğretmek için çocukları bu yapılara teslim etmeyi artık bıraksınlar. AMAN DİKKAT! PANDEMİDE BAHAR HAVASI YOK! BİLİYORSUNUZ PCR test zorunluluğu iç hat uçuşlarda önce kaldırıldı, sonra yeniden konuldu. Otobüs ya da trende ise test yaptırmanıza gerek yok. Peki ne oluyor? Karar niye değişti, pandemide bahar havası mı geliyor? Hacettepe Üniversitesi Çocuk Enfeksiyon Hastalıkları Bilim Dalı Başkanı Prof. Dr. Mehmet Ceyhan ile konuştum. Bakın neler söyledi: “Uçaklarda test zorunluluğunun gelmesinin nedeni uluslararası yaptırımlarla karşı karşıya gelmemek. Ancak asıl sorun 12 saat havalandırması uçak kadar iyi olmayan tren ve otobüslerde insanların, aşısızlarla ve test yaptırmayanlarla seyahat edecek olmasında. Bu durum Omikron varyantı vakalarında patlamaya neden olur. Zaten şu anda bile vaka sayısı açıklandığı kadar değil. Omikron varyantında vaka sayısı iki buçuk günde iki katına çıkıyor. Biz de test daha yaygın yapılsa, hızlı tanı kitleri devreye girse vaka sayısının 200 binin üzerinde olduğunu görürürüz.” ‘TEDBİRLERİ EN ÇOK GEVŞETEN ÜLKE OLDUK’ Omikron varyantının Delta varyantına göre daha az öldürücü olduğunu ancak vaka sayısındaki artışın ölüm oranlarında artış getireceğini söyleyen Mehmet Hoca, “Ölenlerin büyük çoğunluğu aşısızlar” dedi. Mehmet Hoca’nın açıklamalarını madde madde paylaşmak isterim: Omikron varyantlarında aşısızların ölüm oranı 25 kat daha yüksek. Tam aşılılar (üç doz aşı) ölümden yüzde 95 oranında korunuyor. Sınırlarda tedbir alınması lazım. Tedbirleri en çok gevşeten ülke biziz. Omikron kuvvetli ve uzun süreli bir bağışıklık bırakmıyor. Türkiye’de toplumsal bağışıklık sağlansa bile, yurtdışından gelecek bir vaka ile üç, altı ay Omikron yeniden yayılabilir. Virüs durduğu yerde mutasyona uğramıyor. Bulaşırken mutasyona uğruyor. Herkes yeni bir varyanttan çekiniyor. Çünkü bunun hafif olacağının garantisi yok. Ağır seyreden bir varyant olma olasılığı hafiften daha yüksek. Salgının şimdiden biteceğini söylemek çok yanlış olur. Devlet ve bilim insanları açıklamalarında çok dikkatli olmalı.",https://www.hurriyet.com.tr/yazarlar/hande-firat/enesin-ardindan-41984260
Hande Fırat,Bireysel çıkışlar ve millet ittifakı,"Ocak 28, 2022 06:29","CHP’YE ELEŞTİRİLERİN ARKASINDA NE VAR? CHP Genel Başkanı Kemal Kılıçdaroğlu’nun, “Bu ülkeye demokrasi gelecekse bunun yolu Diyarbakır’dan geçer” açıklamasını İYİ Partili Yavuz Ağırailoğlu, “Bin 212 evladımızı şehit verdik” sözleriyle eleştirmiş, çözüm adresi olarak da Türkiye Büyük Millet Meclisi’ni göstermişti. İYİ Parti Genel Sekreteri Uğur Poyraz bu sözleri “bireysel çıkış” olarak nitelendirip, “Aslında sorunların çözüm adresi olarak TBMM’yi işaret eden bir paylaşım. Zaten TBMM tüm sorunların konuşulabildiği bir alan olmalı” dedi. Sadece bu değil, son döneme damga vuran bir tepki de İYİ Parti İstanbul Milletvekili Ahmet Çelik’ten gelmişti. CHP’li belediyelere ulaşmakta yaşanan sıkıntıların had safhada olduğunu savunan Çelik, “Bu sorun, iki partinin işbirliğinde artık kangren haline gelmiştir. CHP, İYİ Parti’ye saygı duymak zorunda” demişti. Genel Sekreter Uğur Poyraz, milletvekillerinin seçim bölgelerinde başta işsizlik olmak üzere karşılaştıkları sorunlara dikkat çekerek, “Milletvekillerimiz ellerinden geleni yapmayı çalışıyorlar ama her şeyi çözmek de mümkün olmuyor” dedi. ‘AKŞENER, İMAMOĞLU’NU İŞARET ETMİYOR’ Peki bu bireysel çıkışlar ittifaka zarar vermiyor mu? Üstelik kimileri Akşener’in cumhurbaşkanı adayı olarak İmamoğlu’nu işaret ettiğini iddia ederek, bu sorunu daha da büyüttüğünü söylüyor. Bakın Uğur Poyraz bu konularla ilgili neler söyledi: “Bireysel çıkışların zarar vermesi için yapının Cumhur İttifakı gibi olması lazım. Türk siyaseti şeffaflığa alışmalı. Sayın Genel Başkan Akşener, birini aday olarak işaret edecekse şeffafça yapar. Bu tür cümlelerle işaret etmez. Genel Başkan’ın şu an işaret ettiği herhangi bir aday söz konusu değil.” ‘MİLLET İTTİFAKI’NIN MARKA DEĞERİ VAR’ Gelelim altı siyasi partinin yürüttüğü iyileştirilmiş ve güçlendirilmiş parlamenter sistem çalışmalarına... Uğur Poyraz’ın bu konudaki açıklamalarını da madde madde özetleyeyim: “İYİ Parti’nin ilk çalışması 24 Haziran öncesinde Genel Başkan Meral Akşener’in talimatı ile başladı. Çalışmanın adını Akşener, ‘İyileştirilmiş ve Güçlendirilmiş Parlamenter Sistem’ koyarak, CHP Lideri Kemal Kılıçdaroğlu’na gönderdi. CHP Lideri de o tarihte ‘Çok isabetli bir çalışma, beraber açıklayalım’ teklifinde bulundu. Liderler bunu beraber açıkladılar. Dört gün sonra da İYİ Parti, CHP, SP, DP bir araya gelerek bu çalışmayı detaylandırmaya başladı. Hatırlayın, bu da 16 Haziran tarihinde açıklandı. İYİ Parti’nin sistem çalışması bir Anayasa metni değildir. İlkeleri ve kavramları içeren kapsamlı bir metindir. Diğer partilerin de kendine ait çalışmaları bulunuyordu. Nihayetinde bu kez altı siyasi parti bir araya geldi. Son toplantı kısa süre önce yapıldı. Liderlerin nihai metne ‘Tamam’ demesi durumunda kamuoyuna duyurulacak. İlkeler açıklandıktan sonra yol haritası ve takvim belirlenecek. Protokol oluşturulacak, bağlayıcı ifadeler yer alacak. Liderlerin oturma düzenine ilişkin bir durum yok. Çünkü altı lider mi duyuracak, nasıl oturacaklar, böyle bir karar yok. Hiyerarşi değil, ortaklaştığımız ilkeler önemlidir. İttifakın isminin değişmesi yönünde bir talep gelmedi. Ancak bazı şeylerin marka değeri vardır. Önümüzdeki seçim A ile B’nin seçimi değil, mevcut sorunların kaynağı olan Cumhurbaşkanlığı Hükümet Sistemi ile İyileştirilmiş Güçlendirilmiş Parlamenter Sistem’in seçimidir.” Peki, Millet İttifakı sistem değiştirecek milletvekili sayısını bulabilecek mi? Amaçlarının tek başına iktidar olduğunu belirten Uğur Poyraz’a göre ittifak bu konuda bir sorun yaşamayacak. Ancak İYİ Parti’nin, “Sistem nasıl geldiyse öyle gitmeli” düşüncesinde olduğunu belirten Poyraz, “Yeni sistemin referanduma sunulmasından yanayız” dedi.",https://www.hurriyet.com.tr/yazarlar/hande-firat/bireysel-cikislar-ve-millet-ittifaki-41991852
Hande Fırat,Ekonomideki gelişmeler,"Ocak 07, 2022 06:29","EKONOMİ YÖNETİMİ NE DİYOR? YENİ yılın ilk günlerine Merkez Bankası’nın 48 saat içindeki bilanço değişikliği damgasını vurmuştu. 30 Aralık tarihli bilançosunda 70 Milyar TL zarar görünürken, yıl sonu analitik bilançosunda 60 Milyar TL kâr olması tartışma konusu olmuştu. Bu durumun neden kaynaklandığı konusunda ekonomi yönetimi yetkilileri: “Yıl sonu bilanço düzenleniyor. Şu anda dünyanın en şeffaf bilançolarından biri Merkez Bankası’nda. Dünyanın diğer ülkelerine de bakıyoruz, bu kadar şeffafı yok” yorumunu yaptı. KÖPÜK NASIL ALINACAK? Peki Cumhurbaşkanı Erdoğan, “Tedbir paketi ile köpüğü almıştık, enflasyon üzerindeki köpüğü de alarak ülkemizi bu görüntüden kurtaracağız” sözüyle neyi kastetti? Ekonomi yönetimi, enflasyonda da “Kötü algı yönetimi” ile karşı karşıya olduğunu düşünüyor. Öte yandan enflasyon sepetindeki bazı ürünlerin oranlarının da değiştirilmesi gerektiği ifade ediliyor. Fiyat ayarlamaları konusunda ise İsrail’de yürürlükte olan bir düzenleme üzerinde çalışılıyor. Hedef, ürünlerde fiyatın değiştirilmesini kurallara bağlamak. Ayrıca Merkez Bankası’nda yabancı ülkelere ait varlıklara dokunulmazlık verilmesi düzenlemesine dikkat çekiliyor. Birçok ülkeden altın ve mevduatların Türkiye’ye getirilmesi yönünde talep olduğu, bu nedenle böyle bir yasal düzenlemenin torba teklife eklendiği belirtiliyor. İYİ PARTİ’NİN EKONOMİYE BAKIŞI İYİ Parti’nin ekonomi kökenli Grup Başkanvekili Erhan Usta ile de Türkiye’nin içinden geçmekte olduğu süreci değerlendirme fırsatı bulduk. Erhan Usta’nın ana başlıklarda görüşleri şöyle: (Hazine ve Maliye Bakanı Nebati’nin ‘heterodoks politikalar uygulanıyor’ açıklaması) Sanırım sıra dışı, alışılmışın dışında demek istiyor. Ancak bunun ayrıntılarını Türkiye’ye açıklamalı. (Kurlar dengeye oturdu mu?) Kurlar dengeye oturmadı. Belirsizlik, oynaklık devam ediyor. Mevcut kur yüksek. (Enflasyon köpüğü açıklaması) Enflasyon köpüğü nedir? İlk kez böyle bir ifade duyuyoruz. (Muhalefet sorumsuz mu davranıyor?) Muhalefet, iktidardan daha sorumlu davranıyor. Mevcut tablodan mutlu olmak mümkün mü? Biz ‘Bu faiz yüksek, ama kuru da dizginleyin’ diyoruz. Üstelik biz niye enkaz devralmak isteyelim? USTA’NIN ÖNERİLERİ İYİ Parti’li Erhan Usta’nın ekonomi ile ilgili önerilerini ise şöyle sıralayabilirim: Mutlaka makro ekonomiden sorumlu bir cumhurbaşkanı yardımcısının atanması. Söz konusu cumhurbaşkanı yardımcısı aynı zamanda ekonomiden sorumlu tüm bakanlıkları koordine etmeli. Devlet, devlet gibi yönetilmeli. Devlet hesapları şeffaf olmalı. Enflasyonla mücadele programı hazırlanarak, açıklanmalı. Yoksulluk en önemli sorun. Yoksullukla mücadele için de kapsamlı program hazırlanmalı. Yapısal reformlar süratle hayata geçirilmeli. Hukukun üstünlüğü hâkim kılınmalı. Demokrasi güçlendirilmeli. Tarım alanında reform yapılmalı. Güçlü bir kurumla fiyatlar regüle edilmeli.",https://www.hurriyet.com.tr/yazarlar/hande-firat/ekonomideki-gelismeler-41976534
Hande Fırat,"Kabinede neler oluyor? Kurtulmuş: ‘Haksız, yanlış, art niyetli yorumlar’","Şubat 01, 2022 06:29","‘GÜL’ÜN CİDDİ ÇALIŞMALARI OLDU’ NUMAN Kurtulmuş’a açık açık sorduk... Hem Abdulhamit Gül’ün neden görevden affını istediğini hem de bu durumun Numan Kurtulmuş’a yönelik olduğu iddiasını... Bakın ne mesajlar verdi: “Son derece haksız, yanlış, art niyetli bir yorum. Katılmam mümkün değil. Sürece nasıl gelindi, bilmiyorum. Bakanların kimler olacağı konusu Cumhurbaşkanı’nın takdiridir. Abdulhamit Gül uzun yıllar siyaset yaptığım çok değerli bir arkadaşım. 15 Temmuz sonrası süreçte yargıdaki yanlışlarla ilgili ciddi mücadele yürüttü. Ayrıca insan hakları eylem planı, yeni anayasa çalışmaları ve demokratik adımlar konusunda da ciddi çalışmaları oldu. Abdulhamit Gül nasıl bir istikamette idiyse, Bekir Bozdağ da aynı istikamet ve fikriyatta olduğuna güvendiğim değerli bir arkadaşımdır.” Abdulhamit Gül’ün bakan olarak yaptığı son konuşmada söylediği “Hukuk devletinde haysiyet cellatlığı, itibar suikastı olmaz. FETÖ’vari anlayış ve uygulamaların gerçekleştirilmemesi yönünde tedbir alınması en esaslı görevlerden biridir” sözü de çok tartışılmış, hatta Ekrem İmamoğlu ile ilgili MOBESE kayıtları ile ilişkilendirilmişti. Numan Kurtulmuş, “Abdulhamit Gül bu sözleri hangi kontekste söyledi bilmiyorum. Ancak söylediği sözler hukuk devletinin temel prensiplerindendir” yorumunu yaptı. ‘BELİRSİZLİK ORTADAN KALKTI’ Ekonomide yaşanan sıkıntı da sohbetimizin ana gündem maddesiydi. Sıkıntının pandemi ve enerji fiyatları başta olmak üzere maliyetlerdeki artıştan ve sonrasında aralık ayında döviz kurunda yaşanan hareketlilikten kaynaklandığını söyledi. Kurtulmuş’un önümüzdeki sürece ilişkin beklentileri ise şöyle: “Döviz kurunun birkaç ay sonra daha aşağıya geleceğine inanıyorum. Belirsizlik ortadan kalktı. İstikrar ve güven ortamıyla üretim artacaktır. Kısa vadede vatandaşın etkilenmemesi için maaşlarda düzenleme yapıldı. Temmuz ayında da ilave zam gündemde. Aralık ayının olumsuz baz etkisi mart sonundan itibaren sona erecektir. Tarımda bereketli bir yıl bekleniyor. Yaz aylarından itibaren fiyatlarda düşüş olacaktır. Haziran ayı başından itibaren turizm gelirlerinde de büyük bir artış bekleniyor.” ‘SANSÜR DEĞİL, ÇERÇEVE’ Kurtulmuş, Cumhurbaşkanı Erdoğan’ın, “Toplumun temel değerlerine aykırı programlar konusunda gereği yapılacak” şeklindeki genelgesine yönelik “sansür” eleştirilerine de yanıt verdi: “Sansür olarak değerlendirilmesi mümkün değil. Aile, gençler ve çocukların kişisel gelişimi ve karakter gelişimindeki olumsuzlukları ortadan kaldırmak, azaltmak için çizilmiş bir çerçevedir. Aile ve çocukların korunması anayasal olarak hükümete verilmiş bir görevdir.” SİYASİ GELENEĞİMİZ TROLLER ÜZERİNDEN DEĞİL  CHP Lideri Kemal Kılıçdaroğlu’nun sosyal medyadaki son videosu AK Parti’nin trolleri olduğuna ilişkin iddialardı... Bana sorarsanız hem partisine mesaj verdi Kurtulmuş, hem de CHP Lideri’ne yanıt: “Bizlerin geldiği siyasi gelenek troller üzerinden değil, toplumda karşılığı olan gerçek kişiler üzerindendir. AK Parti’nin trol yetiştirerek siyaset yapma durumu yoktur. CHP yalan, iftira ve hakaretle hareket ediyor. Sadece Erdoğan karşıtlığı üzerinden muhalifleri konsolide etmeye çalışıyor. Henüz ben anlattıkları bir proje görmedim.” 2023’ÜN ANAHTARI Kurtulmuş “Cumhur İttifakı yalnızlaşıyor mu?” sorusuna da yanıt verdi. “Gereği yerine getirildiği zaman AK Parti tüm toplum kesimlerine ulaşır” diyerek... “Gereğini” ise şöyle açıkladı: “AK Parti’nin en temel başarısı milletin gönlüne girmeyi başarmaktır. 2023’ün kapısını açacak anahtar, gönlüne girmeyi başardığı vatandaşın gönlünden düşmemeyi başarmaktır. Bu daha fazla emek gerektirir.” KARDA YÜRÜYÜŞ  İstanbul’daki kar krizini yaşayanlardan biri de Numan Kurtulmuş. Tarafsız Bölge’de Ahmet Hakan’ın yayını için yola çıkmış ve herkes gibi bir süre yolda kalmış. İki buçuk saatin sonunda ise CNN Türk’e kadar yürümek zorunda kalmış. “Yolda belediyeye ait bir tane tuzlama aracı görmedim. Ana arterlerde sorumluluk birinci derecede Büyükşehir Belediyesi’ne aittir” diyen Kurtulmuş, yayın sonrası da çareyi kanala yakın olduğu için annesinde kalmakta bulmuş.",https://www.hurriyet.com.tr/yazarlar/hande-firat/kabinede-neler-oluyor-kurtulmus-haksiz-yanlis-art-niyetli-yorumlar-41994412
Hande Fırat,"Ekonomideki gidişata CHP ne diyor, ne öneriyor?","Ocak 14, 2022 06:29","‘MANTIĞA AYKIRI’ CHP, yeni ekonomik modeli eleştiriyor. Özellikle de dünyadaki gelişmelere de dikkat çekerek, politikanın değiştirilmesi gerektiğinin altını çiziyor. Bülent Kuşoğlu’nun mevcut politika ile ilgili açıklamaları şöyle: Yeni ekonomik model mantığa aykırı. Kur korumalı mevduat Hazine’yi sıkıntıya sokacaktır. Faiz indirimi bugün için yanlış bir politikadır. Aslında faiz indirimi diye bir şey de yok. Kendi kendimizi kandırmayalım. Politika faizi ile piyasada kullanılan faiz bir değil. Enflasyonun altında faizle, paranın değeri korunabilir mi? TBMM’ye ekonomi ile ilgili düzenlemeler geldiğinde karşımızda muhatap bulamıyoruz. Soru soruyoruz, yanıt alamıyoruz. Kuşoğlu partisinin Hazine’den aldığı yardımı kur korumalı mevduat fonunda değerlendirmek istediklerini ancak kendilerine, “Henüz yazı gelmedi” denilerek “ret” yanıtı verildiğini söyledi. Vatandaşların ise genelde dövizlerini bozdurmadıklarına dikkati çekti. YAPILMASI GEREKENLER Peki CHP’ye göre atılması gereken adımlar neler? Kuşoğlu madde madde sıraladı: “Ekonomideki sorunların çözümü öncelikle siyasette. Adalet ve hukuk alanlarında yapılacak düzenlemelerle yerli ve yabancı yatırımcılara güven verilmesi gerekiyor. Türkiye’de AK Parti iktidarı döneminde bazı isimler kazandıkları 200 milyar doları yurtdışına çıkardı. Parayı AK Parti iktidarı döneminde kazanıyorlar, ama bu iktidarın düzeninden korktuğu için yurtdışına çıkarıyorlar. Adaletin işleyişine, hukukun üstünlüğüne, istikrara karşı güven yaratmak gerekiyor. Ekonomide denge çok önemli. Ekonominin bir an önce dengeye oturtulması lazım. Başta da kurun dengelenmesi, istikrar kazanması lazım. Kurdaki dengesizlik her şeyi etkiliyor. Gerekiyorsa bir gecede devalüasyon yapıp ardından hızlıca gerekli önlemler alınsa, yapısal reformlar hayata geçirilseydi. TL’ye istikrar ve değer kazandırılmalı. Enflasyonla doğru politikalarla mücadele edilmeli. Yapısal reformlar hayata geçirilmeli. Üretim teşvik edilmeli. Hep liberal ekonomilerle büyümeye çalıştık. Ancak devletin de üretime katkısı olmalı. Devletin de yatırımcı olmadığı bir ülke olamaz. Sosyal reformlar ayağı da tamamlanmalı. LİDERLERE ÇAĞRI Tüm maddelerin yanı sıra Türkiye’nin sorunları için tüm liderlerin bir araya gelmesi gerektiğini savunan Bülent Kuşoğlu, “Güvenin tesis edilmesi için bir araya gelmeleri gerekir. Hem o görüntü hem de konuşulacaklar önemli olacaktır. Ancak yapmazlar. Bu konuyla ilgili davet gelse Kemal Bey icabet eder, katılır” dedi. SORUN ARTIK İKTİDAR İSTEĞİNİN ÖTESİNDE... “Herkes iktidar olmak ister. Doğal olarak ana muhalefet partisi de iktidarın gitmesini, kazanmayı ister” ifadesini kullanan Kuşoğlu, sorunun artık iktidar değişikliğinin ötesine geçtiğini belirtti. Kuşoğlu “Sadece ekonomik sorunlar değil, devlet kurumları ile ilgili sorunlar var. Devleti ve toplumu ayakta tutmak hepimizin görevi” diye konuştu. MERKEZ BANKASI İLE İLGİLİ DÜZENLEMEDE SORULAR TBMM’de kabul edilen Merkez Bankası düzenlemesi de siyasette tartışılıyor. Düzenleme, Merkez Bankası nezdinde bulunan yabancı ülke merkez bankalarına ait para, alacak, mal, hak ve varlıkların haczedilmemesini öngörüyor. Kuşoğlu, düzenlemenin neden yapıldığını anlayamadıklarını belirtip şöyle dedi: “Eğer örneğin bunu Güney Kore swap anlaşması ya da bazı varlıklarını Türkiye’ye getirme karşılığında istediyse; bunun adı ‘Türkiye iflas ederken benim mal varlıklarıma dokunulmasın, el konulmasın kaygısıdır.’ Ancak bu durumda bu düzenleme yeterli değil. Çünkü uluslararası hukuk var, uluslararası hukuk işler.”",https://www.hurriyet.com.tr/yazarlar/hande-firat/ekonomideki-gidisata-chp-ne-diyor-ne-oneriyor-41981578
Hande Fırat,Yeni konsept Suriye ile de uygulanıyor mu?,"Ocak 11, 2022 06:29","TÜRKİYE’NİN YENİ GÖRÜŞME KONSEPTİ Ancak bu durum: ABD’deki başkanlık değişimi ve bunun kısmen Körfez politikasına etkisi, ABD’nin İran ile nükleer görüşmeleri canlandırmasının İran’a bölgede alan açması, Körfez ülkelerinin İsrail ile İbrahim Anlaşmaları’na imza atması, Katar ve Körfez ülkeleri arasındaki krizin sona ermesi, Salgının ardından tüm dünya ve Türkiye’de ortaya çıkan ekonomik sorunlar, Tüm bunların ortaya çıkartığı yeni konjonktür ile değişti. Türkiye bu ülkelerle ilgili sorunlarını çözerek, ilişki geliştirmek istediğini beyan etti. Yukarıda sıralanan gelişmelerden etkilenen söz konusu ülkeler de konuya aynı şekilde yaklaştı. Sonuç itibarıyla ilişkilerin sorunlu olduğu ya da bir süredir “ilişkisiz” kalınan ülkelerle yeni bir süreç başlatıldı. Bu süreç BAE ve Mısır örneklerinde de gördüğümüz gibi üç ayaktan oluşuyor. Söz konusu ülkeyle arka kapı diplomasisi başlatılıyor. Bu süreç istihbarat örgütleri tarafından yürütülüyor. Görüşmeler belli bir aşamaya gelince, Dışişleri Bakanlığı devreye giriyor. İki ülke dışişleri bakanlıkları yetkilileri görüşmeye başlıyor. Sorunlar çözülecek noktaya gelince, hatta bazı anlaşmalar imza aşamasına getirilince, hükümetler arası ve devlet başkanları düzeyinde bir araya geliniyor. ARKA KAPI SURİYE’DE SAHADA İŞLİYOR Bir süredir akıllardaki soru aynı konseptin Şam rejimi için de uygulanıp uygulanmayacağı idi. Geçtiğimiz hafta sonu Milli Savunma Bakanı Hulusi Akar, bir meslektaşımızın “Suriye ile dolaylı ya da doğrudan görüşme yapılıyor mu?” sorusuna, “Ülkemizin güvenliği için örtülü, açık ne yapılması gerekiyorsa yapıldı, yapılacak. Nasıl ki Suudi Arabistan ve Birleşik Arap Emirlikleri ile bir noktaya gelindiyse, devlet refleksleri neyi gerektiriyorsa yapacağız” yanıtını verdi. Bu yanıtın ardından “Şam Yönetimi ile yeni görüşme konsepti çerçevesinde Türkiye hangi noktada?” sorusunun yanıtının peşine düştüm. Şöyle özetleyebilirim: Şam rejimi ile doğrudan askeri temas yok. Askeri konularda koordinasyon Rusya üzerinden yürütülüyor. Ancak sahada arka kapı diplomasisi, istihbarat örgütleri arasında zaten birkaç yıldır yürütülüyor. İki ülke arasındaki istihbarat örgütlerinin görüşmeleri, sahadaki sorunlardan kaynaklanıyor. DEAŞ, YPG/PYD terör örgütleri ve özellikle İdlib’deki gelişmeler, görüşmelerin ana gündemini oluşturuyor. Önümüzdeki süreçte görüşmeler daha da kapsamlı bir hale gelip sonrasında tıpkı BAE’deki gibi bir süreç işler mi? Bu soruya şimdiden hayır ya da evet yanıtını kimse vermiyor. Ancak süreci etkileyen başlıkların BAE ya da Mısır’dan daha komplike olduğunun altı çiziliyor. Şimdilik sahadaki görüşmelerin ise “sorunlardan” kaynaklandığına vurgu yapılıyor. Türkiye’nin Rusya’ya da ilettiği resmi pozisyonu: “BM Gözetimi’ndeki Anayasa sürecinin sonuçlanması ve seçim ortamının yaratılması.” Türkiye, ağırlıklı olarak bu sürecin beklenmesinden yana. Yine de bir açık kapı bırakmakta fayda var. Her ne kadar iki ülke arasında komplike sorunlar olsa da, Milli Savunma Bakanı Hulusi Akar’ın, “Nasıl ki Suudi Arabistan ve Birleşik Arap Emirlikleri ile bir noktaya gelindiyse, devlet refleksleri neyi gerektiriyorsa yapacağız” sözleri kısa vadede olmasa da, uzun vadede görüşmelerin bir üst boyuta geçebileceğinin de işaretini veriyor.",https://www.hurriyet.com.tr/yazarlar/hande-firat/yeni-konsept-suriye-ile-de-uygulaniyor-mu-41979093
Hande Fırat,Kılıçdaroğlu ile yıl sonu değerlendirmesi,"Aralık 28, 2021 06:30","Ekonomideki gelişmelerden Millet İttifakı cephesinde yaşananlara, İçişleri Bakanlığı’nın İstanbul Büyükşehir Belediye Başkanlığı’nda başlattığı teftişe kadar birçok gündem başlığına ilişkin soruları yanıtladı. Ben de köşemi CHP Genel Başkanı Kılıçdaroğlu’nun açıklamalarına ayırıyorum... ‘BAŞARIMIZI HAZMEDEMİYORLAR’ Cumhurbaşkanı Erdoğan’ın, “İBB’de, terörle iltisaklı 45 bin kişiyi işe aldılar” sözlerinin ardından İçişleri Bakanlığı İstanbul Büyükşehir Belediyesi’nde işbaşı yaptırılan bazı çalışanların terör örgütleri ile iltisaklı olduğu iddiasıyla özel teftiş başlattığını açıklamıştı. “Bu saldırıyı hangi mantıkla yapıyorlar, anlamak mümkün değil” diyen CHP Genel Başkanı Kılıçdaroğlu’nun bu konudaki açıklamaları şöyle: “Cumhurbaşkanı Erdoğan, CHP’nin seçimdeki ve yerel yönetimlerdeki  başarısını sindiremedi, hazmedemiyor. ‘Ankara’yı, İstanbul’u nasıl kaybettik?’ diyorlar.  Bize en ağır suçlamalar yapıldı. Akıl var, mantık var. Belediye başkanlıklarının Milli İstihbarat Teşkilatı mı var? Belediyelere işçi alımı adli sicil kaydı ile yapılıyor. Adli sicil kâğıdını belediye mi veriyor? Devletin nasıl çalıştığından haberleri yok. Tüm belediye başkanlarımızın telefonlarını dinliyorlar. Allah akıl fikir versin. Böyle devlet yönetimi olmaz. Devlet bir kişinin kinine, öfkesine teslim edilemez. İktidarda kalmak için atmayacakları yalan, iftira yok.” CHP Lideri, İstanbul Büyükşehir Belediye Başkanı Ekrem İmamoğlu’nun açığa alınması gibi bir adım beklemediğini belirterek, “Müfettişlere istedikleri tüm belgeleri, bilgileri veriyoruz” dedi. Ardından da Cumhurbaşkanı Erdoğan ile canlı yayına çıkma çağrısını da “İlk 10 dakikada dağıtırım onu. Bütün sinirlerini dağıtırım” ifadesiyle dile getirdi. ‘FİYAT İSTİKRARINDAN YANAYIZ’ CHP Lideri’ne yeni kur korumalı mevduatı da içeren ekonomi politikası hatırlatılarak, “Muhalefet, dövizin düşmesinden rahatsız mı?” sorusu da açık açık yöneltildi. “Biz ekonomik istikrardan, fiyat istikrarından yanayız” diyen CHP Lideri’nin ekonomi başlığındaki mesajları ise şöyle: “Fiyat istikrarını sağlamak Merkez Bankası’nın görevi. Ama Cumhurbaşkanlığı’nda Fiyat İstikrarı Komisyonu kurulup bu görev ona verildi. O da bir kere bile toplanmadı. Devlette fiyat istikrarını sağlayacak mekanizma yok. Görevli kurum şu an felç edilmiş. Doların 18 küsurlara çıkışı ve inişinin bir maliyeti oldu. Soygun oldu. Bu soygun Erdoğan eliyle gerçekleşti. Erdoğan’a yöneltmek için 11 soru hazırladık. İktidar ‘Biz soygun yapmadık’ diyorsa bu konudaki araştırma önergemize evet demeli.” ‘BASKIN SEÇİM YAPARLARSA MEMNUN OLURUZ’ Ankara kulislerindeki iktidar yakında baskın seçime gidecek iddiası da gündemdeydi. CHP Lideri hem baskın seçim hem de Millet İttifakı’nın olası birleşenleri ve yol haritası hakkındaki soruları da yanıtladı: “Kararsızlar Erdoğan’dan koptu. Erdoğan ağzı ile kuş tutsa da toplum ona güvenmiyor. Baskın seçim yaparlarsa memnun oluruz. Erdoğan’a düşen toplumu daha zor duruma sokmadan, seçime gitmesi ve gelecek iktidara yerini bırakması. Gelmesini bildiği gibi gitmesini de bilmeli.” (Güçlendirilmiş Parlamenter Sistem’in yol haritası hazır mı?) “6 siyasi partinin genel başkan yardımcıları, 23 sayfalık güçlendirilmiş parlamenter sistemle ilgili metin hazırladılar. Bu metin genel başkanlara sunuldu. Liderler de anlaşırsa kamuoyuna sunacağız. Ekonomi ile ilgili de ortak bir metin hazırlanacak.” ‘İMAMOĞLU’NA RANDEVU VERMEDİĞİM İDDİASI ASPARAGAS’ Peki Millet İttifakı’nın adayı kim? Partiler arasında rekabet mi var? Abdullah Gül ismi yeniden gündemde mi? Kılıçdaroğlu bu konularda da çok konuşulacak açıklamalar yaptı: “Aday konusunda liderlerle birebir, yanyana görüşmemiz olmadı. Bunu erken buluyoruz. Ancak adayın devleti tanıması, bilmesi lazım. Toplumun tüm birleşenlerini bir araya getirmeli. Örnek olmalı. Saraylara merakı olmamalı. Halk adamı olmalı. Davranışlarıyla örnek olmalı. Popstar seçmeyeceğiz. Cumhurbaşkanı seçeceğiz. Devlette dönüşümü sağlayacak biri olmalı.” (Daha önce genel başkan aday olmamalı diyordunuz, şimdi tanım mı değişti?) “Cumhurbaşkanı tarafsız olmalı. Bir partinin genel başkanı mahkeme başkanını tayin etmemeli” (Adayın açıklanacağı son tarih nedir?) “Seçim kararı alındıktan sonra...” (Aday mısınız? Yoksa gerçek aday yıpranmasın diye mi öyle diyorsunuz?) “Bu konunun tartışılması doğru değil. Buna ittifak karar verecek. Adayı ittifak belirleyecek. Sağa sola çekmenin mantığı yok.” (İmamoğlu ve Yavaş’tan “aday değiliz” açıklaması istedi mi? İmamoğlu’nun açıklamasını yeterli bulmayıp randevu vermediği iddiası doğru mu?) “Ekrem Bey’e randevu vermediğim asparagas. Böyle bir şey yok. Ekrem Bey ile de Mansur Bey ile de adaylık konusunu konuşmadık. Onlar kendi işlerini yapıyorlar. (Abdullah Gül yeniden mi gündemde?) “Bunu da sizden duydum. Ne konuştuk, ne de telaffuz ettik. Devletin ne olduğunu bilen bir değil, binlerce insan var.” ‘TÜM SİYASİ PARTİLERLE GÖRÜŞÜRÜZ’ CHP Genel Başkanı’na HDP ile ilişkileri ve terörle mücadeleye bakış açıları da soruldu. HDP’nin bu hafta kendilerinden randevu istediklerini belirten Kılıçdaroğlu’nun açıklamaları şöyle: “HDP, Türkiye’nin siyasi partisi. Demokrasiyi savunuyorsanız tüm siyasi partilerle görüşürsünüz. Bir siyasi partinin terör örgütü ile bağlantısı var ise gereğini yaparsın. HDP, Ak Parti’ye yanaşırsa sorun yok, ama uzaklaşırsa sorun var. Etnik kimlik, inanç, yaşam tarzı üzerinden siyaset yapmak yanlıştır. Bu millet terörden çok çekti. Tavrımız açık. Birbirimizi suçlayarak terörle mücadele edilmez. Akılla, mantıkla, dış politika ve iç politika ile mücadele edilir. Terör örgütünün adını kullanmak istemiyoruz. Terör örgütleri adlarının kullanılmasını isterler. Propagandası olmasın diye adlarını da kullanmıyoruz.” ‘DIŞ POLİTİKADA SÖYLEDİKLERİMİ YAPMAYA BAŞLADI’ İKTİDARIN son dönemde Mısır, BAE gibi ülkelerle ilişkileri düzeltme politikasına değinen CHP Genel Başkanı, “Erdoğan iç politikada benim dediğimi yapıyor. Dış politikada da benim söylediklerimi yapmaya başladı. Kavga kimseye yarar sağlamaz. Suriye ile de derhal barışılmalı. Karşılıklı büyükelçiler görevlendirilmeli” dedi. ERDOĞAN’A SORULAR Madem Türk Lirası’nın değer kaybetmesi, “kurdaki rekabet gücü” idi, bu politikadan neden vazgeçildi? Türk Lirası’nın değerini düşürerek, milleti fakirleştirerek, ucuz işgücü haline getirmeyi amaçlayan bu modelden neden vazgeçildi? 20 Aralık-21 Aralık arasında bırakın vatandaşın satış yapmasını, aksine vatandaşın 218 milyon dolar döviz aldığını gösteriyor. Bu durumda dövizleri vatandaş satmadıysa o gece o dövizleri kimler sattı? Hangi kurdan sattı? Kimlere sattı? Bir finans şirketi 20 Aralık gecesi olacaklardan, sadece birkaç gün önce, bu bilgiye nasıl ulaşabildi? Merkez Bankası, Merkez Bankası’na ait olmayan rezervleri arka kapıdan, hangi kanuna, hangi kurala dayanarak sattı? Neden Türk Lirası’nı, Amerikan Doları’nın himmetine muhtaç ettin? Yüz binlerle sınırlı bir avuç zenginin alacağı faize, 84 milyonu kefil yapmak, bunların faiz yükünü milletin sırtına yıkmak hangi dinde caiz? ‘SİTESİNDE YAZANDAN HABERİ YOK’  CHP Genel Başkanı Kılıçdaroğlu, “Kurumu siyasi tartışmaların bir haline getirmek istemedim” sözleriyle kendisine randevu vermeyen TÜİK Başkanı Prof. Sait Erdal Dinçer’e de yanıt verdi. CHP Lideri, “Bu adam kendi internet sitesini de mi okumuyor? Orada bilgi alabilirsiniz yazıyor. Okumamış, kurumu yönetiyor. Gerçek rakamları da açıklamıyorlar” dedi.",https://www.hurriyet.com.tr/yazarlar/hande-firat/kilicdaroglu-ile-yil-sonu-degerlendirmesi-41969801
Hande Fırat,Yeni yıl yazısı,"Aralık 31, 2021 06:29","Bugün 2021’in son günü. Zor bir yıldı. Hepimizin 2022’ye dair farklı farklı dilekleri vardır. Ben de gönlümden geçenleri sizlerle paylaşmak istedim: Virüse, varyantlara, maskeye, mesafeye veda ettiğimiz... Trolden, linç kültüründen, hakaretten, kutuplaşmadan, sevgisizlik ve saygısızlıktan kurtulduğumuz... Liderlerin kapılarda bekletilmediği, herkesin herkesle görüşebildiği, liderlerin bir masa etrafında buluşabildiği... Demokratik hukuk devletinin gerçekten hayata geçirildiği, adaletin gecikmediği... Liyakatin hâkim kılındığı, eleştiriye açık gönüllerin tebessümle dinledikleri... Öfke ve bağırmanın bavullara hapsedilip sevgi ve saygının hâkim kılındığı... Kadın cinayetlerinin son bulduğu, erkeklerin kafalarının gerçekten “eşitlik” ilkesi ile dolduğu... Utanma duygusunun yeniden benliklerimize hâkim olduğu... İfade özgürlüğünün, basın özgürlüğünün daha güçlü uygulandığı... Paramızın değer kazandığı, gelir adaletsizliğinin giderildiği... Sihirli bir değneğin hayatlarımıza dokunduğu bir 2022 yılı olmasını diliyorum. KÜTÜPHANESİZ OKUL KALMASIN GELECEĞİMİZ çocuklarımız... Bu yüzden de eğitimde fırsat eşitliğini sağlamak çok önemli. Milli Eğitim Bakanı Mahmut Özer de okullar arası imkân farklılıklarının azaltılmasını hedeflediklerini açıklamıştı. Bakanlık, 26 Ekim’de “Kütüphanesiz Okul Kalmayacak” projesini Emine Erdoğan’ın himayesiyle başlattı. Projede artık sona gelindi. Yani kütüphanesiz okul kalmayacak. Şu ana kadar 15 bin 625 yeni kütüphane yapıldı. Şu an itibarıyla 79 ilde kütüphanesiz okul yok. Bugün ise Kars, Diyarbakır ve Şanlıurfa’daki çalışmaların da tamamlanmasıyla, kütüphanesiz okul kalmayacak ve proje sonlandırılacak. Okul kütüphanelerinde kitap sayısı 40 milyonu geçti Anaokullarındaki kütüphanelerde kitap sayısı 347 bin 984’e, ilkokullarda 12 milyon 839 bin 590’a, ortaokullarda 12 milyon 470 bin 689’a, liselerde 14 milyon 178 bin 88’e, BİLSEM ve diğer birimlerde ise 1 milyon 21 bin 941’e yükseldi. Böylece okullardaki kütüphanelerde kitap sayısı 40 milyon 858 bin 292’ye ulaştı. Konu ile ilgili görüştüğüm Milli Eğitim Bakanı Mahmut Özer, iki ay gibi kısa sürede böylesine önemli bir projeyi tamamlamaktan duyduğu memnuniyeti ifade etti. 2021 yılında okullara gönderdikleri bütçede ihtiyaca göre değerlendirme yaptıklarını belirten Özer, ihtiyacı fazla olan okullara ise daha fazla bütçe göndermeye 2022 yılında da devam edeceklerini, böylece okullararası imkân farklılıklarını tedrici bir şekilde azaltacaklarını sözlerine ekledi. Özer, “Projenin tamamlanmasında emeği geçen herkesi kutluyorum. Artık çocuklarımız okullarındaki kütüphanelerde kitaplarla daha fazla zaman geçirebilecekler” dedi. MHP’NİN ANKARA’DAKİ KAMPANYASI MHP Lideri Devlet Bahçeli, “Mal ve hizmet üreten, satan, pazarlayan firmalarımızın, şirketlerimizin, kurumlarımızın, toplumsal rahatlama adına temel ihtiyaçların fiyatlarında yüzde 2 ile yüzde 5 arasında indirime gitmeleri milli birlik ve dayanışmamızın manevi harcıdır” demişti. MHP Ankara İl Başkanlığı da bu açıklamadan sonra “Milli Birlik ve Dayanışma Kampanyası” başlattı. MHP Ankara İl Başkanı Turgay Baştuğ, firmaları temel ihtiyaç ürünlerinde indirim yapmaya davet etti, sahaya inen Ankara teşkilatı alan çalışmaları yürüttü. Kampanya sosyal medyaya taşındı. Yüzlerce firma, esnaf ve pazarcı kampanyaya katıldığını ve indirime gittiklerini açıklayan fotoğraf ve videoları sosyal medyada paylaştı. Türkiye’nin en büyük gıda toptancısı GİMAT’ın, Türkiye’nin en önemli galerici sitelerinden OTONOMİ’nin, Ankara Hal pazarının, Ankara Et Borsası’nın, birçok gross marketin kampanyaya destek vermeleri dikkatleri çekti. Bunun yanı sıra MHP’li Belediyeler Etimesgut, Gölbaşı ve Polatlı belediyelerinin sınırları içinde bulunan pazar yerleri de kampanyaya katıldı. Bu kampanyanın yeni yılda tüm Türkiye’ye yayılmasını ve aynı şekilde etkili olmasını temmeni ediyorum.",https://www.hurriyet.com.tr/yazarlar/hande-firat/yeni-yil-yazisi-41972065
Hande Fırat,Yeni Bakan’dan patronlara çağrı ve sanayinin sorunları,"Aralık 14, 2021 06:29","Altı milyon başta olmak üzere tüm çalışanların gözü kulağı da Asgari Ücret Tespit Komisyonu’nda. Verilecek zam oranı sadece asgari ücretlileri değil, tüm çalışanları yakından ilgilendiriyor. Hayat pahalılığı tüm çalışanları zor durumda bıraktı. Yeni Hazine ve Maliye Bakanı Nureddin Nebati cumartesi günü iş dünyasının temsilcileriyle bir araya gelmişti. O toplantıda bu konuda patronlara verdiği önemli bir mesajla başlayacağız. PATRONLARA ÇAĞRI Hazine ve Maliye Bakanı Nebati, iş dünyası ile yaptığı toplantıda asgari ücrete yapılacak zam oranında temel hedefin, mağduriyetin bir ölçüde giderilmesi olduğunu söyledi. Edindiğim bilgilere göre bu açıklamayı yaptıktan sonra da iş dünyasına açık açık, “Çalışanlar mağdur edilmesin. Sizler de maaşları bu çerçevede ayarlayın” çağrısında bulundu. Yıl sonu yaklaşırken, çalışanların zor durumda olduğunu hatırlatarak, asgari ücrette gösterilen ya da gösterilecek olan hassasiyetin işverenler tarafından tüm çalışanlara gösterilmesi gerektiğinin altını çizelim. ORTAK SÖYLEM NEYDİ? İşverenin de zorlukları olduğunu biliyoruz. Kiminle konuşsam ekonomi yönetiminde koordinasyon eksikliğinden şikâyet ediyor, bütünsel bir yaklaşımın gerekli olduğunu belirtiyor. Yasal düzenleme yapılırken, önemli bir karar alınırken o sektörün aktörleriyle görüşülmesi, sivil toplum örgütlerinin ve meslek odalarının da fikirlerinin sorulması gerektiğini anlatıyorlar. Cumartesi günü Hazine ve Maliye Bakanı Nebati’yle yapılan toplantıda iş dünyasının ortak söylemlerini şöyle sıralayabiliriz: Güven ve öngörülebilirlik şart. Kur oynaklığına çözüm bulunmalı. Finansmana erişim kolaylaştırılmalı. Sanayinin ihtiyacı olan eleman açığı giderilmeli. Hukuk algısı düzeltilmeli. Hem iş dünyası hem de yabancı yatırımcı açısından adalet alanında gerekli adımların bir an önce atılması gerekiyor. Bununla birlikte yargı süreçlerinin uzunluğundan şikâyetçi olan iş dünyasının en büyük beklentisi “tarafsızlık”. SANAYİCİLERİN SORUNLARI Gelelim özel olarak sanayicilerin sorunlarına ve beklentilerine. Ankara Sanayi Odası Başkanı Nurettin Özdebir ile uzun uzun sohbet ettik. “Türkiye’nin çıkış yolu cari açığı bitirmekten geçiyor” diyen Özdebir de kurdaki oynaklığın giderilmesini gerektiğini söyledikten sonra, sanayici açısından zorlukları şöyle sıraladı: Maliyetlerdeki, yani enerjiden akaryakıta, işçiye kadar her kalemdeki artış bizi olumsuz etkiliyor. Yurtdışındaki algı mutlaka düzeltilmeli. Ekonomik ilişkileri geliştirmek için dış politik anlaşmazlıklar çözüme kavuşturulmalı. İhracatçı asından büyük sorun, ara malı ithalatı. 100 liralık üretimin 60 liralık bölümü ithalata bağlı. Sadece Türk ekonomisindeki gelişmeler değil, dünya ekonomisindeki olumsuzluklar da bu kalemi doğrudan etkiliyor. Türkiye’de ara malı üretimi hızlandırılmalı. YEDEK PARA FORMÜLÜ Nurettin Özdebir, “Yatırım için güven, istikrar gerekli. Finansman sorunları çözülmeli. Bazı ülkeler bu sorunu ‘yedek para’ formülü ile çözdü” dedikten sonra Bakan Nureddin Nebati’ye de yazılı olarak ilettiği önerisini şöyle anlattı: “Yatırım için bir tatlandırıcı lazım. Reel sektörün devletten 168 milyar lira KDV alacağı var. Bu para atıl olarak duruyor. Bunun karşılığında maliye yedek bir para çıkarsın. Ekonomide dolaşıma sokulsun, sanayici kullansın.” MESLEK LİSELİLERE BEDELLİ YA DA KISA DÖNEM ASKERLİK Sanayinin ihtiyacı olan ara eleman sorunu sürüyor. Özdebir’e göre sosyal yardımlarla geçinen, maaşı ya da işi beğenmeyen “gönüllü işsizler” var. Ancak bir de eğitim politikalarında sorun var. Kısacası, meslekler öne çıkarılarak, Türkiye’nin ve iş dünyasının ihtiyacına göre mutlaka politika belirlenmeli. Mesleklerin yeniden cazip hale getirilmesi gerektiğini söyleyen ASO Başkanı Özdebir, Milli Savunma Bakanı Hulusi Akar’a meslek lisesi ve meslek yüksek okulu mezunlarına, alanlarında üç yıl çalışmak kaydıyla, askerliği bedelli ya da kısa dönem yapabilmelerinin önünü açabilmek için düzenleme yapılmasını önereceklerini belirtti.",https://www.hurriyet.com.tr/yazarlar/hande-firat/yeni-bakandan-patronlara-cagri-ve-sanayinin-sorunlari-41960348
Hande Fırat,Döngü kırılmalı,"Aralık 17, 2021 06:29","Geçtiğimiz birkaç gün boyunca Ankara’nın çeşitli semtlerinde farklı işyerlerini, marketleri, kumaşçıları, aklınıza gelebilecek birçok işyerini dolaştım. Hepsinin tek gündemi hayat pahalılığı, geçim sıkıntısı, dizginlenemeyen döviz kuru, geçmişin deyimiyle enflasyon canavarı. Kasada bekleyenin de, kumaşı kesenin de, dükkân sahibinin de ne kadar bıkkın, sıkıntılı olduğunu görüyorsunuz, duyuyorsunuz. Konuşuyorlar, içlerini döküyorlar. BİR ÜLKEDE, BİR ÖMRE KAÇ KRİZ SIĞAR? Ne yazık ki ilk değil bu yaşadıklarımız. Ne yazık ki ikinci ya da üçüncü de değil. Biz de zaten Norveç değiliz. Gerçekçi ama bir o kadar da klişe yaklaşırsak konuya, “Coğrafya kaderdir, ülkemiz çok zor bir coğrafyada, bizimle tarih boyunca uğraşan ülkeler oldu vb” şeklinde açıklamalar da yapabiliriz. Ancak her kriz sadece bu gerçeklerden kaynaklanmadı. Ya da biz gerçek klişeleri on yıllardır bilmemize rağmen ekonomi alanında önlemlerimizi yıllar öncesinden alıp yola o önlemlerle ya da yeni önlemlerle devam etmedik, atılması gereken adımları zamanında atmadığımız da oldu, ekonomiden çok siyaseti öncelediğimiz zamanlar da... Bir süredir ‘ülkemizde bir ömre kaç ekonomik kriz sığar?’ sorusu kafamın içinde dönüp duruyordu. Kendimden yola çıktım. ‘1970’li yıllarda doğan bir Türkiye Cumhuriyeti vatandaşı kaç kriz yaşamıştır?’ diye şöyle bir baktım. Bugünü saymazsanız bir ömre  dış ya da iç kaynaklı tam 9 kriz sığmış... 1974 1. Petrol krizi ve Kıbrıs Harekâtı 1980 krizi, 2. Petrol krizi ve 24 Ocak Kararları 1982 Banker krizi 1990-1991 Körfez krizi 1994 krizi - 5 Nisan Kararları 2000 krizi - Marmara depreminin ardından yaşananlar 2001 MGK toplantısı krizi Dedim ya; iç ya da dış kaynaklı, milli güvenlik, gibi gerekçeleri bir kenara bırakarak maddeledim. Akıl; olduğunuz coğrafyanın tüm risklerini hesap ederek, her zaman özellikle ekonomik açıdan hazırlıklı olmayı gerektirir. Tüm dünyadaki gelişmeleri an be an takip eden, haklı olarak ekonomik, demokratik, teknolojik beklentileri yüksek olan, geçmişteki yağ kuyruklarını anlamayan ve 2022’ye girerken doğal olarak bunu bir kıstas olarak da kabul etmeyen; köprü ya da yolu olması gereken bir hizmet olarak gören çocuklarımızın ömrüne en azından bizim yarattığımız ya da bizim neden olduğumuz krizler sığdırmamalıyız. En azından sığdırmamak için tedbirlerimizi önceden almalı, adımlarımızı son anı beklemeden atmalıyız. Ekonomistlerin kimi “kriz” diye adlandırsa, kimi “henüz kriz olarak adlandırılamaz” dese de Türkiye çok sıkıntılı bir dönemden geçiyor. KARARLAR VE TEDBİRLER BEKLENİYOR Dünya merkez bankaları gelecek yıl için politikalarına ilişkin ipuçları verirken, TC Merkez Bankası gelecek yıl faiz indirimine devam edecek mi? Enflasyon daha da artar mı? Kazançlar erimeye devam eder mi? Şirketler zorlanır mı? Kur nerede durur? Hayatlarımız daha ne kadar değişir? Belirsizlik ortadan kalkar mı? Bunlar günlerdir farklı meslek kesimlerinden duyduğum sorular... Eskiden zor, sıkıntılı, krizli ya da krize doğru günlerden geçilirken, art arda yapılan toplantılar olurdu. Ekonomik Sosyal Konsey toplanır, tüm aktörler dinlenirdi. Sonra da ilgili tüm bakanları birlikte ekranda görürdük. Kısa, orta ve uzun vadeli tedbirleri açıklarlar, yapılacakları tek tek anlatırlardı. Hem böyle bir toplantıya ihtiyaç var hem de yukarıda saydığım soruların şeffaf bir biçimde yanıtlarına... Cumhurbaşkanı Erdoğan, “Belirsizliğe en kısa sürede son vermeye kararlıyız. Yeni tedbirleri hayata geçireceğiz” dedi. Hazine ve Maliye Bakanlığı yetkilileri de bakanın farklı kesimlerle peş peşe toplantılar yapacağını, ardından da atılacak adımları içeren kapsamlı bir yol haritasının hazırlanacağını belirttiler. Umarım en kısa zamanda tarımdan makro ekonomiye her alanda önümüzü görebileceğimiz oyun planını ayrıntıları ile öğreniriz.",https://www.hurriyet.com.tr/yazarlar/hande-firat/dongu-kirilmali-41962623
Hande Fırat,Destici’nin ezber bozan açıklamaları,"Aralık 24, 2021 06:29","Büyük Birlik Partisi (BBP) Genel Başkanı Mustafa Destici’nin siyasi partilerin aldığı Hazine ve seçim yardımları ile birden fazla maaş alan bürokratlar konularındaki açıklamaları çok tartışılmış, son olarak geçen hafta yaptığımız Gece Görüşü programında da konuklarımla bu konuyu uzun uzun konuşmuştuk. BBP Genel Başkanı Destici, gazetemizin Ankara bürosunu ziyaret etti. Sizlere önce Türkiye Cumhuriyeti Anayasası’nın 68. maddesinin ilgili bölümünü hatırlatıp sonra Destici’nin açıklamalarını aktaracağım. YETERLİ VE HAKÇA MALİ YARDIM Anayasa 68. madde diyor ki: “Siyasi partilere devlet, yeterli düzeyde ve hakça mali yardım yapar. Partilere yapılacak yardımın, alacakları üye aidatının ve bağışların tabi olduğu esaslar kanunla düzenlenir.” Buradaki önemli sözcükler: “yeterli düzeyde ve hakça”... Siyasi partiler ilgili kanuna göre hem Hazine yardımı hem de seçim yardımı alıyorlar. Yeni yılın ilk ayında yaklaşık: AK Parti 280 Milyon TL, CHP 150 Milyon TL, HDP 77 Milyon TL, MHP 73 Milyon TL, İYİ Parti 65 Milyon TL yardım alacaklar. 2023 yılında ise hem Hazine yardımı hem de seçim yardımı kasalarına girecek. ‘HOLDİNGLEŞTİLER...’ Peki Mustafa Destici ne diyor? Madde madde gidelim: Seçim yardımı adil dağıtılmalı. Seçime giren her partiye adil dağıtılmalı. Hazine yardımı için Anayasa’da “yeterli miktar” ifadesi yer alıyor. Kimseye muhtaç etme, ama devasa yardım da yapma demek. Bu yardımı alan siyasi partiler holdingleşmiş... İhaleler yapıyorlar, tanıdıklarına iş imkânı sağlıyorlar, adeta devlet kurumlarına dönüştüler. Söz konusu partiler arasında yaklaşık 500 Milyon TL’si olan var. Tüm dünyada yaşanan, ülkemizde de ekonominin dengelerini temellerinden sarsan ekonomik kriz nedeniyle siyasi partilere yapılan Hazine yardımının, özellikle bu rakamların yeniden gözden geçilmesini istiyoruz. Hatta ve hatta Hazine yardımı da, seçim yardımı da kaldırılsın. Siyasi partilerin üye aidatlarından, aday adaylarından, belediyelerden zaten gelirleri var. Destici’nin açıklamaları insanın aklına birçok soru getiriyor. Acaba siyasi partilerin paraları da dövizde miydi? Eğer dövizde idiyse ne zaman bozdurdular? Keşke tek tek açıklasalar ve öğrensek.... ‘KAMUDA TASARRUF ŞART’ BBP Genel Başkanı Mustafa Destici bir süre önce Cumhurbaşkanı Erdoğan ile çok şeffaf ve her şeyin açık açık konuşulduğu bir görüşme gerçekleştirdiklerini söyledi. Ardından da yeni ekonomik programdan, kamuda tasarrufa, adalet alanında atılması gereken adımlara kadar tespit ve önerilerde bulundu. Sıralayacak olursak: Ümitsizliğe kapılmayalım. Kur garantili mevduat doğru bir tercih. Yeni ekonomik program başarılı olsun diye her türlü desteği vereceğiz. Muhalefette kriz devam etsin, vatandaş kaybetsin, erken seçim zorunlu olsun, iktidar kaybetsin bakış açısı doğru değildir. Yangına körükle gidilmez. İktidar başarılı olursa nimet topluma yansıyacak, başarısız olursa ise külfet. Başarısız olan iktidara seçmen sandıkta hesap sorar. Batı tarafından sürekli gündeme taşınan Osman Kavala ve Selahattin Demirtaş’ı aynı kefede değerlendirmiyoruz. Farklı suçlardan yargılanıyorlar. Ancak uzun tutukluluk ve uzun yargılamayı doğru bulmuyoruz. Tasarruf eden zengin olur. Kamu tasarruf etmeli. Çift ya da çok maaş uygulamasına son verilmeli.",https://www.hurriyet.com.tr/yazarlar/hande-firat/desticinin-ezber-bozan-aciklamalari-41967505
Hande Fırat,Gıda krizi mi geliyor?,"Aralık 10, 2021 06:29","CHP Genel Başkanı Kemal Kılıçdaroğlu da “gıda krizi” uyarısını dile getirdi. Sadece Türkiye için değil, aslında tüm dünya yakın gelecekte gıda krizinden endişe ediyor. Devletler bir yandan bu sorunun yanıtını analiz etmeye çalışırken, bir yandan da şimdiden çaresini arıyor, önlemlerini alıyor. Pandemi süreci boyunca tarımın ne demek olduğunu hepimiz anladık. Önümüzdeki süreçte yeni bir pandemi olasılığı, küresel ısınma ve nüfus artışı bu önemi başka bir boyuta adeta devletler için milli güvenlik boyutuna taşıyor. Şu an ve yakın gelecekte karşı karşıya kaldığımız ve kalacağımız zorlukları sıralayacak olursak: Küresel ısınma ve iklim değişikliği Mevcut pandemi ve yeni bir pandemi olasılığı Kıt kaynaklar Atıklar ve etkileri Göç Algı yönetimi “Tohuma sahip olan dünyayı yönetir” haklı klişesinden yola çıkarak, gıda güvencesi ve gıda güvenliği başlıklarının hep göz önünde bulundurulması gerekeceğinin de altını çizelim. Risk ve belirsizliğin en yoğun olduğu sektör olarak tanımlansa da, “gıda krizine girmemek, doğru üretim ve vatandaşa makul fiyatla satış için” bugünden hatta hemen şimdiden atılması gereken adımlar olduğu da yadsınamaz bir gerçek. Ancak daha evvel de söylediğim gibi politika mutlaka ama mutlaka sektörün aktörleriyle belirlenmelidir. Son dönemde en çok duyduğum eleştiri, “Bizi dinlemiyorlar” sözü... Bu yüzden sektörün aktörleri, toplumsal gelişimin en büyük adresi üniversiteler, toplumsal dayanışmanın öncüsü sivil toplum örgütleri politika süreçlerine dahil edilmelidir. TARLADAN SOFRAYA MI, KASADAN TARLAYA MI? Türkiye Yem Sanayicileri Birliği Başkanı Ülkü Karakuş ile uzun uzun sohbet ettik. Tüm sohbetin özetini “Üretici merkeze alınacak, üretici desteklenecek, doğru ürünler için yönlendirilecek, üretim artırılacak, fiyat düşürülecek” sözü ile özetleyebilirim. Bir de piramidi tersine çevirmemi istedi. Yani hükümetin sık sık dile getirdiği “tarladan sofraya ne oluyor da fiyatlar artıyor?” bakış açısını, “Kasadan tarlaya ne oluyor da fiyatlar artıyor?” bakış açısına dönüştürmemi... Birazdan madde madde anlatacağım. Ama önce “gıdadaki fiyatlar neden arttı, artıyor?” sorusuna verdiği yanıtları ana hatlarıyla özetleyeyim: Üretim maliyetlerinde yüksek artış var. Üretici, alıcı karşısında güçsüz. Üreticinin birikmiş borçları var Dünyada tarımsal ürünler finansallaştı ve bu rakamları artırıyor. KASADAN BAŞLAYIM, KDV YÜZDE 1’E İNSİN Gelelim gıdadaki fiyat artışının önüne geçmek için çözüm önerilerine... Ülkü Karakuş’un dediği gibi tarladan yola çıkmayacağız. Önerileri vatandaşın son noktasında, yani kasada başlıyor ve geriye doğru devam ediyor. Maddeler halinde şöyle: Gıda ürünlerinde yüzde 8 olan KDV oranı yüzde 1’e indirilsin. Etkin denetleme yapılsın. Aynı ürünün, aynı şehirde, farklı fiyatlarla satılmasının önüne geçilsin. Lisanslı depoculukta üretici merkeze alınarak, sektör dışı aktörlerin alım satım yapmasına engel olunsun. Hal yasası çıkarılsın. Çiftçinin yani üreticinin sabit giderleri desteklensin. Havza bazlı üretim modeli çalıştırılsın. Arazi tapulaştırma çalışmaları hızlandırılsın. Üretici banka kredileri artırılsın. Et ve Süt Konseyi, sektörün aktörlerini de dahil ederek, üreticiyi merkeze alacak politika oluştursun. Bazı maddeleri yıllardır tartışıyoruz, ara ara gündeme geliyorlar, sonra bir bakıyoruz unutulmuşlar... Artık unutmaya, ertelemeye ne dayanacak güç ne de zaman kaldı. Tarımda atılacak adımların sonuçları üç yıl gibi bir sürede alınabiliyor. O yüzden artık düşünmek ya da konuşmak değil, tüm aktörlerle birlikte plan oluşturup bir an önce hayata geçirme zamanı.",https://www.hurriyet.com.tr/yazarlar/hande-firat/gida-krizi-mi-geliyor-41957762
Hande Fırat,İlaç fiyatları ve alınması gereken tedbirler,"Aralık 21, 2021 06:29","1400 ilaçtaki zammın gerekçesi kur nedeniyle artan ham madde fiyatları. Üretici firmalar, “Bu artışla üretim yapamayız” dediler. 700 kalemde düşüşün nedeni ise jeneriğinin üretilmiş olması. ŞUBAT ZAMMI NE KADAR? Bu ilaçlar da dahil, tüm ilaçlar asıl şubat ayında zamlanacak. Peki oran ne? Ankara Eczacı Odası Başkanı Taner Ercanlı ile sohbetimizden yola çıkarak anlatayım: Sağlık Bakanlığı her yıl şubat ayında bir önceki yılın Euro ortalamasını alıyor. 2021 yılının şu anki Euro ortalaması 10.38 TL. Şubat ayına kadar 10.60 olacağı hesaplanıyor. Bakanlık bu ortalamanın yüzde 60’ını baz alıyor. Yani 10.60’dan hesap edersek 6 lira 36 kuruş ediyor. Bu da yaklaşık yüzde 38 zam demek. Kısacası kura göre yapılacak güncelleme ile gelecek en fazla zam oranı yüzde 38. İçinde bulunduğumuz durumu düşünürsek iğneden ipliğe her ürüne zam gelirken, bu da vatandaşın cebini vuracak. Bu nedenle de hem kısa vadede hem de uzun vadede atılması gereken adımlar var. İLAÇ ÜRETİMİNDEKİ SORUN Türkiye iyi bir jenerik ilaç üreticisi. Yani 20 yıl patent süresi biten orijinal ilaçların eşdeğerini üretiyor. Ancak sorun hammaddede... Taner Ercanlı’nın tespit ve önerileri şöyle: Türkiye ilaç kutusundan, ilacın içeriğine hammadde nedeniyle üretimde dışa bağımlı. İlaç içeriğinde parasetemol gibi çok sınırlı hammadde üretimi var. İlaçların da kutularının da hammaddesi dışarıdan alınıyor. Yani artan döviz ilaç sektörünü de vurdu. Türkiye ilaç hammadde üretimine mutlaka başlamalı. Bugün başlansa tam rahatlama 10 yıl sonra olur. Dışa bağımlılık sorunu ortadan kalkar. Öneri kurdaki oynaklık ve öngörülemezlik nedeniyle fiyat güncellemesinin yıl içine yayılması. Yani üç dört kez yıl içinde fiyat güncellemesi yapılmalı. Her yıl şubat ayından önce ilaç yokluğundan bahsedilir. Ancak bu sene oran fazla. Sağlık Bakanlığı karekod sistemi nedeniyle ilacı üretici firmadan, depoya, eczaneye, hastaneye kadar takip ediyor. Bazı üretici firmalar şubat ayında zam geleceği için, bazı ilaçlarda üretimi yavaşlatıyor. Bakanlık buna karşı tedbir almalı, müdahale etmeli. Şubat ayından önce üretilmiş, üretici firmalarda bekletilen ilaçlar şubat ayı zammına dahil edilmemeli. Bakanlık bununla ilgili de adım atmalı. HASTANELERDE SIKINTI OLUR MU? Hastaneler, Devlet Malzeme Ofisi üzerinden alım yapıyor. Tıbbi dijital malzemede yüzde 85 oranında dışa bağımlıyız. Kurdaki artış hastanelerin de ihtiyaçlarını vurdu. Taner Ercanlı: “Bakanlık, malzeme getiren firmalarla görüşmeli. Kurdan dolayı alım yapamayanlar var” dedi. Bir talebi de sadece firmalarla değil, sektörün tüm paydaşlarıyla Sağlık Bakanı’nın ayrım yapmadan görüşmesi, onların sorunlarını dinlemesi. VATANDAŞ İLAÇ STOKLAMASIN Son mesaj ise vatandaşa... İlaç stoklamasınlar mesajı. “Yarın ilaç lazım olur diye ilaç alınmaz” diyen Taner Ercanlı, evde ilaçların doğru bir şekilde saklanmadığını söyleyerek, bozulma riskine de dikkat çekti.",https://www.hurriyet.com.tr/yazarlar/hande-firat/ilac-fiyatlari-ve-alinmasi-gereken-tedbirler-41965213
Hande Fırat,Kur korumalı vadeli TL mevduatı ve bundan sonrası,"Aralık 22, 2021 06:29","Doğal olarak “Kur Korumalı Vadeli TL Mevduatı” kararının ayrıntıları ile bundan sonra atılacak adımların peşine düştüm. Hem ekonominin üst düzey isimleri ile hem de Cumhurbaşkanlığı’nın üst düzey isimleri ile konuştum. Sizlere yine madde madde olanı ve bundan sonraki atılacak adımları anlatacağım. KARAR ORTAK Bir süredir Cumhurbaşkanı Erdoğan ekonomi yönetimiyle üst üste toplantılar yapıyor. Ekonomi ile ilgili çeşitli meslek gruplarından, örgütlerinden gelen “Sorunlar ve çözüm önerilerini” içeren raporları okuyor. Cumhurbaşkanı ve ekonomi yönetiminin toplantısına katılan hemen herkes Türk lirasının değerini arttırmak, vatandaşı yeniden Türk lirasına döndürmek ve güven kazandırmak ama aynı zamanda zarara da uğratmamak için ‘Kur Korumalı Vadeli TL Mevduatı’nı uygulamada uzlaştı. Şimdi gelelim yöneltilen eleştirilere üst düzeyde verilen yanıtlara: HAZİNE’YE FAZLA BİR YÜK BEKLENMİYOR Bu ürün ile kurdaki ekonomik temellerden kopuk, spekülatif artış ortadan kalktığı için Hazine’ye fazla bir yük beklemiyoruz. Üstelik kurda geçtiğimiz günlerde yaşadığımız gerçekçi olmayan artışın, ekonominin her alanında vatandaşa getireceği maliyetle kıyaslandığında Hazine’nin yükleneceği maliyet çok daha önemsiz düzeyde. Dünya merkez bankaları pandemi döneminde para basıp dağıttı. Türkiye’nin para basma niyeti yok. Getirilen ürün, Kredi Garanti Fonu’nda uygulananın bir benzeri. Amaç döviz mevduatlarını mümkün olduğunca Türk Lirası’na çevirmek. Bunu yaparken de vatandaşın zarar etmesini önlemek. MERKEZ’İN DÖVİZİ ARTACAK Döviz bozdurulup Türk Lirası’na geçildikçe Merkez Bankası dövizi toplayacak, rezervi artacak. Amaç döviz yatırımlarının Türk Lirası’na dönmesi, Türk lirası yatırımlarının da Türk Lirası’nda kalması. Kurun daha da aşağı inmesi bekleniyor. Temel hedef Türk Lirası’nın güçlendirilmesi. Tasarruf için başka yöntemler cazip hale getiriliyor. Bireysel emeklilik gibi... Devlet artık yüzde 25 yerine yüzde 30 katkı verecek. Şu an BES yani Bireysel Emeklilik Sistemi’nde 300 milyar liralık bir kaynak bulunuyor. Bunun yaklaşık 500 milyar liraya çıkması hedefleniyor. Merkez Bankası, kuru dengede tutacak. ENFLASYON ARTMAZ Peki enflasyon artar mı? Bu soruma verilen yanıtlar ise şöyle: Enflasyonda ana nedenin kur artışı olduğu söyleniyordu. Şimdi kur düşüyor. Enflasyonla mücadele tavizsiz bir şekilde sürdürülecek. YENİ ADIMLAR Beklenti ilk aylarda yaklaşık 50 milyar dolarlık mevduatın Türk Lirası’na dönmesi. İktidar ve ekonomi yönetimi başka bazı önlemler üzerinde de çalışıyor. Birden fazla swap anlaşması yolda. Bununla birlikte ihracatçılarla ilgili de yeni bir düzenleme yapılacak. Kamuda tasarruf paketi, bütüncül bir tarım politikası gibi başlıklar üzerinde de çalışılıyor. Kaynaklarım spekülatörlerin bir süre daha dövizde kalacağını tahmin ediyor. Ancak bir süre sonra yatırımlarını değiştirmek durumunda kalacaklarının da altını çiziyorlar. NEREDEN ÇIKTI BU FAİZ İNDİRİMİ KULİSİ? Kur düşmeye başlayınca, hemen “Merkez Bankası iki puanlık faiz indirimine gidecek” kulisleri yayıldı. Bendeki bilgi buna uymuyor. Merkez Bankası’nın son açıklamasını da hatırlarsak bankanın indirime gitmemesi kimseye sürpriz olmasın. NASIL BİR VATAN SEVGİSİ? Üst düzey ekonomi kaynaklarımdan çok şaşırdığım bir bilgi daha öğrendim. Kur korumalı vadeli mevduat ürününün açıklanmasının ardından, kurda daha da fazla bir düşüş öngörülüyordu. Ancak kaynaklarım, Türkiye’nin büyük ve önemli firmalarının salı günü tam bir buçuk milyar dolar aldıklarını söylediler. Neden sorusuna aldığım yanıt şu oldu: “Belli ki kurun düşmesini istemeyen bir kesim var. Salı günü yani kur düşerken, bu miktarda dolar alımı iyi niyetli değil, tüm vatana yapılan bir kötülük.” Sanırım bazen hepimizin aynı gemide olduğunu unutanlar oluyor. Kur düşüyor diye üzülenler, kuru yükseltmek için harekete geçenler, başlarını ellerinin arasına alıp biraz düşünsünler lütfen.",https://www.hurriyet.com.tr/yazarlar/hande-firat/kur-korumali-vadeli-tl-mevduati-ve-bundan-sonrasi-41965982
Hande Fırat,Asgari ücret ne olmalı?,"Kasım 23, 2021 06:29","Gelinen noktada vatandaşın cebi yanıyor. Cuma günü yayımlanan yazımda hükümetin ekonomi politikalarını anlatırken, hedeflerini “Yatırımları arttırmak, işsizliği azaltmak ve alt gelir grubunu rahatlatmak” sözüyle özetlemiştim. Alt gelir grubu başta olmak üzere tüm çalışanlar Asgari Ücret Tespit Komisyonu’nun toplanmasını bekliyor. ‘GEÇİNEMİYORLAR’ İzmir’de açıklamalarda bulunan Türk-İş Genel Başkanı Ergün Atalay’ı aradım. Gelelim sohbetin detaylarına: Atalay son aylarda her gittiği yerde işçilerle sohbet ediyor. Çöpçüden garsona, terziden çırağa Atalay hemen herkesten aynı cümleyi duyuyor: “Geçinemiyoruz, bu para ile geçinme şansımız sıfır.” Bu haklı yakınmaları dinleyen Türk-İş Genel Başkanı, “Devlet enflasyonu yüzde 20 olarak açıklıyor. Ancak markete, şekere, tuza, yağa, benzine bakınca yüzde 20 değil. Devletin açıkladığı rakamla pazardaki fiyat örtüşmüyor” dedi. Türk-İş masaya bir rakam telaffuz etmeden oturacak. Stratejik açıdan pazarlık güçlerini etkilemesin diye rakam telaffuz etmiyorlar. Ancak altını çizdikleri birkaç nokta var: Belirlenecek rakam, 7 milyonun üzerindeki asgari ücretle çalışanlar başta olmak üzere tüm çalışanları ve iş dünyasını ilgilendiriyor. İşçinin karşı karşıya olduğu tablo, Cumhurbaşkanı Erdoğan’a da Çalışma Bakanı’na da Hazine ve Maliye Bakanı’na da anlatıldı, anlatılıyor. Belirlenecek rakam işçiye nefes aldırmalı, tebessüm ettirmeli. 10 kişinin altında asgari ücretli çalıştırılan işletmeler, toplam işletmelerin yüzde 90’ını oluşturuyor. Belirlenecek rakam küçük işletmecileri zor durumda bırakmamalı. Yani devlet küçük ve zor durumda olan işverenin yüküne ortak olmalı. ‘İŞVEREN DESTEĞİ DEVAM ETTİRİLMELİ’ Dünyadaki ve Türkiye’deki gelişmeler göz önünde bulundurulduğunda işveren açısından da tablo iç açıcı değil. TİSK Genel Sekreteri Aksansel Koç ile de sohbet ettik. İşverenin karşı karşıya olduğu yükü şöyle sıraladı: Hem dünyada hem de Türkiye’de kronik hale gelmemesini istediğimiz bir enflasyon hastalığı ile karşı karşıyayız. Tüm dünyada enerji maliyetleri yüzde 100, emtia fiyatları yüzde 300, navlun fiyatları yüzde 800 arttı. İşveren, işçinin de sıkıntısının farkında. TİSK son aylarda işverenin, işçinin ve kamuoyunun nabzını araştırmalarla tutuyor. İşveren ve işçinin hep birlikte zor bir dönemden geçtiğine dikkati çeken Akansel Koç, asgari ücret belirlenirken işveren açısından taleplerini ise şöyle sıraladı: 5 yıldır devam eden asgari ücretliye işveren desteği sürdürülmeli. Asgari ücret başta olmak üzere ücretler üzerindeki vergi yükleri gözden geçirilmeli. ‘İKİ GÜNDE BELİRLENSİN’ Masanın iki önemli aktörü yani işçi ve işveren açısından durum bu. Çalışma Bakanlığı’nın asgari ücret ve geçim sıkıntısı konusunda işçi, işveren, vatandaş nezdinde bir araştırma yaptırmakta olduğunu ve yakında tamamlanacağını da ekleyelim. Tarafların en büyük endişesi ise ortaya çıkan gerilim. Bu nedenle Asgari Ücret Tespit Komisyonu’nun aralık ayının başında çalışmalarını tamamlaması isteniyor. Türk-İş Genel Başkanı Ergün Atalay, “Aralık ayının ilk 10 günü ya da 15 günü içerisinde bunu imzalayalım” derken, TİSK Genel Sekreteri Akansel Koç, “Gerekirse 2-3 gün üst üste toplanarak hızla sonuçlandıralım” diye konuştu. SANAYİ 4.0 GÜNDELİK kararlar ve sorunların yanı sıra, ekonomide orta ve uzun vadede hepimizin gündemi olacak temel bir konu var: Sanayi 4.0. Peki Sanayi 4.0 aslında ne demek, gerçekten insansız üretim dünyasına mı ayak basıyoruz? Yeni dünyada robotlarla insanlar arasında nasıl bir denge kurulacak? Robotlar, insanların işlerini ele mi geçirecek? İşte tüm bu soruların yanıtlarını büromuzun İstihbarat Şefi Hacer Boyacıoğlu en yetkin isimlerle tartıştı, Türk Metal Sendikası kitaplaştırdı. TİSK Başkanı Özgür Burak Akkol’dan Ford Otosan Genel Müdür Müdürü Haydar Yenigün’e, Arçelik CEO’su Hakan Bulgurlu’dan Siemens Türkiye Yönetim Kurulu Başkanı Hüseyin Gelis’e kadar birçok isimle konuştu Sevgili Hacer. Ortaya çıkan sonuç, ‘Sanayi 4.0’ için kamu, işveren ve çalışanın topyekun ve koordineli bir hazırlık sürecine hızla girmesi gerektiğini gösteriyor.",https://www.hurriyet.com.tr/yazarlar/hande-firat/asgari-ucret-ne-olmali-41945248
Hande Fırat,Faiz indirimi politikasının nedenleri,"Kasım 19, 2021 06:29","Merkez Bankası’nın politika faizini yüzde 15’e indirmesinden bir gün önce Cumhurbaşkanı Erdoğan’ın AK Parti grup toplantısında yaptığı konuşmada faiz indirimi konusundaki kararlı duruşu soru işaretlerini arttırdı. Üstelik karar da konuşma da politikayı yanlış bulan çevrelerce eleştirildi. Ben de sorunun peşine düştüm... Faiz indirimi politikasının nedenlerini Cumhurbaşkanlığı’ndaki üst düzey kaynaklara sordum. Yanıtları madde madde şöyle: Hükümet faiz indirimiyle ortaya çıkan faturanın farkında. Bu fatura göğüslenecek. Bir anlamda acı reçete şimdi uygulanacak. Başlıca nedeni erken seçim olmaması. 2023 seçimlerine kadar ana hedef yatırımları arttırmak, işsizliği azaltmak ve alt gelir grubunu rahatlatmak olacak. İktidar, 2023 seçimlerine yüksek faiz, yüksek enflasyon ve yüksek işsizlik oranlarıyla gitmek istemiyor. Yatırımları arttırarak, işsizliğin azaltılması amaçlanıyor. Bu politikanın seçilmesinde bazı ekonomik verilere güveniliyor. Bu verilerin başında büyüme geliyor. Türkiye ekonomisi, 2021’in ikinci çeyreğinde geçen yılın aynı dönemine göre yüzde 21.7 büyüdü. Yıl sonunda ise çift haneye kadar çıkabilecek bir büyüme tahmini yapılıyor. Diğer veri, ihracat rakamları. İhracat ekimde geçen yılın aynı ayına göre yüzde 20.2 artışla 20.8 milyar dolar oldu. Ocak-ekim döneminde ise ihracat geçen yılın aynı dönemi ile karşılaştırıldığında yüzde 33.9 artarak 181.8 milyar dolar oldu. Hükümet aynı zamanda dünyada genel ekonomik tablonun da sorunlu olduğuna dikkat çekiyor. Kaynaklar Türkiye’de “ekonomi yönetilemiyor” yönünde bir algı oluşturulmaya çalışıldığını iddia ediyor. Bunun da “psikolojik” olduğu iddiasında. Son olarak Merkez Bankası’nın rezervlerinin de korunduğu belirtiliyor. Cumhurbaşkanlığı’ndan üst düzey kaynaklar, faiz indirimi politikasını bu maddelerle gerekçelendiriyor. Bir buçuk yılda hükümet hedeflerine ulaşabilecek mi, göreceğiz. Ancak öyle ya da böyle, 2022 yılının zor geçeceğini söylemek yanlış olmayacaktır. SİYASET SAHNESİNDE LİDERLER GÖRÜŞMESİ CUMHURBAŞKANI Erdoğan’ın salı günü AK Parti grubundaki konuşmasında ekonomiye ilişkin verdiği mesajların ardından, Cumhurbaşkanı, MHP Genel Başkanı Devlet Bahçeli ile; CHP Genel Başkanı Kemal Kılıçdaroğlu ise, İYİ Parti Lideri Meral Akşener ile görüştü. Kılıçdaroğlu-Akşener görüşmesine iki partinin ekonomi kurmayları da katıldı. Millet İttifakı’nın, ekonomideki gelişmeleri masaya yatırdığı toplantı Ankara’da son dönemde CHP Lideri Kılıçdaroğlu’nun izlediği siyasetin devamı olarak görülüyor. “Ön alma” politikasını sürdürüyor yorumları yapılıyor. Ankara’da “sürpriz” olarak nitelenen Erdoğan-Bahçeli görüşmesinin ise Cumhurbaşkanı’nın daveti ile gerçekleştiği belirtiliyor. Ekonominin yanı sıra güncel meselelerin de ele alındığı görüşmeyle ilgili yapılan değerlendirmelere gelince... Cumhurbaşkanlığı kaynakları, iki liderin ilişkilerinin ve uyumlarının çok iyi olduğunu belirtiyor. İki liderin birlikte fotoğraf vermesinin ve iyi ilişkilerinin “istikrar” açısından önemli olduğuna dikkat çekiyorlar. Kaynaklarım, AK Parti içinde farklı düşünceleri dile getirenlerin de bu fotoğraf sonrasında genel politikaya uyum sağlamak noktasına geri dönmek durumunda kaldıklarına da işaret ediyorlar. Gelelim siyasetin son dönemdeki tartışmasına yani Cumhurbaşkanlığı seçiminde 50+1 oy oranı aranması tartışmasına... MHP Lideri Devlet Bahçeli’nin bu konuda geri adım atılmaması gerektiği açıklamasının ardından konunun gündemden çıktığı yorumları yapılıyor.",https://www.hurriyet.com.tr/yazarlar/hande-firat/faiz-indirimi-politikasinin-nedenleri-41942548
Hande Fırat,Ekonominin aktörleri ne diyor?,"Kasım 30, 2021 06:29","Odalar, sivil toplum örgütleri, toplumun ihtiyaçlarını belirleyerek siyasal sisteme iletmek, siyasal sistem politika oluştururken bir anlamda yardım etmek için de vardır. Ekonomik açıdan içinden geçmekte olduğumuz zor günlerde siyasal iktidar da “ortak politika oluşturma” anlayışını yaygınlaştırmalıdır. Eskiden daha doğrusu benim gençlik yıllarımda gazeteciler iktidarların aldıkları kararları mutlaka ilgili odalara, sivil toplum örgütlerine sorarlar; eleştirilerini de haber yaparlardı. İçinden geçtiğimiz süreçte bu köşede ekonominin farklı aktörlerinin önerilerine elimden geldiğince yer vereceğim. Bu çerçevede ATO Başkanı Gürsel Baran ile buluştum. “TÜRKİYE EKONOMİK VE SİYASİ AÇIDAN GÜÇLÜ OLMAK ZORUNDA” ATO Başkanı önce iş dünyasının ana beklentilerini sıraladı: Türkiye ekonomik ve siyasi açıdan güçlü olmak zorunda. Stabil, önümüzü görebildiğimiz, geleceğe yönelik hesaplar yapabildiğimiz bir sürece kavuşmak istiyoruz. Süreçte birlik ve beraberlik içinde olmamız, ülkemizin geleceğini tek hedef olarak belirleyerek, buna göre çalışmamız gerekiyor. “ASGARİ ÜCRETE DESTEK ARTMALI” Gelelim, çözüme kavuşturulmasını bekledikleri konulara ve önerilerine... Bunları da sizlerle madde madde paylaşacağım. Gündemin en sıcak konusu asgari ücretle ilgili sözleri şöyle: Mevcut şartlar altında belirlenecek asgari ücret, milyonlarca çalışan kadar işverenler açısından da çok önemli bir konu. İşverenler de zor günler geçiriyor. Bu açıdan hem işverenleri hem de çalışanların refah seviyesini koruyacak bir tutarın belirlenmesi faydalı olacaktır. Asgari ücrete yönelik destekler en üst düzeye çıkartılarak devam ettirilmelidir. “KAMUDA YABANCI MARKALARI GÖRMEK BİZİ ÜZÜYOR” Gürsel Baran’ın en dikkat çeken açıklamalarından biri Cumhurbaşkanı Erdoğan’ın sık sık altını çizdiği “Yerli ve milli ürün” hassasiyeti üzerine oldu. Gürsel Baran açık açık “Kamu kurumlarında yabancı marka ürünler görmek bizi ziyadesiyle üzüyor. Kamu alımlarında yerli ürünler tercih edilsin” dedi. Örnek sordum ama söylemek istemedi. Ancak kamu binalarına girenler, dikkatle bakınca göreceklerdir. “TÜRKİYE’NİN SORUNU İŞSİZLİKTEN ÇOK MESLEKSİZLİK” ATO Başkanı’nın diğer altı çizilmesi gereken açıklaması ise mesleki eğitim ile ilgili. İşsizlik oranına dikkat çeken ATO Başkanı, “Türkiye’de işverenler, inşaattan sağlığa, tekstilden mobilyaya kadar pek çok sektörde istihdam edilecek nitelikli eleman bulmakta zorlanıyor. Türkiye’nin sorunu işsizlikten ziyade mesleksizlik” dedi. Bu sözlerden yola çıkarak, son dönemde işverenlerden bu sorunu hep dinliyorum. Üniversite mezunu öğrenciler kendi alanlarında iş bulamıyor, öğretmenler atanamıyor, iletişim fakültesi bitirip gençler çalışacak gazete bulamıyor. Öte yandan ise işverenler faaliyet gösterdiği sektörde nitelikli elemanı bulamıyor. Kısacası burada bir planlama sorunu var. Gürsel Baran’ın ifadesiyle “Bu sorunun çözümü için üniversitelerimizde bölümlerin ihtiyaca göre planlanması, gençlerimizin mesleki eğitime yönlendirilmesi gerekiyor.” “KDV TEK ORANLI UYGULANMALI” ATO Başkanı’nın diğer önerileri ise şöyle: Yatırımcının vergi yükünün hafifletilmesi gerekiyor. Vergi oranları, makul düzeylere düşürülmeli. Katma Değer Vergisi (KDV) oranlarındaki farklılık, vergi işlemlerini zorlaştırıyor. KDV tek oranlı olarak uygulanmalı. Kamu alacaklarının yapılandırılması, vergisini ve sosyal sigorta primlerini düzenli ödeyen mükellefleri ve vergi uyumunu olumsuz etkiliyor. Ticari işletmeler için ruhsat planlanması yapılmalı. İşletme sayısının ihtiyaçtan fazla olması, haksız rekabete, haksız rekabet de hizmet kalitesinde düşüşe yol açarken, kısa süre içinde iflas ve kapatmaları gündeme getiriyor. Kamuya mal ve hizmet satan, taahhüt işleri yapan firmaların kesinleşmiş kamu alacaklarının geç ödenmesi işletmeleri zor durumda bırakıyor. Reel sektörün birikmiş KDV alacakları da henüz ödenmemiş durumda. Bu da işletmeleri finansman sıkıntısına sokuyor.",https://www.hurriyet.com.tr/yazarlar/hande-firat/ekonominin-aktorleri-ne-diyor-41950341
Hande Fırat,Bir süredir beklenen af,"Aralık 03, 2021 06:29","Toplantılarda Elvan ve ekibinin, Cumhurbaşkanlığı ekonomi danışmanlarıyla tartıştığı bile konuşuluyordu. İstifa edeceği hatta ettiği söylentileri iki hafta önceki grup toplantısında daha da arttı. Çünkü 17 Kasım günü Cumhurbaşkanı Erdoğan, AK Parti grup toplantısında, “Beraber yürüdüğümüz arkadaşlarımızdan faizi savunanlar, kusura bakmasınlar. Bu yolda ben, faizi savunanla beraber olamam, olmam” demiş ve Lütfi Elvan’ın da salonda bulunanların aksine Erdoğan’ı alkışlamaması kameralara yansımıştı. Erdoğan’ın sözlerinin hemen ardından da 18 Kasım Perşembe günü zaten Merkez Bankası faiz indirimine gitmişti. Kulislere o hafta, Elvan’ın Hazine ve Maliye Bakanlığı görevinden affını istediği, Cumhurbaşkanı’nın ise, “Bir süre bekle, zamanı gelince söyleyeceğim” dediği iddiası yansımıştı. Üstelik tüm bu süreçte ekonomi ile ilgili yayınlara çıkmaması, açıklama yapmaması da dikkatlerden kaçmadı. Kısacası Elvan’ın yerine Nureddin Nebati’nin göreve getirilmesi sürpriz olmadı. AK Parti içinde “Yeni politikayı uygulamak için, yeni politikaya inanmak gerekiyor. Bu nedenle görev değişikliği normal” değerlendirmesi yapılıyor. ATILMASI GEREKEN ADIMLAR Cumhurbaşkanı Erdoğan yeni ekonomi politikası ve hedeflerini TRT ekranlarından, “Faizi düşürmek suretiyle yatırım, istihdam, üretim, ihracat ve büyüme. Bu dört tane ana başlık bize büyümeyi getirecek. Bizim tahminimiz asgari 10, ama 10’un üzerine de çıkabilir. Yıl sonu itibarıyla enflasyonda da kendisini zaten gösterecek” sözleriyle açıkladı. İşçisiyle, işvereni ile, emeklisiyle sıkıntılı bir dönemden geçiliyor. Tabii ki yeni ekonomik politikanın başarıya ulaşması ve sıkıntılı sürecin bir an önce geride kalması öncelikli beklenti. Peki bu yeni politika uygulanırken ne gibi adımlar atılmalı? Ya da bu politika sonuç vermezse ne olur? Soruların yanıtlarını yine iktidar partisinin içinde aradım. Konuştuğum isimlerin dikkat çeken önerileri var, bu önerileri sizlerle madde madde paylaşacağım: Ekonomide dört ana başlıktaki politikalar önem taşıyor; para politikası, maliye politikası, yapısal reformlar ve adalet. Bütüncül bir politika izlenmesi gereklidir. Yeni ekonomik politikanın en önemli unsurlarından biri yüksek faizle mücadele ve faizde indirimin sürmesi ise o zaman bu süreçte faiz dışı unsurlarda adım atmak gerekiyor. Yapısal reformların somut sonuçları orta vadede alınır ancak yapısal reform ve takvimini açıklamak hemen beklentilere yansır. Olumlu gidişat başlar. Bu süreçte vakit kaybetmeden gerekli yapısal reformlar açıklanmalıdır. Adalet alanında uluslararası arenada da beklentileri karşılayacak adımları atmak, güven tesis ederek, sermayeyi cezbeder. Türkiye adalet alanındaki eksiklerini beklentiler çerçevesinde yerine getirmelidir. Cumhurbaşkanlığı hükümet sisteminde, yetki dağıtımının üzerinde düşünülmesi gerekir. Devlet Planlama Teşkilatı’nın geçmişteki ağırlığının eksikliği hissedilmekte. DPT kadroları, Cumhurbaşkanlığı Strateji Başkanlığı’na dönüştü. Başkanlık ve ekonomi ile ilgili bakanlıkların daha sağlıklı koordinasyonu için bir Cumhurbaşkanı Yardımcısı görevlendirilmesi üzerinde de tartışılabilir. Bu görüşler parti içinde süreçle ilgili kafa yoran ekonomi kökenli isimlere ait. Görüşlerini Cumhurbaşkanı Erdoğan ile de paylaştıklarını söylüyorlar. Hükümet, söz konusu öneriler doğrultusunda adım atar mı önümüzdeki süreçte göreceğiz. YENİ POLİTİKANIN TAKİBİ Cumhurbaşkanı Erdoğan’ın kamuoyu araştırmalarına önem verdiği, politikaların yansımalarını bu yolla da takip ettiği bilinir. Yeni ekonomik politikanın olumlu yansımalarının biraz zaman alacağı da biliniyor. Bir yandan yeni politikanın ekonomik verilere yansıması takip edilecek, diğer yandan ise bu süreçte araştırmalarla da kamuoyunun nabzı tutulacak. Seçimlere bir buçuk yıl gibi kısa bir süre kalmışken, kamuoyu araştırmalarının sonucu A’dan Z’ye tüm politikalarda da belirleyici olacaktır.",https://www.hurriyet.com.tr/yazarlar/hande-firat/bir-suredir-beklenen-af-41952812
Hande Fırat,MHP’nin ‘Muhalefet’ açıklamasının anlamı ne?,"Kasım 16, 2021 06:29","Karakaya da AKP ile ittifakları konusunda “Biz hükümetin ortağı değiliz. Bir hükümet ortaklığı, bir koalisyon yok ama biz ittifakız. Hükümetin başarılı olması, bizim için son derece önemli” dedi. MHP’nin yerini “muhalefet” olarak konumlandıran bu açıklamalar, siyasi kulisleri hareketlendirdi. Hem sorular hem iddialar konuşulmaya başlandı. “Bu açıklamalar durup dururken mi yapıldı, iki parti arasında anlaşmazlık mı var?” sorularına yanıt aranırken, iki parti arasında anayasa çalışmaları nedeniyle sorun yaşandığı iddia edildi. Hatta MHP liderinin Cumhur İttifakı’nı bozma yolunda ilk adımı attığı, bunun sonrasının geleceğini ileri sürenler dahi oldu. Bu nedenle başta MHP Genel Başkanı olmak üzere MHP’den yapılan muhalefet açıklamasının peşine düştüm. MHP’li üst düzey isimlerin bu konudaki görüşlerini sizlerle madde madde paylaşacağım: CUMHUR İTTİFAKI’NA DESTEK SÜRECEK “Muhalefet” sözünden rahatsız edici bir anlam çıkarılmamalı, çıkmaz da... MHP “muhalefet” sözü ile Cumhur İttifakı’ndan doğan bir sıkıntıyı ifade etmemiştir. Mevcut Cumhurbaşkanlığı Hükümet Sistemi’ne göre MHP, muhalefettir. Tıpkı diğer partiler gibi. MHP, Cumhur İttifakı’nın ortağıdır ancak koalisyon ortağı değildir. MHP 15 Temmuz’un ardından Cumhur İttifakı’na katılarak, AK Parti ve hükümeti politik olarak ciddi biçimde desteklemektedir. Bu destek de devam edecektir. 50+1 RAHATSIZLIĞI BİZE İLETİLMEDİ Peki bu çıkışın ardında “elli artı bir” tartışması ya da anayasa çalışması var mı? “Elli artı bir” tartışmasıyla başlayacak olursak, Saadet Partisi Lideri Temel Karamollaoğlu, Cumhurbaşkanı Erdoğan ile yaptığı görüşmenin ardından, cumhurbaşkanı seçilebilmek için aranan elli artı bir oy şartından Cumhurbaşkanı Erdoğan’ın da rahatsız olduğunu söylemişti. Hatta Erdoğan’ın bu durumu “50+1’in mahsurlu olduğunu anladık. 50+1’i o zaman bu kadar sıkı bir şeye bağlamamamız gerekirmiş. Onun farkına vardık” sözleriyle anlattığını açıklamıştı. Şu ana kadar Cumhurbaşkanı Erdoğan’dan bu konuda bir açıklama duymadık. Nitekim MHP de AK Parti’den bu yönde bir rahatsızlık ifadesi şu ana kadar duymamış. Bakın bu konuda MHP’li üst düzey isimler ne diyor: AK Parti’den bugüne kadar bu yönde bir rahatsızlık işitmedik. Cumhurbaşkanı Erdoğan da MHP Genel Başkanı Devlet Bahçeli’ye bu yönde bir rahatsızlığı olduğunu bugüne kadar iletmedi. İki liderin bir araya gelip çözemeyeceği bir konu yok. İki liderin ilişkisi pürüzsüz ve sorunsuz. Sorun çıksa da iki lider sorunları birlikte çözebilecek durumda. ANAYASA İÇİN HENÜZ MASAYA OTURULMADI Gelelim anayasa çalışmaları konusunda iki parti arasında sorun olduğu iddiasına... MHP’li kaynaklar bu iddianın da doğru olmadığını belirtiyorlar: MHP anayasa çalışmasını tamamladı. Bu konuda MHP’ye bir sorun yansıtılmadı. AK Parti henüz kendi çalışmasını tamamlamadı. Ancak kısa sürede biteceği belirtiliyor. İki parti henüz bir araya gelmedi. AK Parti çalışmasını tamamlayınca iki partinin yetkilileri oturup çalışacaklar. MHP çalışmaya ve uzlaşmaya olumlu yaklaşır, kısacası “Oturulur, çözülür ve halledilir”.",https://www.hurriyet.com.tr/yazarlar/hande-firat/mhpnin-muhalefet-aciklamasinin-anlami-ne-41940069
Hande Fırat,"Yeni ekonomik model, hedefler ve yoldaki Swap anlaşması","Kasım 26, 2021 06:29","Ancak bu olumsuz gidişte, zamanında atılmayan adımların, ertelenen yapısal reformların, yanlış kararların da etkisi olduğu yadsınamaz. Şimdi Türkiye hem üst düzey ekonomi kaynaklarının hem de hükümet yetkililerinin deyimiyle, “Yüksek faiz, düşük kur modelinin başarılı olmadığı gerekçesiyle, model ve yöntemi değiştirdi.” Hepimizin hayatını yakından etkileyen bu model ve yöntemden beklentiler neler? Bu model ve yöntemde ekonomi ne zaman dengeye oturacak? Bu soruların yanıtlarını ekonomi yönetiminde aradım. Sizlerle o yanıtları paylaşacağım. Ancak önce Birleşik Arap Emirlikleri (BAE) ile yapılan anlaşmalarla başlayacağız. SWAP ANLAŞMASI YOLDA BAE ile Türkiye arasında 9 anlaşma imzalandı. Ancak gözler doğal olarak bir tanesine çevrildi. Türkiye Cumhuriyeti Merkez Bankası ile BAE Merkez Bankası arasında işbirliğine yönelik mutabakat zaptına... Mutabakat zaptı ‘İki ülke arasında SWAP anlaşması yolda mı?’ sorusunu beraberinde getirdi. Sorunun yanıtına geçmeden hemen önce iki ülke arasındaki görüşmelerin çok olumlu geçtiğini belirten hükümet kaynakları, BAE yetkililerinin “Türkiye’ye gelmekte geç kaldık, bu süreci daha iyi değerlendirebilirdik” mesajı verdiklerinin altını çizdiler. Görüşmelere katılan ekonomi yönetimi kaynakları ise BAE’den ilk planda 10 Milyar dolarlık yatırım geleceğini söylediler. Gelelim iki merkez bankası arasındaki görüşmeler ve olası SWAP anlaşmasına. Üst düzey ekonomi yetkilisinin ifadeleriyle, “Çarşama günü imzalanan mutabakat zaptı bir başlangıç. Diğer olası anlaşmaların alt yapısı niteliğinde.” Yani iki banka arasında bir süredir görüşmeler yürütülüyor. BAE’nin 10 milyar dolar yatırımına ek olarak, iki ülke merkez bankaları arasında aynı büyüklükte yani “10 milyar dolarlık SWAP anlaşması kimseye sürpriz olmasın” yorumu yapılıyor. Rakamın son yapılan SWAP anlaşmalarının üstünde olmasına kesin gözüyle bakılıyor. Sadece BAE değil, Türkiye SWAP anlaşmaları için başka bazı ülkelerle de görüşmeler yürütüyor. Merkez Bankası’nın rezervlerinde SWAP anlaşmalarının da gösterilmesi eleştirilerine ekonomi kaynakları, Hindistan örneği ile yanıt veriyor. Hindistan’daki rezervlerin yüzde 50’sini başka ülkelerle yapılan SWAP anlaşmalarının oluşturduğuna dikkati çekiyorlar. YENİ MODEL, YENİ YÖNTEM Gelelim yeni ekonomik modele... Üst düzey ekonomi yönetimine göre şimdiye kadar uygulanan “yüksek faiz, düşük kur modeli” başarılı olmadı. Zaten bu bakış açısını Cumhurbaşkanı Tayyip Erdoğan da açık açık her konuşmasında ortaya koyuyor. Bu nedenle ihracata dayalı büyüme modelinin benimsendiğinin altı çiziliyor. Bu çerçevede hem bazı tespitler yapıyorlar hem de bazı hedeflere dikkati çekiyorlar... Üst düzey kaynaklara dayanarak şu maddeleri sıralayabilirim: Türkiye’nin dışarıdaki görüntüsü çok olumsuz değil. Doğrudan yatırımlar tüm ülkelerde azalırken, 2021 yılı içinde şu ana kadar Türkiye’nin aldığı doğrudan yatırım 10 milyar dolar. Türkiye’nin dinamikleri güçlü. Makroekonomik verileri kötü değil. Merkez Bankası da bankacılık sektörü de güçlü bir yapıya sahip. Serbest piyasa kuralları sürdürülecek. İhracata dayalı büyümede kur-faiz dengesi de 4-5 ay içinde oturacak. Merkez Bankası enflasyonla mücadele ve fiyat istikrarını önceleyecek. Üst düzey ekonomi yönetiminin ifadeleri böyle. Belli ki bir yanda yeni modelin uygulanmasından taviz verilmeyecek, diğer yanda hem bazı tedbirler devreye sokulacak hem de bazı ülkelerle yatırımlar ve SWAP anlaşmaları için görüşmeler yapılacak. Hükümet kaynakları önümüzdeki süreçte turizm gelirlerinin de büyük önem taşıyacağına dikkat çekiyor. SEÇİM EKONOMİSİ YOK Asgari ücrette herkes bir rakam söylese de EYT’liler için farklı farklı formüller gündeme getirilse de hükümet kaynakları adım atarken kırmızı çizgilerinin seçim ekonomisi uygulamamak olduğunun altını çiziyor. Bu çerçevede edindiğim izlenimleri de sıralamak isterim: Dar gelirli vatandaşın rahatlatılması öncelikli amaç. Diğer hedef işsizliği azaltmak. Asgari ücrette küçük işletmeleri de zor durumda bırakmayacak, yani işçi çıkarttırmayacak ancak işçiyi de kısmen rahatlatacak bir orta yol bulunacak. EYT başta olmak üzere yeni yükler getirecek, bir anlamda seçim ekonomisinin yolunu açacak düzenlemeler gündemde olmayacak.",https://www.hurriyet.com.tr/yazarlar/hande-firat/yeni-ekonomik-model-hedefler-ve-yoldaki-swap-anlasmasi-41947609
Hande Fırat,Ekonomi ve seçim takvimi,"Aralık 07, 2021 06:29","İktidara göre, uygulanmakta olan politika ve atılacak adımların verilere, vatandaşların cebine, günlük hayata yansıması zaman alacak. Seçime eli güçlü girmek isteyen iktidar da tam da bu nedenle erken seçime karşı. Peki nasıl bir yol haritası izlenecek? YOL HARİTASI İhracata dayalı büyüme politikası takip edilirken, atılacak diğer adımlar konusunda hükümet içinde çalışmalar sürüyor. Bazı başlıklar şimdiden belirlendi. Bunları yine madde madde sıralayacak olursak: Swap anlaşmalarının sayısı artırılacak. Geçtiğimiz günlerde Birleşik Arap Emirlikleri (BAE) ile swap anlaşmasının ön koşulu olan teknik işbirliği anlaşması imzalanmıştı. Bu kapsamda önümüzdeki günlerde BAE ile swap anlaşmasının yapılması hedefleniyor. Başka ülkelerde de görüşmeler sürüyor. 3 yeni swap anlaşmasının yapılmasının ise sürpriz olmayacağı belirtiliyor. Burada özellikle Körfez ülkelerine ağırlık verileceğinin de altını çizelim. Cumhurbaşkanı Tayyip Erdoğan da Katar’a doğru yola çıkarken yaptığı açıklamada Körfez ülkeleri ile ilişkilerin güçlendirileceği mesajını verdi. Süreçte işletme hakkı devirleri yenilenecek. Limanlar başta olmak üzere birçok alanda özelleştirmeler, belli bir süre için işletme hakkı devri yöntemiyle yapılıyor. Bu modelde süre sona erdiğinde, işletmenin yönetimi tekrar kamuya geçiyor. Bu işletmeler için tekrar ihale açılması, böylece piyasanın hareketlendirilmesi ve kamunun da gelir elde etmesi planlanıyor. Özelleştirmelerde halka arzlar ön plana çıkarılacak. Bu başlıkta da hali hazırda hisselerinin yüzde 15’i halka arz edilmiş olan Telekom’un konuşulduğunu söyleyebilirim. Telekom’a yabancı ülkelerden talep geldiği ancak böyle bir satışın düşünülmediği belirtiliyor. Turizmden ise beklenti, 2022 yılı için 30 milyar dolar. 2022 Yılında 32.3 milyon yabancı turistin de Türkiye’yi ziyaret etmesi hedefleniyor. Gelecek yıl ziyaretçi başına ortalama harcama miktarının 800 dolara, ortalama konaklama süresinin 11 geceye ve ziyaretçi başına gecelik gelirin de 72.7 dolara ulaşacağı tahmin ediliyor. Süreçte yapısal reformların bir takvimle açıklanması, adalet alanında yabancılar açısından dikkat çekici ve güven tesis edici adımların atılması, tarım ve hayvancılıkta planlama gibi daha önce de kaleme aldığım önlemler de gündemde. 2022 Yılı eylül ayına kadar peş peşe atılacak adımlar ve önlemlerle verilerde düzelme bekleyen iktidar, bunun vatandaşın cebine yansımasının ardından seçime gidilebileceğini düşünüyor. Bu nedenle de kaynaklar 2023 seçiminin zamanında yapılacağının altını çiziyor. Diğer yandan dış politikada da ekonomi belirleyici olacak. Bu kapsamda ekonomik ikili ve bölgesel ilişkilerin ön plana çıkarılacağı dış politikaya ağırlık verilecek. Sorun yaşanan ülkelerle ilişkilerin iyileştirilmesi de hedefler arasında. Tıpkı Birleşik Arap Emirlikleri’nde olduğu gibi, sırasıyla “arka kapı diplomasisi, Dışişleri Bakanlığı’nın yürüttüğü görüşmeler ve devlet başkanları ya da hükümetler düzeyinde görüşme” yöntemi uygulanmaya devam edilecek.",https://www.hurriyet.com.tr/yazarlar/hande-firat/ekonomi-ve-secim-takvimi-41955361
Hande Fırat,Birleşik Arap Emirlikleri’yle yeni dönem,"Kasım 25, 2021 06:29","Şimdi bu görüntü bir anlamda tersine döndü. İki ülke en üst düzeyde masaya oturdu. Birleşik Arap Emirlikleri’nin güçlü Veliaht Prensi Şeyh Muhammed bin Zayed Al Nahyan, dokuz yılın ardından Ankara’ya geldi ve Cumhurbaşkanı Recep Tayyip Erdoğan ile ekonomiden bölgesel konulara birçok alanda kapsamlı görüşmeler gerçekleştirdi. Peki ama iki ülke arasında 5 yıl süren nüfuz savaşı neden ve nasıl sona erdi? NELER YAŞANMIŞTI? 15 Temmuz darbe teşebbüsünün arkasındaki ülkeydi. Hatta FETÖ’nün finansörü olmakla suçlandı. Desteklediği medya Türkiye ve Erdoğan’ı uzun süre hedef aldı. İki ülkenin Müslüman Kardeşler’e bakış açısı örtüşmedi. İki ülke, Katar ile Körfez ülkelerinin yaşadığı krizde karşı karşıya geldi. Karşıtlık Suriye’de sürdü. Şam Rejimi’ne destek vermekle suçlandı. Doğu Akdeniz ve Libya, karşıtlığın zirve yaptığı başlıklardandı. Hafter’in yanında yer aldılar. Wagner’in sahadaki elemanlarının finansmanını sağladıkları iddia edildi. İki ülke arasındaki nüfuz çatışması son olarak Afrika’ya uzandı, Somali’ye yansıdı. Kısacası her alanda karşı karşıya gelen iki ülke arasında son yıllarda iyi ilişkiden söz etmek mümkün değildi. İLİŞKİLER NASIL BAŞLADI? Ancak son bir yıldır iki ülke arasında köprüler yeniden kurulmaya başlandı. İlişkilerin geliştirilmesinde izlenen yöntem şöyle idi: Önce arka kapı diplomasisi devreye sokuldu. Yani iki ülkenin istihbarat örgütleri nitelikli görüşme sürecine girdi. Ardından diplomasi görüşmeleri başladı. Belli bir aşamaya geçildikten sonra iki ülke liderler seviyesinde buluştu. İKİ ÜLKEYİ YENİ DÖNEME HANGİ FAKTÖRLER GÖTÜRDÜ? Peki her iki ülke açısından da ne oldu, neler yaşandı ya da ne değişti de, ilişkilerde yeni bir sayfa açılmasına karar verildi? Bunu da maddeler halinde özetlemeye çalışalım: 15 Temmuz’un getirdiği şartlara uygun dış politika yerine, Türkiye tüm ülkelerle yeniden diyalog sürecine girdi. Körfez ülkelerinin Katar ile, İbrahim anlaşmaları ile, İsrail ile ilişki kurmaları, oyunun kurallarını değiştirdi. Çatışmalı alan Libya’da sular bir anlamda duruldu. Göreceli bir istikrar ve anayasal sürece girilmesi, zıt tarafta yer alan Türkiye, Mısır, Birleşik Arap Emirlikleri gibi ülkeler için rahatlatıcı oldu. Trump döneminin sona ermesi ve Biden döneminin başlaması ile Körfez ülkeleri ABD açısından o meşhur kürenin etrafından uzaklaştı Hatırlayın, Biden’in ilk kararlarından biri BAE ve Suudi Arabistan’la yapılan silah satış anlaşmalarını geçici olarak durdurmak oldu. Yemen Savaşı’ndan çekilen Biden, Körfez ülkelerinin pek hoşlanmadığı “İnsan hakları ve demokrasi” vurgusunu ön plana çıkardı. ABD’nin İran ile yeniden nükleer görüşmeleri başlatacağını açıklaması, bölgede İran nasıl dengelenecek sorusunu da gündeme getirdi. Bölgedeki Şiilerin sayısı göz önünde bulundurulduğunda, Körfez ülkeleri açısından bu soru daha da önem kazandı. Salgın ve ekonomik sonuçları tüm bölgeyi etkiledi. Türkiye ekonomik açıdan ilişkilerini güçlendirme seçeneğinin daha öncelikli olduğunu gördü. Kısacası iki ülke açısından da maliyet hesabı yapıldığında “ilişkilerde yeni bir dönem başlatmanın”, “nüfuz savaşını sürdürmekten” çok daha kârlı olduğu görüldü. Neredeyse bir yıl önce arka kapı diplomasi ile yeniden başlayan ilişkiler Cumhurbaşkanı ile Veliaht Prens’in görüşmesiyle başka bir boyuta kavuştu. Tabii ki bir sihirli değnek yok. Ancak yeni bir sayfanın açılmış olması, sıklaşacak temaslarla ve zamanla oluşacak yeni atmosferle farklı işbirliği alanlarını beraberinde getirecektir.",https://www.hurriyet.com.tr/yazarlar/hande-firat/birlesik-arap-emirlikleriyle-yeni-donem-41946852
Hande Fırat,ABD’nin demokrasi seçmesi,"Kasım 09, 2021 06:29","Yine bu söylem üzerinden, ABD’nin bu yola pragmatik yani çıkarları açısından değil, ahlaki bir kaygı ile çıktığı varsayımında da bulunabiliriz. Tüm bunların sonucunda da ABD tarafından 9-10 Aralık tarihlerinde düzenlenecek olan “Demokrasi Zirvesi”ni, bir anlamda “Dünya Demokrasi Zirvesi” olarak algılayabilir ve hatta tüm dünya adına umutlanabiliriz. Ancak gerçek ne yazık ki böyle değil ve Biden’ın söylemleri de ne yazık ki gerçeği yansıtmıyor... Neden mi? Madde madde özetleyelim: Zirve davetlilerine ilişkin taslak, medyaya sızdı. Davet edilen ülkeler de edilmeyenler de tartışma yarattı. Oysa amaç, otoriterlikle mücadele ve tüm dünyada demokrasiyi yerleştirmek ve güçlendirmek ise öncelikle tüm ülkeler o zirveye davet edilmeli. “Zirveye geldi, gelmedi” tartışmasından davet eden değil, davete icabet etmeyen zarar görür. Demokrasi isimli bir zirveye katılmamak, itibar kaybı ile sonuçlanır. Diğer yandan sızan listeye göre davet edilenler ve edilmeyenlere bakınca, ABD’nin demokrasi mücadelesinin ahlaktan çok, çıkarı öncelediği görülüyor. Sızan listede Tunus, Mısır, Türkiye, Rusya ve Çin gibi ülkeler yok ama Brezilya, Hindistan, Polonya, Filipinler ve Irak gibi ülkeler var. Fransa ve İsveç gibi gelişmiş demokrasilerin yanı sıra “İnsan hakları umurumda değil” diyen Filipinler Devlet Başkanı Rodrigo Duterte davetli. Otoriterlikle suçlanan Hindistan Lideri Narendra Modi de. Kadın hakları ve hukukun üstünlüğü konusunda ciddi bir sapma yaşayan Polonya da davetli listesinde. Bu garip demokrasi seçmesi akıllara doğal olarak çeşitli soruları getiriyor. Öncelikle bu liste hangi kriterlere göre yapıldı? İran’a karşı Irak’ı davet etmek, Çin ve Rusya’ya karşı onları çevreleyebilecek ülkeleri davet etmek ahlaki mi? Hangi ülkenin ya da vatandaşlarının demokrasiyi hak ettiğine ABD mi karar verecek? ABD, demokrasiyi herkes için istemiyorsa dünyada otoriterlikle mücadele söylemine kimi nasıl inandıracak? Aslında “Demokrasi Zirvesi” güzel bir isim ve adım. Zirvenin gündemi ifade özgürlüğü ve internet. Üstelik zirveye katılan ülkelerin gelecek yılki zirveye bazı reformlar yaparak gelmeleri istenecek. Olması gereken, evrensel hakların tüm dünya ülkeleri için istenmesi. Bu nedenle de kimseyi ayırmadan tüm ülkelerin bu zirveye davet edilmesi gerekir. SOSYAL MEDYADA LİNÇ KÜLTÜRÜ BİR baktım, Hacettepe Üniversitesi Tıp Fakültesi Çocuk Hastalıkları Bilim Dalı Başkanı Mehmet Ceyhan sosyal medyada gündem olmuş. Hakkında yazılanlara şöyle bir baktım, “Pes” dedim. Tıpla yakından uzaktan ilgisi olmayanlar Mehmet Hoca’ya yüklenmiş. İyi de ne demiş Mehmet Hoca: Avrupa’da 4. dalga bitmeden 5. dalga başladı. Delta varyantının bulaş hızı yüksek. Vaka sayılarındaki artışta işyerlerinde, toplu taşımada ve toplanmalarda artan kalabalıklar etkili. Aşı ile yüzde 80 toplumsal korunma hedefinden giderek uzaklaşıyoruz. Dikkatli olmalıyız, önlemleri artırmazsak aynı durumu biz de yaşarız. Vaka sayısı artan ülkelerde günlük ölüm oranları da artıyor. Bu söylediklerinde ne anormallik var, anlayamadım. Haberleri takip etmeniz yeterli. Avrupa’da salgın yine hız kazandı. Türkiye’de de artış sürüyor. Aşı olanların hafif, aşı olmayanların ya da aşıları tamamlanmayanların hastalığı ağır geçirdiğini hepimiz biliyoruz. Aşı hayat kurtarıyor. Diğer yandan sıkılsak da bıksak da maske, mesafe ve hijyen ile yaşamak zorundayız.",https://www.hurriyet.com.tr/yazarlar/hande-firat/abdnin-demokrasi-secmesi-41935178
Hande Fırat,Dikkat dikkat! Dünya sizin için hâlâ güvensiz bir yer!,"Ekim 12, 2021 06:29","Toplumun erkek çocuklarına yönelik tutum ve davranışlarını mutlaka değiştirmemiz gerekir. Erkeklerimizin ve erkek çocuklarımızın cinsiyetlerinden ötürü maruz kaldıkları eşitsizlik konusunda farkındalığı artırmak gerekiyor. Erkek çocuklarımızın çocuk yaşta evlendirilmeleri kabul edilemez. Hedef erkekler ve erkek çocuklarını güçlendirerek, toplumsal cinsiyet eşitliğini teşvik etmek, sürdürülebilir kalkınmayı hızlandırmak için çalışmalar yapmaktır. Gerçek eşitlik, tüm erkek çocuklarının şiddete karşı güvende oldukları, haklarını serbestçe kullandıkları ve yaşamda eşit fırsatlardan yararlandıkları gelecektir. Söz konusu satırlar hemen hemen tüm ülkeler için geçerlidir. Bazı ülkelerde ise durum daha da vahimdir.” Sevgili okurlarım lütfen dönün, yukarıdaki cümleleri bir kere daha okuyun. Özellikle erkek okurlarım, acaba bu satırlar sizi rahatsız etti mi? Sizler için bir de “Erkekler Günü” ya da “Dünya Erkek Çocukları Günü” olduğunu düşünün. Kadınların ve kız çocuklarının tüm coğrafyalarda yaşadıklarını sizlerin yaşadığını hayal edin. Örneğin, Türkiye’de sadece bu eylül ayında kadınlar tarafından 37 erkeğin öldürüldüğünü düşünün... Acı değil mi? Kabul edilemez değil mi? Nereden çıktı bu saçma sapan satırlar değil mi? BENİM SESİM, BİZİM GELECEĞİMİZ Yazının başındaki acı gerçekleri kadınlar ve kız çocukları yaşıyor. O yüzden de bizlerin “Kadınlar Günü” var, “Dünya Kız Çocukları Günü” var. Ağırlıklı olarak yönetici koltuklarında oturan erkekler tarafından alınan kararların muhatabı “kadınlarız” biz. Dünün kız çocukları bugünün kadınları... Ve bugünün kız çocukları, yarının kadınları... Sadece Türkiye’de değil, dünya genelindeki tablo bizler için iç açıcı değil. Birleşmiş Milletler (BM) kız çocuklarının cinsiyetlerinden ötürü maruz kaldıkları eşitsizlik konusundaki farkındalığı artırmak için 2012 yılında aldığı kararla “Dünya Kız Çocukları Günü” olarak 11 Ekim’i yani dünü ilan etti. Amaç: “kız çocuklarına karşı ayrımcılık ve şiddetin önlenmesi, insan haklarından tam ve etkili şekilde yararlanmalarını” da kapsıyordu. NE KADAR YOL GİTTİK? Bu senenin teması “Dijital nesil, bizim neslimiz...” Ama henüz dünya diğer yılların temasında gereken adımları tamamlayamadı. BM’nin 2020 raporuna göre dünyada her yıl 12 milyon kız, çocuk yaşlarda evleniyor. Peki feshedilen İstanbul Sözleşmesini bir kenara bırakırsak, biz ne kadar yol katettik? Kadın Dernekleri Federasyonu Başkanı Canan Güllü, “Bir arpa boyu yol gidemedik” dedi. Nedenini şu sözlerle açıkladı: “Anayasa Mahkemesi’nin resmi nikâh olmadan dini nikâh kıyılamayacağını düzenleyen maddeyi kaldırmasıyla bir boşluk oluştu. İster istemez kız çocuklarının erken yaşta evlenmesini denetlemek zorlaştı. Üstüne bir de salgın geldi. Salgınla denetim mekanizmaları yine işlemedi. Erken yaşta evlilikler arttı. 2016 yılından 2020 yılına geçen sürede erken yaşta evlilikte yüzde 40’lık artışla Avrupa birincisiyiz.” Bu rakamın artmasından da endişe ediyorlar. Canan Güllü’ye çözümün ne olduğunu da sordum. Yanıtı şöyle: “1- İktidarlara sesleniyorum. İktidarlar, geleceği dizayn etmek için eşitlik ilkesini tam anlamıyla devreye almalı. 2- Tüm kız çocukları eğitime ulaşmalı. 3- Erken yaşta evlilikler önlenmeli. 4- Böylece şiddet engellenecektir. 5- Kadın istihdama katılacaktır. 6- Müreffeh bir toplum oluşacaktır...” Benim de çağrım var... Lami cimi yok İstanbul Sözleşmesi’nin feshedilmesi kararı bir elin beş parmağını geçmeyecek istisnayı dışarıda bırakırsak; siyasi arenadaki tüm kadınları hayal kırıklığına uğrattı. Kadınlar ve kız çocukları ile ilgili kararlar, o kararı doğrudan ilgilendirenlerle mutlaka konuşulmalıdır. Aileler, 2021 yılında uzay istasyonunda film çekilirken, uzaya turist gönderilecekken çocuğunuz için onu erken yaşta evlendirmekten daha büyük hayalleriniz olsun! Bırakın kızlarınız okusun, ayaklarının üzerinde dursun, kimseye dayağa ya da şiddete rağmen katlanmak zorunda kalmasın. Önce siz kız çocuklarınızı gerçekten sevin ve onların geleceğine saygı duyun, inanın.",https://www.hurriyet.com.tr/yazarlar/hande-firat/dikkat-dikkat-dunya-sizin-icin-hala-guvensiz-bir-yer-41915131
Hande Fırat,‘AK Parti’yle anayasa için masaya oturmayacağız’,"Ekim 08, 2021 06:29","AMAÇ GÜNDEM DEĞİŞTİRMEK (Erdoğan’ın cumhurbaşkanlığı hükümet sisteminden asla dönüş yok açıklaması) “2017’den bu yana yaşamımızın her alanında geriye gittiğimizi görüyoruz. Sürekli geriye giden ve ülkeyi bir kişinin iki dudağına teslim eden bir yapıyla karşı karşıyayız. Erdoğan sistemden memnun. Erdoğan gerçeklerden koptu, gerçeklerin dışında. (AK Parti’nin Başkanlık Sistemi’ne ilişkin yeni anayasa çalışması) Zaten var olan anayasa askıda, hukuk sistemi askıda. Amaçları gündemi değiştirmek. Ekonomiyi, işsizliği gündemden çıkartalım, gereksiz, lüzumsuz anayasa tartışması yapalım istiyorlar. Erdoğan’ın bir Anayasa değişikliğine ihtiyacı yok. Zaten her söylediği yasa hükmünde. (Erdoğan’ın siyasi partilere yaptığı yeni anayasa çağrısı) Biz hiçbir zaman AK Parti’yle bir anayasa değişikliği için masaya oturmayacağız. Oturduğunuz andan itibaren otoriter yönetime meşruiyet kazandırmış oluyorsunuz. Onların bizimle oturup anayasa değişikliğini görüşebilmeleri için önce iradelerini kamuoyuna deklare etmeleri lazım. “Biz bu sistemden rahatsızız. Bu sistem, Türkiye’ye büyük zararlar verdi, biz bunu bitirmek istiyoruz” demeleri lazım. ANAYASA İÇİN 3 ŞART (Yeni anayasa için CHP’nin formülü) Tüm kesimlerin birlikte oturup Anayasa yazmasına ihtiyaç var. Ancak bunun için: 1- Güçlendirilmiş parlamenter sisteme geçilmeli 2- Gerilim düşürülmeli 3- Tüm kesimlerin düşüncelerini söyleyebilmesi sağlanmalı.” ‘GERİLİM VE SİYASİ CİNAYETLER’ CHP Lideri Kemal Kılıçdaroğlu’na 2023 seçimlerine nasıl bir atmosferde gidileceği ve toplumdaki kutuplaşma hatırlatılarak “gerilimden” endişe edip etmediği de soruldu. Çok tartışılacağını düşündüğüm bu bölümü sizlere soru-yanıtlarla aktarmak istiyorum: Kılıçdaroğlu: Erdoğan, gerilimi doruk noktasına çıkarıp seçime gitmek ister; böylece geniş kitlelerin var olan yönetim etrafında konuşlanmasını sağlamak için. Biz bu gerilimden olabildiğince uzak durmalıyız. Karşı taraf gerilimi tırmandıracaktır. Çok daha sert bir ortamda siyaset yapmayı nasıl sağlayabiliriz, onun arayışına girecektir ama ben şundan eminim, eğer belli gruplar ellerine silah alıp belli kişileri öldürme yoluna gitmezlerse bir gerilim olmaz. Umarım öyle bir tablo da Türkiye’de yaşanmaz. SORU: Kemal Bey, bundan kastınız nedir? Kılıçdaroğlu: Siyasi cinayetler. Böyle kaygılarım var. Erdoğan’ın bizzat kendi ifadeleridir. Dur bakalım daha başınıza neler gelecek dedi. Ülkeyi yöneten ve devletin bütün güçleri elinde olan bir insan bunu söylüyorsa, çok tehlikeli bir cümle. Açıkça tehdit ediyor. Erdoğan iktidardan gitmemek için her yolu deneyecektir. Kılıçdaroğlu’na bazı kesimlerce dile getirilen “Seçim olmaz” iddiası da soruldu. CHP Genel Başkanı “Öyle bir kaygım yok. Seçim mutlaka olacaktır. Bunun seslendirilmesini de doğru bulmuyorum” yanıtını verdi. CHP Genel Başkanı “Erdoğan gitsin, ne olursa olsun” şeklindeki bakış açısının da çok tehlikeli olduğunu sözlerine ekledi: “Biz iktidara geleceksek ne yapacağımızı kamuoyu ile paylaşmak zorundayız” dedi. İSİM YOK, ROBOT RESİM VAR Kılıçdaroğlu, Millet İttifakı’nın adayı konusunda yine isim vermedi. Ancak bir anlamda robot resmini çizdi: Yaşayışı ve ailesiyle topluma örnek Bilgili, birikimli, uzlaşmacı, akil Devleti, liyakati, yasama-yürütme-yargı işleyişini bilen Malvarlığı tehdit nedeni olmayacak Nefsine hâkim (Seçildikten sonra, buradan ayrılmayalım demeyecek) AKŞENER’İN AÇIKLAMALARINA SAYGI DUYMALIYIZ (AKŞENER başbakanlık açıklaması ile cumhurbaşkanlığı adaylığına kapıyı kapattı mı?) O yanıtı verecek olan Sayın Akşener. Onun adına konuşursam büyük bir hata yapmış olurum. Sayın Akşener’in açıklamalarına saygı duymalıyız. YOLSUZLUKLARI ARAŞTIRMA KOMİSYONU KURACAĞIZ (DEVR-İ sabık iddiaları) Benim şahsi kanaatim, AK Parti ne yaptıysa aynısını yapacağız. 2002’de geldiler. Meclis’te yolsuzlukları araştırma komisyonu kurdular. Aynısını yapacağız. Burada intikam almak, intikam duygusuyla hareket etmek, öç almak, devlet geleneğine yakışmaz. Hukuk neyi öngörüyorsa, hukuk kuralları içinde onu yapacağız. ÖĞRENCİLERLE DİYALOG KURMAK GEREKİR (ERDOĞAN’ın “Onlar olsa olsa üniversitelerin içine sızmış teröristtir” sözleri) Haklı bir gerekçe varsa yetkilileri uyarmak, haksız bir gerekçe varsa terörist ilan etmeden öğrencilerle diyalog kurmak gerekir. Siz tepkilerinin gerekçelerine bile bakmadan, doğrudan doğruya bunları terörist olarak ilan ederseniz, devleti yönetemediğiniz algısı pekişmiş olur. BİR SAYFALIK İLKELER TABLOSU CHP Genel Başkanı, 6 siyasi partinin güçlendirilmiş parlamenter sistem çalışmalarına da değindi. Bu konudaki açıklamalarını ve yol haritasını ise maddeler halinde özetleyebiliriz: 6 siyasi parti ‘Güçlendirilmiş Parlamenter Sistem’e ilişkin bir metin üzerinde uzlaşma sağlayacak. O metin, genel başkanlara sunulacak. Kapsamlı metnin bir, en fazla bir buçuk sayfalık hali liderler tarafından imzalanarak, kamuoyuna sunulacak. Böylece ittifakın içinde veya dışında olan siyasi partiler ortak bir dil geliştirmiş olacaklar. Kılıçdaroğlu’na “ortak dil”den kastın Kürt meselesi olup olmadığı da soruldu. CHP Genel Başkanı, “Hayır. Kürt meselesi bunun çok dışında bir olay. Biz gerçek anlamda çağdaş, demokratik bir sistem getirmek istiyoruz. Bunlar olduktan sonra mesele büyük ölçüde çözülür” dedi. CHP Liderine göre, Millet İttifakı’nın seçimleri kazanması durumunda parlamenter sisteme geçene kadar yaşanacak süreç için de yol haritası var: Süratle gereken kararlar alınacak. Uygulanacak program üzerinde çalışılıyor. Genel başkanlar temel kararlar alınırken mutlaka bir arada olmalı. CHP Genel Başkanı’na göre, AK Partili milletvekilleri de Millet İttifakı’nın getireceği düzenlemelere “evet” diyecek. Kemal Kılıçdaroğlu gerekçesini “AK Parti milletvekillerinin de siyaset yapma hakkı var. Şu anda onlar siyaset yapamıyorlar. Onlar korkularından ses de çıkaramıyorlar. Onlar bu düzenden müthiş rahatsızlar” sözleriyle açıkladı.",https://www.hurriyet.com.tr/yazarlar/hande-firat/ak-partiyle-anayasa-icin-masaya-oturmayacagiz-41912567
Hande Fırat,ABD S-400 yanlışını tekrar edecek mi?,"Kasım 02, 2021 06:29","Bu nedenle iki ülke liderlerinin masaya oturmuş olmaları, konuşmaları, sorunları ele almak için “ortak mekanizma” adı altında bir yöntem üzerinde uzlaşmaları önemli bir gelişmedir. Ancak söylemlerdeki bazı farklara ve bu farkların neden kaynaklandığına da değinmek gerekiyor. MODEL ORTAKLIKTAN NATO VE SAVUNMA ORTAKLIĞINA İdeolojik kutuplaşmaya dayalı Soğuk Savaş döneminde Türkiye-ABD ilişkileri “Stratejik İttifak” olarak tanımlanmıştı. Sonrasında Clinton yönetimi tarafından bölgesel konjonktüre dayalı “güçlendirilmiş ortaklık” ardından da “stratejik ortaklık” adlarını aldı. Ancak Biden’ın başkan yardımcılığı yaptığı ve ekolünden geldiği Obama döneminde ise bizzat Obama tarafından 6 Nisan 2009’daki Türkiye ziyareti sırasında iki ülke ilişkileri, “model ortaklık” olarak adlandırıldı. Obama’nın ilk döneminden sonra ilişkiler bozulmaya başladı. Obama’yla aynı ekolden gelen Biden başkanlığına geçen sürede bazı önemli gelişmeler yaşandı: Çin, ABD’nin öncelikli hedefi oldu. ABD, Trump’ın başkanlığı ile uluslararası arenadaki liderliği bıraktı. Türkiye tüm bu süreçte kendi milli çıkarları doğrultusunda hareket etti. Bu nedenle de ABD ve Türkiye’nin çıkarları bir çok önemli başlıkta çatıştı. Biden dönemiyle adeta türbülansta ilerleyen iki ülke ilişkileri Cumhurbaşkanı Erdoğan ve ABD Başkanı Biden’ın yaptığı son görüşme sonrasında ABD tarafından, “NATO müttefiği ve savunma ortaklığı” olarak adlandırıldı. Türkiye’nin ise yapılan açıklamalarda “NATO ittifakı ve stratejik ortaklık zeminine” vurgu yaptığını hatırlatalım. ABD’nin bakış açısının “çıkar çatışmasını ve sorunları” yansıttığını söyleyebiliriz. Ancak bu çıkar çatışmasında ve iki ülke arasındaki sorunlar konusunda ABD’nin “NATO müttefiki” olmanın gereklerini bile yerine getirmediğine de dikkat çekmek lazım. Özellikle de FETÖ ve YPG/PYD’ye destekleri konularında. SAVUNMA ORTAKLIĞININ F-16 SINAVI Cumhurbaşkanı Erdoğan’ın açık ve şeffaf bir biçimde Türkiye’nin milli güvenlik endişeleri başta olmak üzere politikalarını anlattığını biliyoruz. Beyaz Saray açıklamasından ise ABD Başkanı Biden’ın S-400’ler konusundaki endişesini dile getirdiğini anlıyoruz. Amerikalı bir üst düzey yetkiliye göre Biden görüşmede, “S-400’lerin açık bir şekilde problem olduğunu” dile getirdi. Türkiye ise S-400’leri neden satın almak zorunda kaldığını anlattı, yani ABD Patriot’ları satmadığı için S-400 aldığını... Şimdi iki ülke ilişkileri benzer bir sınavla karşı karşıya... Türkiye, ABD’den 40 adet F-16 savaş uçağı ve modernizasyon için 80 adet kit talebinde bulundu. F-35’ler için Türkiye tarafından yapılan 1 milyar 400 milyon dolarlık ödeme var. Cumhurbaşkanı Erdoğan bu ödemeyi hatırlatarak gazetecilere yaptığı açıklamada, “Bununla ilgili olarak da F-16 tedarikini müzakere ettik. Bu konuda da kendilerinden olumsuz bir yaklaşım görmedim. Biden ‘Çok kısa zamanda netice alamayabiliriz. Biliyorsunuz iki farklı bölümden, Temsilciler Meclisi ve Senato’dan geçiyor. Malum, durum 50-50 ama ben elimden geleni yapacağım’ dedi. Ben de kendisine ‘Bunu başarabileceğinize inanıyorum ve bu konuda şu anda ağırlığın sizde olduğunu görüyorum’ dedim” ifadelerini kullandı. Kongre’nin Türkiye’ye sıcak bakmadığı sır değil. Ancak, Türkiye’yi S-400’leri satın almaya zorlayan ABD’nin uzlaşmaz tavrıydı. ABD’nin uzlaşmaz tavrı Türkiye’yi ister istemez farklı arayışlara sürükleyecektir. ABD, Biden’ın deyimiyle “NATO ve savunma ortağı” Türkiye’ye, bu ortaklığının gereğini yerine getirerek, F-16’ları vermelidir. Yeni bir kriz yaratmamak ve ortaklığın gereğini yerine getirmek için top ABD’nin sahasındadır.",https://www.hurriyet.com.tr/yazarlar/hande-firat/abd-s-400-yanlisini-tekrar-edecek-mi-41929944
Hande Fırat,İnsanlığımızı nasıl kaybettik?,"Kasım 12, 2021 06:29","Özel günlerde mesaj atıp sloganları birbirimizin gözüne sokmak dışında; sözde normal hayatlarımıza devam ediyorduk. Silah taşınmasına, ateş edilmesine, trafikte ya da bardaki kavganın ölümle sonuçlanmasına bile neredeyse alışmıştık. Birbirimizi linç etmek, karalamak, nefretimizi kusmak ise sıradanlaşmıştı. Bu kadar kötülüğün ortasında yaşarken, Başak Cengiz’in samuray kılıcıyla öldürülmesi bu kötülüğü başka bir boyuta taşıdı. Hele hele sosyal medyadaki bazı paylaşımlar insanlığımızdan utanmamıza neden oldu. AK Parti Sözcüsü Ömer Çelik’in “Başak Cengiz nezdinde hedef alınan tüm insanlıktır, tüm kadınlarımızdır. Toplumsal olarak kadın cinayetlerine karşı seferber olmamızın vakti gelmiştir ve dahi geçmektedir” açıklamasını okudum. Kesinlikle katılıyorum, seferberliğin vakti geldi de geçiyor... Kadınların karşı karşıya olduğu şiddet, bu toplumun zaten yıllardır kanayan yarası. Peki bu mücadelede elde edilen kazanımlardan neden geri adım atıldı? Bu soruyu düzenli olarak sormaya devam edeceğim. Ancak tartışmayı, her olaydan sonra paylaşımlarda bulunmayı bir kenara bırakarak gerçekten adım atmak gerekiyor. Kaybedilen kazanımların yeniden elde edilmesi gerekiyor. Üstelik toplumsal seferberliğin sadece kadına karşı şiddetle de sınırlı kalmaması gerekiyor. Şiddetin, sevgi ve saygısızlığın her türlüsü ile linç kültürüyle, birbirimizi düşmanlaştırmayla, tahammülsüzlükle ve ruh sağlığı ile ilgili de seferberlik başlatılması gerekiyor. KOD KIRMIZI GÜNLÜK kaygılar, siyasi tartışmalar sürerken dünya aslında bir felakete doğru sürükleniyor. Etkilerini şimdiden görmeye başladık, eğer gereken adımlar atılmazsa çocuklarımız ve onların çocukları felakete sürüklenmiş olacaklar. Bu yüzden dünya liderleri bir araya gelerek iklim değişikliği konusunda “Kod Kırmızı” ilan ettiler. Dünya alarmda! Glasgow’da iklim değişikliği zirvesine ev sahipliği yapan İngiltere’nin Ankara Büyükelçisi Sir Dominick Chilcott’un sözleriyle: “İklim değişikliği konusunda korkunç bir sonuçla karşılaşmak istemiyorsak tüm dünyanın önünde son bir şans var...” Ankara’da bir grup gazeteciyle birlikte buluştuğumuz Sir Dominick Chilcott, Glasgow zirvesinde üzerinde uzlaşılan maddeleri şöyle özetledi: Küresel sıcaklık artışının 1.5 santigrad derecenin üzerine çıkmaması için mücadele etmek. Zengin ülkelerin, oluşturulan fona katkı yaparak yoksul ülkelerin çalışmalarına destek vermesi. Sivil toplum örgütlerinin, iş insanlarının, hükümetlerin kısacası konunun tüm taraflarının işbirliği yapması. Dünya liderleri mücadele için, hedefleri tutturmak için sözler verdiler. Büyükelçi Chilcott, “Sıcaklık hedefini tutturmak için büyük çaba gerekecek. Sözler verilebilir ama önemli olan o sözleri yerine getirmek için planlar hazırlamak ve bu planları uygulamak” dedi. İngiltere, Türkiye ile iklim finansmanını hızlandırma programı üzerinde de çalışıyor. Önümüzdeki mart ayında Türkiye’nin karbonsuzlaştırma planlarına özel sektörü çekebilmek için konferans düzenlenecek. Büyükelçi, “Türk ekonomisine karbonsuzlaştırma planlarında nasıl katkı verebileceğimizi ele alacağız. Bu kapsamda iyi projeler gelirse Londra finans merkezinin gücünü kullanacağız” dedi.",https://www.hurriyet.com.tr/yazarlar/hande-firat/insanligimizi-nasil-kaybettik-41937460
Hande Fırat,Ekonominin farkındalığı,"Kasım 05, 2021 06:29","Türkiye’nin de gündemindeki en ağır sorun ekonomi. Cumhurbaşkanı Erdoğan da Turkuvaz Medya tarafından düzenlenen Türkiye 2023 Zirvesi’ne gönderdiği video mesajında, “Vatandaşımızın her birinin yaşadığı sıkıntıların ve zorlukların farkındayız. Salgın nedeniyle küresel ölçekte bozulan ekonomik dengelerin yol açtığı maliyetleri içeriye en az şekilde yansıtmak için gereken tedbirleri alıyoruz” dedi. Tablo zor sürecin habercisi: Yıllık enflasyon, tüketici fiyatlarında yüzde 19.89, yurtiçi üretici fiyatlarında yüzde 46.31 oldu. Böylece son yıllardaki en yüksek üretici enflasyonuna ulaşıldı. Merkez Bankası geçtiğimiz hafta 2021 sonu enflasyon tahminini yüzde 14.1’den, yüzde 18.4’e yukarı yönlü güncellemişti. Son açıklanan enflasyon verisi, Merkez Bankası tarafından güncellenen ve 4.3 puan yukarıya çekilen yıl sonu tahmininin tutmasının da zor olduğunu gösteriyor. Türkiye İstatistik Kurumu (TÜİK) Ağustos 2021 dönemine ait verilere göre, işsizlik oranı yüzde 12.1. Genç nüfusta işsizlik oranı ise bir önceki aya göre 0.1 puan azalarak, yüzde 22.7, istihdam oranı 0.4 puanlık artışla yüzde 32.6 oldu. Buna göre her dört gençten biri ne yazık ki işsiz. Ağustos ayında kayıt dışılık ise yüzde 31.4 oldu. Bir başka deyişle ekonominin üçte biri kayıt dışı çalışıyor. Büyüme verileri ise birçok ülkeden daha iyi. 2021 yılının ikinci çeyreğinde Türkiye yüzde 21.7 oranında büyüdü. Yıl sonunda çift haneli büyüme bekleniyor. Artan dolar kuruyla birlikte ihracat, ekimde geçen yılın aynı ayına göre yüzde 20.2 artışla 20.8 milyar dolar oldu. Ocak-ekim döneminde ise ihracat geçen yılın aynı dönemi ile karşılaştırıldığında yüzde 33.9 artarak 181.8 milyar dolar oldu. Aynı dönemde ihracatın ithalatı karşılama oranı da arttı. Rakamlar ve ekonomik terimlerden oluşan bu tablonun vatandaşın cebine nasıl yansıdığı ve bundan sonra nasıl yansıyacağı önem taşıyor. Ekonomide bugünü kurtarmak yetmiyor hatta çoğu zaman yanlış oluyor. Atılacak adımlar ve alınacak tedbirler can acıtsa da asıl yarınları düşünmek, öncelemek gerekiyor. Yolun sonunda 2023 seçimleri var. Ne olursa olsun seçim ekonomisi uygulamadan, yarınlar düşünülerek tedbir alınmalı. KÖPRÜ KADINLAR TÜRKİYE ile Batı arasında güçlü bir bahar havasından söz etmek şimdilik mümkün değil. Gerek ABD gerek Avrupa Birliği ile ilişkilerde masada taraflar açısından çözülmesi gereken sorunlar bulunuyor. Devletler ve kurumlar arasında sorunlar yaşanırken, Batı ile Türkiye arasında adeta köprü olan isimlerin ön plana çıkarılması hatta ödüllendirilmesi ise önemli. Son dönemde Ankara’da özellikle Avrupa Birliği ülkeleri büyükelçilerinin ev sahipliğinde iş insanından eğitimciye ya da sanatçıya kadar alanında başarılara imza atmış; ülkeler arasında ilişkilerin geliştirilmesine katkıda bulunmuş isimlere ödül veriliyor. Bu hafta iki ayrı kadına iki ayrı ülke tarafından verilen ödüller ve ödüllerin veriliş gerekçeleri her şeyden önce bir kadın olarak beni gururlandırdı. Güven Sağlık Grubu İcra Kurulu Başkanı Nükhet Küçükel Ezberci İtalya’dan; “Sağlık alanındaki ve özellikle salgınla mücadele konusundaki çalışmaları, cesareti, eğitime ve iki ülke ilişkilerine katkısı” nedeniyle ödül aldı. Bir diğer başarılı kadın ise Tevfik Fikret Okulları Genel Müdürü Ayşe Başçavuşoğlu... Ayşe Başçavuşoğlu Fransa-Türkiye ilişkilerine katkısı, eğitim alanındaki başarıları, cesareti ve Fransa’ya da örnek olan kitap okuma kampanyası nedeniyle Fransız nişanına layık görüldü. Kitap okuma kampanyasına çerçevesinde her gün 13.35’te okulun tüm öğrencileri, yöneticileri, öğretmenleri hatta güvenlik görevlileri de 15 dakika kitap okuyor. Uygulamayı Fransa’da “Sessizlik! Okuyoruz!” isimli dernek de örnek alarak, ülke geneline yaymaya çalışıyor. Her iki başarılı ve cesaretli kadını yürekten kutluyorum. Ayrıca: Kadınlarımızın yurtiçinde ya da dışında ödül almaları, örnek gösterilmeleri, başarılarının duyurulması çok önemli. Devletler arasında zaman zaman sorunlar yaşanabilir. Önemli olan ülkeler arasında kurulan köprülerdir. O köprüler ne kadar çok ve güçlüyse krizler o kadar az hissedilecektir.",https://www.hurriyet.com.tr/yazarlar/hande-firat/ekonominin-farkindaligi-41932448
Hande Fırat,Bu yöntem ve üslup ‘had’ sorunudur,"Ekim 29, 2021 06:29","Gözler bu kriz için artık 30 Kasım’daki Avrupa Konseyi Toplantısı’nda olacak. Avrupa Konseyi Bakanlar Komitesi, Kavala’nın 30 Kasım’a kadar serbest bırakılmaması halinde konsey üyesi Türkiye hakkında taraf olduğu Avrupa İnsan Hakları Sözleşmesi’ne uymadığı gerekçesiyle ihlal prosedürü başlatacağını duyurdu. Bir aylık bir süreç var. Türkiye, Konsey ve ülkeler nezdinde yapacağı görüşmelerle kendi görüşlerini, yargı sürecini gerekçeleriyle anlatacaktır. “Geciken adalet, adalet değildir” sözünü hatırlatarak, Kavala ya da başka davalarda yargılama süreçlerinin hızlandırılmasının ne kadar önemli olduğunun bir kere daha altını çizmek gerek. Bu konuda adım atılması hem Türkiye’de yaşayan herkes için, hem de Türkiye’nin uluslararası kamuoyunda karşılaştığı eleştirilerin önlenmesi açısından önemlidir. Ancak; Büyükelçiler hangi ülkelerde bu yöntem ve üslupla böyle bir açıklama yapmıştır ya da yapabilmiştir? Üslup ve yöntem bana göre tam anlamıyla hadsizliktir. Yanlış anlaşılmasın, ülkeler başka ülkeler hakkında endişelerini ya da eleştirilerini dile getirebilir. Bunun diplomatik bir üslubu ve yöntemi vardır. Kavala ile ilgili açıklamalarını ilk gördüğümde, “Sanırım aralarında Kavala başlıklı whatsapp grubu kurdular, oradan yazıştılar, ‘açıklamayı koyuyorum haydi siz de rt yapın’ diye konuştular” yorumunu yaptım. Türkiye’nin başta Fetullah Gülen olmak üzere terörle mücadele konularında bazı ülkelerden talepleri var. Kanıtlara, yaşananlara, şehitlere, stratejik ortak söylemine rağmen bu taleplerin hiçbirine olumlu yanıt verilmedi. Ne garip ki ikili görüşmelerde bu ülkelerden bazılarının devlet başkanlarının gündemi hep Osman Kavala oldu. Yanlış okumadınız, bazı devlet başkanları ikili görüşmelerinde Cumhurbaşkanı Erdoğan’ın önüne Kavala’nın durumunu koydular. Ankara, devlet başkanları düzeyinde sorgulanmasını hep şüpheyle karşıladı. Bazı ülkelerin Erdoğan ve politikalarına karşı duyduğu antipati sır değil. Üstelik 20 yıldır dünya da kendisini tanıyor, olası tepkilerini hesap edebiliyor. Demem o ki, bu hadsiz üslubu Cumhurbaşkanı’nın kabul etmeyeceğini ve tepki göstereceğini herkes bilir, hesap eder. Büyükelçiler ve ülkeleri bu hesapla hareket edip, “Nasılsa Erdoğan sert tepki gösterecektir, kriz çıkacaktır” demiş olabilirler. Türkiye’nin diplomasisi ve ara formülü bu kötü niyeti de önlenmiş oldu. Dünyadaki ekonomik gidişat, Türkiye’deki ekonomik sorunlar, ikili ilişkilerin iyileştirilmesini ve profesyonelleştirilmesini gerektiriyor. Bu çerçevede Dünya İklim Zirvesi’nin toplanacağı Glasgow’da yapılması beklenen Biden-Erdoğan görüşmesinde iki ülke ilişkilerinin hiç değilse türbülanstan çıkartılması gerekiyor. ABD, Türkiye’nin stratejik bir bölgede bulunan uzun süreli bir NATO müttefiki olduğunu ve Washington’ın bölgesel çıkarlarının çoğunda yanında yer aldığını, NATO’nun Türkiye’ye Türkiye’nin de NATO’ya ihtiyacı olduğunu unutmamalı. TEŞEKKÜR  Hayat anlık bir bitişmiş gerçekten... TIR’dan kopan bir lastiğin bize çarpması sonucu ölümden döndük. Tam bir hafta sonra ise biricik kızımın babası, arkadaşım, çok kıymetli Metin Devrimci’yi kaybettik. Başta Cumhurbaşkanımız Recep Tayyip Erdoğan, CHP Genel Başkanı Kemal Kılıçdaroğlu, Sağlık Bakanı Fahrettin Koca, Prof. Dr. Erol Göka olmak üzere arayan, soran, mesaj atan herkese çok teşekkür ederiz.",https://www.hurriyet.com.tr/yazarlar/hande-firat/bu-yontem-ve-uslup-had-sorunudur-41927373
Hande Fırat,Reform yerine misyon,"Ekim 19, 2021 09:51","Tartışma başlar, ya dağ fare doğurur ya da reformun sonu bir türlü gelmez. Milli Eğitim Bakanı Mahmut Özer ile bir grup gazeteci sabah kahvaltısında bir araya geldik. Bu kez “Reform” kelimesini duymadık. Reform yerine “Misyon” dedi Mahmut Özer. Misyonunu ise dezavantajlı bölgelerin fırsatını artırmak ve fırsat eşitliği olarak tanımladı. HEDEFLER Ana sorun fırsat eşitliği. Ana hedef ise tüm Türkiye genelinde nitelikli eğitime ulaşabilmek. Milli Eğitim Bakanı Mahmut Özer’in anlatımlarından yola çıkarak atılacak adımları maddeler halinde sizlerle paylaşayım: OKUL ÖNCESİ EĞİTİME ÖNCELİK VERİLECEK: Akademik başarı sosyal, ekonomik, ailenin eğitim seviyesiyle yakından ilişkili. Şartlar ve seviyeler arasındaki farkı minimize etmek için okul öncesi eğitime ağırlık vermek gerekiyor. Okul öncesi eğitim kurumları tüm Türkiye genelinde artırılacak. Türkiye genelinde Milli Eğitim Bakanlığı’na ait 2 bin 784 anaokulu var. Hedef bir yılda 3 bin anaokulu daha yapmak. Öncelik dezavantajlı bölgelerde olacak. TEMEL EĞİTİMDE FIRSAT EŞİTLİĞİ: Tüm Türkiye’de ilkokulların altyapıları güçlendirilecek ve aynı fiziksel imkânlara kavuşturulacak. Yani Rize’deki ilkokul ile İstanbul Etiler’deki ilkokulun donanımı aynı olacak. MESLEKİ EĞİTİM GÜÇLENDİRİLECEK: Türkiye katsayı uygulaması travmasını artık geride bıraktı. Mesleki eğitimi artık başarılı öğrenciler tercih ediyor. Mesleki eğitimin tercihinde istihdam öncelik taşıyor. Bakanlık istihdama uygun düzenlemeye öncelik verecek. Mesleki Eğitim Merkezleri’nin öğrenci sayısı istihdama uygun artırılacak. ÖĞRETMENLERE EĞİTİM: TIMSS (Uluslararası Matematik ve Fen Eğilimleri Araştırması) öğretmenlerle öğrencilerin başarısı arasındaki ilişkiyi inceledi. Sonuç, Türkiye’de öğretmenin deneyimi arttıkça öğrencinin de başarısı artıyor. Bu nedenle beş yıl ve daha altında deneyimi olan öğretmenler için eğitim verilecek. SALGINDA SON DURUM DAHA önce bir yazımda “Nihayet okullar açıldı” demiştim. Şimdi ise “Yaşasın okullar açık kalacak” diyorum. Dünyada özellikle Avrupa’da bazı ülkeler okulları kapatmadılar ya da okul kapatmayı son çare olarak gördüler. Aynı kararlılık Milli Eğitim Bakanı’nda var. Bir veli olarak çocuklarımızın yüz yüze eğitime devam etmelerinin çok önemli olduğunun altını çizmeliyim. Milli Eğitim Bakanı Mahmut Özer’in salgının ardından ortaya çıkan tablo ve alınan önlemlerle ilgili açıklamalarını da maddeler halinde sıralayalım: Tüm Türkiye genelinde 850 bin sınıf var. Geçen cuma itibarıyla salgın nedeniyle 4 bin 25 sınıf kapalı iken hafta sonu 10 günlük karantina sürecindekilerin dönmesiyle şu an itibarıyla 2 bin 225 sınıf kapalı. 6 hafta geride kaldı. Milli Eğitim Bakanlığı sınıf bazlı takip sistemi kurdu. Yerele de yetki verildi. Okullarda önlemlere dikkat ediliyor. Öğretmenlerde bir doz aşı oranı yüzde 93, iki doz aşı oranı ise yüzde 86.  Aşı olmayıp antikor üreten öğretmen oranı ise yüzde 5. Öğrencilerde de aşılama oranı artıyor. Uzaktan eğitimin yapıldığı geçtiğimiz bir buçuk yılda ortaya çıkan öğrenme kayıplarına ilişkin, öğretmenler sınıfların durumlarına göre tekrar dersi yapıyor. İkinci sınıftan on ikinci sınıfa kadar destekleyici ders materyalleri hazırlandı. İlk uygulama Ağrı’da başladı. Bu ay içinde tüm Türkiye genelinde uygulanacak. Hem basılacak hem de internetten ulaşılabilecek.",https://www.hurriyet.com.tr/yazarlar/hande-firat/reform-yerine-misyon-41920015
Hande Fırat,Nihayet yüz yüze eğitim,"Eylül 07, 2021 06:29","Kimi ülkeler ise okulları kapatmayı son çare olarak gördü, mümkün olduğunca açık tuttu. Her ülke bu kararları salgının seyri başta olmak üzere ekonomik gerçekleri de içeren kendine özgü koşullara göre aldı. Türkiye yaklaşık iki yıl boyunca ağırlıklı olarak uzaktan eğitim ile yola devam etti. Nihayet bu sene tüm öğrenciler için okullar gerçek anlamda açıldı. BİR VELİ OLARAK... Diyelim ki altyapınız, eğitim ordunuz, aile disiplininiz, çocuğun kendi iç disiplini dört dörtlük. Ben yine de uzaktan eğitime karşı olan velilerdenim. Eğitimin mutlaka yüz yüze, okul ortamında, sporuyla, sanatıyla, sosyal ortamıyla gerçekleşmesi gerektiğini düşünenlerdenim. Aşılamanın başlaması ile tüm ülkeler nispeten rahat bir nefes almaya başladı. Fransa gibi başından beri okulları kapatmayan ülkelerde de Türkiye gibi ağırlıklı uzaktan eğitimi sürdüren ülkelerde de okullar kapılarını öğrencilere açtı. Şimdi önemli olan o kapıların kış boyunca mümkün olduğunca açık tutulması. Kendimizi kandırmayalım... “Sabahları uyanmıyor, gece geç yatıyor, hiçbir şey dinlemiyor, önünde ders ekranı açık ama o oyun oynuyor, kamerayı kapatıp uyuyor, kilo aldı, öğrendiklerini unuttu...” Aranızda bu cümleleri kullanan veliler yok mu? Bu yakınmaları duymayanınız var mı? Artık kaybedecek vakit yok, kalmadı. Çocuklarımızın bir sene daha kaybetmemeleri çok önemli. Cumhurbaşkanı Recep Tayyip Erdoğan yaptığı konuşmada, “Milli Eğitim Bakanlığı’nda kurduğumuz dijital altyapı ile okullarımızdaki süreci, hastalığın seyrini yakından izliyoruz, izleyeceğiz. Yüz yüze eğitimi devam ettirmekte kararlıyız” dedi. Gazetemizde Nuran Çakmakçı’ya konuşan Milli Eğitim Bakanı Mahmut Özer de yüz yüze eğitime katılımın zorunlu olduğunu söyledi. Şimdi yapılması gereken artık belli... Toplumda herkesin bu çocukların ve ülkesinin istikbalini düşünerek, mutlaka aşı yaptırması. Toplumsal bağışıklık kazanılmadığı sürece, yeni varyantların da etkisiyle salgınla mücadele başarısız oluyor. Bu durum hepimizi ama en çok da geleceğimiz olan çocukları etkiliyor. DAHA SIKI TEDBİRLER GELİR Mİ? Aşı karşıtlarının, hâlâ aşı yaptırmayanların bu inatlarından vazgeçmeleri gerekiyor. Bununla birlikte devlet de gerekirse önlemleri daha da sıkılaştırmalı. Biliyorsunuz artık, aşısız veya aşısı tamamlanmamış kişiler için PCR testi uygulaması başladı. Aşı olmayan ya da hastalığı geçirmemiş olanlardan, okul, sinema, tiyatroya girişlerde ya da şehirlerarası toplu taşıma kullanırken negatif PCR test sonucu istenmeye başladı. Bu kural 18 yaş üstü herkes için geçerli. Bu kuralların uygulaması hassasiyetle takip edilmeli. Öte yandan ben tedbirlerin gerekirse daha da sıkılaştırılmasından yani aşı olmayanlara bazı yasakların getirilmesinden yanayım. Sizlerle birkaç günlüğüne özel bir nedenle gittiğim Fransa’daki gözlemlerimi de paylaşmak istiyorum: Bazı örneklerin aksine Türkiye, Fransa tarafından kırmızı listeye alındığı halde girişte hiçbir sorun yaşamadık. Sağlık Bakanlığı’nın uygulamalarından hazırlanan aşı karnelerini hem telefondan, hem de basılı haliyle yetkililerle paylaştık. Avrupa’da Sinovac aşısını kabul etmiyorlar. Hatta Sinovac ile ilgili aşı karnesini göstermenizi bile istemiyorlar. Ben iki doz Sinovac sonrasında iki doz BioNTech oldum. Fransa’da yetkililer de bir restorana girdiğinizde orada kontrolü yapan çalışan da özellikle iki dozun uygulama tarihlerine bakıyor. Kafeden restorana, eczaneden markete her yerde aşı karnenizi göstermek zorundasınız. Zaman zaman güvenlik güçleri de oturduğunuz bir restorana gelerek ikinci kez kontrol yapabiliyor. Okullarda aşılamaya büyük önem veriyorlar. Gerekirse velilerden dilekçe alarak, aşılama işlemini okullar da yürütebiliyor. Fransız hükümeti geçen yıllarda olduğu gibi okulları mümkün olduğunca açık tutma hedefinde olduğunu bir kez daha açıklamış. Kısacası sadece Türkiye’de değil, tüm dünyada salgınla mücadele yolunda aşılamanın artması için zorlayıcı tedbirler alınıyor. Salgınla savaşı kazanmanın yolu toplumsal bağışıklıktan geçiyor. Bunun için de aşı şart. Gerekirse Türkiye’de de tüm dünyada örnekleri olduğu gibi aşılamanın artması için zorlayıcı tedbirlerin artırılması gerekiyor.",https://www.hurriyet.com.tr/yazarlar/hande-firat/nihayet-yuz-yuze-egitim-41889217
Hande Fırat,"Kuyruklu, üç kulaklı çocuklar saçmalığını bırakın! Ölüm oranları artıyor!","Eylül 17, 2021 06:29","Şimdi dönelim Ankara’ya... Ankara’nın büyük alışveriş merkezlerinden ikisine girerken güvenlik görevlileriyle sohbet ettim. Girişte HES kodları okutulurken, görevliler kişinin aşılı olup olmadığı bilgisini de ekranlarda görebiliyor. “Keşke doğrudan aşı kartı gösterilse” dediğimde iki farklı güvenlik görevlisinin de tepkisi aynı oldu. İkisi de, “Birçok dükkân kapanır, çalışanlar arasında aşısız çok” yorumunu yaptı. Alt satırlarda açıklamalarını ayrıntılarıyla aktaracağım Prof. Dr. Mehmet Ceyhan’ın, “salgınlarda, okullar toplumun aynasıdır” sözünden hareketle, okulların kapanmamasını çocuklarımızın bir yıl daha kaybetmemesini istiyorsak hiç değilse AVM’ler, spor salonları gibi kalabalık ve riskli alanlarda aşıyı zorunlu tutalım. RAKAMLAR NEDEN ARTIYOR? Vaka sayıları neden artıyor, ölüm oranları niye yüksek? Enfeksiyon Hastalıkları Derneği Başkanı Prof. Dr. Mehmet Ceyhan sorunun yanıtını üç maddeyle açıkladı. Mehmet Hoca’nın sözleri şöyle: DELTA VARYANTI DAHA ÖLÜMCÜL Delta varyantı daha ölümcül seyrediyor. İlk iki dalga orijinal virüsle yaşandı. ilk iki dalgada ölüm oranı binde 9 idi. Üçüncü dalga Alfa varyantıyla yaşandı, ölüm oranı binde 7 idi. Şimdi yaşanılan dördüncü dalga ise Delta... Delta varyantının ölüm oranı ise binde 11. HASTALIK ŞEKİL DEĞİŞTİRDİ Delta varyantı ile hastalık şekil değiştirdi. Soğuk algınlığı gibi başlıyor. İnsanlar önemseyip hemen hastaneye gitmiyor. Geç kalıyorlar. Geç kalınca geç tanı konuyor ve doğal olarak geç müdahale ediliyor. ÇOK BULAŞICI Virüs eskiye göre çok bulaşıcı. Ancak buna rağmen toplum eskisi kadar tedbirlere uymuyor. Mehmet Hoca, bu üç maddeyi sıraladıktan sonra çok önemli bir tespitte daha bulundu. Salgının ilk dönemlerinde daha çok yaşlıların ve kronik hastalığı olanların hayatını kaybettiğine dikkati çektikten sonra, “Vakaların çoğunu artık gençler ve yetişkinler oluşturuyor” dedi. Ölüm oranlarında ise dünyada da Türkiye’de de “aşısızların” çoğunlukta olduğunu söyledi. Kimler hayatını kaybediyor şeklinde acı bir sıralama yapacak olursak: Aşısızlar Aşılarını tamamlamamış olanlar Sinovac olup üzerinden süre geçmiş olanlar. Yaklaşık üç ayda aşı etkisini yitirmeye başlıyor. NE YAPMALI? Önce bir tespitte bulunalım. Okulların açılması doğru bir karardır. Ancak çocuklar için aşılama daha erken başlatılıp iki doz aşıları tamamlandıktan sonra açılmalıydı. Avrupa’daki örneklerden de yola çıkarak bu tespit bana ait. Gelelim Mehmet Hoca’nın “Ne yapılmalı?” sorusuna verdiği yanıta... Prof. Dr. Mehmet Ceyhan’ın madde madde önerileri şöyle: Çocuklar virüs kapmışsa, sadece yüzde 10’unda belirti görülüyor. Yani çocukların yüzde 90’ını yakalamak ve virüsü yaymalarına engel olmak bu şartlarda mümkün değil. Bir sınıfın tamamı virüs taşıyor olabilir. PCR yerine hızlı tarama testleri yapılmalı. Ailelerin isteğine bırakılmadan Türkiye genelinde taramalar yapılmalı. Maske-mesafe-hijyenden taviz verilmemeli. Sınıflara ayrı ayrı saatlerde ders başlatarak ya da hafta sonu da dahil edilerek ayrı ayrı günlerde dönüşümlü eğitim verilebilir. Öğrenci sayılarını azaltacak dönüşümlü bir formül üzerinde durulabilir. Okul toplumun aynasıdır. Toplumda virüs aktivitesi yüksekse okulda da yüksek olur. Okulların açık kalmasını istiyorsak, toplum tedbirlere uyacak. Okullar açık kalacaksa, toplum için ek önlemler konulmalı. Toplumsal bağışıklık için yetişkinler de çocuklar da mutlaka aşılanmalı. Mehmet Hoca tedbirler alınmazsa, aşılama artmazsa ve rakamların önüne geçilemezse “kapanmanın” kaçınılmaz hale geleceği konusunda da uyarıda bulundu: “Salgınlarda kesin ifadeler kullanmaktan kaçınmalıyız” dedi.",https://www.hurriyet.com.tr/yazarlar/hande-firat/kuyruklu-uc-kulakli-cocuklar-sacmaligini-birakin-olum-oranlari-artiyor-41896695
Hande Fırat,Türkiye’nin ABD’den beklentisi,"Ekim 05, 2021 06:29","Cumhurbaşkanı Erdoğan’ın bu sözleri çok tartışıldı. Acaba Türk-Amerikan ilişkilerinde açıklanmayan yeni bir olumsuzluk mu yaşandı, yoksa BM Zirvesi sırasında Erdoğan-Biden görüşmesi olmadığı için mi bu sözler söylendi sorularına yanıt arandı. Hayır, ikisi de değil. Aslında Cumhurbaşkanı’nın sözlerinin nedeni birikim ve ABD yönetiminin Türkiye’nin talepleri karşısında hiçbir adım atmaması. Maddeler halinde sıralayacak olursak: PYD/YPG ve FETÖ konusunda hiçbir adım atmıyorlar. Aksine PYD/YPG’ye silah yardımına devam ediyorlar. Üstelik “DEAŞ’a karşı mücadeleyi yürüttüler. Onları yüzüstü bırakamayız. Şimdi de İran ve Rusya’ya karşı politikalarımızda önemliler” mesajı veriyorlar. CAATSA yaptırımları ve F-35 konularında da ilerleme yok. Oysa Türkiye haklılığı anlatmaya devam ediyor, ancak bir başkandan diğerine politikaları değişmiyor. Türkiye üç başlığı ulusal güvenlik meselesi olarak görüyor. Ankara Washington’a “Siz bizden bir şey talep ettiğinizde makul ölçüler içinde gerçekleştiriyoruz, ancak siz adım atmıyorsunuz” sitemini iletti. Yeni bir S-400 alımı gündemde yok. Ankara şartlarda anlaşılırsa Patriot alımını konuşmaya da hazır. Şimdi bu başlıklar bir kez daha iki liderin gündeminde olacak. Roma’da bu ay sonu G-20 zirvesi sırasında Erdoğan ve Biden görüşecekler. Brüksel görüşmesinin de olumlu geçtiğini hatırlatan Ankara’nın beklentisi artık Amerika’nın da Türkiye’nin ulusal güvenlik meselesi olarak adlandırdığı başlıklarda somut adım atması. ZEUS’UN HEDİYESİ ANTİK Yunan efsanesine göre sihirli bir kutudur. Zeus’un düğün hediyesi olarak gönderdiği kutu. Açılmasıyla birlikte dünyaya kötülükler yayılmaya başlar, o nedenle de kapalı kalması gerekir. Ancak bazen kutunun açılması ve kötülükleri öğrenmek iyidir. Pandora belgelerinde olduğu gibi... Tüm dünya bu belgeleri konuşuyor... Nasıl konuşmasın? COVID-19 salgını nedeniyle en güçlü ekonomiler bile sallandı. Güçsüz ekonomilerin hali ise ortada. Güçsüz ekonomisi olan ülkelerin vatandaşlarının gündeminde artan işsizlik, artan fiyatlar, devlet başkanlarının politikaları var. İşte tam da böyle bir ortamda kutudan servetlerin nasıl gizlendiği, vergiden nasıl kaçınıldığı, hatta bazı örneklerde paranın nasıl aklandığı çıktı. 90 ülkeden 330 politikacı var o politikacıların arasında ise bazı dünya liderleri var. IMF, vergi cennetleri nedeniyle hükümetlerin yıllık vergi kaybının yaklaşık 600 milyar dolar olduğunu hesaplıyor. Şimdi gelelim ‘Pandora’ ile gördüklerimize: Parasını dışarı çıkaran bazı ülkelerin liderleri, kendi ülkelerinde vatandaşlarından çatır çatır vergi topluyor. Parasını kendi ülkesinden üstelik yönettiği ülkesinden kaçırıyor. Seçmenine daha iyi bir gelecek vaat ederek gelen bu politikacılar, o ülkelerdeki vatandaşlarının sağlıktan, eğitime, barınmaya kadar birçok hakkını olumsuz etkiliyor. Ekonomiler sıcak para yani kaynak ararken, içerideki kaynak uçup gidiyor. Kutu bir kez açıldı. Vergisini ödeyen, servetini kayıt altında tutan, dürüst insanlara yapılan kötülükler saçıldı. Salgının da etkisiyle zorda olan insanlar Pandora ile ortaya çıkanları sanırım unutmazlar.",https://www.hurriyet.com.tr/yazarlar/hande-firat/turkiyenin-abdden-beklentisi-41910026
Hande Fırat,Geciken adalet sorunu ve çözümü,"Eylül 28, 2021 06:29","Haklı olarak özellikle muhalefet “yirmi yıllık iktidarda neden bu eksiklikler giderilmedi?” sorusunu gündeme getirebilir. Ancak Cumhurbaşkanı Tayyip Erdoğan’ın 24. Dönem Adli Yargı Hâkim ve Cumhuriyet Savcıları Kura Töreni’nde yaptığı konuşmadaki şu cümlelere sanırım kimsenin itirazı olmayacaktır. Çünkü Cumhurbaşkanı Erdoğan’ın konuşmasında geçen şu cümleler aynı zamanda eksiklikleri ve sorunları da ortaya koyuyor: “Temel hak ve özgürlerin teminat altına alınmadığı, adaletin sağlanmadığı, adalete güvenin zedelendiği bir toplumda siyasi iradenin ekonomik  kalkınma ve ilerleme yönünde yapacağı hamlelerde eksik kalmaya mahkûmdur.” “Sadece modern ve ihtişamlı binalar yapmakla adaletin tesis edilmeyeceği de bir gerçektir.” “Temel şart, güçlü tarafsız ve bağımsız ve uluslararası normları özümsemiş bir hukuk sisteminin varlığıdır.” “Vicdanınızla kararlarınız arasına hiç kimsenin, hiçbir gücün ,hiçbir maddi değerin girmesine müsaade etmeyin.” “Geciken adalet adalet değildir.” YARGI TEŞKİLATININ İNSAN KAYNAĞI Tarafsız ve bağımsız yargı kadar, adaletin gecikmemesi de temel beklenti. Bunun için de hâkim, savcı ve diğer personel sayısının iş yüküyle orantılı bir seviyeye getirilmesi, davaların makul sürede tamamlanması için olmazsa olmaz. Yani insan kaynağındaki açık mutlaka giderilmeli. Üstelik FETÖ operasyonları ve mücadele kapsamında 3 bin 968 hâkim ve savcı görevden alınmıştı. Peki gelinen noktada Türkiye’de durum ne? Dün yapılan kura töreni ile hâkim ve savcı sayısı 22 bin 859’a çıktı. Bugün itibariyle 145 bin 312 adalet personeli görevde. Hâkim ve savcı sayısı artırılırken hem iş yükü dikkate alınıyor hem de Avrupa Konseyi ortalaması. Avrupa Konseyi Adeletin Etkinliği Komisyonu (CEPEJ) üye ülkelerin adli sistemlerini iki yılda bir raporluyor. Yeni rapor 2022 yılında çıkacak. 22 Ekim 2020 tarihli son rapora bakacak olursak: Türkiye, 100 bin kişiye düşen hâkim sayısında 26. sırada yer alıyor. Artış sağlayan ülkeler arasında yüzde 65 ile birinci sırada. 100 bin kişiye düşen güncel hâkim sayısı 18.04. Türkiye savcı sayısında ise 35. sırada. Artış sağlayan ülkeler arasında ise yüzde 27’lik oranla 8. en fazla artış sağlayan ülke. 100 bin kişiye düşen güncel savcı sayısı 8.27. Avrupa Konseyi ülkelerinin ortalamalarına gelince: 100 bin kişiye düşen hâkim sayısının ortalaması 21.4. 100 bin kişiye düşen savcı sayısının ortalaması 12.1. Adalet Bakanlığı “Artış sağlayan ülkelerde ilk sıraları” koruyarak, Avrupa ortalamasını yakalamayı hedefliyor. KADINLARIN BAŞARISI Merak ettiğim bir diğer konu ise kadınların oranıydı. CEPEJ raporunda Türkiye’yi hâkim ve savcıların işe alım ve terfi süreçlerinde, cinsiyet eşitliğine önem veren ve bu alanda belirli önlemler alan sayılı ülkeler arasında gösterdi. Gelelim verilere: Adalet Bakanlığı verilerine göre, 2002 yılında bin 847 olan kadın hâkim-savcı sayısı yüzde 330 artırılarak, 7 bin 945 oldu. Türkiye’de hâkimler arasında kadınların oranı yüzde 46. İlk derece mahkemeler dikkate alındığında ise kadın hâkimlerin erkek hâkimlere oranı yüzde 50.2. OECD’nin 2021 raporuna göre ise Türkiye önceki veri dönemine göre, 5 yüzdelik puan artışı gösterdi. Bu artışla Türkiye’nin yargı alanında kadınların rolünü en fazla artıran ülke olduğu ifade edildi. Kadınların da adalet teşkilatının da bu başarısını tebrik ediyorum ve kadınların sayısının daha da artmasını temenni ediyorum.",https://www.hurriyet.com.tr/yazarlar/hande-firat/geciken-adalet-sorunu-ve-cozumu-41904602
Hande Fırat,İdlib’de neler oluyor?,"Eylül 14, 2021 06:29","Rusya Dışişleri Bakanı Sergey Lavrov, İdlib’de Suriyeli muhaliflerle teröristleri ayırma çalışmalarının, “hedeflenenden çok uzak” olduğunu söyleyerek, Türk meslektaşlarının Cumhurbaşkanı Recep Tayyip Erdoğan ve Rusya Devlet Başkanı Vladimir Putin’in iki yıl önce üzerinde anlaştığı maddeleri uygulamaya çağırdı. Milli Savunma Bakanı Hulusi Akar ise “Rusya Federasyonu ile yaptığımız görüşmeler sonrasında imzalanan mutabakatlar var. Biz bu mutabakatlara uyuyoruz. Muhataplarımızın da bu mutabakatlara uymalarını bekliyoruz” dedi. Bu iki dikkat çeken açıklamanın ardından, mutabakatın içeriği ve Türkiye’nin meseleyi nasıl yorumladığı konusunda görüşmeler yaptım. Ankara’nın bakış açısını ve öngörüsünü şöyle özetleyebilirim: TSK’ya yönelik saldırıyı sosyal medyada bir bildiri ile Ebubekir Sıddık Bölüğü üstlendi. DEAŞ bağlantılı bir bölük olduğu bilgisi paylaşılıyor. Türkiye başından beri kendisine yönelik bir tehdit oluştuğunda, üslerine ya da üslerinin yakınlarına ateş açıldığında misliyle karşılık veriyor. Ankara’ya göre Rusya ile varılan mutabakatta “Türkiye’nin ateşkes sağlaması ve bu ateşkesi devriyelerle sürdürmesi yönünde” yazılı bir angajman bulunuyor. Ankara, Moskova’nın her fırsatta dile getirdiği “Radikal örgütleri yok etmek ya da çıkarmak Türkiye’nin sorumluluğunda” şeklinde bir yükümlülüğünün bulunmadığını belirtiyor. Rusya’nın bölgede söz konusu radikal örgütlere yönelik hava saldırıları sürüyor. Esad rejimi ise daha çok sivilleri tehdit görüyor. Rejim kendi hâkimiyetindeki bölgelere sivillerin geri dönmesini istemiyor. Son yaşanan gelişmeler için Ankara’da “konjonktürel” tespiti yapılıyor. Konunun ve sorunların ay sonunda Soçi’de yapılması beklenen Erdoğan-Putin zirvesinde ele alınacağı belirtiliyor. MISIR VE TALEPLERİ TÜRKİYE, Mısır, Birleşik Arap Emirlikleri ve Suudi Arabistan arasında sorunların giderilmesi için görüşmeler sürüyor. Bu köşenin müdavimleri hatırlayacaktır, görüşmelerin, ilk istihbarat örgütleri arasında başladığını bir nevi arka kapı diplomasisinin işletildiğini yazmıştım. İstihbarat örgütlerinin açtığı kapıdan giren Dışişleri Bakanlıkları arasında görüşmeler sürüyor. Özellikle Mısır ile... Ancak Mısır’ın taleplerinin arkasında Birleşik Arap Emirlikleri ve Suudi Arabistan’ın olduğunu da biliyoruz. Bu taleplerden biri Türk kuvvetlerinin Libya’dan çekilmesi, diğeri ise Türkiye’de bulunduğu belirtilen Müslüman Kardeşler’in üyelerinin Mısır’a iadesi. Mısır Başbakanı, Bloomberg’e verdiği demeçte; “iki ülke arasında bazı önemli sorunlar” olduğunu söyleyerek, bunların çözülmesi halinde ilişkilerin bu yılın sonuna kadar yeniden kurulabileceğine işaret etti. Bu taleplere Ankara’nın bakış açısı ise tahmin edeceğiniz gibi olumlu değil. Mısır, Birleşik Arap Emirlikleri ya da Suudi Arabistan’ın ulusal çıkarlara aykırı taleplerinin yerine getirilmesinin mümkün olmadığına dikkat çeken yetkililer müzakereler neticesinde ortak bir zemin bulunabileceğini belirtiyor. 3 KULAKLI 5 GÖZLÜ YARATIKLAR MI? AŞI karşıtlığının da bir sınırı olsun lütfen. Bu kadar bilimsel araştırma varken, salgından hayatını kaybedenlerin çoğunu aşısızlar oluştururken, toplumun takip ettiği siyasetçiler açıklama yapmadan bir daha düşünsünler. Mesela, Fatih Erbakan aşı olmadığını belirterek, “Yarı insan yarı maymun çocuklar olabilir, üç kulaklı, 5 gözlü yaratıklar doğmasına yol açabilir” demiş. Şaka sandım ama değilmiş. İlahi Fatih Erbakan! Hangi bilimsel veri ile bu açıklamayı yapmış, bu sonuca nasıl varmış acaba? Gelelim aşı karşıtlarının İstanbul’da düzenledikleri mitinge... Maskesiz, mesafesiz, HES kodu bile sorulmadan bir araya geldiler. Sonra da aramıza geri katıldılar. Bravo! Bence buna izin verilmesi de, onların tedbirsiz bir araya gelmesi de büyük yanlıştı. Aşı olduğu için kimsenin beş gözlü çocuğu olmaz da, umarım aşı olmayıp bu mitingi yaptıkları için çoluğa çocuğa hastalık bulaştırmamışlardır.",https://www.hurriyet.com.tr/yazarlar/hande-firat/idlibde-neler-oluyor-41894261
Hande Fırat,Siyasi manevralar,"Eylül 21, 2021 06:29","Zamanında da yapılsa, erkene de alınsa, seçim tarihi az biraz öne de çekilse siyaset sahnesi şimdiden hareketli. Bu hareketin temel nedenlerinden birini AK Parti ile MHP’nin birlikte çalıştıkları seçim ve siyasi partiler yasası oluşturuyor. KAPSAMLI BİR ÇALIŞMA OLUR MU? Seçim barajının yüzde 7 olarak telaffuz edildiği düzenlemelerin diğer ayrıntıları henüz belli değil. Hatta kapsamlı bir çalışma olup olmayacağı da şu an için belirsizliğini koruyor. Bu durumun nedeni AK Parti kulislerinde, “Üzerinde çalışmalar sürüyor. Ancak henüz çok sayıda madde üzerinde anlaşmış değiliz. Şu haliyle ufak bir revizyon şeklinde” sözleriyle anlatılıyor. Çalışmanın son şekli için de kapsamlı bir hale gelip gelmeyeceği kararı için de gözler iki liderin yani Cumhurbaşkanı Erdoğan ile MHP Genel Başkanı Bahçeli’nin görüşmesine ve üzerinde uzlaşacakları başlıklara çevrilecek. Yine de düzenlemenin ayrıntıları, düzenlemenin yasalaşacağı tarih bile siyaset sahnesinin daha da hareketlenmesine hatta kimileri için kartların yeniden dağıtılmasına yol açabilir. KİM KAZANÇLI ÇIKAR? Düzenlemenin sadece yüzde 7 seçim barajı ayrıntısı belli olduğundan, bu durumdan kim kazançlı çıkar, kim kaybeder sorusunun yanıtı da önem taşıyor. Yüzde 10 barajından korkan ve ‘oyum boşuna gitmesin’ diyen seçmenler kendi partilerine geri dönebilir. Bu durum küçük partilerin de yüzde 10 baraj sınırında dolaşan partilerin de oy oranlarını yükseltebilir. Bu durumda küçükler ve yüzde 10 civarında dolaşan partilerin oyları artarken, büyük partilerinki azalabilir. Bu tabloda ittifaklar açısından küçük partileri yanına çekmek de yine önemli olacaktır. CUMHUR İTTİFAKI GENİŞLER Mİ? Siyasetteki hareketliliğin bir başka nedeni ise Cumhur İttifakı’nın adayı belli iken, Millet İttifakı’nın çerçevesi ve adayının henüz belli olmaması. Üstelik belki sahnede “üçüncü yol ya da üçüncü bir ittifak” daha boy gösterecek. Üstelik Cumhur İttifakı’nın da genişlemesi bir başka olasılık. Bunu liderlerin manevraları da, açıklamaları da destekliyor. Bu hareketliliğin önümüzdeki bir yıl içinde daha da artacağını da unutmayalım. Hem AK Parti hem de MHP “Cumhur İttifakı’nın bozulabileceği” iddialarına kesin bir dille karşı çıkıyorlar. Erdoğan ve Bahçeli arasındaki kararlılık ve ilişkiye dikkat çeken kurmaylar “Siyasette deprem etkisi yaratacak bir gelişme yaşanmadıkça Cumhur İttifakı’nın yola devam edeceğini” belirtiyorlar. Ancak ittifakın genişlemesi iki parti açısından da bir hedef. SAADET PARTİSİ’NİN MANEVRALARI Cumhurbaşkanı Erdoğan ile Oğuzhan Asiltürk’ün görüşmelerinin ardından Saadet Partisi’nin siyasi arenada nerede konumlanacağı tartışma konusu oldu. Belirsizlik hâlâ sürüyor. Bunu da Saadet Partisi Lideri Temel Karamollaoğlu’nun açıklamaları net bir biçimde ortaya koydu. Karamollaoğlu, “İttifaklar seçime girileceği zaman ortaya çıkar. Geçmişte doğrudur, biz ittifakın içinde bulunduk ama mesela mahalli seçimlere giderken her seçim bölgesinde seçime Saadet Partisi olarak girdik. Bundan sonra da nerede bulunacağız, bir beyanda bulunmadık. Bundan dolayı da seçim sathı mahallinin dışında ‘falanca ittifaktayız’ gibi bir yaklaşım biraz zorlama sayılabilir. Şu anda ittifak diye bir şey söz konusu değil hiçbir parti için” dedi. Yani Saadet Partisi şu an için ne Millet İttifakı’nda ne de Cumhur İttifakı’nda... Üstelik bu ittifaklara girmek için de kamuoyuna açıkladıkları bazı şartları var. Cumhurbaşkanı Erdoğan ile görüşme arzusunda olduğunu dile getiren Karamollaoğlu, Ruhat Mengi’ye yaptığı açıklamalarda bu şartları “başkanlık sistemini değiştirmek ve yanlışlardan dönmek” ifadesiyle açıkladı. Millet İttifakı için ise “Millet İttifakı adayını partici yaklaşımla belirleyemez” dedi. Uzun lafın kısası Karamollaoğlu’na göre Kemal Kılıçdaroğlu da Meral Akşener de aday olmamalı... Talepleri kabul eden olur mu bilmem ama iki ittifak da oy oranının çok üzerinde taleplerle gelinmesinden duydukları rahatsızlığı önümüzdeki süreçte açıkça ortaya koyarsa kimse için sürpriz olmayacaktır.",https://www.hurriyet.com.tr/yazarlar/hande-firat/siyasi-manevralar-41899258
Hande Fırat,Siyaset kazanı ve gerçekler,"Eylül 10, 2021 06:29","Cumhur İttifakı biter mi? Devlet Bahçeli, AK Parti’ye sürpriz yapar mı? AK Parti, MHP’den vazgeçip, yeniden çözüm süreci ile HDP’ye yönelir mi? Millet İttifakı çatlıyor mu? İki liderin arası kötü mü? İYİ Parti, Cumhur İttifakı’na katılır mı? Bir de Abdullah Gül meselesi var... Son iki haftada durum iyice tuhaflaştı. Cumhur İttifakı’ndan aday olacak diyen de oldu, Kılıçdaroğlu’nun adayı ama Akşener engel diyen de... Peki ne oluyor? Birkaç günümü üst düzey isimlere ayardım. Soruların yanıtlarını siyasi partilerin üst düzey isimlerinden aldım. Sizlerle de paylaşmak isterim. CUMHUR İTTİFAKI AK Parti’nin MHP’yi, MHP’nin AK Parti’yi bırakma niyeti yok. Her iki parti de “Yarı yolda bırakmayız, bırakmayacağız. İki lider gayet iyi anlaşıyor. Cumhur İttifakı yaşayacak. 2023’ü de böyle ve Erdoğan’ın adaylığı ile karşılayacağız” diyor. “Ama siyaset bu...” hatırlatmasına ise “Ayrılık için siyasette büyük bir deprem olması gerekir. Aksi mümkün değil” yanıtını veriyorlar. AK Parti’nin MHP’den ayrılıp HDP’ye yakınlaşacağı iddialarını da AK Partili üst düzey isimler kesin bir dille reddediyor; “Bunu dile getirenlerin akılları yok” diyerek, Cumhur İttifakı’nın iki tarafı da seçimlerin zamanında yapılacağında ısrarcı. AK Partililer, “Gündemimiz ekonomi, seçimlere kadar geçecek sürede ekonomiyi iyileştirme amacındayız” diyor. MİLLET İTTİFAKI Gelelim Millet İttifakı’na... İYİ Partili Cihan Paçacı’nın CHP Genel Başkanı Kemal Kılıçdaroğlu’nun “tekil söylem” eleştirisinin ardından gündeme gelen Kılıçdaroğlu-Akşener görüşmesi ile kulisler iyice hareketlendi. Sizlere hem ittifak cephesinde neler olduğunu hem de iki liderin geçen pazar akşamı yaptıkları görüşmeden edindiğim bilgileri aktaracağım. ENFEKTE ETMEK İSTEYENLERE YANIT CHP’ye göre iki parti arasındaki ilişkileri enfekte etmek isteyenler var. Bunların bir kısmı dışarıdan, bir kısmı ise içeriden. Özellikle masada yer isteyen isimlere dikkat çekiliyor. CHP’li üst düzey isimler iki liderin ilişkilerinin düzenli ve sağlıklı olduğunu belirterek, “Millet İttifakı’nın ana omurgası CHP ve İYİ Parti yola devam ediyor. Enfekte etmek isteyenlere liderler bir kez daha yanıt verdi” vurgusu yapıyor. İyi Partili üst düzey bir yetkili ise; “Cihan Paçacı’nın açıklamalarının Genel Merkez ve partinin yetkili üst düzey organlarında karşılığı yok. İstişare sonucu yapılmış bir açıklama değil. Kendi fikirleridir” dedi. İyi Parti’ye göre de iki liderin ilişkisi düzenli ve sağlıklı. İki parti müşterek konularda birlikte hareket etmeye devam edecek. Ancak iki partinin yetkili isimleri “CHP ve İYİ Parti iki ayrı siyasi partidir. AK Parti ile MHP gibi. Müşterek alan dışındaki konularda siyasi partiler özgürdür” ifadesini kullanıyor. Her iki parti yetkilileri adaylık için kurulacak masada liderlerin oturacağını belirterek, “Masada Abdullah Gül ismi yok” dedi. İKİ LİDER YOL HARİTASI İÇİN START VERİYOR Pazar akşamı sıcak ve samimi geçtiği belirtilen Kılıçdaroğlu-Akşener görüşmesinin içeriğini maddeler şeklinde özetlersem: İki lider seçimleri kazanmaları durumunda parlamenter sisteme geçileceği konusunda hemfikir. Seçimler her ne kadar zamanında yapılacak denilse de, her an seçim olacakmış gibi ittifakla ilgili bir yol haritası hazırlanmasına karar verildi. Yol haritasında seçimler için milletin karşısına çıkılacak model konusunda hazırlık yapılacak. Olası bir erken seçim senaryosuna karşı aday belirleme süreci ve yönetiminin nasıl olması gerektiği konuşulacak. İYİ Partili bir üst düzey yetkili; “Cumhur İttifakı’nın cumhurbaşkanlığı terminolojisi ile Millet İttifakı’nınki bir değil. Millet İttifakı parlamenter sisteme geçerek, Cumhurbaşkanlığı yetkilerini sınırlayacak. Yürütmenin başı Başbakan olacak” hatırlatmasında bulundu. Yol haritasında seçimlerin kazanılması durumunda parlamenter sistem geçiş modellemesi de yer alacak. Bir başka önemli başlık ise iyileştirilmiş ya da güçlendirilmiş parlamenter sisteme geçene kadar, ülkenin nasıl yönetileceği konusu. Bu konuda da bir çalışma yürütülecek. Kaynaklarım Kılıçdaroğlu ve Akşener’in pazar akşamı ele aldıkları bu konularla ilgili yakında görevlendirme yapabileceklerinin de altını çizdiler.",https://www.hurriyet.com.tr/yazarlar/hande-firat/siyaset-kazani-ve-gercekler-41891516
Hande Fırat,Kürt meselesi ve çözüm yeri tartışması,"Eylül 24, 2021 06:29","Bu sözler bugüne ait değil... Mayıs 2013 tarihinde CHP Genel Başkanı Kemal Kılıçdaroğlu tarafından, gazetelerin genel yayın yönetmenleriyle yaptığı toplantıda söylendi. 2009-2015 yıllarını kapsayan çözüm sürecinde hemen her ortamda bu sözleri dile getirdi. O yüzden gazeteciler Kılıçdaroğlu’nun bugün tartışmalara neden olan yeni ama gerçekte eski açıklamalarını çok iyi hatırlar. Bugün açıklamaların tartışılmasının temel sebeplerine gelince: Cumhur İttifakı’na göre Kürt sorununun olmaması ya da bitmesi. 2023 seçimlerine giderken ittifakların nasıl şekilleneceği, HDP oylarının önemi ve Kürt seçmenin oyları. AK Parti’nin iktidara geldiği günden beri sorunun çözümünde attığı ve hayata geçirdiği önemli adımları kimse reddedemez. Gelinen noktada ve çözüm süreci, hendek savaşları gibi yaşananların ardından iktidar terörle mücadeleye kararlılıkla devam ediyor. CHP’YE GÖRE KÜRT SORUNU NEDİR? Peki, Kürt sorunu bitti mi? Bittiyse CHP bunu neden gündeme getiriyor? Partinin bu konudaki en yetkili isimlerinden CHP Genel Başkan Yardımcısı Oğuz Kaan Salıcı ile konuştum. Açık açık sordum: “AK Parti iktidarında bir dizi adımlar atılmışken, hâlâ Kürt sorunu var mı? Var ise bu sorunlar nedir?” Salıcı’nın açıklamalarını madde madde sizlerle paylaşıyorum: “Kürt sorunu var. Ortada bir gerçeklik var. Bu görmezden gelinerek siyaset yürütülemez. Türkiye’de insanların kanun önünde eşitliğini fiiliyatta net bir şekilde sağlamak gerekiyor. Türkiye’nin toplumsal huzura kavuşması gerekiyor, barış ortamının sağlanması gerekiyor. Türkiye’de terörün bitmesi gerekiyor. Tüm bunların sivil, demokratik yöntemlerle parlamento zemininde ve Türkiye’nin bütünlüğüne, üniter yapısına zarar vermeyecek yöntemle yapılması gerekiyor. (Çözümün içinde silahların susması, terör örgütünün silah bırakması da var mı?) Türkiye’nin toplumsal barışı, huzuru, istikrarlı bir yönetime kavuşması, demokrasisinin kökleşmesi, ekonomisi için terörün tüm Türkiye’nin kabul edebileceği bir çözümle tamamen ortadan kaldırılması gerekiyor. Kürt sorununu sadece Kürtlerin sorunu olarak görmüyoruz, tüm Türkiye’nin sorunu olarak görüyoruz...” Oğuz Kaan Salıcı, “Kürt sorunu yoktur” diyenlere ise, “Peki o zaman Kürt sorununun olduğunu söyleyen, bunu siyasetinde önemli bir aks olarak gören ve yüzde 10’un üzerinde oy alan siyasi partiyi nereye koyacağız?” yanıtını verdi. Sorunun tek başına güvenlik politikalarıyla çözülemeyeceğine dikkat çeken Salıcı: “Bu denenmemiş bir yöntem değil. Cumhur İttifakı denenmiş ve başarısız olmuş yöntemi tekrar deniyor” dedi. ‘TERÖRLE ARASINA HERKES MESAFE KOYMALI’ Süreçte HDP’nin kapatılmasına ihtimal vermediklerini söyleyen Oğuz Kaan Salıcı, AK Parti’nin ve AK Parti’nin geldiği siyasi hareketin geçmişte kapatma davalarıyla karşı karşıya kaldığına işaret ederek, “Bu kadroların böyle bir hataya düşeceği kanaatinde değiliz. Bu kendilerinin siyasi duruşunu da sorgulatır hale getirir” diye konuştu. Peki, bu süreçte HDP’nin hiç mi kabahati yok? Terörle arasına mesafe koymamalı mı? Salıcı’nın yanıtı şöyle: Biz terörle herkesin arasına mesafe koyması gerektiği kanaatindeyiz. Bununla ilgili bizim duruşumuz çok açık ve net. Sezai Temelli’nin açıklaması da parti içinde partinin Eş Genel Başkanı tarafından da farklı bir şekilde yorumlandı. NEDEN YAN YANA GÖRÜNTÜ VERMİYORLAR? Gelelim CHP’nin eleştirildiği “görüntü vermeme” konusuna... Oğuz Kaan Salıcı’ya CHP Lideri Kılıçdaroğlu ile HDP Eş Başkanı Mithat Sancar’ın yaptıkları görüşme sonrası birlikte kameraların karşısına çıkmadığını hatırlatarak, “HDP ile görüntü vermekten kaçındıkları yönündeki” eleştirilere yanıtını da sordum. Salıcı, “Biz yürüdüğümüz yolun doğru olduğu kanaatindeyiz. Biz Millet İttifakı’nın çerçevesiyle yürüyoruz. HDP Eş Başkanı, ‘Bizim bir ittifakın içinde olmak gibi bir derdimiz yok’ açıklamasını birçok kez yaptı. Biz bunlarla meşgul olmadan, Türkiye’nin temel meselesi konusunda CHP’nin ne yapacağını anlatmaya çalışıyoruz” yanıtını verdi.",https://www.hurriyet.com.tr/yazarlar/hande-firat/kurt-meselesi-ve-cozum-yeri-tartismasi-41901733
Hande Fırat,"Cumhur ittifakı belli, millet ittifakı için yuvarlak masa kurulacak","Temmuz 13, 2021 06:29","Ancak cumhur ittifakında özellikle de AK Parti açısından seçimlere erkenden hazırlık var. Cumhurbaşkanı Erdoğan’ın konuşmalarında milletvekillerine ve parti teşkilatına verdiği “Seçim için çalışmaya başlayın” mesajının arkasında da bu hazırlık yatıyor. AK Parti, 2023 seçimleri için bugünden. özellikle bu yazdan itibaren sahada çalışmaya başlayacak. 2023’ÜN ÖNEMİ Cumhurbaşkanı Erdoğan, “2023 seçimleri çok önemli hale geldi” diyerek; seçimlerin sadece cumhur ittifakı için değil, Türkiye’nin kritik konulardaki politikaları nedeniyle adeta bir kader seçimi olacağı mesajını verdi. Bu konuda AK Parti kurmayları Türkiye’nin beka sorunu haline gelen dış politikada milli adımların sürebilmesi ve terör örgütleriyle mücadelesinin tavizsiz devam edebilmesi için 2023 seçimlerinin kritik bir öneme sahip olduğunun altını çiziyorlar. Siyasette her an her şey değişebilir olasılığını bir kenarda tutarak, cumhur ittifakı açısından şu tespitleri sıralayabiliriz: Cumhur ittifakı yola ana gövdeyi oluşturan AK Parti ve MHP ile devam edecek. Ancak ittifakın genişlemesi için çalışmalar da sürecek. Türkiye’nin ekonomi başta olmak üzere öncelikli sorunları masaya yatırılarak, seçime kadar reformlarla birlikte adım atılması planlanıyor. Dış politikada diyalog ve uzlaşma dilinin ön planda olacağı belirtiliyor ancak milli meselelerde Türkiye’nin haklarının kararlılıkla savunulacağının altı çiziliyor. Cumhur ittifakının adayı da belli. Bu nedenle de millet ittifakı gibi “aday tartışması” yaşamıyor. YUVARLAK MASA FORMÜLÜ Gelelim millet ittifakına... “Dostlar, demokrasiden yana olanlar, Cumhurbaşkanlığı Hükümet Sistemi’ne karşı olanlar, parlamenter sistemi destekleyenler” gibi ifadelerle tanımlansalar da her şeyden önce 2023 seçimleri için millet ittifakını kimlerin, hangi partilerin oluşturacağı konusunda resmi bir açıklama şimdilik yok. Son seçimlerdeki işbirliği ve siyasi parti genel başkanlarının görüşme trafiğinden hareketle muhalefet cephesinde yer alan tüm partilerin bir arada olacakları yorumları yapılıyor. CHP ve İYİ Parti millet ittifakının görünen iki ana omurgasını oluşturuyor. Öncelikli soru HDP’nin ne yapacağı ya da HDP’nin görünür olması konusunda CHP ile İYİ Parti’nin uzlaşıp uzlaşamayacağı... Gelecek Partisi, Deva Partisi, Saadet Partisi başta olmak üzere diğer partiler bu ittifakta yer alacaklar mı? İttifakın tek ve ortak bir cumhurbaşkanı adayı mı olacak yoksa siyasi partiler kendi başkan adaylarıyla mı yarışa katılacaklar? Soruların resmi ya da kesin yanıtları henüz yok. Ancak kulislerde konuşulanlar var. CHP Lideri Kemal Kılıçdaroğlu Cumhuriyet Gazetesi’ne yaptığı açıklamada bir kere daha “adayım ya da aday değilim” demedi. Kılıçdaroğlu, “Cumhurbaşkanlığı adaylığı konusunda millet ittifakı liderlerinin bir araya gelip en azından bu konuyu konuşmaları lazım. Benim çıkıp cumhurbaşkanlığı adaylığı konusunda konuşmam şık olmaz. Birden fazla seçenek var. oturulur, konuşulur” dedi. MASANIN NAMUSU Kılıçdaroğlu’nun aklında neler var sorusunu kendisine yakın kaynaklara yönelttim. Edindiğim yanıtlara göre şu tespitleri yapabiliriz: Genel başkanlar makamlarından kaynaklı aday olmak isterler, bu da çok doğaldır. Bu Kılıçdaroğlu için de Meral Akşener için de geçerli. Bir ittifakla hareket ediliyorsa ortak adayın kim olacağına o ittifak karar verir. Kılıçdaroğlu’nun aklında kimsenin başa oturamayacağı, herkesin eşit olacağı yuvarlak bir masada buluşmak var. Masanın namusuna da kimse halel getirmemeli. Hiç kimse de adını o masaya dayatmamalı. Masa dışından aktörlerin de ismi oraya gelebilir. Ancak süreci kimse kendi adını o masaya dayatarak enfekte etmemelidir. Masa kime “evet” derse, liderlerden ya da dışarıdan, millet ittifakının 2023 adayı tartışmasız o olur.",https://www.hurriyet.com.tr/yazarlar/hande-firat/cumhur-ittifaki-belli-millet-ittifaki-icin-yuvarlak-masa-kurulacak-41852061
Hande Fırat,Tahliyenin perde arkası ve havaalanı görüşmeleri,"Ağustos 27, 2021 06:29","Amaç eğer Taliban ile şartlarda uzlaşılabilirse muharip nitelikte olmayan Türk askerinin Uluslararası Hamid Karzai Havaalanı’ndaki görevinin ve havaalanı işletmesinin sürdürülmesiydi. Ankara, uzlaşma olmaması durumunda ya da bir aksilik yaşanması halinde her ihtimale göre de hazırlık yapmıştı. Türk askerinin hiçbir şekilde riske atılmaması için, 24 saat içinde tahliye planı en başından hazırlanmıştı. Görüşmelerden Türk askerinin kalması için olumlu bir sonuç çıkmadı. Milli Savunma Bakanı Hulusi Akar, Türk askerinin tahliye kararının “çeşitli temaslar, mevcut durum ve şartlar değerlendirilerek” alındığını söyledi. Peki o temaslar neydi? Taliban ne söyledi, endişesi ne idi? GÖRÜŞMELERİN NİTELİĞİ VE İÇERİĞİ Türkiye, Cumhurbaşkanlığı, Dışişleri Bakanlığı, Milli Savunma Bakanlığı ve MİT ile görüşmeler yürüttü. Pakistan ve Katar’ın yanı sıra Taliban ile de bazı seviyelerde doğrudan görüşmeler yapıldı. Taliban başından beri Ankara’ya “Türk askerinin varlığı ile ilgili soru işaretlerini” iletti. Türk askerinin kalmasına sıcak bakmadıklarını söylediler. Gerekçe olarak da Türk askerine müsaade etmeleri durumunda yarın öbür gün Rusya, Pakistan, Çin gibi ülkelerin de asker konuşlandırmaya kalkabileceğini ifade ettiler. Ancak Taliban, Ankara’dan havalimanını işletmesini istedi. HAVAALANININ İŞLETİLMESİ GÖRÜŞMELERİ Bu konuda Cumhurbaşkanı Sözcüsü İbrahim Kalın da NTV’ye yaptığı açıklamada, “Sivil uzmanlarımız havalimanı için destek verebilir. Bununla ilgili müzakereler devam ediyor. Bunu Türkiye’nin devam ettirmesi konusunda bir irade de ortaya koyuyorlar” demişti. Gelelim ayrıntılara... Edindiğim bilgilere göre, Türkiye ile Taliban arasında havaalanının işletilmesi yönünde görüşmeler sürüyor. Ağırlıklı olarak Türk Hava Yolları üzerinde duruluyor. Özel bir şirketin de gündeme gelebileceği belirtiliyor. Ancak buradaki sorun havaalanının güvenliği. Taliban güvenliği sağlayacağını söyledi. Ankara ise tek başına silahlı Taliban mensuplarıyla havaalanı güvenliğinin sağlanamayacağını anlatıyor. Havaalanlarında özel bir sistem kurulması, hatta özel bir güvenlik şirketinin görevlendirilmesi gerektiği de konuşuluyor. Karşılıklı şartlar şimdilik masada. Türkiye’nin talepleri kabul edilirse, iki taraf uzlaşırsa Hamid Karzai Uluslararası Havaalanı’nın Türkiye tarafından işletilmesi gündeme gelebilir. Bu konudaki görüşmeler kadar Taliban yönetimiyle Afganistan’daki güvenlik meselesinin de Türkiye açısından önemli olduğunu söyleyelim. MÜZİKSİZ BİR ÜLKE Dünyanın gözü Taliban’da... Kaos sona erecek mi? İnsan hakları ve kadın hakları uygulanacak mı? Bu soruların yanıtları sözde değil uygulamada görülmek isteniyor. Taliban Sözcüsü Zabuhullah Mücadid, New York Times’a yaptığı açıklamada Afganistan’daki kadınların uzun vadede günlük rutinlerine dönebileceğini ancak 2 günden uzun yolculuklar için yanlarında bir erkek olması gerekeceğini söyledi. Öncelikle umarım Afganistan’daki kadınların günlük rutinleri 2021 yılı biterken Pakistan’daki, Türkiye’deki, Almanya’daki kadınlar gibi olması gerektiğini anlarlar. Dünyanın gündeminde küresel ısınma, uzay yolculukları varken, ülkeleri perişan haldeyken kadınlarla ve onlara çerçeve çizmekle uğraşmaktan vazgeçerler. Bir de müzik konusuna takıklar... Taliban Sözcüsü verdiği demeçte, kamuya açık alanlarda müzik çalınmayacağını da söyledi. Ah işte biraz da bundan oluyor bu geri kalmışlık, mutsuzluk, huzursuzluk... Oysa müzik ruhun gıdasıdır. Biraz müzik dinleseler belki hayata bakışları da biraz yumuşar.",https://www.hurriyet.com.tr/yazarlar/hande-firat/tahliyenin-perde-arkasi-ve-havaalani-gorusmeleri-41881760
Hande Fırat,Seçime iki yıl varken...,"Temmuz 09, 2021 06:29","Ankara kulislerinde ekonomiden dış politikaya, terörle mücadeleye kadar birçok başlık konuşulurken sohbetlerde söylenen bu cümle dün Cumhurbaşkanı Erdoğan tarafından açık açık dile getirildi. Siyasette 24 saat uzun bir süredir, seçim tarihi de dahil tabii ki her şey değişebilir. Ancak bugün itibarıyla 2023’te yani yaklaşık iki yıl sonra yapılacak seçimler siyasetin neredeyse ana gündemini oluşturuyor. Erkene aldırmak isteyeni de var, blöf yapanı da, zamanında olacak diyeni de... Mesele peş peşe sandığa gitmekten yorulmuş bir ülkede, henüz iki yıl varken, politika üretmek yerine seçimin neden gündemde tutulduğunda... Nedenlerini Ankara kulislerinde konuşulanlarla, açıklamalarla değerlendirmeye çalışacağız. ERDOĞAN’IN SÖZLERİNİN ŞİFRELERİ Cumhurbaşkanı Erdoğan’ın AK Parti İl Başkanları Toplantısı’nda yaptığı konuşmanın seçimlerle ilgili bölümü ile başlayalım. Erdoğan: “Dünyanın siyasi, askeri olarak en güçlü ülkeleri arasına girmek için 2023 virajını kazasız belasız dönmemiz gerekiyor. 2023 seçimleri çok önemli hale gelmiştir. Terör örgütlerinden asırlık acılara kadar her konuyu kullananlar seçimler için muhalefete açık çek vermiş gözüküyor. Muhalefetin giderek çirkinleşen, buram buram kin ve nefret kokan üslubu 2023 için telaşlarını da ele veriyor. Seçimlere kadar önümüzde yaklaşık 2 yıllık vakit var.” Cumhurbaşkanı muhalefet kesiminin aktörlerinin terör örgütlerinden, Avrupa’dan Amerika’ya kadar her yerdeki yeminli Türkiye düşmanlarının desteğine layık olmak için canhıraş bir uğraş içinde olduğunu da iddia ederek, cumhur ittifakına da özel olarak vurgu yaptı. Ankara kulislerinde konuşulanlarla birlikte, bu açıklamaları değerlendirirsek: Bugün itibarıyla Erdoğan’ın aklında erken seçim yok. Seçimlerin 2023 yılında yapılmasından yana. “Ekonomideki gidişat zorunlu kılacak” iddiaları karşısında kaynaklarım; “Sürecin zor olduğu biliniyor. Ancak iki yıllık süreç iyi değerlendirilecek. Seçimler zamanında yapılacak” yanıtını veriyor. Sistemin aksaklıklarının da bu süreçte cumhur ittifakının ortak çalışmasıyla giderilmesi hedefleniyor. Erdoğan’ın “cumhur ittifakını bozmak” ya da “MHP’den ayrılmak” gibi de bugün itibarıyla bir niyeti yok. Aksine yola MHP ile cumhur ittifakı içinde devam etmekten yana. Peki Ankara kulislerinde konuşulan ya da zaman zaman bazı haberlere yansıyan iddiaların aslı astarı var mı? Ya da bu iddialarla ne amaçlanıyor? Bu iddialardan biri MHP’nin yerini İYİ Parti’nin alacağı yönünde. AK Parti’nin çeşitli kademelerinde, az sayıda siyasetçi tarafından bu ihtimal gündeme getirilse de böyle bir olasılık da şimdilik söz konusu değil. Ancak İYİ Parti, millet ittifakından özellikle HDP rahatsızlığı nedeniyle ayrılarak cumhur ittifakına geçmek isterse, karar için o zaman gözler Erdoğan ve Bahçeli görüşmesine dönecektir. Cumhur ittifakı ortak bir karar alacaktır. İYİ Parti içinde az sayıda da olsa bu ihtimali olasılık olarak masaya yatıranlar var. O sohbetlerde ise “İYİ Parti’ye oy verenlerin büyük kesiminin Erdoğan karşıtlığı nedeniyle bu tercihte bulunduğu, bu nedenle İYİ Parti iktidara ortak olsa da seçmenin büyük bir kesimini kaybedebileceği” değerlendirmesi yapılıyor. AK Parti’nin yeniden HDP’ye yönelebileceği, terör örgütüne mesaj gönderdiği, hatta Öcalan ile üst düzey görüşmelerin yeniden başladığı iddialarına gelince... Kaynaklarım bu iddiaların doğru olmadığını söylerken, kasıtlı olarak gündeme sürüldüğünü söylediler. Kaynaklarıma göre, “Bu yalan iddialarla amaç AK Parti ile MHP’nin arasını bozmak...” AK Parti’nin üst düzey isimleri, tüm meselenin Türkiye’nin bekasında kilitlendiğine vurgu yapıyor. Dış politikada atılan adımlar, terör örgütleriyle mücadele, Irak ya da Suriye’de PKK/YPG/PYD terör devletine müsaade etmeme gelinen noktada Türkiye Cumhuriyeti Devleti için beka meselesi. Cumhur ittifakının bu politikalardan taviz vermeyeceğinden hareketle, bazı ülkelerin Türkiye’de iktidar değişikliği planlarını muhalefet üzerinden devreye sokmaya çalıştığı görüşündeler. Bu yüzden de cumhur ittifakının karşısında tıpkı İsrail’in yeni hükümeti gibi çok parçalı bir yapının hazırlandığına dikkat çekiliyor. Muhafazakârları, milliyetçileri, Kürt seçmeni, solcuları kapsayan bir yapı. O yapı başarıya ulaşır ulaşmaz bilinmez... Ancak orada da işler kolay değil. Özellikle de aday belirleme ve ittifakın kapsamını çizme konularında. Siyaseten bir blöf mü, yoksa gerçekten HDP ittifakta görünür mü olmak isteyecek? Ortak aday belirlenirken, partiler bir isim üzerinde uzlaşabilse bile CHP içinde bir sarsıntıya neden olacak mı? Güçlendirilmiş ya da iyileştirilmiş parlamenter sistem hedefi seçmen karşısında nasıl bir mutabakat ile açıklanacak? Günün sonunda sadece bir hedef olarak mı kalacak?",https://www.hurriyet.com.tr/yazarlar/hande-firat/secime-iki-yil-varken-41849455
Hande Fırat,"‘Kabil havaalanıyla ilgili yeni şartlar oluştu, durumu değerlendiriyoruz’","Ağustos 18, 2021 06:29","TÜRKİYE, Afganistan’daki gelişmeleri yakından takip ediyor. Dışişleri Bakanı Mevlüt Çavuşoğlu, Ürdün temasları sırasında da anbean bilgi aldı. Türkiye’nin Kabil Havaalanı’nı koruma planını iptal ettiği iddiasının gündeme gelmesiyle, Ürdün’deki temasları sırasında, kendisiyle telefonda görüştüm. Söz konusu iddia için “Bunu söylemek için erken” diyen Dışişleri Bakanı, hem Ankara’nın yol haritasını anlattı hem de Afganistan’daki son durumu... Karar için bir süre gelişmelerin ve görüşmelerin bekleneceğini belirten Dışişleri Bakanı Çavuşoğlu’nun Hürriyet’in sorularına verdiği yanıtlar şöyle: KARAR İÇİN HENÜZ ERKEN (Türkiye’nin Kabil Havaalanı’nı koruma görevini iptal ettiği iddiası) Bunu söylemek için erken çünkü şimdi yeni şartlar oluştu. Kabil Havaalanı’nda askeri kanattayız. Sivil kanatta ise kaos var. Uçakların iniş kalkışlarında da problem oldu. Maalesef bazı kişiler de öldü. Çok üzüldük. Buradan tahliyeler yapılıyor, misyonlar tahliye ediliyor. Bir grup vatandaşımızı getirdik. Havaalanında tahliye ve diğer konularda başta ABD olmak üzere diğer ülkelerle birlikte çalışıyoruz. Önceliğimiz geri kalan vatandaşlarımızın, dönmek isteyen vatandaşlarımızın tahliyesini gerçekleştirmek. Şu anda önceliğimiz farklı. Askerlerimizle ilgili kararı Sayın Cumhurbaşkanımızın liderliğinde hep beraber vereceğiz. AFGANİSTAN İÇİNDEKİ MÜZAKERELER ÖNEMLİ (Karar için ne bekleniyor? Taliban ile görüşmeler ne aşamada?) Taliban ile müzakere için Afganistan içinde, Dr. Abdullah Abdullah, Karzai ve Hikmetyar’ın da içinde olduğu bir komisyon oluşturdular. Bunlar daha önce Taliban ile müzakere eden insanlar. Şimdi Afganistan’ın yönetimi ile ilgili müzakere edecekler. Kendi aralarında barışçıl yöntemlerle anlaşmaya varmalarını umuyoruz. Bunlar yapıldıktan sonra, bu tür şeyler konuşulabilir. Şu an bu tür şeyleri konuşmak için erken. AMERİKA GÖRÜŞÜNCE SORUN YOK, BİZ GÖRÜŞÜNCE VAR Amerika oturuyor, Taliban ile anlaşma imzalıyor, onda sorun yok. Biz görüştüğümüz zaman sorun var. Kendi menfaatlerimiz için herkesle görüşmek lazım. Bu onları benimsediğimiz, onların yönetimini ya da ideolojisini benimsediğimiz anlamına gelmez. Çin, Rusya, İran, Taliban ile görüşüyor. Herkes pragmatik davranıyor. Bunlar normal şeyler. ‘TALİBAN’IN REJİMİNİ BENİMSİYORUZ’ DEMEDİK (Taliban’ın ilk mesajları nasıl karşılandı?) Sosyal medyada ‘Türkiye laiktir, Taliban rejimini mi benimsedik?’ gibi bazı ifadeler gördüm. Taliban, ‘Hiçbir yabancıya müdahale etmeyeceğiz, herkes burada yaşayabilir, diplomatik misyonlara da dokunmayacağız, faaliyetlerini sürdürebilir’ gibi olumlu mesajlar verdi. Havaalanına şu anda bir müdahaleleri yok. Biz bunları, bu mesajları olumlu karşıladığımızı söyledik. Yoksa, ‘Taliban’ın yönetim anlayışını, rejimini benimsiyoruz, olumlu karşılıyoruz’ demedik. Ayrıca ‘Mesajlarını olumlu karşılıyoruz’ dedik ama temkinli yaklaştığımızı yani uygulamada da görmek gerektiğini söyledik. ABD’NİN PLANSIZ ÇEKİLMESİ DOĞRU DEĞİL En çok eleştirilen iki unsur var. Biri Gani’nin ülkesini aniden terk etmesi. Diğeri ABD’nin ani ve plansız çekilmesi. Konuşacak, buradan çıkarılacak çok dersler var. Bunu ABD Dışişleri Bakanı Blinken’a da söyledim. Şu kaos ortamı bitsin. Hatalarla ilgili söyleyeceğimiz çok söz var. Biden kendisi açısından savunmaya çalıştı ama 20 sene kalıyorlar, çıkış planı olmadan birden çıkıyorlar. Irak’ta da aynı hatayı yaptılar. Bu kadar ani bir kararla ve plansız, geride kaos bırakarak çekilmek doğru değil. MUHALEFETİN ELEŞTİRİLERİ VİZYONSUZ VE SAÇMA (Muhalefetin, Cumhurbaşkanı Erdoğan ve hükümetini egemen güçlerin taşeronluğu ile suçlaması) Saçma sapan bir suçlama. ‘Nereden iktidara zarar veririz’ anlayışı içindeler. Biz Afganistan’a hiçbir zaman muharip güç göndermedik. Biz zaten havaalanının askeri kısmının işletmesini uzun yıllardır yapıyorduk. Biz bir ay ya da 15 gün önce çekilseydik, vatandaşlarımızı tahliye edebilir miydik? Bu havaalanının işletmesini devam ettirmek, taşeronluk mu? ‘Başkalarının taşeronluğunu yaptı’ demek vizyonsuz ve saçma bir yaklaşım. KABİL’DEN UÇUŞA İKİ GÜN ARA Dışişleri Bakanı Çavuşoğlu sivillerin piste çıkması nedeniyle uçuşlara iki gün ara verildiğini belirterek, “Tekrar buranın güvenliği sağlandıktan sonra isteyen vatandaşlarımızın tahliyelerini yapacağız” dedi. TRAJİK BİR OLAY Havaalanında piste akın eden Afganlar ve bir ABD kargo uçağına 600’ün üzerinde Afgan’ın binmesini de değerlendiren Dışişleri Bakanı, “Çok üzüldüm. Trajik bir olay. Havaalanında bu tür görüntüleri görmemek, insanları sakinleştirmek için elimizden geleni yapıyoruz” yorumunu yaptı. KADINLAR TÜM HAKLARINI ÖZGÜRCE KULLANABİLMELİ  Taliban’ın kadınlara karşı uygulamalarına da değinen Dışişleri Bakanı Çavuşoğlu, ”Kadınlar ve çocuklar konusunda her zaman hassasız. Kadınların tüm haklarını Afganistan’da özgürce kullanmasını istiyoruz. Afganistan’dan topluca kadınları getirmek gibi bir planımız yok, öyle bir talep de yok” ifadelerini kullandı.",https://www.hurriyet.com.tr/yazarlar/hande-firat/kabil-havaalaniyla-ilgili-yeni-sartlar-olustu-durumu-degerlendiriyoruz-41875390
Hande Fırat,Kırmızı alarm ve bilek güreşi,"Temmuz 06, 2021 06:29","AFGANİSTAN’DA KIRMIZI ALARM Amerikan güçlerinin komutanı Orgeneral Scott Miller, “Şu anda güvenlik durumu iyi değil. Şu anki haliyle devam ederse, içsavaş kesinlikle gerçekleşebilecek bir ihtimal. Bu, dünyayı kaygılandırmalı” dedi. Dünyanın bir kısmı, bir süredir, bir içsavaş olasılığı nedeniyle zaten endişeli. Ancak bu ihtimalin Afganistan’dan ayrılırken, Amerikalı bir komutan tarafından dile getirilmesi, endişeyi daha da artırdı. Üstelik başta Amerikalılar olmak üzere NATO Afganistan’ı terk ederken, Taliban’ın ilerleyişi sürüyor. ABD Başkanı Joe Biden 3 bin 500 Amerikan askerinin 11 Eylül’e kadar ülkeyi terk etmesi talimatı verdiğinden beri sahada bir anlamda Taliban, NATO’yu tasfiye ediyor. Kabil’e her gün biraz daha yaklaşıyor. Bölge ülkeleri ve dünya gelişmeleri dikkatle izliyor. İzliyor, çünkü içsavaş olasılığından teröre, yeni ve büyük bir göç dalgasına kadar küresel anlamda bir dizi sorun yaşanabilir. Türkiye açısından ise durum daha da karmaşık bir boyuta ulaşabilir. Küresel anlamda ve Türkiye açısından olasılıkları detaylandıracak olursak: - Biden’ın Afganistan’dan askerleri çekme kararında, Katar’da Taliban ve Afgan hükümeti arasında yapılan barış görüşmelerinin başarılı olma ihtimalinin düşük olmasının, bu durumda ABD kuvvetlerinin saldırıya uğrama ihtimalinin kuvvetli olmasının, istihbaratçılar tarafından kendisine El Kaide’nin yeniden yapılanmasının en az iki yıl alacağı bilgisinin verilmesinin etkili olduğu belirtiliyor. - Karardan bu yana Taliban’ın ilerleyişi ivme kazandı. Afganistan’ın ulusal hükümetinin 11 Eylül’e kadar ayakta kalıp kalamayacağı veya ne zamana kadar kalabileceği merak ediliyor. - Halihazırda bir içsavaş görüntüsü var. Bunun artmasından ve Afganistan’ın uluslararası terör için elverişli bir coğrafyaya dönmesinden ise endişe ediliyor. - Afganistan’daki bir içsavaş, büyük bir göç dalgasına yol açabilir. Bu durum sadece sınırı olan ülkeler için değil, Türkiye ve Avrupa açısından da büyük sorun. - ABD’nin çekilmesiyle güç boşluğunu doldurmak için sahada kimler yarışacak? Rusya, Çin ve İran ile Türkiye’nin ilişkileri Afganistan bağlamında nasıl etkilenecek? - Türkiye’nin Taliban dahil tüm taraflarla temasta olduğu biliniyor. Türkiye’nin kalmasına karşı olan Taliban nasıl ikna edilecek? İkna edilse bile işler kötüleşirse Türkiye ne yapacak? - Türkiye doğu sınırlarına yığılacak yeni bir göçmen akınına Afganistan’da mı çözüm bulmalı? Yoksa alarm zilleri çalan topraklardan uzak mı durmalı? İDLİB İÇİN BİLEK GÜREŞİ Suriye krizinin çözümüne yönelik Astana süreci devam ediyor. On altıncı toplantı, 7-8 Temmuz tarihleri arasında Kazakistan’da yapılacak. Gündemde Suriye’deki güncel durum, Cenevre’deki Anayasa Komitesi çalışmalarının yeniden başlatılması, mahkûmların değişimi, rehinelerin serbest bırakılması, kayıp kişilerin aranması ve insani yardımların ulaştırılması var. İnsani yardım konusunda son günlerde ilgili ülkeler arasında diplomatik bilek güreşi yaşanıyor. Birleşmiş Milletler, İdlib bölgesine aylık bin TIR’lık insani yardım malzemesi ulaştırıyor. Ürdün, Irak ve Türkiye’den geçiş belirlenmiş olsa da, güvenlik nedeniyle ağırlıklı olarak Türkiye güzergâhı kullanılıyor. 10 Temmuz günü Birleşmiş Milletler konuyla ilgili rutin toplantısını yapacak. Bu toplantı öncesinde Rusya, yardımların Şam üzerinden yapılması için bastırıyor. Rusya’nın amacını, “Şam’a bir anlamda meşruiyet sağlamak, ekonomik gelir kazandırmak, Esad yönetimine yönelik Batı ambargosunu kırmak ve delmek” olarak sıralayabiliriz. Ancak Türkiye, ABD ve Batı ülkeleri, Rusya’nın Şam talebine karşı. Hem Esad rejimine yönelik ambargonun delinmesini istemiyorlar hem de Şam’a gönderilecek yardımların İdlib’e ulaşıp ulaşmayacağı konusunda endişe yaşamak istemiyorlar. Yardımların İdlib’e ulaşmaması Türkiye’nin sınırlarına yeniden mülteci akınına yol açabilir.",https://www.hurriyet.com.tr/yazarlar/hande-firat/kirmizi-alarm-ve-bilek-guresi-41846982
Hande Fırat,Taliban ve göç sorunu,"Ağustos 20, 2021 06:29","“Taliban’ın yeni yasaları, Sovyet işgalinin ardından sınır bölgelerine kaçan milyonlarca Afgan mültecinin yaşadığı çamur deryasındaki hayatlarının bir devamıydı. Taliban’ın silahlı adamları, hastalığın kol gezdiği Pakistan’daki o kamplarda birer mülteci olarak büyümüşlerdi. Her tür eğitimden ve eğlenceden yoksundular. Taliban hatırlamadığı bir ülkeyi yeniden inşa etmek için değil, mülteci kamplarını daha geniş bir ölçekte kurmak için gelmişti. Bu yüzden eğitime de gerek yoktu, televizyona da. Kadınlar evde oturmalıydı.” Bu satırlar 1996’dan 2001’e kadar Afganistan’ın neredeyse dörtte üçüne hükmeden Taliban’ın ilk dönem yönetimine ilişkin gazeteci Robert Fisk’in tespitleri. Dünya şimdi birçok sorunun yanıtının peşinde... Bunlardan biri de ikinci kez ülkenin tamamını ele geçirmişken, Taliban’ın verdiği “ılımlı mesajlar” gerçek mi, yoksa dünyaya hala 1996 yılında mülteci kamplarından yeni çıkmış zihinleriyle mi bakıyorlar? TANINMAK İSTİYORLAR Bu kez tanınmak istiyorlar. Komşularına ve ülkelerindeki yabancılara karşı bazı ılımlı mesajlar veriyorlar. Türkiye’nin de olumlu bulduğu mesajlar. Dünya, Afganistan’da her kesimi kapsayıcı bir hükümetin kurulmasını bekliyor. Taliban en son geçtiğimiz çarşamba günü eski Devlet Başkanı Hamid Karzai ve eski Devlet Başkanı Yardımcısı Abdullah Abdullah ile görüştü. Her kesimi kapsayıcı bir geçiş hükümetinin kurulmasının yanı sıra özelikle Batı’nın beklentileri arasında terör ve radikalleşmeye müsaade edilmemesi, insan hakları ve kadın hakları konusunda hassasiyet gösterilmesi de var. Ilımlı mesajların yanında şimdiden Taliban’ın ne olduğunu bir kez daha gösteren ya da hatırlatan açıklamalar da var. Taliban sözcüsü Vayadullah Haşimi’nin Reuters’a yaptığı açıklamalar gibi... Haşimi, “Demokratik sistem hiç olmayacak çünkü ülkemizde bunun bir tabanı yok. Afganistan’da ne tür bir siyasal sistem uygulayacağımızı tartışmayacağız çünkü bu çok açık: şeriat. Kızların okula gitmesine izin verilip verilmeyeceğine ulemalarımız karar verecek” dedi. Kısacası Taliban’ın uyum mesajlarının tutup tutamayacağını, Afganistan’daki farklı unsurları “geçiş sürecine” dahil edip etmeyeceklerini, insan hakları ve kadınlar konusunda ne kadar açılım yapabileceklerini yakında göreceğiz. GÖÇ SORUNU Bu ülkeyi kim ya da kimler bu hale getirdi? Kimlerin vebali var? Tarihe bakmak yetiyor. Çoğu şimdi terörden ya da mülteci akınından korkuyor. Daha şimdiden ikinci Taliban dönemi bir anlamda yollara düşen, uçakları dolduran, kaçan Afganlıların hikâyesi oldu. Afganistan’ın iç burkan insan hikâyelerini romanlaştıran Khaled Hosseini; “Nereye giderseniz gidin, ülkeniz peşinizden gelir. Artık siz orada yaşamasanız da o içinizde yaşar” diyor. Bir insanın ülkesini terk etmesi zor... Yüz binlerce insana kapı açmak da... Kapıyı açıldığında da mülteci meselesinin bir fay hattına çevrilmesi an meselesi. Üstelik işin ekonomik boyutu da unutulmamalı. Türkiye, Amerikalıların ya da Avrupalıların hatalarının sonucunu göçmen kampına dönerek ödeyecek ülke değil, olmamalı da... Mesele uluslararası arenada ama kaynağında yani o topraklarda çözülmeli. Türkiye’nin önümüzdeki yıllarda yaşayabileceği “Suriyeli sorunu”na ek bir başka büyük sorun daha öncelikle kendi çocuklarımıza büyük haksızlık olur.",https://www.hurriyet.com.tr/yazarlar/hande-firat/taliban-ve-goc-sorunu-41876909
Hande Fırat,Göç endişesi,"Ağustos 24, 2021 06:29","Bu yüzden Cumhurbaşkanı Tayyip Erdoğan da Rusya Devlet Başkanı Vladimir Putin’den İngiltere Başbakanı Boris Johnson’a, Avrupa Birliği Konseyi Başkanı Charles Michel’e kadar yaptığı görüşmelerde düzensiz göç konusuna öncelik veriyor, kitlesel göçe karşı uyarıda bulunuyor. Türkiye’de Suriye’den gelenler nedeniyle bu konuda zaten sorunlar yaşanıyor. İşin ekonomik boyutu da düşünülürse Türkiye’nin kitlesel bir göçe dayanmasını beklemek hem gerçekçi değil hem de büyük bir haksızlık. Tam da böyle bir ortamda İngiltere Savunma Bakanı Ben Wallace’ın Mail On Sunday için kaleme aldığı makale ve o makalenin aktarılış biçimi tartışma yarattı. Savunma Bakanı makalesinde, “İngiltere’ye getirmekle yükümlü olduğumuz Afganlar için Afganistan dışındaki bölgede bir dizi merkez kuracağız” dedi. Ancak bu sözler yabancı basın kuruluşları tarafından İngiltere’nin Türkiye ve Pakistan gibi ülkelere merkez kuracağı şeklinde yansıdı. Önce Dışişleri Bakanlığı ardından İletişim Başkanlığı açıklama yaparak haberi yalanladılar. Şu tespitleri yapmakta fayda var: Siyasiler bazen açık açık söyleyemedikleri hedeflerini, taleplerini basına sızdırırlar. İngiltere’nin aklında Türkiye’de merkez kurmak var idiyse yanıtını aldı. Ankara açık açık “Böyle bir talep yok, böyle bir talep iletilse de kabul etmemiz mümkün değil” dedi. Afganistan’da yaşananlar kimsenin hoşuna gitmiyor. Ancak bu, ülkelerin düzensiz göçe kapı açması anlamına gelmez. Türkiye de vatandaşları da yıllardır göç yükünü çekiyor. Biraz da taşın altına elini başkaları soksun. Mesela ülkeleri bu hale getirenler... YİNE YENİDEN S-400 KRİZİ Mİ? ABD-Türkiye ilişkilerinin sorunlu başlıklarından biri Türkiye’nin Rusya’dan satın aldığı S-400’ler. Bu nedenle ABD, Türkiye’ye “hafif düzeyde” ifadesiyle adlandırabileceğimiz yaptırımları devreye soktu. Türkiye ve ABD arasında bu yaptırımların kaldırılması konusunda görüşmeler yapıldı. Ancak iki taraf bir uzlaşmaya varamadı. Henüz bu sorun çözülememişken, Rus askeri ihracat şirketi Rosoboronexport’un Genel Direktörü Aleksandr Miheyev’in basına yansıyan açıklamaları tartışma yarattı. Rosoboronexport’un Genel Direktörü Miheyev, açıklamasında Türkiye’ye yapılması planlanan ikinci parti S-400 sevkiyatına yönelik anlaşmanın yakında imzalanacağını duyurdu. Bu açıklama “Türkiye-ABD ilişkileri ne olur, yaptırımlar ne seviyeye yükseltilir?” sorularını da beraberinde getirdi. Bu yazının yazılmakta olduğu saatlerde Türkiye’den resmi bir açıklama yapılmamıştı. Ancak güvenlik kaynaklarıyla yaptığım görüşmelere dayanarak şu bilgileri paylaşabilirim: Rusya ile görüşmelerde yeni bir durum yok. Rusya’dan böyle bir açıklamanın neden yapıldığı anlaşılmadı. Rusya’nın algı operasyonu yaptığı görüşü ağırlık kazandı. Ankara, tüm dünya ve Türkiye’de salgın nedeniyle ekonomik sorunlar yaşanırken ve ABD ile sorunlu başlıklar henüz çözülememişken, S-400 gerilimini tırmandırmaktan yana değil. OKULLAR AÇILIRKEN... Yüz yüze eğitim 6 Eylül günü başlayacak. Her ne kadar iki yıldır uzaktan eğitim sürse de, veli olarak hepimiz biliyoruz ki uzaktan eğitim, yüz yüze eğitimin yerini tutmuyor. İki yılları neredeyse kayıp... Başta veliler olmak üzere hepimizin bu ülkenin çocukları için yapmamız gereken, okulların açık kalmasını sağlamak... Bunun için de virüse karşı toplumsal bağışıklığın kazanılması gerekiyor. O nedenle: Hiç aşı olmayan 18 milyon var. Hastanelerde yatanların çoğunu aşısızlar oluşturuyor. Sonbahar geliyor ve okullar açılıyor. Ekonomi bir kapanmayı daha kaldırmayabilir. Hem kendi sağlığınız ve geleceğiniz hem de çocuklarımızın geleceği için aşı olun. PEKİ AMA O ÜSLUP DOĞRU MU? AK Parti Mersin Milletvekili Zeynep Gül Yılmaz’ın aracının polis tarafından durdurulması tartışılıyor. Plaka kaydı olmasına rağmen durdurulduğu iddiası, videoya çekilmesi sorunlu. Polislerle ilgili soruşturma açıldı. Ancak sorun sadece bu mu? İlk anlardan itibaren Milletvekili Zeynep Gül Yılmaz’ın da üslubunda sorun yok mu? Daha farklı yaklaşsa, o çirkin ifadeleri kullanmak yerine arabadan inip kendisini tanıtsa ve ılımlı bir üslupla konuşsaydı, ne olurdu? Video sosyal medya gündemine oturmazdı, milletvekili de tepki görmezdi.",https://www.hurriyet.com.tr/yazarlar/hande-firat/goc-endisesi-41879464
Hande Fırat,"Kabil düştü, Ankara ne yapacak?","Ağustos 17, 2021 06:29","Bu sözler Kabil’in düşmesini değerlendiren üst düzey bir kaynağıma ait... Gelişmeleri yakından ve dikkatle takip eden Ankara, gelinen noktada ABD ile bu konuda ne konuşulacağını; “Konuşulacak ne kaldı?” diyerek sorguluyor. Peki, Türkiye Kabil Havalimanı’nda koruyucu ve işletmeci olarak kalacak mı, kalabilecek mi? Yoksa Türk askeri ve büyükelçilik çalışanları tahliye edilecek mi? Ankara ne yapıyor? Neyi bekliyor? Soruların yanıtlarını aradım, üst düzey isimlerle konuştum. SİYASİ SÜREÇ BEKLENECEK Türkiye’nin birçok koldan yürüttüğü görüşme trafiği var. İlerleyen satırlarda ayrıntılarına değineceğim. Bu kapsamlı görüşme trafiğinden yola çıkarak Ankara’da yapılan değerlendirmeler şöyle: Türkiye Afganistan’dan ABD başta olmak üzere Batı’nın yaptığı gibi apar topar çekip gitmeyecek. Zaten Türkiye hemen gitsin diye bir talep de yok. Geçmişte olduğu gibi uluslararası arenada tecride uğramak istemeyen hatta bu nedenle bazı komşularıyla ilişki düzenleyen Taliban’ın nasıl bir hükümet kuracağı önem taşıyor. Diğer yandan Taliban uluslararası arenada kabul edilmek istiyor. Taliban ile müzakere etmek üzere Afgan Milli Uzlaşı Yüksek Konseyi Başkanı Abdullah Abdullah ve eski siyasetçi Gulbeddin Hikmetyar’ın da aralarında bulunduğu koordinasyon konseyinin geleceği merak ediliyor. Ankara’daki bilgi Abdullah Abdullah ile Hikmetyar’ın Eşref Gani’ye, Taliban Kabil’e girmeden iki gün önce, “Sen git, gerilim artmasın” yönünde telkinde bulunduğu şeklinde. Ankara siyasi sürecin tamamlanmasını beklemekten yana. Üst düzey kaynaklarım genel çerçeveyi bu şekilde çiziyorlar. Ancak burada bazı gerçekleri de hatırlatmak gerekiyor. İçsavaş olmasa da, Taliban şimdilik farklı kesimleri de kucaklayan bir hükümet kursa da bazı gerçekler ciddi risk yaratıyor: Afganistan İngiliz, Sovyet ve Amerikan işgallerine rağmen bir ulus olamadı. Aşiret ve etnik kimlikler ön planda. İslam Emirliği kuracak olan, kadınlara korku salan, evlerdeki televizyonları yok eden bir zihniyet ile istikrar nasıl kalıcı olur? Taliban ile Abdullah Abdullah ya da Hikmetyar gibi isimlerin olası uzlaşıları ne kadar sürebilir? ÜÇ KOLDAN GÖRÜŞME Riskler böyle... Ancak şimdilik siyasi süreci beklemekten yana olan Ankara üç koldan yoğun görüşmeler yürütüyor. Cumhurbaşkanı Erdoğan, CNN Türk-Kanal D ortak yayınında “Talibanla bazı görüşmelere varıncaya kadar şu anda ilgili kurumlarımız çalışıyor. Hatta belki benim bile onların lideri durumunda olacak olanı kabul etme durumum olabilir” demişti. Henüz üst düzey bir görüşme yapılmadı. Üç koldan süren görüşmeler ise şöyle: Taliban’ın siyasi kanadı ile Katar üzerinden Taliban’ın askeri kanadı ile Pakistan üzerinden Arka kapı diplomasisi yani istihbarat örgütü üzerinden doğrudan Taliban ile görüşmeler sürüyor. TÜRKİYE’NİN KALMA GEREKÇELERİ Türkiye, Afganistan’da istikrar istiyor. İstikrarsızlığın, içsavaşın ya da Afganistan’ın terör örgütlerinin merkezi haline gelmesinden hem bölge ülkelerinin hem de göç yolundaki Türkiye’nin olumsuz etkilenmesinden endişe ediliyor. Göç konusunda Ankara-Tahran görüşmeleri sürdürülüyor. Doğu sınırı engebeli ve zor bir sınır. Bu nedenle doğuda tahkimat artırılıyor. Afganistan’da TİKA yatırımları ve Türk okulları da bulunuyor. Gelelim havaalanı meselesinde Ankara’da yapılan değerlendirmelere: Taliban’ın uluslararası sistemle bağ kurmak istediği biliniyor. Müslüman NATO üyesi Türkiye ile dolaylı ve arka kapı diplomasisi ile görüşmeler yapılıyor. Türkiye’nin muharip gücü yok. Türk askerinin kalma amacı “istikrara katkı” olarak tanımlanıyor, anlatılıyor. Taliban’ın teknik elemanı olmadığından, havaalanı için teknik eleman desteği isteyebileceği belirtiliyor. Görüşmelerin bu alanda yoğunlaşması gündemde. Askerler ve diplomatik misyonun belli kadroları şu an Kabil’de görevlerinin başında. Bundan sonrasını ise hem Afganistan’da kurulacak yönetimin yapısı hem de Türkiye-Taliban görüşmeleri belirleyecek.",https://www.hurriyet.com.tr/yazarlar/hande-firat/kabil-dustu-ankara-ne-yapacak-41874637
Hande Fırat,Sonsuz savaş biterken (!) Afganistan...,"Haziran 29, 2021 06:29","ABD Başkanı Joe Biden’ın açıklamalarının ardından sonsuz savaş ABD için bitse de, Afganistan için, bölge için, küresel aktörler için ve Türkiye için ne olacak? Kuşkusuz yeni dönem birçok riski ve fırsatı barındırıyor. HAVAALANININ ÖNEMİ ABD ve NATO müttefiklerinin askerleri yaklaşık 20 yıldır Afganistan topraklarında. Onlardan önce ise Rusya vardı o topraklarda. Zorlu topraklar... Amerika’nın müttefikleri, Usame Bin Ladin’i, en başlarda, Ruslara karşı desteklemişlerdi. Sonra ise malum en büyük düşman ilan etmişlerdi. Düşmanlık, El Kaide ve Bin Ladin’in 11 Eylül 2001’de New York’taki Dünya Ticaret Merkezi binaları ve Washington’daki Pentagon’a uçaklarla düzenlediği saldırılarla farklı bir boyuta geçmişti. ABD; Bin Ladin’in koruma altında olduğu gerekçesiyle, Afganistan’a önce hava, sonra kara operasyonu başlatmıştı. Gazeteci Robert Fisk ‘Büyük Medeniyet Savaşı - Ortadoğu’nun Fethi’ kitabında, Afganistan işgalleri ile ilgili şu çarpıcı bilgiyi paylaşır: “Savaş Ruslara 35 milyar dolar civarında bir paraya mal oldu. Amerikalılar ise 10 milyar dolar harcadıklarını iddia edeceklerdi. Suudi Arabistan ise Afgan muhalif partileri ve onların Arap destekçileri için sadece iki yılda 525 milyon dolar harcadığını, 1986’da bizzat açıklayacaktı. Pakistanlı kaynaklar sonradan savaş boyunca Afganistan’da her zaman üç ila dört bin Arap savaşçının bulunduğunu, toplam 25 bin Arabın savaşa katıldığını söyleyecekti.” Dikkatinizi çekerim, burada son 20 yılın bilançosu ya da maliyeti yok. 20 yıl hem NATO açısından hem de tek tek ülkeler açısından ayrı ayrı açıklanacaktır. Şimdi ABD tam 20 yılın ardından zorlu topraklardan çekiliyor. Ancak Taliban hâlâ etkili olduğu için Afganistan’daki kritik noktaların, özellikle de Kabil Havalimanı’nın güvenliği hayati önem arz ediyor. Havalimanı, Afganistan’ın dış dünya ile bağı. Ülkelerin diplomatik misyonları, hava taşımacılığı, uluslararası yardım kuruluşlarının ülkeye ulaşımı açısından da önemli. 14 Haziran 2021’de NATO Zirvesi sırasında bir araya gelen ABD Başkanı Joe Biden ve Cumhurbaşkanı Tayyip Erdoğan’ın görüşmelerinin ardından, iki ismin Afganistan konusunda bir mutabakata vardığını öğrendik. Türkiye, ABD ve NATO’nun çekilmesinin ardından, Kabil’deki havalimanının güvenliğini sağlamaya devam etmeyi önermişti. TÜRKİYE’NİN ŞARTLARI VE MUTABAKAT BELGESİ Milli Savunma Bakanı Hulusi Akar, “Bizim şartlara bağlı olarak Afganistan’da kalma niyetimiz var. Şartlarımız nedir? Siyasi, mali ve lojistik destek. Bunlar yapıldığı takdirde, biz Hamid Karzai Uluslararası Havalimanı’nda kalabiliriz” açıklamasını yapmıştı. ABD ve Türkiye arasında teknik heyet görüşmeleri başladı. Türkiye’nin havaalanı işletme maliyetinin karşılanmasını da talep ettiği biliniyor. Nasıl bir uzlaşmaya varılacak, Türkiye’nin hangi talepleri karşılanacak, önümüzdeki günlerde netleşecek. Ancak şunu söyleyebiliriz: İki ülke arasında kapsamlı bir mutabakat belgesinin hazırlanması bekleniyor. Bu belgede statü, teknik, lojistik, güvenlik ve maddi tüm unsurların ayrıntılarıyla yer alacağı belirtiliyor. Son olarak bazı tespit ve soruları da sıralayalım: - Anlaşma olursa Afganistan’daki Türk askeri sayısının artacağı belirtiliyor. Bu durumda TBMM’den yeni bir tezkere çıkartılacak mı? - En büyük sorun Taliban’ın Türkiye’nin önerisine karşı olması. Tüm yabancı askerlerin çekilmesini isteyen Taliban, ülkedeki kontrol ettiği alanı genişletiyor. - Bu durumda Taliban ile Türk askeri karşı karşıya gelir mi? - Afganistan topyekûn bir savaşa girer mi? Bu durum Türk askerini ve Türkiye’yi nasıl etkiler?",https://www.hurriyet.com.tr/yazarlar/hande-firat/sonsuz-savas-biterken-afganistan-41842005
Hande Fırat,Haziran savaşları: Batı’ya göre Türkiye kritik bir dönemeçte,"Haziran 04, 2021 06:29","Haziran ayında Türkiye açısından bir dizi kritik toplantı yapılacak. ABD ve Avrupa Birliği ile süreç ve toplantılar ayrı gibi görünse de öyle değil. Biri diğerini kolluyor, takip ediyor. Bir anlamda Türkiye konusunda bir bütün politika izleniyor. Türkiye açısından ilk kritik tarih 14 Haziran. Batı, Cumhurbaşkanı Erdoğan’ın özellikle ABD Başkanı Biden ve Yunanistan Başbakanı Kriakos Miçotakis ile görüşmesinin olası sonuçlarına odaklandı. Olası sonuçlarla, Türkiye’den beklentilerin ABD-AB ortak zirvesinde de ele alınması bekleniyor. Libya meselesinin ele alınacağı Berlin Konferansı sürecinde ise Türkiye üzerinde baskının artması gündemde. Bu ayın son kritik tarihi ise 24-25 Haziran’daki Avrupa Birliği Zirvesi. Birlik, Türkiye ile yola nasıl devam edeceğini konuşacak. Bu toplantılar öncesinde ABD ve AB’den batılı diplomatların dile getirdiği ve Türkiye’ye iletilen görüşleri şöyle sıralayabiliriz: - Türkiye, Batı ile ilişkilerinde uluslararası ilişkilerden, bölgesel sorunlara, demokrasi ve hukuk başlıklarında kritik bir dönemeçte. Türkiye’den bu kez somut adımlar bekleniyor. - S-400’ler konusunda Türkiye’nin önerileri kabul görmüyor. Türkiye, ABD’nin taleplerini kabul etmeli. - Türkiye, Libya’dan asker çekmeli. Türkiye’nin jest niteliği taşısa da asker çekmesi Rusya’yı da aynı yönde hareket etmek için mecbur bırakacaktır. - Yunanistan ile diyalog süreci takip ediliyor. Batı, Kıbrıs konusunda yeni bir sürprize açık değil. Bu yüzden Erdoğan’ın 20 Temmuz konuşması beklenecek. PEKİ YA TÜRKİYE’NİN HAKLI TALEPLERİ? Biden görüşmesi ve AB Liderler Zirvesi öncesi Batı ittifakı masaya sadece taleplerini koyuyor, sadece istiyor ama kendi adım atmıyor. Şu ana kadar yapılan görüşmeler neticesinde Ankara’nın bakış açısını maddeler halinde şöyle özetlemek mümkün: - S-400’ler konusunda ABD’nin talepleri yakışıksız ve karşılanabilir nitelikte değil. Bir çözüm bulunamadığından konu Biden-Erdoğan görüşmesi açısından paranteze alınsın. - ABD, terör örgütleri PYD/YPG ve FETÖ konusunda adım atmayacak. Bu nedenle Biden-Erdoğan görüşmesinde sorunlar yerine işbirliği alanlarına odaklanılsın. Gelinen noktada görüşmenin tonunun iki ülke ilişkilerinde belirleyici olacağı unutulmasın. - Libya hükümeti, sivil toplum örgütleri Türkiye’nin askerini çekmesini istemiyor. Aksine, Türk askerini koruyucu olarak gördüklerini ifade ediyorlar. Türk askeri ile Wagner’in aynı kefeye konulması ise yakışıksız. - Batı ile iyi ilişkiler kurmak isteğini belirten Türkiye, Doğu Akdeniz ve Yunanistan ile ilişkilerde son dönemde attığı olumlu adımlarla da bunu da göstermiştir. Ancak Kıbrıs başta olmak üzere haklı politikalarından geri adım atmayacaktır. VE İNSAN DENİZİ ÖLDÜRÜR Deniz ölür mü? İnsan denizi öldürür mü, öldürebilir mi? Sadece deniz midir ölen? Deniz tüm canlılarla, insanla, insanlıkla, çocuklarla, gelecekle, toprakla nihayet dünya ile ölür. İnsan; denizi de, dünyayı da, kendini de, geleceğini de öldürür, öldürüyor... Ekranlarda mavinin üzerini, içini kaplayan salyayı gördükçe canınız yanıyor mu? Yarını, yarınları düşündükçe kahroluyor musunuz? Günlerdir Marmara Denizi’ndeki salya görüntüleri ne yazık ki insanoğlunun katil yönünü gözler önüne seriyor. Kurşun yerine plastik, bomba yerine evsel ya da endüstriyel atık ile ağır yaralı Marmara Denizi... Komada, ölecek! Üstelik henüz ne tedavi var ortada ne de plastik ya da atık saldırısı durdu. Çöp kutusu alışkanlığı olmayan kaç İNSANIN kaç şişesi saplandı denize? Kaç yıldır kaç evin, kaç fabrika ve tesisin ne kadar miktarda atığı boğuyor denizi? Ne acı ki insanın denize saldırısının sonucu 2007 yılından beri raporlanmış... Salyanın denizi boğacağı biliniyormuş. Peki ne yapıldı, ne yaptık? Hiçbir şey... Komadaki denize saldırı sürüyor. Şimdi acil çalıştayla acil eylem planı ve kurtarma çalışmaları bekleniyor. Buna bir de acil insan planı ekleyin. İnsanın karanlık yanıyla, insanın para hırsıyla, boşvermişliğiyle, cehaletiyle, göz yummasıyla, yol vermesiyle mücadele edilsin. İnsanı ve insanlığı kurtarmayı amaçlasın.",https://www.hurriyet.com.tr/yazarlar/hande-firat/haziran-savaslari-batiya-gore-turkiye-kritik-bir-donemecte-41824807
Hande Fırat,İsim konuldu: ‘NATO ortağı ve stratejik müttefik’,"Haziran 01, 2021 06:29","Gelinen noktada iki ülke arasındaki ilişkinin adı Sherman tarafından “NATO ortağı ve stratejik müttefik” olarak konuldu. NATO ortağı ifadesi Sherman tarafından öylesine kullanılmadı. ABD yönetimi Sherman’ın deyimiyle NATO üyesi olarak Türkiye’nin Rus sistemlerini (S-400’ler) almasının NATO’ya karşı bir eylem gibi göründüğünü bilmesini istiyor. ABD’nin insan hakları ve demokrasi konusunda kaygıları var. ABD’nin bu kaygısı ekonomi ile de bağlantılı. İki ülke açısından potansiyel yüksek ama ABD’ye göre iş dünyası öngörülebilirlik, kuvvetli parasal politikalar ve hukukun üstünlüğünü de görmek istiyor. ABD, DEAŞ’a karşı gördüğü terör örgütü YPG ile yaptığı işbirliğini belli ki sürdürecek. Sorunlu alanlardan çok ilk etapta işbirliği alanlarına odaklanılacak. Türkiye de zirveye ABD’nin terör örgütü YPG ile işbirliğinden, FETÖ konusundaki vurdumduymazlığına kadar haklı eleştiri ve taleplerini taşıyacaktır. Tam 14 gün sonra iki liderin yapacağı görüşmede, iki ülkenin önce işbirliği alanlarına odaklanıp, sorunlu alanları yöneterek yeni bir dönemi başlatıp başlatamayacakları belli olacak.  AĞIZDAN ÇIKAN SÖZ KURŞUN GİBİDİR... 3 MART 1924’de O’nun emriyle ve 429 sayılı kanun ile kuruldu. Nutuk’ta Diyanet İşleri’nin siyasetten uzak tutulmasının gerekli olduğunun altını çizdi. Tam 97 yıl önce Atatürk tarafından kurulan ve bugün o kurucu sayesinde topluma hizmetlerini sürdüren Diyanet İşleri Başkanlığı için Türkiye Cumhuriyeti Anayasası’nda “Genel idare içinde yer alan Diyanet İşleri Başkanlığı, laiklik ilkesi doğrultusunda, bütün siyasi görüş ve düşünüşlerin dışında kalarak ve milletçe dayanışmayı ve bütünleşmeyi amaç edinerek, özel kanununda gösterilen görevleri yerine getirir” ifadesi yer almaktadır. Bugün tartışmaya neden olan sözler nedeniyle kısaca bir kere daha özetleyelim: Diyanet İşleri Başkanlığı’nı Atatürk kurdu. Siyasetten uzak kalmasını istedi... Bu istek hüküm olarak Türkiye Cumhuriyeti Anayasası’nda da yer aldı. Diyanet İşleri Başkanlığı’nın Anayasa’da yer alan amacı milletçe dayanışma ve bütünleşmeyi gözetmek... Demek ki, Türkiye Cumhuriyeti Anayasası’na göre Diyanet İşleri Başkanlığı’nın mensupları siyaset yapmayacak, siyasi görüşlerini işine yansıtmayacak, o ya da bu şekilde siyasetin etkisinde kalmayacak. Demek ki, Diyanet İşleri Başkanlığı’nın mensupları milleti bütünleştirecek, dayanışmayı güçlendirecek. Yani ortak değerlerine, tarihine saygı duyacak. Ortak değerler ve tarih üzerinden tartışma yaratacak sözler sarf etmek, doğal olarak bir milleti millet yapan geçmişi, değerleri yaralamak Türkiye Cumhuriyeti Anayasası’ndaki hüküm ile bağdaşmamaktadır. Diğer yandan tam 97 yıldır O’nun, silah arkadaşlarının ve yüce Türk milletinin sayesinde oluşan makamlarda bulunup o makamlardan konuşmak, konuşurken en azından saygıda kusur etmemek vicdanın ve aklın gereğidir. Ayasofya’nın açılışında önce Diyanet İşleri Başkanı Ali Erbaş’ın tartışma yaratan sözleri, sonra başimam koltuğuna oturan Mehmet Boynukalın’ın açıklamaları ve sosyal medya mesajları, şimdi de yine Ayasofya’da yapılan “Örgün Eğitimle Birlikte Hafızlık Projesi” sırasında vaaz veren imam Mustafa Demirkan’ın isim vermeden kullandığı “zalim ve kafir” sözleri... Tüm bu sözler bu ülkede büyük çoğunluğu derinden yaralamıştır, yaralamaktadır. Mehmet Boynukalın’da olduğu gibi, bireysel tasarruf beklemenin ötesinde, Diyanet İşleri Başkanlığı’nın Anayasa’daki hüküm çerçevesinde kadrolu ya da sözleşmeli çalışanlarına “dayanışma ve bütünleşme amacını” ve bu amaç içinde “milletin, devletin ortak değer ve tarihine saygı duymayı” hatırlatması gerekmez mi?",https://www.hurriyet.com.tr/yazarlar/hande-firat/isim-konuldu-nato-ortagi-ve-stratejik-muttefik-41822435
Hande Fırat,Türkiye-ABD ilişkilerinde kritik tarihe doğru,"Haziran 11, 2021 06:29","Tarih yaklaşırken, iki tarafın yetkilileri kamuoyuna yaptıkları açıklamalarla, görüşme öncesi son mesajlarını veriyorlar. Açıklamalar ve liderler buluşması öncesi yapılan temaslar ışığında, şu genel tespitleri yapabiliriz: İki ülkenin de birinci hedefi masanın devrilmemesi ve ilişkileri sürdürmek. S-400’ler, terör örgütleri gibi anlaşmazlıklar bir görüşme ile hemen ve kolay kolay çözülecek başlıklar değil. Bu nedenle iki ülke daha çok işbirliği alanlarına odaklanacaktır. ABD tarafından yapılan açıklamalar, her konunun gündeme getirileceğini, yani paranteze alınmayacağını ancak bu sorunlu başlıkların da işbirliği yapılan ve yapılacak alanları gölgelemesine müsaade edilmeyeceğini gösteriyor. Belli ki bu hassasiyet yapılacak açıklamaya yansıtılacak. Trump döneminden farklı olarak göreve geldiği ilk günden beri demokrasi ve insan hakları vurgusu yapan ABD Başkanı Biden ve yönetiminin bu başlığa önem vermesi bekleniyor. Şimdilik yazılı yapılması beklenen açıklamada, insan hakları ve demokrasi vurgusu sürpriz olmayacaktır. Tüm bu gerçekler ışığında Biden’ın az sayıda liderle baş başa görüşme yapacak olması ve bu az sayıda lider arasında Cumhurbaşkanı Erdoğan’ın da yer alması tek başına önemli bir mesaj olarak yorumlanabilir. Yine masadaki sorunlar ve bunların hemen çözülemeyeceği göz önünde bulundurulursa, liderlerin söylemleri ile üslupları yani görüşmenin tonu dikkatle takip edilecektir. ANKARA AÇISINDAN... Hem Cumhurbaşkanı Erdoğan hem de Dışişleri Bakanı Mevlüt Çavuşoğlu yaptıkları tüm açıklamalarda, ABD ile yeni bir başlangıç yapmak istediklerini ve görüşmenin olumlu geçeceğine inandıklarını söylüyorlar. Görüşme öncesi yapılan temaslarda hem ABD yönetimi hem de Türkiye karşılıklı birbirlerine sorunların giderilmesi için bekledikleri adımları içeren belge ve önerileri verdiler. Ancak ne S-400’lerde, ne FETÖ meselesinde ne de ABD’nin terör örgütü YPG/PYD’ye desteği konusunda ortak bir çözüm bulunmuş değil. Belli ki iki ülke ilişkileri bir süre daha bu sorunların gölgesinde yürütülecek. Ancak Ankara açısından bu sorunların ilişkide yönetilebilir hale gelmesi dahi önemli. Sorunlar, bölgesel meseleler kadar Ankara’nın ilk sıralara yerleştirdiği bir diğer başlık ise ekonomik ilişkiler. Ankara, bir önceki başkan Donald Trump döneminde konulan 100 milyar dolar ticaret hacmi hedefini Biden yönetimi ile devam ettirmek istiyor. Üstelik her şeyden önce ABD ile ilişkilerini mümkün olduğunca düzelterek, kendi ekonomisi üzerindeki bu baskıyı azaltmak istiyor. POZİTİF GÜNDEM İki lider kritik konularda geri adım atmayıp, görüşmede her konuyu açık açık konuşsalar da zirve sonrası pozitif gündemin öne çıkarılması bekleniyor. Afganistan, Libya, Suriye, ikili ekonomik ilişkiler gibi başlıklara vurgu yapılması sürpriz olmayacaktır. Yine Doğu Akdeniz’deki gerilimin düşmesi ile Türkiye ve AB arasında başlayan diyalog da bu pozitif gündem arasında sayılabilir. Ancak konu Türkiye olunca belli politikalarda Biden ve yönetimi kadar, Kongre ve Senato’nun da önem taşıdığını ve ikna edilmesi gerektiğini unutmamak gerekiyor. Amerikan yönetimi S-400’ler konusunda Kongre’nin karar verici olduğunu ve ikna edilmesi gerektiğini hatırlatmıştı. Tam da Biden-Erdoğan görüşmesi öncesi bir başka örnek daha yaşandı. ABD’li Demokrat Senatör ve Senato Dış İlişkileri Komitesi Başkanı Bob Menendez, Cumhuriyetçi Senatör Marco Rubio’nun desteğiyle Yunanistan ve ABD arasındaki savunma ilişkilerini güçlendirecek bir yasa tasarısı sundu. Tasarı, ABD ve Yunanistan’ın savunma ortaklığının güçlendirilmesini, Yunanistan’ın askeri modernizasyonuna tam destek verilmesini, Türkiye’ye teslim edilmeyen F-35’ler dahil Yunanistan’a F-35 satışına destek verilmesini içeriyor. Her iki partinin üst düzey isimlerinin, bir anlamda Türkiye karşıtlığı konusunda kolayca uzlaşmaları dikkatlerden kaçmamalıdır.",https://www.hurriyet.com.tr/yazarlar/hande-firat/turkiye-abd-iliskilerinde-kritik-tarihe-dogru-41829798
Hande Fırat,Yeni bir çağ ve NATO - En büyük tehdit kim ya da ne?,"Haziran 15, 2021 06:29","Kaygıları, 10 yıl içerisinde büyük belirsizliklere neden olabilecek radikal değişimler yaşanabilecek olmasıydı... Onlar bu kaygı ile hazırlanan NATO’nun yeni konsept filmini birbirlerine mesafeli bir duruşla izlerken, kendi kendime söyleniyordum: “Olası tehditler için kafa yormayın, 10 yıl içinde büyük belirsizliklere neden olabilecek en büyük tehdit biziz, sizsiniz, insanlar ve yönetimleri...” Tehdit sıralamasında gerçekte ilk sırada ne Rusya var, ne de Çin... Hiç şüphe yok ki ilk sırada temelinde insanın neden olduğu felaketler ve o felaketlerin durdurulmazsa bir gün insanlığın sonunu getirecek olması var. NATO, “Yeni Bir Çağ İçin Birliktelik” raporuyla ortaya koyduğu gibi, yeni strateji belgesine bu en büyük tehdidi “iklim değişikliği, doğal afetler ve salgınlar” ifadesiyle ekliyor. İklim değişikliğinin de, doğal afetlerin de, hatta salgınların da sorumlusu insan... NATO ve tüm dünya bu konularda gerçek anlamda bir mücadele ortaya koyamazsa, tehdit olarak sıraladığı diğer başlıklar ve o tehditlerle mücadele edecek NATO üyeleri zaten ortada olmayacak. Çıkarları nedeniyle başka konularda tam olarak uzlaşamayan ülkeler umalım ki gerçekten yeni bir çağ, insanlık ve gelecek için uzlaşabilsin. NATO’NUN DEĞERLERİ Kuruluşu itibarıyla mücadelesinin en önemli bileşeni müttefik devletlerin birlikte hareket etmesiydi. Ancak özellikle 2010 ve 2020 yılları arasında müttefikler arası anlaşmazlıklar, çıkarların örtüşmemesi, birlikte hareket etme kabiliyetinin azalması gibi olumsuzluklar yaşandı. Fransa Cumhurbaşkanı Emmanuel Macron, her ne kadar “Beyin ölümü gerçekleşti” dese de, komada görülen NATO’yu hayata döndürmek amacıyla bir reçete hazırlandı. Üç ana amaç belirlendi: Müttefiklerin birliğinin, dayanışmasının ve uyumunun güçlendirilmesi. Müttefikler arasındaki siyasi istişarenin ve eşgüdümün artırılması. İttifak’ın güvenliğine yönelik mevcut ve gelecekteki tehditlere ve sınamalara cevap verebilmek için NATO’nun siyasi rolünün ve ilgili araçlarının güçlendirilmesi. Bu üç ana amacın yanı sıra NATO komadan gerçekten çıkarılabilirse, kendisinden beklenen yeniçağda belirlenen tehditlere karşı tüm müttefiklerinin birlikte ön alması ve mücadele etmesi. Yeniçağda yeni eklenen tehditler de gündemde, geçmişten beri gelenler de.... Rusya, Çin, konvansiyonel silahlar ve bu silahlara kolay erişim, kitle imha silahları, devlet dışı aktörler, terör örgütleri, yeni hibrit saldırı yöntemleri, iklim değişikliği, doğal afetler, salgınlar... Eğer NATO komadan çıkarsa, güçlenerek yeniçağ için gerçekten hazırlık yaparsa ve daha önemlisi siyasi çifte standartlar uygulamaktan vazgeçerse, riskleri de fırsatlara çevirme imkânı bulacaktır. Bu müttefikler için de yeni durumlar yaratacaktır. Türkiye ile ilgili örnek verecek olursak; Türkiye’nin Rusya ile hoş karşılanmayan ilişkisi karşısında, Türkiye NATO çerçevesinde gerekeni yapmak durumunda kalırken, müttefikleri de Türkiye’yi Rusya’ya itmemek zorunda kalacaktır. Eğer Türkiye S-400’leri rafa kaldırmak durumunda kalırsa, başta ABD olmak üzere müttefik ülkeler de müttefiklik gereği, Türkiye’nin mücadele ettiği terör örgütleriyle ilişkisini kesecek, hatta o örgütlerle mücadele etmek zorunda olacaklardır. Bu örnekleri ittifak içindeki başka ülkeler açısından da çoğaltabiliriz. Hal böyle olunca mesele NATO’nun gerçekten komadan çıkarılıp çıkarılmayacağıdır... Başka bir deyişle mesele, ülkelerin NATO’yu komadan çıkarmak isteyip istemediklerindedir.",https://www.hurriyet.com.tr/yazarlar/hande-firat/yeni-bir-cag-ve-nato-en-buyuk-tehdit-kim-ya-da-ne-41832322
Hande Fırat,NATO Zirvesi’nin kritik görüşmeleri,"Haziran 08, 2021 06:29","Türkiye açısından ise ilk sırada ABD Başkanı Biden ile Cumhurbaşkanı Erdoğan’ın yapacağı görüşme var. Görüşmeye sayılı günler kala, iki ülke açısından da gündeme ilişkin ana bir çerçeve çizilmiş durumda. Hem iki ülke yetkililerinin telefon görüşmelerinde hem de ABD’li yetkililerin Türkiye ziyaretlerinde, iki liderin görüşme gündemleri masaya yatırıldı. Tahmin edeceğiniz gibi Amerikalılar masaya talep dosyaları koydu. Yine tahmin edeceğiniz gibi “Bu talepler karşısında Türkiye’nin de şu isteğini yerine getirelim” demediler... Biden başkanlığındaki Amerikan yönetimi, benzer tavrı Rusya için de gösteriyor. Her ne kadar ABD Başkanı Biden Washington Post için kaleme aldığı makalede “Rusya ile stratejik istikrar ve silah kontrolü gibi konularda çalışabileceğimiz, istikrarlı ve öngörülebilir ilişkiler istiyoruz” dese de, Putin görüşmenin “kazan-kazan” stratejisinde geçeceğini düşünse de; ABD yönetimi açısından Putin’in POTUS ile görüşecek olması tek başına büyük bir kazanım. Rusya’nın önüne de bir dizi talep konulduğunu ve konulacağını unutmayalım. ABD yönetiminin tüm bu görüşmelere kendini “tek patron” gören tavrıyla hazırlandığını da göz önünde bulunduralım. ABD’NİN S-400 TEKLİFİ Amerikan yönetiminin yukarıdaki satırlarda anlatmaya çalıştığım tavrı, Ankara’ya yapılan S-400 teklifinde de ziyadesiyle kendini gösterdi. Hatırlayacaksınız Biden-Erdoğan görüşmesinin hazırlığı için Ankara’ya gelen ABD Dışişleri Bakan Yardımcısı Wendy Sherman, Hürriyet Gazetesi ve CNN Türk’e verdiği mülakatlarda “S-400’leri almak, NATO ittifakında sorun yaratıyor. Alternatif sunduk, tam olarak ne yapmaları gerektiğini biliyorlar. Umarım ortak bir yol bulabileceğiz. Bu teknik detay bir konu değil, siyasi bir şey değil. Türkiye durumun farkında, atması gereken adımları biliyor. Nasıl bu adımların atılacağını da görüştük, bu Türkiye’nin kararı olacak” demişti. Sherman’ın deyimiyle sundukları alternatifin yani teklifin peşine düştüm. Amerikalı yetkililerden Türkiye’ye sunulan teklife ilişkin edindiğim izlenim şöyle: Amerikan yönetimi Türkiye’den S-400’leri aktive etmediğine ve etmeyeceğine ilişkin yazılı bir taahhüt istiyor. ABD yönetimi Türkiye’ye yönelik yaptırımların son bulması için bu yazılı taahhüdü Kongre’ye sunmayı planlıyor. ABD yönetimine göre, S-400’ler konusunda Kongre’nin ikna edilmesi önemli ve gerekli. S-400’lerin aktive edilmediğinin denetimi Amerikan askeri uzmanları tarafından yapılacak. Bu denetim formülü taahhütte de yer alsın istiyorlar. Amerikalı yetkililerin genel bir çerçeve ile anlattıkları S-400’ler teklifini ilk duyduğumda, “Türkiye teklifi reddetmiştir” demiştim. Edindiğim bilgiye göre, aynen öyle olmuş. Türkiye her şeyden önce egemenlik haklarının ihlali olacağını da belirterek, teklifi kabul etmemiş. Bir önceki yazımda aktardığım “S-400 konusunu paranteze alalım” önerisi de uzun ve sonuçsuz görüşmeler neticesinde, Türkiye tarafından dile getirilmiş. LİDERLERİN İNİSİYATİFİ Paranteze alınmasından kasıt, bu konunun ikili görüşmenin ana gündemini oluşturmaması. Diğer yandan ABD’nin, Türkiye’nin haklı olarak beklentileri arasında yer alan terör örgütleri PYD/YPG ile işbirliğine son vermesi ya da FETÖ’yle ilgili yargı sürecini başlatması gibi başlıklarda da adım atmayacağı ortaya çıktı. Bu nedenle Türkiye görüşmede işbirliği alanlarına odaklanılmasından yana. Görünen o ki Biden- Erdoğan görüşmesinden ne kol kola bir fotoğraf ne de kriz fotoğrafı çıkacak. İşbirliği alanlarına vurgu ve gelecek için umutlu açıklamalar şimdilik beklenen olası senaryo.",https://www.hurriyet.com.tr/yazarlar/hande-firat/nato-zirvesinin-kritik-gorusmeleri-41827365
Hande Fırat,Üçüncü doz,"Temmuz 02, 2021 06:29","Başladı ama Türkiye de tüm dünya da Delta varyantı nedeniyle alarmda ya da alarmda olması gerekir. Şu artık kesin ki “hayat normale dönmeye başladı” ifadesinden, artık “salgın öncesi normal”i anlamamak gerekiyor. Salgın öncesi normale dönmek için tüm dünyanın önünde ne yazık ki daha vakit var. Bu salgından kurtulmanın en etkili yolu ise hızlı aşılama... ÜÇÜNCÜ DOZ KARARI Sağlık Bakanlığı iki doz aşısını olan 50 yaş ve üzeri vatandaşlar ile sağlık çalışanlarının üçüncü doz aşılarının uygulanması kararını hayata geçirdi. Hem bu kararı hem de Delta varyantı ile ilgili gelişmeleri Hacettepe Üniversitesi Tıp Fakültesi Çocuk Enfeksiyon Hastalıkları Bilim Dalı Başkanı Prof. Dr. Mehmet Ceyhan ile konuştum. Mehmet Ceyhan üçüncü doz kararını alan tek ülke olduğumuzu hatırlatarak şu dikkat çeken değerlendirmeyi yaptı: “BioNTech gibi aşılarda üçüncü doza ihtiyaç var mı? Henüz böyle bir bilimsel çalışma yok. Ancak Sinovac aşısının bağışıklığı uyarma gücü diğer aşılara göre düşük. Delta varyantı ile ilgili ise bilimsel bir verisi yok. Bu nedenle bizim önerimiz virüsle çok sık karşılaşan ve Sinovac aşısı yaptırmış olan sağlık çalışanlarına bir doz BioNTech yapılması yönündeydi.” ÜÇÜNCÜ DOZ KİMLERE, NASIL YAPILMALI? Mehmet Hoca’nın bu sözlerinin ardından peş peşe aklımdaki soruları sıraladım. Üçüncü doz aşı neye göre olunmalı, hangi aşı seçilmeli? Mehmet Hoca’nın yanıtlarını şöyle sıralayabilirim: - İstediğiniz aşı ile üçüncü dozu olun demenin bilimsel bir mantığı yok. - Dünyadaki örneği sadece organ nakli olanlara yönelik. Organ nakli olanlara 6 ila 12’nci ayda üçüncü doz aşı (BioNTech) uygulaması yapanlar oldu. - İki doz Sinovac yaptırmış olanların üçüncü dozu da Sinovac yaptırması mantıklı değil. Sinovac’ın Delta varyantına göre koruyuculuğu hakkında bilimsel veri yok. Bu nedenle Delta varyantına karşı koruyuculuğu yüzde 88’e düşen BioNTech’in üçüncü doz için tercih edilmesi lazım. - Bu durumda yaş kriteri doğru değil. İki doz Sinovac olanın Delta varyantına karşı bir doz BioNTech yaptırması gerekir. - Aşılamanın 18 yaşa inmesi önemli bir adımdı. Ancak okullar açılmadan, Delta varyantı ile de mücadele düşünülerek 12-18 yaş aralığının da aşılanmasına acil olarak başlanılmalı. 65 YAŞ ÜSTÜ ENDİŞE ETMESİN BioNTech aşısının özellikle 65 yaş üstünde kalp kası iltihabına, kalp rahatsızlığına yol açtığı iddialarını da hatırlattım. 65 yaş üstü ne yapsın, diye sordum. İşte Mehmet Hoca’nın yanıtı: - Yaş fark etmez. Üçüncü doz olacaklarsa BioNTech olacaklar. - Kalp kası iltihabı 65 yaş üstünde değil, 18-30 yaş aralığında görüldü. Ancak 300 milyon doz aşı yapıldıktan sonra 1100 vakada tespit edildi. - İstatistiksel olarak anlamlı bir sıklık değil. Kalp kası iltihabını vakalar genelde hafif geçirdiler. - COVID-19 hastalığı geçirenlerde kalp kası iltihabı aşıya göre çok daha fazla görüldü. DELTA VARYANTI DALGASI GELİR Mİ? Dünyada da, Türkiye’de de Delta varyantı yayılıyor. Bu varyant daha bulaşıcı. Bir kişi beş kişiye bulaştırıyor. Peki yeni bir dalgadan kaçmanın, Delta varyantıyla mücadelenin yolları nedir? Mehmet Hoca’nın bu konudaki açıklamaları ise şöyle: - Delta varyantına da karşı etkili aşılar ya tam koruyor ya da hastalığı hafif geçirtiyor. En kötüsü aşısız kalmaktır. - İki doz arası süre mümkün olduğunca kısaltılmalıdır. - Aşılamada hız önemli. Toplumun yüzde 80’i aşılanmalı. - Delta varyantının en çok görüldüğü ülkeler Hindistan, İngiltere ve Rusya. Tüm dünya Delta varyantına karşı önlem alıyor. Karantina uygulamaları ve yeni kısıtlamalar getiriyor. Ülkemiz turistlere yönelik bazı tedbirleri hayata geçirmeli. - Delta varyantına karşı kalabalıktan uzak durulsun. Maske, mesafe, hijyen kuralına uyulsun. ÖNEMLİ ÇAĞRI Bu veriler ve açıklamalar ışığında şu hususların altını çizmek isterim. Bireysel olarak kurallara dikkat etmezsek, aşıdan kaçarsak, aşılamayı hızlandırmazsak dördüncü dalgadan kaçamayız. Bu nedenle benim çağrım yaş sınırlaması olmadan daha önce iki doz Sinovac yaptırmış olan herkese bir an önce üçüncü doz BioNTech aşı yapılmasının sağlanması. Çocuklarımızın hem sağlığı hem de eğitimleri için bu yaz hiç vakit kaybetmeden 12-18 yaş aralığının da hemen aşılanması.",https://www.hurriyet.com.tr/yazarlar/hande-firat/ucuncu-doz-41844473
Hande Fırat,Türkiye ve Avrupa Birliği ilişkilerinde önemli bir eşik,"Haziran 25, 2021 06:29","Salgınla mücadele ve Rusya ile ilişkilerin yanı sıra gündemlerinin en dikkat çekici başlığı Türkiye ile ilişkiler. Bu başlıkta ise iki önemli konu bulunuyor: - Türkiye’nin Doğu Akdeniz’deki doğalgaz arama faaliyetleri. - 18 Mart 2016 tarihli mülteci mutabakatının güncellenmesi. YAPTIRIM BEKLENMİYOR Zirve öncesi Almanya Başbakanı Angela Merkel’in verdiği mesajlar dikkat çekti. Şansölye Merkel, “Mart ayında anlaştığımız üzere AB olarak ortak çıkarlar üzerindeki işbirliğimizi ilerletmek için şimdi Türkiye ile diyalog gündemini hızla hayata geçirmeliyiz” dedi. Bazı konulardaki görüş ayrılıklarına rağmen Merkel, stratejik işbirliğinin ilerletilmesi gerektiğini de açık açık söyledi. Merkel’in bu mesajlarının yanı sıra, Doğu Akdeniz’de bir süredir devam eden Türkiye ve Yunanistan arasındaki görüşmelerle tansiyon düştü. Bu süreçte Türkiye’den verilen mesajlar da hep olumlu ve yapıcı oldu. Hatırlayacak olursak, Avrupa Birliği, Kasım 2019’da, Türkiye’nin Doğu Akdeniz’deki doğalgaz faaliyetleri gerekçesiyle yaptırımlar için yasal çerçevede uzlaşmıştı. Sonradan ise dondurulmasına karar vermişlerdi. Ek yaptırım kararlarının ise bu zirveye bırakılmasında uzlaşılmıştı. Sonrasında yaşanan diyalog sürecinde ise birlik ile Türkiye arasında pozitif gündemin oluşturulabilmesi için harekete geçilmişti. Gelinen noktada, Doğu Akdeniz’de, Türkiye’nin istikrara katkıda bulunması beklentisinde olan Avrupa Birliği’nin; Türkiye’nin izlediği gerilimi düşürücü politikalardan yola çıkarak, yaptırım kararı almaması bekleniyor. Avrupa, Türkiye’yi dışarıda bırakmak istemiyor. Bunda Avrupa’nın kendi çıkarları özellikle de mülteciler konusu önemli rol oynuyor. Diğer yandan Kıbrıs meselesinin de zirvenin gündeminde olduğunu hatırlatalım. Avrupa Birliği’nde Kıbrıs konusunda bir endişe olduğu, iki devletli çözüm seçeneğine olumlu bakmadıkları, Cumhurbaşkanı Erdoğan’ın 20 Temmuz’da KKTC’den ne mesaj vereceğini de merakla beklediklerini söyleyelim. MALİ YARDIM GÜNDEMDE Mülteci meselesinde zirve öncesinde dikkat çekici açıklamayı yine Almanya Başbakanı Merkel yaptı. Bu açıklama yeni bir mutabakatla ilgili adımların atılabileceğinin de işaretini verdi. Almanya Başbakanı Angela Merkel, mülteci mutabakatının uzatılması gerektiğini ve AB’nin Türkiye’ye desteğinin sürmesi gerektiğini söyledi. Başta Almanya olmak üzere birçok AB üyesi, Türkiye-AB arasındaki göç mutabakatının yenilenmesini savunuyor. Türkiye, her fırsatta mutabakatın unsurlarının yerine getirilmediğinin altını çiziyor. Gümrük Birliği’nin güncellenmesi ve Türk vatandaşlarına vize serbestisi getirilmesi gibi başlıklarda bir sonuç çıkmadı. Türkiye, göç mutabakatı ile ilgili mali yardımların da artırılması talebini birçok kez gündeme getirmişti. Liderler zirvesi gündeminde mali yardımla ilgili yeni bir düzenleme var. Liderlerin, Avrupa Komisyonu’nun Türkiye’de bulunan Suriyeli mültecilere mali yardım paketini yenileme önerisini prensipte kabul etmeleri bekleniyor. Mali paketin büyüklüğünün en az 3 milyar euro olduğu söyleniyor. GÜMRÜK BİRLİĞİ’NİN GÜNCELLENMESİ Gelelim Gümrük Birliği’nin güncellenmesi meselesine... Teknik düzeyde çalışmalar sürüyor, hatta hız kazandığı bilgisi var. Zirvenin sonuç bildirgesinde söz konusu çalışmalara da atıf yapılabileceği belirtiliyor.",https://www.hurriyet.com.tr/yazarlar/hande-firat/turkiye-ve-avrupa-birligi-iliskilerinde-onemli-bir-esik-41839339
Hande Fırat,Sonbahara kadar...,"Mayıs 18, 2021 06:29","21 Nisan’da 61 bin 967 ile zirveye ulaşan koronavirüs günlük vaka sayısı, 20 günlük bir sürede 15 binin altına indi. Bu rakam yeterli mi, sonbahara kadar neler yapılmalı, sonbahar için olasılıklar neler, bu yaz nasıl geçirilmeli, ne gibi tedbirler alınmalı? Bu soruların yanıtları için Hacettepe Üniversitesi Tıp Fakültesi Çocuk Enfeksiyon Hastalıkları Bilim Dalı Başkanı Prof. Dr. Mehmet Ceyhan’ı aradım. HASTANE MERKEZLİ SALGIN DEĞERLENDİRMESİ Günlük vaka sayısı binlere ya da beş binlere düşmüş değil. Kısmen normalleşmenin başlayacağı pazartesi gününden hemen önce yani 16 Mayıs Pazar akşamı itibarıyla, Sağlık Bakanlığı verilerine göre Türkiye’nin günlük koronavirüs vaka sayısı 10 bin 512 idi. Yani kısmi normalleşme 10 bin 500’lük günlük vaka sayısı ile başladı. Pazartesi günü ise tüm Türkiye’den ekranlara yansıyan görüntülerden, vatandaşların sokakları, alışveriş merkezlerini, kuaförleri doldurduğunu gördük. Mehmet Hoca’ya kalabalıkları hatırlatıp, normalleşmeye başlamak için 10 bin 500’lük günlük vaka sayısının riskli olup olmadığını sordum. Mehmet Hoca, “Önemli olan hangi vaka sayısıyla, salgınla başa çıkabileceğinizdir” dedi. Ardından da Bakanlık tarafından açıklanan vaka sayısının zaten belirti göstermeyenleri kapsamadığını hatırlatarak, test politikasının değişmesi gerektiğine dikkat çekti: “Biz belirtileri olanlara test yapıyoruz. Hastalığı hiç belirtisi olmadan geçirenler var. Üstelik yaş düştükçe bu oran yükseliyor. Bu yüzden tarama testleri öneriliyor. Bizdeki rakamlar sadece hastane yükünün azalıp azalmadığını gösteriyor. Buna hastane merkezli salgın değerlendirmesi diyebiliriz.” MUTANT YAYILIM ENGELLENMELİ Havaların ısınması bir avantaj olarak görünse de, hastalığı engellemediği biliniyor. Yaz gelse de bireylerin maske, mesafe, hijyen kurallarına uymaya devam etmesi gerekiyor. Diğer yandan elbette devletin de atması gereken adımlar var. Mehmet Hoca’ya göre bunlardan en önemlisi mutant virüslerin yayılımını engellemek: “Mutant virüsün girmesini, yayılmasını engellemeliyiz. Birçok ülke, dışarıdan ülkelerine gelenlere kısıtlamalar uyguluyor. Bunu Türkiye’nin de yapması lazım. Hem turizm geliri olsun hem de salgını kontrol edeyim derseniz, bu çok zor. Üstelik süre de uzar. Ancak şu unutulmamalı, her şeyin temeli salgının kontrol altında tutulmasıdır.” Salgın kontrol altında tutulmazsa diğer devletlerin kısıtlama uyguladıklarını yaşadık. 2021 UEFA Şampiyonlar Ligi finalinin İstanbul Atatürk Olimpiyat Stadı’nda değil, Porto’daki Estadio do Dragao’da oynanacak olmasının nedeni de bu... Mehmet Ceyhan’ın bu konudaki değerlendirmesi şöyle oldu: “Avrupa ve Amerika’da kısıtlama kararlarını politikacılar değil, sağlık otoriteleri verir. Sağlık otoriteleri diğer ülkelerdeki test politikasını da yakından takip eder. Yani Türkiye’de tarama test mi yapılıyor, yoksa belirtisi olanlara mı yapılıyor, bunu incelerler.” ÇÖZÜM YÜZDE 70’E ULAŞMAKTA Peki yaz nasıl geçmeli ve sonbaharda ne olur? Dikkatsizlik, tedbirsizlik ve kurallara uymamak vaka sayısını artırır. Bunu zaten yaşayarak öğrendik. Diğer yandan devletin aşılamayı hızlandırması gerekiyor. Mehmet Hoca açık açık “Sonbahar aşılamaya bağlı” dedi: “Yüzde yirmi, otuz aşılama oranı virüsün yayılmasını engellemiyor. Oranın yüzde yetmişlere çıkarılması gerekiyor. Pandemiyi bitirecek rakam bu. Sonbaharda ne olacağı da aşılama oranına bağlı. Bu sonbaharda kapanmak istemiyorsak, normal bir hayat istiyorsak, aşılama hızlandırılmalı.”",https://www.hurriyet.com.tr/yazarlar/hande-firat/sonbahara-kadar-41812972
Hande Fırat,"Kudüs, ey Kudüs!","Mayıs 11, 2021 06:29","Clinton: Kudüs ile ilgili ne yapacağız bilemiyorum. Arafat: Doğu Kudüs bizim, Batı Kudüs İsrail’in. İki devletin başkenti olacak. Clinton: İsrail Doğu Kudüs egemenliğinden vazgeçmeyecektir. Aynen dediği gibi oldu... Üstelik o günden bugüne İsrail’in emellerine ulaşmasında en çok ABD ve yönetimleri etkili oldu. Üstelik 2018 yılında dönemin başkanı Trump yönetimindeki Amerika Birleşik Devletleri tüm itirazlara rağmen; büyükelçiliğini Kudüs’e taşıdı, İsrail daha da cesaretlendi. İsrail ve Filistin arasındaki sorun bir kangrene dönüştü. O kangrende ölüm, acı, kavga, haksızlık hiç eksik olmuyor. En büyük suç ise Filistinli Müslümanlara hak tanımayan ve uzlaşmaz tutumunu her fırsatta sergileyen İsrail’de. Son olaylar da bunun en büyük göstergelerinden. Ramazan ayının başından beri Batı Şeria ve Kudüs’ün doğu kesimi zaten gergindi. Ancak, 7 Mayıs 2021’de yatsı ve teravih namazı sırasında “Mekke’ye en uzaktaki cami” yani Mescid-i Aksa’nın basılması gerginliği daha da artırdı. Mesele sadece Mescid-i Aksa’nın basılmasından ibaret de değil. İsraillilerin hak iddia ettikleri yerlerden Filistinlilerin çıkarılmaya çalışması, oturma alanlarının kapatılması da gerginliği tetikleyen unsurlar. Cami basılması ne insanlığa ne hukuka sığar. Din ve ibadet özgürlüğü engellenmiştir. Acaba İsrail Devleti sorumlular hakkında gerekeni yapacak mıdır? Diğer yandan olaylardan derin endişe duyduğunu ifade etmekle yetinen uluslararası toplum sadece endişe duymakla mı yetinecektir? Yoksa bu kez endişe duymanın ötesine geçebilecek midir? İsrail ile İbrahim Anlaşmaları yapan Arap devletleri seslerini yükseltebilecekler mi? İsrail’in haksız ve uzlaşmaz tavrı, İsrail’e karş cılız seslerle yapılan eleştiriler nasıl olacak da Ortadoğu barışı için bir zemin hazırlayacaktır? SİYASİ DİL NASIL YUMUŞASIN? Cumhurbaşkanı Erdoğan “Terör devleti İsrail, Kudüs’teki Müslümanlara vahşice ve ahlaksızca saldırmaktadır” diyerek; hem Müslüman ülkelere hem de uluslararası topluma İsrail’e karşı etkili adımlar atılması çağrısında bulundu. Bu çağrının yine yanıtsız kalacağını; bırakın etkili adımı, adım atılmayacağını söylemek yanlış olmayacaktır. Türkiye İsrail-Filistin sorununda bugüne kadar haksızlığı daima yüksek sesle dile getirerek, tüm dünyada yalnız da kalsa hep cesur davrandı. Bununla birlikte son dönemde “yeniden diyalog” politikası çerçevesinde arka kapı diplomasisi yürütülen ülkelerden biri de İsrail idi. İki ülke arasındaki arka kapı diplomasisinin ayrıntılarını daha önce kaleme almıştım. İsrail’in Türkiye’den beklentisini İsrailli kaynaklarım şöyle ifade etmişlerdi: Hamas ve faaliyetleriyle ilgili sıkıntıların giderilmesi İsrail hükümetine karşı kullanılan siyasi dilin yumuşatılması Sorunları olan ülkeler arasında kurulan masalarda karşılıklı taleplerin sıralanması doğaldır. Taraflar bu talepler doğrultusunda karşılıklı adım atarlar. Atarlar da cami basıp, haksızlığa ve hukuksuzluğa devam edip, çocukları yaralayıp sonra da “Türkiye yumuşak dil kullansın” isteği pek gerçekçi değil... Bununla birlikte İsrail-Filistin arasında yaşanan bu son olayların Türkiye-İsrail arka kapı diplomasisine etkisinin ne olacağı da önemli. Arka kapı görüşmeleri bitecek mi, ara mı verilecek yoksa tüm gerginliklere rağmen diyalog zemini oluşturabilmek için sürdürülecek mi? Sorunun yanıtını önümüzdeki süreçte göreceğiz.",https://www.hurriyet.com.tr/yazarlar/hande-firat/kudus-ey-kudus-41808343
Hande Fırat,Avrupa Birliği’nin değerlerine yönelmek...,"Mayıs 21, 2021 06:29","Türkiye’nin hak ve menfaatleri ile ilgili olarak, haklı politikalarına karşı zaman zaman uygulanan yöntemler olarak adlandırılıyor. Unutulmaması gereken, söz konusu yöntemler sadece Türkiye’ye yönelik olarak gündeme gelmiyor. Aktörler, hedefler değişse de ne yazık ki dünyada oyunun kuralı bu. Yine de bir yanda bu mücadele sürdürülürken diğer yanda devletlerin hedefi demokrasi, ekonomi, insan hakları gibi başlıca konularda ülkelerinin ilerlemesi, zaten ilerideyse bulunduğu noktayı kaybetmemesidir. Öyle ya da böyle Türkiye, Avrupa Birliği yoluna çıktığında; Türkiye birliği, birlik de Türkiye’yi tanıyordu. Yine de Türkiye ekonomik ve siyasi kriterleri yerine getirerek, AB Türkiye’yi tam üye yapmasa bile vatandaşlarını bir üst lige taşımayı hedefliyordu. Süreçte olumlu, olumsuz, hayal kırıklığına neden olacak çok şey yaşandı. 2005 yılında çıkılan katılım müzakereleri yolu Türkiye açısından zorlu, bitmeyen bir yol. Bunda, Avrupa Birliği’nin isteksizliğinin, hatalarının, terör gibi hayati konularda ikiyüzlülüğünün payı büyük. Ancak özeleştiri yapmak gerekirse Türkiye’nin de o nedenle ya da bu nedenle, eksiği, yanlışı var. O RAPOR... Türkiye bu yılın başından itibaren ilişkileri yeniden rayına oturtmaya hazır olduğunu söyledi. Temaslar başladı. Amaç Türkiye ile AB arasındaki makas ayrılırken, ilişkilerin yeniden canlandırılması ve makasın kapatılmasıydı. Tam da yeniden reform heyecanı yaşanır mı diye beklerken, Avrupa Parlamentosu’nun Türkiye hakkındaki son yılların en sert raporu tepki çekti. Raporda Avrupa Birliği’nin Türkiye ile tam üyelik müzakerelerini askıya alması çağrısı ve rapor oylamasından 480 “evet”, 64 “hayır”, 150 “çekimser” oy çıktı. Karar bağlayıcı değil. Konu Avrupa Birliği Konseyi’ne gelse bile müzakerelerin tamamen durdurulması gibi bir kararın çıkması mümkün görünmüyor. Çoğu AB ülkesi çeşitli gerekçelerle ve kendi çıkarları için buna karşı. Konunun bu boyutunda sorun bulunmadığından hareketle, raporu soğukkanlı bir biçimde değerlendirmek gerekiyor... Ana hatları ile raporda: Türkiye, AB değerleri ve standartlarıyla arasına mesafe koydu. Türkiye, reform konusunda isteksiz. Hukukun üstünlüğü, temel haklar, reformlarda gerileme var. İfade, medya ve bilgiye erişim özgürlükleri alanında orantısız ve keyfi engellemeler endişeye neden oluyor. Alt mahkemeler Anayasa Mahkemesi’ne riayet etmiyor. Bu maddelerin yanı sıra muhalefet partilerine yönelik politikalar, kayyum atamaları, tutukluluk konuları, dış politika ile ilgili değerlendirmeler de yer alıyor. BUNDAN SONRASI... Kimi değerlendirme ve eleştiriler haksız, hukuksuz, insafsız bulunabilir. Ancak, Türkiye’nin bilerek ve isteyerek girmek istediği bu nedenle de müzakere yoluna çıktığı Avrupa Birliği; aynı zamanda bir değerler bütünüdür. Müzakere edilen ülkeden de evrensel değerlerin belirli bir seviyeye yükseltilmesi istenir. Avrupa Birliği’nin olumsuz yönlerini, kimi zaman ikiyüzlülüğünü bir kenara bırakarak şunu da kabul etmeliyiz... Söz konusu başlıklardaki eksikliklerimizi Türkiye olarak biz de biliyoruz. Siyasi iktidar bunları gidermek için insan hakları eylem planları, reform paketleri hazırlıyor. Bence bugün yapılması gereken; üyeliği, birliğin ikiyüzlülüğünü bir kenara bırakarak; temel haklar, hukukun üstünlüğü, demokrasi başlıklarında reformlara dört elle sarılmaktır. Çocuklarımızın hayalleri, kim olmak istedikleri, nerede yaşamak istedikleri ve isteyecekleri, teknoloji nedeniyle küçücük olmuş bu dünyada evrensel değerlerin güçlülüğüne de bağlıdır. Evrensel değerlerin güçlülüğüne ise bugün dünden daha çok ihtiyacımız var.",https://www.hurriyet.com.tr/yazarlar/hande-firat/avrupa-birliginin-degerlerine-yonelmek-41815154
Hande Fırat,Aman gevşemeyin! Sevinmek için henüz çok erken...,"Mayıs 04, 2021 06:29","KISITLAMANIN ETKİSİ EN AZ 1 HAFTA SONRA... Vaka sayılarındaki azalma için Mehmet Hoca henüz umutlu konuşmuyor. Kısıtlamanın etkisinin bir haftadan sonra görülmeye başlanacağına dikkat çeken Mehmet Ceyhan, Türkiye’de belirtisi olanlara test yapıldığını yani tarama yönetiminin tercih edilmediğini hatırlattı. Mehmet Hoca, Sağlık Bakanı Koca’nın, “Test sayısının düşmesi vaka sayısının düşmesinin sebebi değil sonucudur” sözünü ise şöyle değerlendirdi: “Hastalık gençlerde ve çocuklarda yaygın. Üstelik çoğu belirtisiz geçiriyor. Türkiye’de belirtisi olmayanlara test yapmıyoruz. Tarama yöntemi tercih edilse vaka sayısındaki artışı görürüz. Kısıtlı test yapıldıkça, vaka sayısı az çıkar.” İKİ KRİTİK TARİH Mehmet Hoca’ya göre Türkiye’nin salgınla mücadelesinde önünde iki kritik tarih var: 18 Mayıs 18 Haziran (Haziran ayının ortaları) 18 Mayıs’ta kapanma son bulacak. Eğer kontrolsüz bir biçimde tersine göç görüntüleri ortaya çıkarsa yani memleketlerine ya da sahillere gidenler şehirlerine kontrolsüz dönerse ve Türkiye tüm kısıtlamaları kaldırır yani birden açılırsa, haziran ayı ortalarında vaka sayıları yine artacak. NASIL AÇILMALI? Peki nasıl açılmalı? Mehmet Hoca’nın formülü şöyle: “En çok bulaş riski olan kısıtlamalar sonraya bırakılarak, aşama aşama açılmalı. Diyelim ki önce restorantları açtınız. 1-2 hafta bekleyecek, sonuçlarını izleyeceksiniz. Artış yok ise berberleri açacaksınız. Açılma 6-8 haftalık bir sürece yayılmalı. Toplu taşıma ve işyerlerinde kalabalıklaşma en riskli alanlar. Evinden çalışabilenler bunu mutlaka sürdürmeli.” YÜZDE 70 NASIL VE NE ZAMAN AŞILANIR? Hoca, “Toplumun yüzde 70-75’i aşılanabilirse dördüncü dalga olmayacak” dedi. Dedi ama bu hiç de kolay değil. Neden mi? Parasını önceden peşin veren, anlaşmasını yapan ülkeler bir anlamda aşıları kapattı. Diğer yandan Çin hükümeti “Önce kendi vatandaşlarımı aşılayacağım” dedi. Kısacası şimdilik aşı bulmak kolay değil. Süreç ne yazık ki büyük miktarda aşılar için anlaşmaların önden yapılması gerektiğini de tüm dünyaya gösterdi. Parasını önden veren ya da aşı kapatan ülkelerin vatandaşlarının aşılanmasının tamamlanmasının ardından belli ki aşı bolluğu olacak. Ancak benzer sıkıntı 18 yaş altı için kapıda... Mehmet Ceyhan’ın bu konudaki uyarısı ise şöyle: “Dünyada üç firma 18 yaş altı aşılaması için çalışıyor. Bir terslik çıkmazsa çocuklar için aşılama sonbaharda başlayacak. Türkiye’nin yüzde 20’si 18 yaş altı. Şimdiden mutlaka hazırlık yapmamız gerekiyor. Aynı sorunla bir kere daha karşılaşmamak için Türkiye’nin 18 yaş altı aşılama için gerekli girişimleri ve anlaşmayı şimdiden yapması gerekiyor.”",https://www.hurriyet.com.tr/yazarlar/hande-firat/aman-gevsemeyin-sevinmek-icin-henuz-cok-erken-41803092
Hande Fırat,Son gelişmelerin hatırlattıkları...,"Mayıs 28, 2021 06:29","Bu sözler rahmetli Uğur Mumcu’nun yarım kalan ‘Kürt Dosyası’ kitabına Ali Sirmen’in yazdığı önsözden... Önemli bir uyarı olduğu için yazıma bu alıntıyla başlamak istedim. Özellikle son gelişmeleri takip ederken aklımızın bir yanında dursun istedim. Bununla birlikte aklımızda tutmamız gereken en önemli unsurlardan biri, adalete susamışlıkta gözümüzün asla doymaması gerektiğidir. Adalete susamışlıkta gözümüz ne kadar doymazsa adalet mücadelesi o kadar güçlü, kalıcı ve sonuç getirici olacaktır. Bir vatandaş olarak insanı en çok üzen ya da kıran; ne yazık ki bazen dönüp dolaşıp aynı şeyleri yeniden yaşamamız, kurtulmak için yıllarca çaba gösterdiğimiz noktaya yeniden geri dönmemiz ya da geri dönüyoruz hissinin ortaya çıkmasıdır... Bu ülke geçmiş tecrübeleriyle ve hâlâ kendi toprakları ile bölgesinde yaşanan gelişmeler nedeniyle “Terör örgütü terör örgütüdür. Senin terör örgütün benim terör örgütüm olmaz. Terör bumerang gibidir, kullanana geri döner” haklı görüşünü tüm dünyanın önüne cesaretle koyan ülkedir. Evrensel tanımlama ve değerler adı üstünde evrenseldir. Evet eğer ulusal ya da uluslararası düzeyde adalet kurumu kararını vermişse; terör örgütü terör örgütüdür, suç örgütü suç örgütüdür, mafya mafyadır. Senin terör örgütün, benim terör örgütüm, senin suç örgütün, benim suç örgütüm, senin mafyan, benim mafyam olmaz. Türkiye geçmişte ordu, istihbarat, mafya gibi örgütlerden oluşan yapıdan; terör örgütlerinden, karanlık dehlizlerdeki karanlık ilişkilerden çok çekti. Sorun geçmiş karanlıkların aydınlatılmamasından, yeniden benzer karanlıkların oluşturulma hevesinden, üst akıldan, hesaptan kitaptan, çıkardan, neden kaynaklanırsa kaynaklansın bugün hepimizin yapması gereken bellidir. Çocuklarımıza bizlerin yaşadığı travmaları yaşatacak ortamı bırakmamak, 20-30 yıl arayla onlara “Yine mi?” dedirtmemektir. Bunun için yola önce geçmişten çıkmak gerekiyorsa öyle yapılmalı, geçmişten başlayarak karanlıkları aydınlatmak gerekmektedir. Ama mutlaka akılla, oyuna gelmeden, hukuk ve demokrasinin sırtımızı yaslayacağımız güvenli çınarlar olduğunu bilerek...",https://www.hurriyet.com.tr/yazarlar/hande-firat/son-gelismelerin-hatirlattiklari-41819972
Hande Fırat,Acı bayram - Bu kriz bekleniyor muydu?,"Mayıs 14, 2021 06:29","Bu sözler İsrailli bir kaynağıma ait... Bu sözleri söylediğinde İsrail seçimlerine çok az bir süre kalmıştı, Filistin’de ise seçimler ertelenmemişti. Gündemde Türkiye ve İsrail ilişkilerinin normalleştirilip, normalleştirilemeyeceği vardı. İsrailli yetkili konuşmasında Filistin’de taraflar yani Hamas ve El Fetih arasındaki mücadeleye de dikkat çekmişti. İsrail ve Filistin’in amacının bunca acının ardından sadece “barış” olması gerekirken, hem birbirleriyle mücadele ediyorlar hem de iki ülke içinde de aktörlerin güç savaşı yaşanıyor. Bir de perdenin arkasındaki muhtelif güçler var... Barıştan çok kendi çıkarlarını düşünen ABD, Rusya, İran, Arap ülkeleri gibi muhtelif güçler... Böyle bir sahnede patlayan krizde, sonuç tam bir kaos. Çocuklar ölürken, yaralanırken, şiddet aralıksız sürerken, roketler atılırken, kara harekâtı hazırlıklarından bahsedilirken, bu bayram acı hem de çok acı. Bu acının sorumluları ise belli... Ramazan ayı boyunca gerginlikle, hukuksuzlukla Filistinlileri çileden çıkaran İsrail ve buna sessiz kalan, göz yuman, sesini yeteri kadar yükseltmeyen ABD başta olmak üzere diğer tüm ülkeler... OBAMA YÖNETİMİNİN GERİSİNE DÜŞTÜNÜZ... “Filistin’in her türlü kırmızı çizgiyi aştığını” düşünen İsrail’in başından beri amacı ise Müslüman dünyanın kırmızı çizgilerini yerle bir etmek. Nasıl mı? Kudüs ve civarının dini ve hukuki statüsünü değiştirerek. Bu amaca ABD’nin yakın zamandaki olağanüstü (!) katkılarını da hatırlayalım: Trump başkanlığındaki ABD yönetimi, 6 Aralık 2017’de Kudüs’ü resmi olarak İsrail’in başkenti olarak kabul etti. 14 Mayıs 2018’de ABD’nin İsrail Büyükelçiliği’ni Tel Aviv’den Kudüs’e taşıdı. 25 Mart 2019’da İsrail’in işgali altındaki Golan Tepeleri’ndeki hâkimiyetini tanıdığına dair başkanlık beyannamesini imzaladı. 2020’de damadı Kushner’in çabalarıyla İsrail ile Birleşik Arap Emirlikleri, Bahreyn, Sudan, Fas arasında normalleşme ve diplomatik ilişkilerin yeniden tesis edilmesine yönelik anlaşmaların imzalanmasına önayak oldu. Bu sicile sahip ABD’nin yeni başkanı Biden ve yönetimi ise son krizde ne yaptı, ne yapıyor? Bir sessizlik, bir belirsizlik hâkim. Üstelik Trump döneminde atılan ve yukarıda sıraladığımız adımları da etkisiz kılmıyor. Demokratlar ve Filistin meselesine hassasiyet gösteren uluslararası kamuoyu tarafından eleştiriliyor. Türkiye de eleştirisini ve beklentisini ABD yönetimine iletti. Hamas’ın roketlerini gündeme getiren ABD yönetimine, Türkiye “O roketler atılmadan önce İsrail’in yaptıklarına bir bakın” yanıtını verdi. Ayrıca “Obama’nın ilk dönemde sürdürdüğü politikanın gerisine düştünüz” denildi. NEREDE O BİRLİKTELİK... Ankara’da üst düzey bir kaynağıma Cumhurbaşkanı Erdoğan’ın “Filistinli sivilleri korumak için bölgede uluslararası bir koruma gücü konuşlandırılması fikri konusunda çalışılması gerektiği” açıklamasını hatırlattıktan sonra “Ne olur, İbrahim anlaşmalarını imzalamış Arap ülkeleri Filistin için bir araya gelip, güçlü bir adım atabilir mi?” diye sordum. Kaynağım “Aslında Arap ülkeleri, Türkiye, Pakistan, Hindistan gibi ülkeler bir araya gelerek, ABD ve AB’ye, ‘Bu sorunun çözülmesi için gereken adımların atılmaması durumda biz de sizlerle şu, şu ilişkileri kesiyoruz’ diyebilmeliler” yanıtını verdi. Olması gereken şüphesiz böyle bir birliktelik ve cesaret. Ancak nerede o birliktelik... ÜÇÜNCÜ İNTİFADA MI GELİYOR? Uluslararası kamuoyunda yapılan değerlendirmelerde, üçüncü intifada ihtimalinden bahsediliyor. İlki taşlarla, ikincisi intihar saldırılarıyla hatırlanıyor. Üçüncü intifada olursa tarihte nasıl bir iz bırakır bilinmez... Ancak bayram dileğimiz ise kangrene dönen Orta Doğu sorununda ölümlerin ve acının son bularak, barış ihtimalinin yeşermesidir.",https://www.hurriyet.com.tr/yazarlar/hande-firat/aci-bayram-bu-kriz-bekleniyor-muydu-41810477
Hande Fırat,Reel politiğin dayattığı normalleşme,"Mayıs 07, 2021 06:29","Salgın bireysel ve toplumsal hayatın birçok dengesini değiştirdi. Devletler çıkış yolları arıyor. Ekonomi ve ekonomik ilişkiler artık daha da hayati. Hem bu durum hem de bazı kritik ülkelerdeki yönetim değişiklikleri ve bu değişimlere bağlı olarak ortaya çıkan yeni dengeler, ister istemez yeni duruma uyumu zorunlu kılıyor. Herhangi bir ideale veya kurama bağlanmadan tamamıyla mevcut gerçeklere uyum sağlamak gerekiyor. MISIR VE DİĞERLERİ Türkiye’nin Mısır ile ilişkilerini normalleştirmek üzere istihbarat örgütleri arasında görüşmeleri başlattığı yıl 2020 idi. Yola Doğu Akdeniz için çıkılmış, Libya ile imzalanan anlaşmanın bir benzerini Mısır ile de imzalayabilmek için teklifler ortaya konulmuştu. Ancak süreçteki gelişmeler ve gelinen nokta konuyu salt Doğu Akdeniz’den çıkararak, iki ülke açısından da bir bütün olarak “normalleşme” arayışını zorunlu kıldı. 2020 yılında Mısır ile başlatılan görüşmelerin en büyük engellerinden biri olarak Birleşik Arap Emirlikleri görülüyordu. Reel politik zaman içinde bu ülke ile de arka kapı diplomasisini zorunlu kıldı. Mısır ile normalleşme arayışlarını Abu Dabi hükümetini dışarıda bırakarak sürdürmek gerçekçi değildi, tıpkı Esad rejimiyle arka kapı diplomasisi işletirken Rusya’nın da masada olduğunu kabul etmek gibi. Yeniden diyalog politikasında, ekonomi, ABD’deki yönetim değişikliği, salgının etkileri kadar Körfez ülkelerinin Katar ile uzlaşısı, İsrail’in Körfez ülkeleriyle İbrahim anlaşmalarını imzalaması da etkili oldu. Kısacası sürdürülen politika tıkandı, normalleşme zorunlu oldu, görüşmelerin kapsamı ve katılımcıları da genişledi. Kimilerine göre geç de kalsa Türkiye normalleşme ve yeniden diyalogla doğru yoldadır. Mısır özelinde, İhvan meselesi ciddi bir engel olarak yorumlanmaktadır. Mısır’ın onlara siyasi bir cemaat gibi davranacağı beklentisi, Türkiye’nin de onları terör listesine koyacağı ya da onlardan vazgeçeceği beklentileri gerçekçi değildir. Ancak gelinen noktada Mısır ve Türkiye’nin ilişkileri normalleştirme ihtiyaçları, bahsedilen meseleden daha ön planda bulunmaktadır. Yeniden diyalog başlığı altında Türkiye açısından konuya bakarsak, sadece Mısır değil Körfez ülkeleri ve İsrail ile yürütülen arka kapı diplomasisi ya da normalleşme arayışlarının da bu dönemde olumlu neticelenmesi önemlidir. HAZİRAN AYINA DOĞRU Mısır ve Körfez ülkeleri ile ilişkileri iyileştirerek gerilimin azaltılması, Kuzey Afrika’dan Doğu Akdeniz’e bölgesel istikrarı teşvik edebilecek bir noktaya gelmek, Türkiye’nin hedefidir. Bu hedef ABD ve AB ile ilişkilerini daha iyi bir boyuta taşımak istediğini her fırsatta dile getiren hükümetin elini de güçlendirecektir. Bu durum, ilişkilerin artık “yakın müttefiklik, stratejik ortaklık” gibi tanımlardan uzak olduğu Amerika Birleşik Devletleri’nin Başkanı Joe Biden ile Cumhurbaşkanı Tayyip Erdoğan’ın yapacağı görüşme açısından da önemlidir. 14 Haziran’da Brüksel’de toplanması beklenen NATO Zirvesi sırasında yapılacağı açıklanan görüşme merakla bekleniyor. Reel politik, masadaki tüm ağır sorunlara rağmen iki ülkeye de diyaloğu ve yöntem geliştirmeyi zorunlu kılıyor. İki liderin pragmatistliğinin yanı sıra iki devletin birbirine olan ihtiyacı ve çıkarlarından dolayı iki tarafın da kopmayı göze alamadığını ve alamayacağını da unutmayalım. Her ne kadar ve haklı olarak Türkiye, ABD’nin FETÖ ve PYD/PKK terör örgütlerine desteğini ulusal güvenlik tehdidi, beka sorunu olarak görse de; ABD de her fırsatta Türkiye’yi Rusya ekseninden uzaklaştırma ana hedefini güderek, cezalandırmayı da bir yöntem olarak elinde tutsa da iki ülke sorunları en azından yönetebilmek için bir formül bulmak zorunda. Kimsenin elinde sihirli bir değnek yok. Ancak krizin kontrolden çıkmaması unutmayalım ki iki ülke açısından da önemli.",https://www.hurriyet.com.tr/yazarlar/hande-firat/reel-politigin-dayattigi-normallesme-41805770
Hande Fırat,Ortaklık yok... Peki iyi bir başlangıç olur mu?,"Mayıs 25, 2021 06:29","Özellikle Clinton yönetimi ile bölgesel konjonktüre dayalı “Güçlendirilmiş ortaklık” ve “Stratejik ortaklık” adını aldı. Obama’nın açıklaması ile “model ortaklık” oldu... Bugün ise bir adı yok... Yok çünkü Türk-ABD ilişkileri artık yukarıdaki isimlere ait modellemelerin hiçbirine uymuyor. Kimilerine göre ilişkiler tarihin en kötü seviyesinde, kimilerine göre 15 Temmuz darbesinin sorumlusu olan ABD, “üst akıl” kimliğiyle Türkiye’ye daha nice kötülükleri yapmaya hazırlanıyor. Bu görüşlerin aksine iki ülkenin birbirinden vazgeçemeyeceğini, işbirliği alanlarına odaklanarak, kazan-kazan anlayışı ile mutlaka bir çözüm yolu bulunacağını söyleyenler de var. Zaman ve gelişmeler hem gerçeği ortaya çıkaracak hem de iki ülke ilişkilerine yeni bir isim konulup konulamayacağını... KRİTİK GÖRÜŞMEYE DOĞRU İki ülke arasında çeşitli seviyelerde görüşmeler sürse de; hiç şüphesiz bu süreçte en kritik tarih 14 Haziran yani Cumhurbaşkanı Tayyip Erdoğan ile ABD Başkanı Joe Biden’ın bir araya gelecekleri gün. Bu görüşmenin hazırlıkları ise bu hafta yapılacak. ABD Dışişleri Bakan Yardımcısı Wendy Sherman cuma günü Ankara’da olacak. Bir yandan iki liderin yüz yüze görüşmelerinde ele alabilecekleri konular değerlendirilecek, bir yandan da iki ülke arasındaki sorunlar konuşulacak. ABD Bakan Yardımcısı Sherman hem hükümet yetkilileri ile hem de sivil toplum örgütleriyle görüşecek. Bu ziyaret öncesinde artık stratejik ortak, güçlendirilmiş ortak, model ortak olarak adlandıramayacağımız Türk-Amerikan ilişkilerinde durum tespiti yapacak olursak: FETÖ hâlâ ABD’de... İade sürecinin başlaması için Türkiye’nin gönderdiği koliler ise muhtemelen ABD’nin Adalet Bakanlığı’nın deposunda unutuldu. ABD’nin YPG/PYD/PKK ile yakın bağı sürüyor. Türkiye’nin ise terörle mücadelesi... Bir yanda Türkiye kararlılıkla operasyonlarını sürdürürken diğer yanda ABD’li komutanlar terör örgütüne ziyaretlerde bulunuyor. Halk Bankası davası sürüyor. Türkiye’deki algı, ABD’nin davayı bir koz olarak elinde tuttuğu ve isterse kullanabileceği yönünde. Seçim kampanyasında “muhalefeti destekleyerek, Erdoğan’ı devirmekten” bahseden Biden, başkanlık koltuğuna oturduktan üç ay sonra Cumhurbaşkanı Erdoğan’ı “Ermeni soykırımı” ifadesini kullanacağını söylemek için aradı. Meşhur S-400 sorunu duruyor. ABD’nin o konudaki tavrı net, paketlenip kaldırılmasını istiyorlar. Bunlar artık Türkiye’de hemen herkesin “iki ülke ilişkilerindeki sorunlu alanları sayın” deyince, bir çırpıda söyleyeceği maddeler. Bu maddelere ABD’nin Rusya kaygısını, demokrasi ve insan hakları konusundaki uyarılarını, İsrail-Filistin çatışmaları nedeniyle Erdoğan’ın açıklamalarının ardından yükselen tansiyonu da ekleyebiliriz. BEKLENTİ NE? Kısacası tablo pek iç açıcı değil. Masa üstündeki yüklü sorunlar ne Biden yönetimi görevi devraldıktan tam dört ay sonra gerçekleşecek ilk üst düzey ziyarette, ne de Erdoğan ve Biden yüz yüze görüşmesinde bir anda çözülebilir. İki ülke ilişkilerinde gerilime konu olan alanların geri plana itilerek, çıkarların kesiştiği konularda ilişkilerin yürütülmesi ya da sorunlu başlıkların en azından iki ülke açısından da yönetilebilir seviyeye çekilmesi ilk etapta ideal çözüm olarak görülüyor. Ancak iki ülke yetkililerinde de “İyi bir başlangıç” temennisi hâkim. Amerikalılar açısından bakıldığında, iki ülke arasındaki ciddi sıkıntılara rağmen hem Türk-Amerikan ilişkilerinin tarihine ve gerçekliğine hem de devam eden işbirliği alanlarına vurgu yaptıklarını söyleyebiliriz. Kısacası iki ülke ilişkilerinin artık özel bir adı olmasa da, tarafların temenni ettikleri gibi ilişkilerde iyi bir başlangıç yapmak için fırsatları var.",https://www.hurriyet.com.tr/yazarlar/hande-firat/ortaklik-yok-peki-iyi-bir-baslangic-olur-mu-41817544
Hande Fırat,Biden o kelimeyi kullanacağını nasıl söyledi?,"Nisan 27, 2021 06:29","Biden’ın 1915 olaylarıyla ilgili açıklaması talihsiz, yersiz, siyaseten ve hukuken sorumsuz bir açıklamadır. Tarihçilere göre de ABD Başkanı’nın 1915 olaylarını ‘soykırım’ olarak tanımlamasının tarihsel ve hukuksal hiçbir karşılığı bulunmamaktadır. Türk-Amerikan ilişkileri derin bir yara almıştır. Ancak bazı kesimlerin “İncirlik kapatılsın, tepki böyle olmaz, şöyle olur” gibi çağrılarına rağmen hem soğukkanlı olmakta her zaman fayda var, hem de zamanın ruhu ve gerçekler doğrultusunda hareket edilmesi şarttır. Edindiğim izlenim o ki, Ankara da zaten böyle bir yolda. Unutmayalım Almanya’dan Avusturya’ya, Bulgaristan’dan Lübnan’a, Rusya’ya, çok sayıda ülke 1915 olaylarını parlamentoları ya da hükümetleri aracılığıyla zaten soykırım olarak tanıdı. Şimdi bu uzun listeye bir de ABD eklendi. ABD açıklamasının da diğerlerinden farklı bir sonuç doğurmayacağı ortada. NE KONUŞTULAR? Bu tespiti yaptıktan sonra 23 Nisan’daki yani Biden açıklamayı yapmadan bir gün önceki telefon konuşmasına geçelim. Biden, ABD başkanlık koltuğuna oturduktan sonra Erdoğan ile ilk görüşmesini aslında “soykırım” ifadesini kullanacağını söylemek için ve bunun iki ülke arasında kaldırılamaz bir hasara neden olmasını engellemeye yönelik gerekli girişimleri yapmak için kullandı. Telefonda önceliği yüz yüze görüşmeye verdi. Önce 14 Haziran’da Brüksel’de toplanacak NATO liderler zirvesinde hem işbirliği alanlarını hem de sorunlu başlıklara yönelik diyalog stratejisini ikili bir görüşmede ele almak istediğini söyledi. Bu “iyi haber”den sonra da asıl meseleye geçti. 24 Nisan açıklamasında “soykırım” ifadesini kullanacağını ancak bunu Türkiye Cumhuriyeti ile ilişkilendirmeyeceğini anlattı. Hem bu görüşmede hem de Biden-Erdoğan görüşmesinin ardından başka seviyelerde yapılan görüşmelerde; Başkan’ın İstanbul için “Konstantinopolis”i kullanmasının gerekçesi olarak; “Türkiye Cumhuriyeti’ni konunun dışında bırakarak Osmanlı İmparatorluğu’nu sorumlu tutmak” gösterildi. ‘SEÇİM VAADİM, KENDİMLE ÇELİŞEMEM’ ABD Başkanı bir gün sonra kullanacağı “soykırım” ifadesinin gerekçelerini de sıraladı. Seçim vaadi olduğunu, 20 yıldır bunu söylediğini belirterek, “Bunu yerine getiremezsem kendimle çelişirim” mesajı verdi. ‘BÜYÜK HATA OLUR, SONUÇLARI OLUR’ Cumhurbaşkanı Erdoğan tepkisini telefonda gösterdi. Bu açıklamanın Türk-Amerikan ilişkilerinde olumsuz sonuçlarının olacağını ve büyük bir hata olduğunu ifade etti. Konunun tarihçiler tarafından ele alınması gerektiğini belirten Cumhurbaşkanı, “Tarihi, hukuki ve siyasi hata” tanımlamasını da kullandı. Biden’a yüz yüze bu konuyu ve gerçekleri anlatacağını da sözlerine ekledi. AÇIKLAMANIN HUKUKİ SONUCU OLUR MU? Biden konuşmasında Osmanlı dönemini işaret etse de, Ermeni lobilerinin Amerikan mahkemelerinde tazminat ve toprak talebi için “Elimizde başkanın bir beyanatı var” diyerek bu konuşmayı kullanmaya kalkmasından endişe ediliyor. Ancak bu konuda Amerikan yönetimi Ankara’ya önemli bir mesaj iletti. Mesaja göre hukukçulara yaptırılan çalışmalara göre hukuki sonucu olmayacak. BUNDAN SONRASI Üç yıldır ilişkiler türbülanstayken, masada birbirinden zor sorunlu başlıklar dururken, ABD, “NATO müttefikliği” ya da “ortaklık” adına Türkiye’ye yönelik hiçbir olumlu adım atmamışken, üstüne “soykırım” açıklaması iki ülke ilişkilerini daha da gerdi. Bir başka boyutu ise anti-Amerikanizm’in hızla yükselme tehlikesi. İki liderin telefon görüşmeleri dışında da Amerikan yönetimiyle çeşitli seviyelerde dikkat çeken temaslar var. Bu görüşmelerde de Ankara, bu tehlikeyi Amerikalılara anlattı. Gelelim bundan sonrasına ilişkin Ankara’dan edindiğim izlenimlere: Ankara soğukkanlı bir politika yürütecek. ABD yönetimi her 24 Nisan’ı bugüne kadar Demokles’in kılıcı gibi kullanıyordu. Bu ortadan kalktı. İki ülke arasında ciddi hasara neden oldu. Açıklamalarla, bildirilerle, yeri geldiğinde tepkilerle karşılık verilecek. Ancak masa dağılmayacak. NATO’dan çıkmak, askeri kanattan ayrılmak gibi radikal ve masayı dağıtacak adımlar atılmayacak.",https://www.hurriyet.com.tr/yazarlar/hande-firat/biden-o-kelimeyi-kullanacagini-nasil-soyledi-41797560
Hande Fırat,Kapandık... Ama nasıl?,"Nisan 30, 2021 06:29","DEVLETİN SORUMLULUĞU Vatandaşa düşen sorumluluk kadar devlete düşen sorumluluk da var. Biri diğerinden az değil, önemsiz hiç değil. An itibarıyla devlete düşen en büyük sorumluluk aşılama... Hızlı ve yaygın aşılamanın ülkelerdeki olumlu etkilerini ekranlardan hayıflanarak seyrediyoruz. Aşı tedariği ile ilgili kafa karıştıran tüm açıklamalara rağmen, devlet bu 17 günü ne yapıp edip, aşılama için bir fırsata çevirmek zorundadır. Diplomasiyi, gücünü, bağlantılarını kullanarak mutlaka tedarik sağlamalı ve bir kampanyayla aşılama hızlandırılmalı, yaygınlaştırılmalıdır. Diğer yandan vefat ve vaka sayılarındaki azalma ve aşılama kadar, kapanma sürecinin sonunda yeniden nasıl açılacağımız da önemli bir konudur. Bir anda açılmanın yarattığı sorunları iki yıldır yaşıyoruz. Salgının dalgaları çekilmiyor, bitmiyor. Bir anda açılmak bir süre sonra yeni bir dalga, yeni ölümler getiriyor. Özellikle aşılamada olması gereken hızın tedarik sorunları nedeniyle yakalanamama ihtimali var ise yeniden açılma bu kez bilim insanlarının da katkısıyla bir stratejiye, bir kademelendirmeye mutlaka dayandırılmalıdır. KAPANMA MI? GÖÇ MÜ? TAM kapanma açıklamasının ardından ortaya çıkan görüntülerin ne yazık ki hepimize olumsuz dönüşleri olacak. Üç gün boyunca tıka basa dolu marketler, kuyruklar, omuz omuza geçilen sokaklar, virüsün şehirlerarası kitlesel yolculuğu... Marketlerin, bakkalların, eczanelerin belirlenen saatlerde açık olacaklarının açıklanmasına rağmen, akın akın alışverişe gidilmesi doğru bir hareket midir? Ya da kitlesel göç görüntüsü veren şehirlerarası yolculuklar doğru mudur? Bu kapanmanın temel amacı salgınla mücadele etmek ve vaka sayılarını azaltmak olduğuna göre, devlet şehirlerarası yolculuk kısıtlamasını tam kapanma açıklaması ile hayata geçirse, daha doğru olmaz mıydı? Türkiye’deki her ilin kırmızı olduğunu söyleyerek “Ne fark eder canım” ya da “Metrolarda zaten her gün böyle kalabalık var” diyenleri de hayretle karşılıyorum. Aşılama henüz belli bir aşamaya gelmemişken, metrolardaki o kalabalık da şehirlerarası kitlesel virüs göçü de okuduklarımıza, dinlediklerimize, işin uzmanlarının söylediklerine ters. Virüsün Hindistan varyantını İstanbul’dan Kars’a, Edirne’ye, Ege’ye taşımanın sakıncaları gayet açık ortada.  LOTUS ÇİÇEĞİ EĞER gün bittiyse, eğer kuşlar artık şarkı söylemiyorsa, eğer rüzgârın esmesi dindiyse, dünyayı uyku örtüsüyle kapladığın ve karanlıkta eğilen lotus çiçeğinin yapraklarını nazikçe kapattığın gibi benim de üzerime karanlığın kalın perdesini öyle çek... (Gitanjali, Yazan: Rabindranath Tagore, Çeviren: Bülent Ecevit) Artık kuşlar da ötmüyor, rüzgâr da esmiyor Hindistan’da... Hindistan’ın üzerine kalın, koyu ve acı bir perde çekildi. İnsanlar yollarda ölüyor, sokaklarda yakılıyor. En büyük ihtiyaç oksijen ve insanlık. Şimdi Hindistan için, sonra da az gelişmiş ülkeler için kayıp insanlığın bulunması şart. Salgının tüm dünyada yenilmesi ve tüm dünyanın aşılanması için lotus çiçeğinin temsil ettiği merhamet, bilgelik ve öğretilerin tüm insanlığın üzerine açması dileğiyle...",https://www.hurriyet.com.tr/yazarlar/hande-firat/kapandik-ama-nasil-41799985
Hande Fırat,Avrupa Birliği’nin koltuk meselesi,"Nisan 09, 2021 06:29","Cenevre’de Kıbrıs konusunda yapılacak gayriresmi görüşmelerin sonucunu beklediklerinden dolayı Ankara’ya zayıf gündemle gelen AB’nin liderleriyle yapılan görüşmenin içeriğinin Avrupa’da gündem olması çok da beklenmiyordu. O yüzden Avrupa’da “koltuk meselesi” gündem oldu. Avrupa’da bazıları Türkiye’ye ve Cumhurbaşkanı Erdoğan’a protokol konusunda eleştiri yöneltse de işin aslı öyle değil... Mesele Türkiye ile Avrupa Birliği arasındaki koltuk meselesi değil, mesele Avrupa Birliği içindeki koltuk sorunu. AVRUPALILAR NE DEDİ? Koltuk meselesi Avrupa basınına mealen şöyle yansıdı: “Türk Cumhurbaşkanı Recep Tayyip Erdoğan, Avrupa Konseyi Başkanı Charles Michel ile birlikte salona giriyor ve ikisi, toplantıya başkanlık etmek için iki koltuğa oturuyor. Arkalarında kalan Komisyon Başkanı Ursula von der Leyen, üzgün ve rahatsız şekilde ayakta kalıyor ve kendisi için Michel ile aynı düzeyde bir yer olmadığını görüp kanepeye oturmak zorunda kalınca sadece bir ‘Hımmm’ diyebiliyor...” Yani AB Komisyonu Başkanı Ursula von der Leyen’e, AB Konsey Başkanı Charles Michel gibi Cumhurbaşkanı Erdoğan’ın yanında yer verilmemesi, Avrupa’da eleştirilere neden oldu. Yine Avrupa’da kimileri de Konsey Başkanı Michel’i “Ursula von der Leyen ile yer değiştirmesi gerekmez miydi?” sözleriyle eleştirdi. Komisyon Başkanı Sözcüsü Eric Mame, von der Leyen’in oturma düzeni sebebiyle “açıkça şaşırdığını” belirterek von der Leyen’in ve Konsey Başkanı’nın protokol sıralamasında “elbette” aynı düzeyde olduklarını söyledi. PERDE ARKASINDA NE OLDU? Her resmi heyetten önce Ankara’ya onların ön protokol heyetleri gelir. Konukların nerede duracağı, nerede oturacağı, nerede yemek yiyecekleri, hangi sandalyeye oturacakları, kısacası A’dan Z’ye her şey gösterilir. Eğer karşı taraftan bir itiraz ya da istek gelirse protokol kuralları çerçevesinde bunlar da yerine getirilir. Aynı durum Türkiye Cumhurbaşkanı bir başka ülkeye giderken de geçerlidir. Avrupalı liderlerden önce de Türkiye’ye onların ön protokol heyeti geldi. Nerede karşılanacakları, Cumhurbaşkanı Erdoğan ile görüşürken nerede oturacakları o heyete gösterildi. Heyet itiraz etmedi, gösterilen ve anlatılanları onayladılar. Protokol heyetinin onayından Ursula von der Leyen’in haberi mi yoktu? Üst düzey bir kaynağım, “Bu tür konularda son sözü Konsey Başkanı Michel’in ekibi söylüyor. Michel ile Ursula von der Leyen arasında da rekabet var. Belli ki kendi aralarındaki rekabeti bize fatura etmeye çalıştılar” dedi. ZİRVE GÜNDEMİ Türkiye katılım perspektifinin korunması, yeni fasılların açılması, gümrük birliği, vize serbestisi, göç konusu, terörle mücadelede işbirliği gibi güçlü gündem başlıkları için hazırlanmıştı. Ancak, Avrupa Birliği liderleri daha zayıf bir gündem açtılar. Her ne kadar üst düzey diyaloğun başlatıldığına vurgu yapsalar da Avrupa Birliği liderleri göç ya da gümrük birliği konularında ortaya önü sonu belirli, takvimlendirilmiş bir program koymaktan kaçındı. Daha somut adım atmak için bu ay sonunda Kıbrıs konusunda Cenevre’de yapılacak gayriresmi görüşmeleri bekledikleri artık iyice ortaya çıktı. Avrupa Birliği, Cenevre’de yapılacak toplantıya “içerikle ilgili bilgimiz olsun” gerekçesiyle, gözlemci sıfatıyla da katılmak istiyor. Bu isteğin arkasında ise Yunanistan ve Kıbrıs Rum Kesimi var. Birleşmiş Milletler başta olmak üzere İngiltere ve Türkiye bu talebe sıcak bakmıyor. Sonuç itibariyle AB-Türkiye ilişkileri açısından Cenevre’deki toplantı ve sonrasında da belli ki Haziran ayı beklenecek. Ancak şunu da eklemekte fayda var; her iki tarafın uzun vadede çıkarı için Türkiye-Avrupa Birliği ilişkilerinin mülteci ve göç müzakeresi yürüten bir boyuttan yeniden üyelik müzakeresi yürüten bir boyuta döndürülmesi gerekmektedir.",https://www.hurriyet.com.tr/yazarlar/hande-firat/avrupa-birliginin-koltuk-meselesi-41783626
Hande Fırat,Avrupa Birliği ile ilişkilerde son durum,"Mart 30, 2021 06:29","Nisan ayının sonunda ise AB’nin de olası sonuçlarını hassasiyetle takip edeceği Birleşmiş Milletler’in 5+1 formattaki gayri resmi Kıbrıs toplantısı var. Bu görüşmelerin neden önemli olduğunu, geçtiğimiz günlerde yapılan AB Liderler Zirvesi’nden çıkan mesajlar ve perde arkası bilgilerle sizlerle paylaşacağım. ZİRVENİN ANKARA AÇISINDAN SOMUT SONUÇLARI AB Liderler zirvesinden çıkabilecek sonuçlar Ankara açısından üç seçenekte toplanmıştı... Top çevirme - İki taraf birbiriyle ilgili radikal kararlar almaz. İlişkiler noktalanmaz. Olumlu gündem önerilmesi - Birlik katılım perspektifini kapatmadan Türkiye’ye olumlu bir gündem önerir. Çatışma - Yaptırımlar devreye sokulur. Bu çerçevede liderler zirvesinden Türkiye’ye “Biraz olumlu gündem önerildi” yorumu yapılıyor. Peki neden biraz? Katılım vurgusu yapılmadı. Reform beklentisi somut bir biçimde vurgulandı. Avrupalı yetkililerin çeşitli görüşmelerde reform beklentisinde en çok hangi konuları gündeme getirdiğine ilişkin ise; tutuklu yargılamaların bir istisna haline getirilmesini, uzun tutukluluk sürelerini, Osman Kavala ve Selahattin Demirtaş’ın durumlarını söyleyebilirim. Son dönemde bunlara HDP’ye kapatma davası ve İstanbul Sözleşmesi’nin feshi de eklendi. Zirvenin ardından güçlü diyalog toplantıları başlıyor. Nisan aynının başında AB yetkililerinin üst düzey ziyaretleri de bu kapsamda ele alınmalı. AB kendi kurumlarına Gümrük Birliği ve Göç konularında görevlendirmelerde bulundu, Türkiye ile çalışılmasını istedi. TÜRKİYE NE İSTİYOR? Türkiye bu süreçte aslında ilişkilerin karşılıklı iyileştirilmesi için bir yol haritası hazırlayıp uyguladı. Bu yol haritası kapsamında; Türk-Yunan diyaloğu kuruldu. Türkiye ve AB arasında sert açıklama yapılmaması konusundaki uzlaşmaya karşılıklı uyuldu. Fransa ile “Söz ateşkesi” yani sert açıklama yapmama uzlaşmasına Türkiye tam anlamıyla uydu. Macron iki kez bu uzlaşmayı bozdu. Türkiye, İnsan Hakları Eylem Planı’nı açıkladı. Türkiye ve AB, 2016 yılında imzalanan 18 Mart Mutabakatı’nın yenilenmesi için bir süredir görüşmeler yürütüyor. Bu kapsamda süreçte Türkiye’nin beklentileri ise şöyle: Türkiye katılım perspektifinin korunmasını, yeni fasılların açılmasını istiyor. Gümrük Birliği’nin güncellenmesi hedefleniyor. Vize Serbestisi’nde düzenleme yapacak tarafın Ankara olduğu biliniyor. Terörle mücadelede işbirliği isteniyor. Üst düzey bir mekanizma kurulması öneriliyor. Göç konusunda Ankara’nın isteklerine gelince; Türkiye AB’nin verdiği sözleri tutmamasından şikayetçi. Sözünü tutmayan AB yeni gerçeklerin de yani Afganistan ve Pakistan gibi ülkelerden de göçün engellenmesini istiyor. Türkiye’de 37 milyon Suriyeli ve 500 bin de diğer ülkelerden misafir var. Türkiye’ye bunun maliyeti 40 milyar Avro. Türkiye’nin maddi destek beklentisi doğal olarak yüksek. Türkiye Suriye’nin kuzeyinde AB’nin işbirliğini istiyor. Türkiye sınırına yakın bölgelerde koşullar iyileştirilsin, dönüşler teşvik edilsin, Türkiye’ye artık ilave göç gelmesin, diyor. Tüm bu başlıklarda AB ile yapılacak görüşmeler kadar, Türkiye’nin reform gündemini canlı tutması ve somut adımlar atması da önemli. Diğer yandan Doğu Akdeniz ve Kıbrıs konusunda gelişmeler de süreci etkileyecektir.",https://www.hurriyet.com.tr/yazarlar/hande-firat/avrupa-birligi-ile-iliskilerde-son-durum-41775030
Hande Fırat,Usul esastan önce gelir,"Nisan 06, 2021 06:29","Nedenleri anlatılabilir. Kanal İstanbul’a karşı olunabilir. Bunun gerekçeleri de anlatılabilir. Yetkililerden randevu alınıp görüşler paylaşılabilir, tartışma programlarına konuk olunabilir, yazı kaleme alınabilir, akademik çalışmalar yapılabilir, sosyal medyada görüş açıklanabilir. Düşünce ve ifade özgürlüğü de bunu gerektirir. Ancak usulde sorun olmamalıdır. Özellikle de konu emekli de olsa askerler ise... Usul esastan önce gelir. ASKERİ VESAYET TRAVMASI Ne yazık ki Türkiye’nin bir darbe, muhtıra, bildiri geçmişi ve doğal olarak da travması var. Bunun en kötü örneklerinden birini 2016 yılının 15 Temmuz’unda yaşadık. Travma hâlâ dururken, bu konuda hassasiyet belliyken, her şeyden önce usule dikkat edilmesi gerekiyordu. Hele hele koca koca amiraller herkesten daha çok dikkatli olmalıydı. Bir kısmını ekranlardan, YouTube yayınlarından kamuoyu da tanıyor. Montrö ile ilgili görüşlerini birçok kez dile getirdiler. Sorun da olmadı. 126 emekli büyükelçi de bir açıklama yaparak Kanal İstanbul’un Montrö’yü tartışmaya açacağını belirtmişler ve Montrö’nün Türkiye’nin boğazlar ve Marmara Denizi üzerindeki egemenlik hakkını en iyi koruyan sözleşme olduğuna dikkat çekmişlerdi. Kimse de onların bu açıklamasını darbe çağrısı ya da muhtıra olarak yorumlamamıştı. Ancak konu emekli de olsa askerler olunca, işin rengi değişiyor. Emekli amiraller topluca, gece yarısı, “Yüce Türk Milleti’ne” diyerek yazılı bir bildiri yayımlayınca sorun oldu. Sorun olması da gayet normal. Normal olmayan bunun kriz yaratacağını emekli amirallerin öngörememiş olmaması. Bu durum iki ihtimali ortaya çıkarıyor. Ya acemilik ettiler ya da kasıtlı davrandılar. NE GEREK VARDI? Usul esastan önce gelir derken anlatmaya çalıştığım tam da bu. Topluca, gece yarısı, üstelik doğal olarak demokratik siyasetin adeta alerjisi olan “endişe ile izliyoruz” ifadesinin kullanıldığı bir bildiriye ne gerek vardı? Ya da emekli amiraller “Türkiye Cumhuriyeti, tarihte örnekleri olan, bunalımlı ve bekası için en tehlikeli olayları yaşama risk ve tehdidi ile karşılaşabilecektir” ifadesiyle ne kast etmektedirler? “Ellerinde silah yok, artık onlar sivil” yorumunu yapanlara “Peki bu metin neden buram buram asker ve askeri vesayet kokuyor?” sorusu yöneltilmez mi? Üstelik emekli üst düzey askerlerin Türk Silahlı Kuvvetleri üzerinde belli bir etkileri olduğu sır mı? İktidardan üst düzey bir kaynağım, “Bu alışkanlıkların artık geride kalmış olması gerekirdi. Buna karşı gereken yapılmazsa yarın öbür gün de emekli amirallerden sonra emekli generaller de mi bildiri yayınlasın?” yorumunu yaptı. Aslında ortada bir darbe tehditi olduğunu düşünmüyorum. 15 Temmuz’da bu milletin demokrasi ve ülke sevgisini; cesaretini gördükten sonra darbe arayışına girenin aklından şüphe ederim. Yine de konu artık yargının gündeminde. Ankara büromuzun başarılı muhabirlerinden Mesut Hasan Benli’nin de haberinde gördüğünüz gibi emekli amirallerin muvazzaf subaylarla irtibatlarının olup olmadığı da araştırılıyor. Umarım öyle bir ilişki çıkmaz, umarım karanlık ilişkiler, demokrasi dışı hesaplar artık geride kalmıştır. Ve umarım “askeri vesayet kokan, gece yarısı bildirileri” de artık geride kalır.",https://www.hurriyet.com.tr/yazarlar/hande-firat/usul-esastan-once-gelir-41780841
Hande Fırat,Olağanüstü zamanlara olağanüstü tedbirler,"Nisan 20, 2021 06:29","Kimi hafif, kimi ise ağır geçiriyor. Bazıları atlatamıyor; kaybediyoruz onları... Son dönemde benim de yakın çevremden birçok arkadaşım hastalandı. Sağlığına kavuşanlar da oldu, hâlâ hastane odasında virüsle savaşanlar da var, hayatlarını kaybedenler de... Sağlık Bakanlığı’nca açıklanan koronavirüs tablosu durumun iyi olmadığını net bir şekilde ortaya koyuyor. Her ne kadar Sağlık Bakanı Fahrettin Koca, 13 Nisan’da uygulanmaya başlanan sosyal mesafe tedbirlerinin “artış hızını düşürmeye başladığı” yönünde sosyal medyadan bir mesaj paylaşsa da; henüz iç rahatlatıcı seviyeden epey uzağız. Nisan ayının en yüksek yeni vaka sayısı 63 bin 82 ile 16 Nisan 2021 tarihine ait. Yazının kaleme alındığı saatlerde pazartesi tablosu açıklanmamıştı. Sağlık Bakanı Koca’nın da “artış hızı düşmeye başladı” diyerek işaret ettiği son veri, pazar gününe ait. 18 Nisan 2021 Pazar günü vaka sayısı günlük 55 bin 802 idi. Her ne kadar 16 Nisan gününe kıyasla günlük vaka sayısında azalma görülse de, pazar günü hasta sayısı ile vefat sayısında artış yaşandı. Günlük vaka sayısının en yüksek olduğu 16 Nisan tarihinde hasta sayısı 2 bin 915, vefat edenlerin sayısı ise 289’du. Pazar günü ise hasta sayısı 3 bin 101, vefat sayısı 318 oldu. Hangi uzmanı dinlesem, hangi doktoru arasam; “alarm zilleri”nden bahsediyor. Bir de haklı olarak iş yüklerinin çok arttığına dikkat çekiyorlar. HIZLI FORMÜL ŞART Türkiye, nüfusları Türkiye’ye oranla çok daha kalabalık olan Hindistan ve Brezilya’nın ardından günlük vaka sayısında dünya genelinde üçüncü. Vaka sayısının bu denli artışında erken ve birden açılmanın, dikkat etmemenin, kurallara uymamanın etken olduğu aşikar. Kimileri hâlâ ve inatla, “Abartıldığı gibi değil” diyebiliyor. Hatta inatla toplantılar düzenlemeye de devam ediyor. Artık bu tür konuşmaları ve hareketleri bırakmak gerekiyor. Bu işin ciddiyetini de idrak etmek lazım. Siz hafif geçirebilirsiniz ama yanınızdaki çok hastalanabilir, hatta ölebilir. Sağlık muhabirimiz Meltem Özgenç’in aile hekimlerine ilişkin bugünkü haberinde salgının artış hızını aile hekimlerinin izleme oranlarındaki artıştan da yola çıkarak anlayabilirsiniz. Aile Hekimleri Dernekleri Federasyonu (AHEF) İkinci Başkanı Yusuf Eryazğan açıklamasında, “Ya tam kapanma ya da hızlı aşılanma şart” dedi. Olağanüstü zamanlar olağanüstü tedbirler gerektirir. Tüm dünyada olduğu gibi salgının Türkiye’de de neden olduğu ekonomik sıkıntı, sosyal ve toplumsal sorunlar nedeniyle tam kapanma yapılamıyorsa, o halde İsrail örneğinden yola çıkarak belki de Türkiye’ye uygun bir modelle “hızlı aşılanma” formülü bir an önce hayata geçirilmeli. Aşıya karşı olanlar başta olmak üzere topluma bunun gerekleri çeşitli yöntemlerle anlatılıp, aşı yapılan merkezlerin de sayıları artırılarak, bir kampanya ile salgının seyri değiştirilebilir.  TEŞEKKÜRLER... TELEVİZYON muhabirliği hız ve yavaşa tahammülsüzlük demektir. 27 yıldır hız, yavaşa tahammülsüzlük, her işi kendim hemen yaparım gibi alışkanlıkların getirdiği dikkatsizlikle ev kazası geçirdim. Birbirine yapışan bulaşık makinesi tabletlerini hızlı hızlı ayırmaya çalışırken, birine parmağım girdi, içindeki parlatıcı ve deterjan fışkırdı gözlerime girdi. Bir hafta aranın ardından gözlerim iyi. Arayan, soran, geçmiş olsun diyen herkese ve Dünya Göz Hastanesi’nin doktorları ile tüm sağlık çalışanlarına sonsuz teşekkürler.",https://www.hurriyet.com.tr/yazarlar/hande-firat/olaganustu-zamanlara-olaganustu-tedbirler-41792434
Hande Fırat,Geleceğimiz sizsiniz...,"Nisan 23, 2021 06:29","Bu sözler Ulu Önder Atatürk’e ait. Bu sözü özellikle Atatürk’ün çocuklarımıza armağan ettiği bu bayramda, 23 Nisan Ulusal Egemenlik ve Çocuk Bayramı’nda sizlere ve özellikle de çocuklarımıza hatırlatmak istedim. Hikâyesini de anlatacağım. Cemal Granda’nın anlatımına göre Türk Tarih Kurumu’nun çalışmalarıyla Atatürk yakından ilgileniyordur. Boş zamanlarında ise Atatürk’ün elinden tarih kitapları düşmez. Hatta çevresine de her fırsatta Türk tarihinin en geniş şekilde yazılması için telkinde bulunur. Bir gün Atatürk yine tarihle ilgili kalın bir kitap okurken, Vasıf Çınar, Atatürk’e şöyle der: “Paşam... Tarihle uğraşıp kafanı yorma... 19 Mayıs’ta kitap okuyarak mı Samsun’a çıktın?” Atatürk bu samimi yakınmaya gülümseyerek yanıt verir: “Ben çocukken fakirdim. İki kuruş elime geçince bunun bir kuruşunu kitaba verirdim. Eğer böyle olmasaydı, bu yaptıklarımın hiçbirini yapamazdım...” Mesele sadece Samsun’a çıkmak değil... Bir ulusu ilmik ilmik örgütlemek, inanmak, savaşmak, o stratejiyi ortaya koyabilmek, tanımak, bilmek, öngörebilmek, başarıya ulaşınca durmamak, çağın gereklerini bilerek çağı yakalamak hatta önüne geçmek, örnek olmak ve daha niceleri... Tüm bunların arkasında okumanın önemine dikkat çeker Atatürk. Bizler iyisiyle kötüsüyle memleketi ve memleketin geleceğini bugünkü bayramın sahiplerine bırakıyoruz. Geleceğimiz onlar. O yüzden çocuklarımız okumalı, özellikle kız çocuklarımız mutlaka okumalı. ÇOCUK YAŞTA EVLENDİRMEYİN, OKUTUN! BİRLEŞMİŞ Milletler Kadın Birimi, Türkiye’de erkeklerin, çocuk yaşta, erken ve zorla evliliklere yönelik algı ve tutumlarını ortaya koyan yeni bir rapor yayınladı. Rapora göre, Türkiye’de erkeklerin yüzde 25’i, kız çocuklarının en fazla 15 yaşına kadar çocuk sayıldığını düşünüyor. Ne kadar acı değil mi? Oysa 15 yaşında kız çocuğu ÇOCUKTUR BEYLER! Türkiye’nin farklı şehirlerinde yaşayan erkekler ve kadınlarla yürütülen görüşmelerden elde edilen nicel ve nitel verilere dayanan rapora göre, erkeklerin yüzde 10’u, ergenliğe giren kız çocuklarının evliliğe hazır olduğunu düşünüyor. Bu zihniyete göre 14 yaşında ergenliğe girdiyse, o çocuk evliliğe hazır. İşte bu bakış açısını mutlaka sağlıklı bir hale çevirerek, düzeltmemiz lazım. Ergenliğe girse de onlar çocuk, unutmayın. Ve lütfen kafayı evlilikle bozmak yerine, çocuklarınızın eğitimiyle bozun. İÇİMDEKİ ÇOCUK İÇİMİ ısıtan bir etkinliğe rastladım. Demirkılıç ve Lomacorp A.Ş. proje ortaklığı Novartis’in de sponsorluğuyla “İçimdeki Çocuk” etkinliğini düzenliyor. Etkinlik, ana haber sunucuları çocukları ve çocuklarını anlatıyor. 12 genç yetenek ise farklı enstrümanlarla performans sergiliyor. YouTube’da saat 10.00’da yayında. Projeden elde edilen gelirle ise çocukların eğitimine katkıda bulunulacak. Bir de gün boyu “içimdeki çocuk” etiketiyle paylaşım yapılacak. Benim paylaşımım buradan... İÇİMDEKİ ÇOCUK siz çocuklara güveniyor! Okuyacağınızdan, bizlerin hatalarından ders alacağınızdan ve bu ülkeyi çok sevip, doğru olandan ayrılmayacağınıza inanıyorum. BİR VEKİLİN DÖNECEĞİ YER... GÖZLERİMİN kontrolü için Dünya Göz Hastanesi’ne gittiğimde beni hoş bir sürpriz bekliyordu. Kontrolümü yapmak için CHP Milletvekili Dr. Murat Emir gelmişti. Şaşırdım... “Eh Hande Hanım, burası asıl işim, mesleğim. TBMM bitince döneceğim yer, burası olacak” dedi. Hoşuma gitti çünkü milletvekilliğini bir hırs halinde benimseyerek, meslek haline getirenleri hep eleştirmiştim.",https://www.hurriyet.com.tr/yazarlar/hande-firat/gelecegimiz-sizsiniz-41794978
Hande Fırat,"Transatlantik ilişki, Türkiye’nin yeri ve Biden’ın rolü","Nisan 02, 2021 06:29","ABD Dışişleri Bakanlığı’nın İnsan Hakları Uygulamaları 2020 Ülke Raporları kapsamında hazırlanan Türkiye raporunda siyasete katılım, ifade özgürlüğü, adil yargılanma hakkı, toplantı ve gösteri özgürlüğü, uzun tutukluluk süreleri, kadın ve LGBT konularında eleştiriler yer alıyor. Dışişleri Bakanlığı’nın “Asılsız iddialar ve önyargılı yorumlar” açıklaması ile tepki gösterdiği raporun FETÖ’den yine “Gülen Hareketi” olarak bahsetmesi ya da PKK/YPG konusundaki korumacılığı herhalde kimseyi şaşırtmamıştır. ABD, yeni yönetimiyle ve bu yönetimin açıklamalarıyla, eylemleriyle iki terör örgütü ile ilişkisini koruyacağını zaten ortaya koymuştu. İki ülke ilişkilerinde masanın ortasında sadece ABD’nin bu iki terör örgütü ile ilişkisi yok. S-400’lerden Halk Bankası’na uzanan bir dizi sorun daha masada ve çözülmeyi bekliyor. Her ne kadar hemen herkes Türk- Amerikan ilişkilerinde bir kıpırtı yaşanması için ABD Başkanı Biden ile Cumhurbaşkanı Erdoğan’ın ne zaman görüşeceklerini ya da görüşüp görüşmeyeceklerin tartışsa da; hem başka seviyelerde temaslar oluyor, hem de perde arkasında dikkat çeken gelişmeler... Bunlardan biri de son AB Zirvesi’nde Türkiye’ye yaptırım uygulanmaması konusunda ABD’nin ve Başkan Biden’ın ne rol oynadığı konusuydu. TRANSATLANTİK İLİŞKİ Biden başkanlık koltuğuna oturmadan ortaya koyduğu politikalarını yavaş yavaş hayata geçiriyor. Bunlardan biri AB ile ilişkilerin yeniden canlandırılmasıydı. Bu isteğini 25 Mart günü video konferans yöntemiyle düzenlenen AB Zirvesi’nde de açık ve net söyledi. ABD için güçlü ABD-AB birlikteliğinin karşısında Çin Halk Cumhuriyeti ve Rusya bulunuyor. ABD Türkiye’nin ABD-AB bloğunda yer almasına ise büyük önem veriyor. Bu da son zirvede açık biçimde ortaya çıktı. Kaynaklarımla yaptığım sohbetlerden çıkan tespitleri sizlerle paylaşacağım: Türkiye’ye yaptırım kararı çıkmayan son Avrupa Birliği Zirvesi’ndeki süreçte yapılan görüşmelerde, Avrupalı yetkililer ABD’nin bakış açısını Türk yetkililere şöyle anlattılar: “ABD Türkiye’nin transatlantik hattında kalmasını istiyor. Türkiye’nin durduğu yer bu kapsamda çok önemli. Türkiye kaybedilmemeli.” Sürecin Türkiye ayağı bizzat ABD’nin Ankara Büyükelçisi tarafından da Ankara’da yakından takip edildi. Kısacası ABD, Çin ve Rusya’ya karşı mücadelesinde Türkiye’yi yanında görmek istiyor. Peki bu isteğini güçlü şekilde dile getiren ABD’nin Yunanistan’a verdiği yine çok güçlü desteğin arkasında ne var? Tüm Batı dünyasında Yunanistan’a karşı beslenen sempati bir gerçek. Ancak asıl meseleye “ABD’nin B Planı” dersek yanlış olmayacaktır. ABD, Türkiye’nin transatlantik hattından kayma olasılığına karşı Yunanistan ile kendi güvenliğini yedekliyor. BUNDAN SONRASI Belli ki Türkiye transatlantik hat ile ilgili S-400’ler meselesi gibi bazı tercihlere zorlanacak. Hem AB’nin hem de ABD’nin, kendi güvenlikleri için kritik önem atfettikleri Türkiye’den demokrasi, insan hakları, ifade özgürlüğü gibi alanlarda da artık somut beklentileri var. Açıklanan eylem planı ya da planlarının bir an önce uygulanması gibi. Ekonominin de hassas bir dengede gittiği düşünülürse önümüzdeki süreç karşılıklı çıkarlar doğrultusunda kazan-kazan anlayışıyla diplomatik pazarlıkların yapılacağı, eli güçlü olanın masada daha çok kazanacağı bir dönem olacak.",https://www.hurriyet.com.tr/yazarlar/hande-firat/transatlantik-iliski-turkiyenin-yeri-ve-bidenin-rolu-41777952
Hande Fırat,HEP’ten bu yana...,"Mart 19, 2021 06:29","Ay’da koloni kurmayı düşünen, Mars’a yolculuk planları yapan ve Mars’taki robotu canlı yayında izleyen 2021 dünyası ile yukarıdaki cümle ne alaka diyeceksiniz. Alakası şu: 2021 yılında yukarıdaki cümle tartışılmaz, uygulanmasında sorun yoktur. Zaten hayata geçmiş olması doğaldır. Belirli zorluklar yaşayan, özel şartları olan ülkelerin de artık bir yolunu bulup cümlenin gereğini yerine getirmesi gerekir. Ancak bu cümle toplumda ya da devlette asla “sınırsızlığı” tarif etmez. Sınırsız özgürlük bir başkasının özgürlük alanını kapatır. Demokrasiyi de sağa sola çekip, kendi çıkarlarınıza göre şekillendiremezseniz. Onun adı demokrasi olmaz. Bu temel ilke ışığında HDP’ye açılan kapatma davasına bakacağız: TABELALAR DEĞİŞTİ, POLİTİKA DEĞİŞMEDİ Aynı hareketin sekiz partisi... 1990’larda HEP ile başlayan siyasi yolculuk, DEP, ÖZDEP, HADEP, DEHAP, DTP, BDP, HDP ile devam etti. Sadece DEHAP, Anayasa Mahkemesi’nin kararını beklemeden kendini feshetti. HDP’ye kadar olan tüm partiler Anayasa Mahkemesi tarafından kapatıldı. Kapatılan her partinin yerine kurulan, bir öncekinden daha sert ve daha partizan kadrolarla yola çıktı. Hiçbiri PKK ile arasına belli bir mesafe koymadı. Tabelalar değişti, temel sorun değişmedi. Legal Kürt siyaseti bu açıdan hep sorunlu bir düzlemde yürüdü. Hiçbiri Türkiye partisi olamadı. Kısacası, siyasi hareket demokratik alanda eline geçen fırsatları değerlendiremedi. Meclis’te bulunmanın avantajlarını kullanamadılar.  Mesele, dağ ve terör örgütü dışında, onlardan bağlantısız bir alternatif yaratabilmek olmalıydı. Ancak dağdan ve terör örgütünden bağımsız bir alternatif yaratmayı başaramadılar. Bu tablo 1990’dan beri değişmedi. Yani HEP geleneği önce kendini eleştirmeli. Şimdi madalyonun diğer tarafına bakalım. ZAMANLAMA MANİDAR MI? Terörle mücadeleyi başarılı bir şekilde yıllardır yürüten, bu alanda ciddi bir tecrübesi olan Türkiye, parti kapatmaların mağduriyet duygusu yarattığını ve radikalleri güçlendirdiğini bilmektedir. Bu durum her zaman terör örgütü PKK’nın deyim yerindeyse ekmeğine yağ sürmektedir. Parti kapatmayı zorlaştıran düzenlemeler bizzat AK Parti iktidarında gerçekleştirilmiştir. PKK’ya karşı yürütülen başarılı mücadele nedeniyle örgüt, Türkiye içinde hareket kabiliyetini kaybetmiş, PKK’ya yardımı vb gerekçesiyle birçok siyasi isim de zaten yargılanmaktadır. Doğu ve Güneydoğu’daki HEP geleneğinin gücü kıran parti AK Parti’dir. Bunda bölgeye yönelik politikalar, demokratikleşme her zaman etkili olmuştur. Örnek, 29 Mart 2009 yerel seçimlerinde Doğu ve Güneydoğu da 23 ilde AK Parti’nin oyu yüzde 40, DTP’nin oyu yüzde 25’dir. Kısacası HEP geleneği bölgede tek aktör değildir. Türkiye yeni bir sürece girdiğini açıklamıştır. Bu sürecin de reformları, bireyi ve toplumu merkeze alan özgürlük ve demokrasiyi öncelediği söylenmiştir. Bu yeni süreçte AK Parti kongresi ve bunun getireceği değişiklikler beklenmektedir. Ay sonunda AB, Türkiye gündemli bir zirve düzenleyecektir. İşte tam da böyle bir zamanda siyasi aktörlerin açıklamalarının hemen ardından yargının harekete geçmiş olması, “zamanlama manidar” tespitlerini de beraberinde getirmiştir. Kararı tabii ki yargı verecek. Ancak nereden bakarsanız bakın, demokrasi ve özgürlük havadaki oksijen gibidir. Demokrasi ve özgürlüğün de evrensel kuralları göz önünde bulundurulmalıdır. Ayrıca bir gazeteci olarak parti kapatmaların çözüm olmadığını çok iyi tecrübe etmiş bir ülkenin; AB ve reform gündemi öncelikli konumdayken bazı hesapları dikkatli yapmasından yanayım. İKTİDARIN TALİMATI YOK Son olarak, iktidar partisinin de konuya yaklaşımına bakmak gerekir. AK Parti’ye göre; Konu siyasetin değil, yargının kararı. Davanın iktidarın talimatı gibi algılanması çok yanlış. İktidarın hiçbir talimatı yok. “Siyasetçiler konuştu, yargı harekete geçti” demek doğru değil. Diğer yandan bazı kamuoyu araştırmalarına göre toplumun yüzde 70’i HDP’nin kapatılmasından yana. Siyasetçiler toplumda gördüğü tabloyu dile getirebilirler.",https://www.hurriyet.com.tr/yazarlar/hande-firat/hepten-bu-yana-41766465
Hande Fırat,"E.M., F.B., B.S., E.E., G.Ş., H.F.","Mart 09, 2021 06:29","Kadınların ve çocukların arasında insan bedenine saklanmış yaratıklar dolaşıyor. Kadınların ve çocukların hayatında insan bedenine saklanmış canavarlar giriyor. Onlara göre kadınların dövülerek yaşaması da ölmesi de çocuğun donması da çaresizliği de sessiz çığlıkları da hep kadının suçu. Çünkü kadınlar çileden çıkarıyor yaratıkları. Kadınların zehirli dili öyle bir laf ediyor ki, yaratığın gözü dönüyor, bilincini yitiriyor, aklı gidiyor... Yerseniz... Aklı ve bilinci yerine geldiğinde de çok pişman oluyorlar, kendilerini onlar bile tanıyamıyor... Yine yerseniz... Artık beni bu yaratıkların bilinci, aklının nerede olduğu, pişmanlığı zerre kadar ilgilendirmiyor. Bu ifadelerin alacakları cezaların hafiflemesine neden olmasını da istemiyorum. Yeni bir yaratığın bir kadını öldürmesine, dövmesine, onu bir siyah-beyaz fotoğrafa çevirmesine, bir gazetede araya noktalı harflerle haber yapılmasına neden olmasına da tahammülüm kalmadı. Bu yaratıkların toplum içinden temizlenmesini, onların dışlanmasını, kadınlar ve çocuklardan uzakta bir yere kapatılmalarını istiyorum. Artık yeter diyorum, yeter! KAZANIMLARIN ÖNEMİ Hâlâ yaşanan şiddet ve ölümler, mücadelede elde edilen kazanımlardan bir adım geri gidilmemesi gerektiğini de gösteriyor. Bir dönem İstanbul Sözleşmesi’ni kendi çıkarları ve istekleri doğrultusunda tartışmaya açanlara karşı iktidarın dik duruşunu da tebrik ediyorum. Ancak hâlâ atılması gereken yeni adımlar var. Şiddet ve ölümler bitmedikçe mücadele de bitmeyecek. Bu yüzden ilgili bakanların ayrım yapmadan tüm kadın dernekleri, işin uzmanları ve akademisyenlerle bir araya gelerek kapsamlı bir eylem planı hazırlamaları gerektiğini düşünüyorum. Umarım reform paketlerini acilen hayata geçirilecek bir eylem planı takip eder. TÜM KADINLARA SELAM OLSUN! Acı, şiddet ve ölümü konuşmadığımız bir gün de mutlaka gelecektir, gelmelidir. Bunun için hepimizin birlikte mücadele etmesi gerekiyor. Parti, siyaset, kimlik, ideoloji, hayat tarzı ayrımı yapmadan tüm kadınlar bu mücadeleyi ortak vermeleri gerektiğini bir saniye bile akıllarından çıkarmamalıdır. Erkek egemen siyasette özellikle kadın siyasetçilere çok iş düşüyor. Öncelikle onların bu mücadelede tek ses olmaları, birlikte hareket etmeleri önemli. Bu sorun siyasetten de partilerden de mühim ve büyük. Kadınların öldürülmediği, şiddet görmediği, tecavüze uğramadığı, gerçekten özgür ve güçlü oldukları bir Türkiye gerçek olmalı.   GAZETECİLERİ UNUTMAYALIM HEPİMİZ salgınla ilgili günlük vaka sayısını, Türkiye haritasını, risk oranını dikkatle takip ediyoruz. Aşılananların sayısı da her geçen gün artıyor. Yine de maske, mesafe, hijyen kurallarına uyulması gerektiği tüm uzmanlar tarafından dile getiriliyor. Aşı olan siyasetçiler birçok kesime göre daha rahat davranıyor. Bunu özellikle il kongrelerinde gördük. Bu tür programlara gönüllü gidenlerin yanı sıra, işi nedeniyle gitmek zorunda olanlar da var. Gazeteciler gibi... Aşı olan siyaseti, gazeteciler her yerde takip ediyor. Gazeteciler sokaktan kongreye, hastaneye, siyasi parti merkezlerine kadar her yerde görev yapıyorlar. En azından alanda görev yapan arkadaşlarımızın risk grubuna alınarak artık aşılanması gerekmiyor mu?",https://www.hurriyet.com.tr/yazarlar/hande-firat/e-m-f-b-b-s-e-e-g-s-h-f-41758355
Hande Fırat,Kozmik küre 2,"Mart 05, 2021 06:29","Suudi Arabistan petrol zengini, körfez bölgesinin en büyük ve güçlü ülkesi... ABD ile ilişkileri genelde hep yakındı. Kürenin başındaki bir önceki başkan Trump döneminde iki ülke ilişkileri adeta uçtu. Bunda karşılıklı “kazan-kazan”(!) politikası etkili oldu. Suudi Arabistan ABD’ye milyarlarca dolarlık silah sipariş etti; yani Amerika Suudi Arabistan’ın ana silah tedarikçisi oldu. Amerika ise Suudi Arabistan’ın suç ve ihlal listelerini görmezden geldi. Gelelim yeni başkan Biden’ın ilk günlerine... Öyle mesajlar verdi ki ABD’nin körfez politikası değişiyor yorumları yapıldı. Koltuğa oturur oturmaz Yemen’de 2015’ten beri devam eden savaşta İran destekli Husilere karşı Suudi Arabistan’a askeri yardımları askıya aldı. Husileri terör örgütü listesinden çıkardı. Suudi Arabistan ve Birleşik Arap Emirlikleri’ne (BAE) silah satışını “geçici” olarak durdurdu. Bu ilk hamleler doğal olarak Cemal Kaşıkçı cinayetine ilişkin beklentileri arttırdı. Hele hele ABD Ulusal İstihbarat Dairesi’nin raporunda “Suudi Arabistan Veliaht Prensi Muhammed Bin Selman’ın Suudi Gazeteci Cemal Kaşıkçı’yı yakalamak veya öldürmek için İstanbul’da bir operasyonu onayladığı değerlendirmesinde bulunuyoruz” ifadesi, “Amerika ciddi bir adım atıyor” dedirtti. Ama yine bu beklenti boşa çıktı. Beyaz Saray Sözcüsü Jen Psaki, Veliaht Prens hakkında yaptırım uygulamayacaklarını, Amerika’nın Suudi Arabistan’la savunma, askeri, istihbarat alanlarında önemi ilişkileri olduğunu, ABD’nin çıkarlarının korunması gerektiğini söyledi. Yani tamamen duygusal(!) bir beklenti, cinayetten sorumlu prensin önüne geçti. O kozmik küre Biden’ın kucağına düştü. Kürenin başında bu kez Biden ile Suudi Arabistan Veliaht Prensi’nin bir fotoğrafını görür müyüz bilmem ama Ankara’daki yorumları şöyle özetleyebilirim: Suudi Arabistan’dan gelen konunun tıpkı ABD ile olduğu gibi Türkiye ile de duygusal(!) kazanımlarla sessiz sedasız çözülmesi imalarına Cumhurbaşkanı Erdoğan karşı çıktı. Cinayet hem açığa çıkarıldı, hem de tüm dünyaya anlatıldı. Kaşıkçı cinayetine ilişkin ABD Ulusal İstihbarat Dairesi’nin raporundaki bilgilerin yüzde 80’i Türkiye’nin, yani Milli İstihbarat Teşkilatı’nın veri ve bilgilerine dayanıyor. Ankara’nın hem cinayeti tespit etmekteki, hem de arkasından hayata geçirdiği diplomasideki rolü ve başarısı büyük. Hatırlayalım, MİT başta CIA Başkanı olmak üzere ülkelerin istihbarat şeflerine cinayete ait ses kayıtlarını dinletmiş ve tapeleri paylaşmıştı. Şimdi ABD yeni bir oyun kuruyor. Mesele konuyu yeni duymuş gibi yapan yeni başkan Biden yönetiminin Suudi Arabistan’dan ne alacağında... Daha doğrusu Suudi Arabistan, ABD’den ne alacak? Daha fazla silah mı?",https://www.hurriyet.com.tr/yazarlar/hande-firat/kozmik-kure-2-41755390
Hande Fırat,17 yılın ardından... 2004’ten 2021’e...,"Mart 26, 2021 06:29","Haklarınız için mücadele edin, haklarınızın size lütfedilmesini beklemeyin... Bu sözler Cumhurbaşkanı Erdoğan’a ait. Türkiye’nin AB ile üyelik müzakerelerine başladığı yıl söyledi bu sözleri. 2004 yılında... AK Parti’nin farklı eğilimleri bünyesinde bulundurarak yola çıktığı ve yine toplumun farklı kesimlerinden geniş ilgi gördüğü dönem. Bu konuşmayı 2004 yılının Kasım ayında “Cumhuriyet Kazanımlarından Avrupa Birliği’ne Türk Kadını” konulu konferansta yaptı. O yıl hükümet, eğitimi geliştirmeyi de ana hedef edinmişti. “Haydi Kızlar Okula” kampanyası ve ilk kez Milli Eğitim Bakanlığı’nın bütçedeki payının Milli Savunma Bakanlığı’nın payının geçmesi bu önemin göstergelerindendi. KONGRENİN KADIN VE AİLE MESAJLARI O günden bugüne yani 17 yılda birçok alanda olumlu adımlar atıldı. Olumluya olumlu demek kadar yanlışa ya da olumsuza da yanlış ve olumsuz demek Türkiye’nin geleceği için çok önemli. İstanbul Sözleşmesi’nin fesih edilmesi bence yanlış bir adım olmuştur. Bu konuda Cumhurbaşkanı Erdoğan ilk kez AK Parti Kongresi’nde konuştu ve “Kadın haklarını vicdan yerine kağıtlarda arayanlar var” dedi. Yeni dönemde eğitim, aile ve kültür politikalarının lokomotifi olacağını belirterek; “Evlilik yaşları zaten 30’lara dayanan gençlerimiz arasında hiç evlenmeyenlerin sayısı da artıyor. Bir veya en fazla iki çocuklu aile yapısı giderek yaygınlaşıyor. Ebeveynlerin her ikisinin de çalıştığı ailelerde, şayet yakında ikamet eden bir aile büyüğü yoksa, çocuklar evdeki veya kreşteki bakıcılar tarafından yetiştiriliyor. Sadece ve sadece aile içinde kazanılabilecek değerlerin, ücreti mukabili alınan hizmetler yoluyla ikame edilemeyeceği açıktır” dedi. Cumhurbaşkanı’nın “Haklarınız için mücadele edin” sözünden hareketle; Aslında mesele kadın hakları konusunda elde edilmiş bir kazanım. Keşke bu kazanımdan vazgeçilirken kadınlara sorulsaydı. Ana meselelerden biri vicdan. Vicdan kadar eğitim, kültür, sağlıklı bir ruh hali, nezaket ve merhamet gibi erdemler de önemli. Tüm toplumdaki bireyleri bu alanlarda belli bir çıtaya yükseltmek imkansız olduğu için kağıtlara yazılan kurallar hayâti oluyor. Sözleşmenin fesih edilmesinin ardından bazı kesimlerin kullandıkları dili de gördük. Onlar düzenlemelerin adına değil ruhuna karşılar. Her insanı sadece insan olduğu için birbirine eşit, sevgi ve saygıya layık görmesi gerekenlerin yaptığı şaşırtıcı açıklamalar da kurallara gerçekten ihtiyacımız olduğunu gösteriyor. Bu konuda her geri adım büyük sorunu daha da çözümsüz hale getiriyor. Belli ki kadının yerini bizlerin gördüklerinden bambaşka bir noktada görenler var. Oysa “Haydi Kızlar Okula” kampanyasını hatırlayın. Nereden nereye geldik. Kız çocuklarımız okumalı, meslek sahibi olmalılar, çalışmalı ve kariyer yapmalılar. Kendi ayakları üzerinde duran kadınlar daha güçlü ve sağlıklı çocuklar yetiştirir. Nitelikli zaman geçirirler, kimseye muhtaç olmadan, dayak yemeden, hakkını hukukunu koruyarak, kimsenin attığı dayağa katlanmak zorunda olmadan büyütürler çocuklarını. Dayak yiyerek, şiddet meraklısı ya da kadını ikinci sınıf gören birine katlanarak beş hasarlı çocuk büyütmektense, sapasağlam bir çocuk büyütmek daha iyi değil midir? Ândre Comte-Sponville Büyük Erdemler Risalesi’nde sorar, “Kanlı cinayetlerin hemen hemen tümünün erkekler tarafından işlenmiş olmasının yalnızca bir tesadüf olduğuna kim inanabilir?”... Bitirirken Comte-Sponville ile noktalayalım: “Şiddetsiz bir yüreklilik, sertliği olmayan bir kuvvet, öfkesiz bir sevgi” dileğiyle...",https://www.hurriyet.com.tr/yazarlar/hande-firat/17-yilin-ardindan-2004ten-2021e-41772203
Hande Fırat,Biden’a açık çağrı,"Mart 16, 2021 06:29","Rusya’yla ilişkiler, S-400’ler, ABD’nin YPG ve PKK ile işbirliği, FETÖ, Halk Bankası, Suriye, Doğu Akdeniz, insan hakları gibi başlıklarda iki ülkenin arasında ciddi sorunlar var. Buna rağmen Ankara ve Washington arasında karşılıklı “yeni bir sayfa açma” ve “diyalog kurulması isteği” vurgulanıyor. Ankara’nın temel beklentisi, sorunların yönetilebildiği bir ilişki kurmak. Ulusal Güvenlik Danışmanı Jake Sullivan ve Ulusal Güvenlik Konseyi Avrupa Direktörü Amanda Sloat ile geçtiğimiz günlerde telefon görüşmeleri gerçekleştirildi. Sullivan ile Cumhurbaşkanlığı Sözcüsü İbrahim Kalın’ın ikinci ve kapsamlı görüşmeyi yakın zamanda yapacağı belirtiliyor. Koltuğa resmen oturmadan, ilk yüz yüze görüşmeyi Ankara’daki mevkidaşlarıyla yapmak istediklerini ileten üst düzey isimler de oldu. Ankara’ya göre Biden ile Erdoğan görüşmesi de bir-iki hafta içinde olabilir. YPG/PKK’YA NET TAVIR TAKININ ABD ile ilişkilerde en sıkıntılı başlıklardan biri Washington’ın terör örgütü YPG/PKK’ya verdiği destek. Cumhurbaşkanı Erdoğan, Suriye’deki iç savaşın onuncu yılında ABD merkezli Bloomberg’e yazdığı makalede Biden yönetimine açık çağrıda bulunarak, “Biden yönetimi, kampanya döneminde verdiği sözleri tutarak, Suriye’deki trajediyi sonlandırmak ve demokrasiyi müdafaa etmek için bizimle birlikte çalışmalıdır” dedi. Bu satırların hemen üstünde ise “Batı’nın öncelikle güvenli bölgelere saldıran ve eli kanlı rejime payanda olan YPG’ye karşı net bir tavır takınması gerekmektedir” ifadesi yer aldı. Şimdi bu açıklamalardan da yola çıkarak Ankara’daki durum tespitini aktaralım: Obama, PKK/YPG’yi destekleme kararı verirken, DEAŞ ile mücadele gerekçesini öne sürdü. Trump ise hem ABD’nin Suriye’de kalması, hem de İsrail’i güvence altına almak için desteği sürdürdü. Yeni yönetim bu desteğini nasıl bir çerçeveye oturtacak? ABD, stratejik taktik gereği politikasını sürdürse de görüşmelerde Ankara hassasiyetlerini anlatıyor, anlatmaya da devam edecek. Ankara açısından masadaki soru şu: “İki terör örgütü; YPG/PKK ve FETÖ, ABD tarafından destekleniyor. Bölgede YPG’yi kazanmak uğruna ABD Türkiye’yi kaybetmeyi göze alır mı?”  MİT’İN NOKTA OPERASYONLARI TERÖR örgütü PKK/YPG ile mücadelede “nokta operasyon” stratejisi yürütülüyor. Son olarak “Şeh Guyi” kod adlı terörist İbrahim Babat’ı MİT, Suriye’de nokta operasyonla yakaladı. Peki nokta operasyon stratejisi nasıl yürütülüyor ve sonuçları neler? ÖRGÜTTE SOKAĞA ÇIKMA YASAĞI Terör örgütünün orta ve üst kadroları hedefte. Tespit edilenler takip ediliyor, daha sonra da İHA ve SİHA’lar devreye giriyor. Takip, İHA ve SİHA ile nokta operasyonlarındaki başarı nedeniyle terör örgütü,kadrolara “sokağa çıkma yasağı” getirdi. Sadece orta ve üst kadrolar değil, Kandil’deki mağaralar ve yeraltı sığınakları da hedefte. Mücadelenin gelinen aşamasında, terör örgütü PKK’nın Türkiye içinde hareket kabiliyetini önemli ölçüde yitirdiği, yeni militan da eğitemediği bildiriliyor. Bir yanda topyekûn mücadele sürdürülürken, nokta operasyonlarla örgüt, Suriye ve Irak’ta da baskı altına alınıyor. PKK’nın şimdiye kadar en zayıf haline düştüğünü söyleyebiliriz. Köşeye sıkışan ve hareket kabiliyetini kaybeden terör örgütü, bu nedenle sivilleri hedef alan saldırılarını arttırdı.",https://www.hurriyet.com.tr/yazarlar/hande-firat/bidena-acik-cagri-41763666
Hande Fırat,"Mısır, İsrail, Körfez... Yeni dönemin şifreleri","Mart 12, 2021 06:29","Bir süre önce İsrail, Suriye ve Mısır’la yürüten görüşmeler konusunda bir yazı yazmıştım. Süreçte özellikle Mısır ve Türkiye’den dikkat çeken açıklamalar ve adımlar geldi. Cumhurbaşkanlığı Sözcüsü İbrahim Kalın, Mısır’ın Arap dünyasının kalbi ve beyni olduğunu söyledi ve Türkiye’nin Mısır ve bazı Körfez ülkeleri (Suudi Arabistan ve BAE’ye işaretle) ile yeni bir sayfa açmaya hazır olduğunu vurguladı. Bu açıklamadan hareketle bazı tespit ve yorumları sıralayabiliriz: 15 Temmuz’un getirdiği şartlara uygun dış politika yerine tüm ülkelerle yeniden diyalog politikası ön plana çıkıyor. Çatışma alanlarından biri olan Libya’da artık sular duruluyor. Göreceli bir istikrar ve anayasal sürece girilmesi zıt tarafta yer alan Türkiye, Mısır-BAE gibi ülkeler için rahatlatıcı oldu. Körfez ülkelerinin Katar ile uzlaşmaları, İbrahim anlaşmaları ile İsrail ile ilişki kurmaları bölgede oyunun kurallarını değiştirdi. Türkiye her ne kadar üç ülke ile arka kapı diplomasisi yürütse de resmi açıklamalardan da anlaşıldığı üzere Körfez ülkeleri ile de yeni bir sayfa açmaya hazır. Doğu Akdeniz denklemi her ne kadar Türkiye’nin karşısında bir cephe görüntüsü verse de Türkiye’nin tezleri ve haklılığı da reel politikte kabul ediliyor. Görüşmeler bu haklı tezlerin hayata geçirilmesi için de büyük önem taşıyor. TÜRKİYE VE İSRAİL GÖRÜŞMELERİ NE AŞAMADA? Bu genel tespitleri yaptıktan sonra, Türkiye-İsrail arka kapı diplomasisinin ayrıntılarına bakalım. Bir süre önce kaleme aldığım yazıda Ankara’nın bakışını “Türkiye’nin İsrail’e Filistin başlığında hangi alanlarda tepki göstereceği belli. Üstelik bu tepki iktidarlar değişse de tarihsel olarak değişmeyecek konular. Yani iki ülke birbirlerinin hassasiyetlerini bilerek yine geçmişte olduğu gibi diplomatik ilişkilerini kurabilir, güçlendirebilir. Ancak ilişkilerin canlandırılmasında İsrail hükümetinin istekli olması gerekiyor. Bu ay İsrail’deki seçimlerde mevcut yönetimden farklı bir sonuç çıkması, iki ülke ilişkilerinde yeni bir kapı açabilir” şeklinde özetlemiştim. Peki İsrail’in bakış açısı ne? İsrailli kaynaklarım İsrail açısından şu tespitleri sıralıyorlar: İsrail’in de dahil olduğu Doğu Akdeniz birlikteliğinin son yıllarda kapsamı ve üyeleri genişledi. Fizibilite çalışmalarının yapıldığı somut bir alan oldu. Doğu Akdeniz, Türkiye’nin işbirliği yapmak istediği bir başlık. İran; Suriye ve Irak’taki varlığı ile nükleer kapasitesini arttırmasıyla İsrail ve Türkiye için ortak bir tehdit. İsrail’in Arap ülkeleriyle yaptığı İbrahim anlaşmaları oyunun kurallarını değiştirdi. Geçmişte siyasi alanda İsrail’in izole görüntüsü Türkiye’nin lehineydi. Ancak artık Arap dünyasında İsrail ile ilişkilere sahip olmak meşru ve ekonomik çıkarlar ön planda. Bu Türkiye’nin ilişkilerini düzeltmesi için teşvik edici bir unsur. İSRAİL’İN BEKLENTİLERİ Tespitler böyle, gelelim İsrail açısından beklentilere... Türkiye gibi İsrail de karşıdan güçlü adımlar bekliyor. İsrail, Türkiye’den beklediği adımları şöyle sıralıyor: Hamas ve faaliyetleriyle ilgili sıkıntıların giderilmesi İsrail hükümetine karşı kullanılan siyasi dilin yumuşatılması Türkiye’nin de masada İsrail’den ilhak ve yeni yerleşim yerlerini durdurması gibi dikkat çeken beklentileri var. Ama şunu unutmayalım: Ülkeler arası kurulan masalara iki taraf da en gerçekleşmeyecek taleplerle otururlar. Zamanla o talepler karşılıklı olarak yerini gerçekleşebilecek taleplere bırakır. Bunların konuşulmaya başlanması ile de uzlaşma sürecine geçilir. Ay sonunda yapılacak İsrail seçimlerinden çıkacak hükümetin yapısı da Türkiye ve İsrail ilişkilerinin geleceği açısından önemli olacaktır.",https://www.hurriyet.com.tr/yazarlar/hande-firat/misir-israil-korfez-yeni-donemin-sifreleri-41760937
Hande Fırat,20 Mart 2021...,"Mart 23, 2021 06:29","Özellikle de kadınlar açısından. Kadınlar ne yazık ki seçim hesaplarına, “o oyları kaybetme telaşına”, “o kesimden gelen tepkilere”, “gelen tepkilere karşı sözleşmeyi iyi anlatamamaya” kurban edilmişlerdir. “Kadınları korumak için İstanbul Sözleşmesi’ne ihtiyacımız yok. Güçlü yasalarımız var, gereken yasayı çıkarırız, mücadeleden taviz vermeyiz” deniyor, denilebilir... Güzel cümleler... Ancak artık ister istemez inandırıcılık sorunu taşıyan cümleler. Çünkü İstanbul Sözleşmesi’nin feshiyle zafer çığlıkları atan kesimler şimdiden başka isteklerini sıralamaya başladılar, “Sırada Cedaw da var, Lazarotte de...” diyerek. (Kadına karşı her türlü ayrımcılığın yok edilmesi ile çocukların cinsel sömürü ve istismara karşı korunmasına ilişkin sözleşmeler). Kısacası birilerine İstanbul Sözleşmesi bile yetmedi.. Türkiye Kadın Dernekleri Federasyonu Başkanı Canan Güllü belli bir kesimin şimdiden yeni taleplerini sıralamasıyla ilgili, “Sarı öküzü verirseniz bitmez. Tüm mesele sarı öküz meselesidir. Hukuksuz taleplere hukuki çerçevede yanıt veremezseniz en son canınızı isterler. Hedef kadınlardan ziyade Erdoğan’dı. Hukuki bilgiden yoksun bir şekilde bir kararı imzalattıkları için” dedi. HUKUKİ BOYUT İstanbul Sözleşmesi’ni imzacı ülkelerin fesih yetkisi bulunuyor. İsteyen ülke feshedebilir. Türkiye’deki hukuki tartışma sözleşmeden Cumhurbaşkanı’nın kararı ile çıkılmasından kaynaklanıyor. Uluslararası bir sözleşmeden ancak TBMM’nin çıkaracağı bir yasa ile çıkmanın mümkün olacağı tezinden hareketle CHP konuyu Danıştay’a götürdü. Hukuki açıdan kararı artık Danıştay verecek. GELECEĞİMİZ VE TOPLUM AÇISINDAN Konunun en can alıcı bölümü ise geleceğimiz ve toplum açısından... Tarikatlar, bazı muhafazakârlar, Milli Görüş geleneği İstanbul Sözleşmesi’nden zaten çekilmek istiyorlardı. Bu süre boyunca Cumhurbaşkanı Erdoğan; partisinden ya da partisinden olmayan, derneklerde yönetici olan, hukukçu olan, bu konuda yazı yazan, yakın çevresinde sözleşmeyi savunan birçok kadını, kadınların dile getirdiği hassasiyetleri bugüne kadar dinledi. Ancak ne tarikatlar, ne bazı muhafazakârlar, ne de Milli Görüş’çüler sözleşmeyi fesih etme taleplerinden vazgeçmediler. Seçimler açısından özel önem atfedilen Milli Görüş’ün etkili ismi Oğuzhan Asiltürk, Cumhurbaşkanı Erdoğan ile görüşmesinden sonra “Kadın hakları madın hakları diyenler rahatsız olacaklar ama Cumhurbaşkanı, İstanbul Sözleşmesi’nden çıkılacağını kesin olarak ifade etti” duyurusunu yaptı. Ve ne yazık ki haklı çıktı. “Kadın hakları”, onların deyimiyle “madın hakları”na dönüştü. Canan Güllü ile sohbetimizde bu konuyu da sordum. Güllü, “Oğuzhan Asiltürk keşke hafızalarımızda geçmişteki mücadelesi ile kalsaydı. AK Partili Özlem Zengin’in Ayasofya imamı karşısında yalnız bırakılması bu süreçte çağdaşlıktan ne kadar uzaklaşıldığının da göstergesi. Oysa tüm bu politikalara kadınlar kadar erkekler de destek vermiyor. Batı’dan gelen tepkiler ortada. Birilerini kötüleyerek, cehaletleri ile sözleşmenin insanları eşcinsel yaptığını sananlar batının tepkilerini göğüslesinler. Biz yeteri kadar bedel ödedik” dedi. TOPLUMSAL CİNSİYET DEMEK... Cumhurbaşkanlığı İletişim Başkanlığı sözleşmenin fesih gerekçesini şöyle anlattı: “Başlangıçta kadın haklarının güçlendirilmesini teşvik etmeyi amaçlayan İstanbul Sözleşmesi, Türkiye’nin toplumsal ve ailevi değerleriyle bağdaşmayan eşcinselliği normalleştirmeye çalışan bir kesim tarafından manipüle edilmiştir. Türkiye’nin sözleşmeden çekilme kararı alması da bu nedene dayanmaktadır.” Bir kesim Türkiye’de İstanbul Sözleşmesi’nde yer alan toplumsal cinsiyet ifadesi ile LGBT propagandası yapıldığını düşünüyor. Oysa; Kadınlarla ilgili tüm çalışmalarda toplumsal cinsiyet eşitliği kadınların ve erkeklerin toplumsal yaşamın her alanına eşit katılımı için kullanılan ifadedir. Diğer bir deyişle, cinsiyet ve toplumsal cinsiyet farklı kavramlardır. 2021 yılında toplumsal cinsiyet eşitliğini destekleyecek projelerin, kadınların geleneksel rollerini ve böylece aile yapısını ortadan kaldıracağını savunmak en hafif tabiriyle zamanı anlamamaktır. Canan Güllü’ye bu konuyu da sordum ve yanıtı şöyle oldu: “Toplumsal cinsiyet bugün ekonomideki gelişmelerde göz önünde bulundurulduğunda kadınların bu zorluklara karşı eşit konumlandırılmasıdır. Toplumsal cinsiyet birlikte hayatta mücadele etmek demektir. ‘Kız çocuklarınızı okutun’ demektir. ‘Erken yaşta evlendirmeyin’ demektir.” Son bir not... Gelelim cinsiyet konusuna. Kendisi tek başına bir başka yazının konusu. Ancak mesele “normalleştirme” değil, mesele “kabul edebilmek”. Mesele aynı zamanda herkesin yaşam hakkı olduğunu ve bu hakkın korunduğunu göstermek. Kısacası, hiç ayrım yapmaktan insanın sadece insan olmaktan kaynaklanan haklarını korumaktır.",https://www.hurriyet.com.tr/yazarlar/hande-firat/20-mart-2021-41769387
Hande Fırat,Kritik ay,"Mart 02, 2021 06:29","Birkaç maddede toplayacak olursak: - Reformların açıklanması ve hayata geçirilmesi: Ekonomi ve yargıda yapılacak reformlar bugünden itibaren açıklanmaya başlayacak. Dinamik bir süreç işletilecek. İhtiyaca göre yeni reformlar da yapılacak. -Ekonomide toparlanma süreci: İlk talimatlarından birini, kamu bankalarına “Usulüne uygun kredi verin” diyerek veren yeni ekonomi yönetimi, faiz kararlarının arkasında durmasıyla ilk dönemeci atlattı. Şimdi reformlarla ve uygulama ile birlikte güven vererek, hızla toparlama sürecine girilmesi hedefleniyor. - 24 Mart kongre süreci: AK Parti içindeki kongre süreci ile hem parti yönetiminde hem de kabinede bazı değişiklikler olması bekleniyor. Ekonomi yönetiminde bir değişiklik olmayacağı söyleniyor. Bununla birlikte yükü fazla bazı bakanlıkların yapısının gözden geçirilebileceği belirtiliyor. - Sorunları çözme, yönetme ya da konuşma süreci: Dış politikada kritik maddelerden biri. İkili ilişkilerde sorunların çözülmesi, çözülmeyecek sorunların ise yönetilmesi hedefleniyor. Bu nedenle de kopan, yürümeyen ya da sorunlu olan ilişkilerin normalleşme süreçlerine evrilmesine hazırlık yapılıyor. Maddeler halinde ayırmaya çalıştığım dört başlık her ne kadar birbirinden ayrı görülüyorsa da birbirleriyle hem iç içe geçtiklerine hem de birindeki iyileşmenin diğerine yansıyacağına da şüphe yok. DIŞ POLİTİKAYA YÖNELİK BEKLENTİLER - Avrupa Birliği, Türkiye’den reformlar konusunda somut adım bekliyor. Birlik, “özgür birey, güçlü toplum, daha demokratik bir Türkiye” vizyonu ile bugün açıklanacak olan İnsan Hakları Eylem Planı’nın içeriğini de uygulamasını da yakından takip edecek. Türkiye’nin son dönemde hem temasları hem olumlu söylemleri birlik tarafından olumlu anlamda not edildi. Doğu Akdeniz konusunda Yunanistan ile yükselen tansiyon nedeniyle de sular durulmuş vaziyette. Avrupa Birliği’nden mart ayında Türkiye’ye yönelik bir yaptırım beklenmiyor. - Salgın, dünya ekonomisindeki gelişmeler, genel konjonktür ülkeleri aralarındaki sorunları çözmeye ve birbirleriyle daha fazla işbirliğine teşvik ediyor. Diğer yandan ABD’nin yeni yönetimi bazı alanlarda ise dengeyi değiştiriyor. Türkiye bir süredir arka kapı diplomasisiyle ilişkilerinin koptuğu ya da çok sorunlu olduğu üç ülkeyle temas halinde. Daha önce de yansıdığı şekliyle İsrail, Suriye, Mısır. Bir anlamda çilingir diplomasisini istihbarat teşkilatları yürütüyor. Sorunlu alanlar masaya yatırılıyor hatta olası işbirliği konuları ele alınıyor. - Gelinen son durum şöyle: Türkiye’nin İsrail’e Filistin başlığında hangi alanlarda tepki göstereceği belli. Üstelik bu tepki iktidarlar değişse de tarihsel olarak değişmeyecek konular. Yani iki ülke birbirlerinin hassasiyetlerini bilerek yine geçmişte olduğu gibi diplomatik ilişkilerini kurabilir, güçlendirebilir. Ancak ilişkilerin canlandırılmasında İsrail hükümetinin istekli olması gerekiyor. Bu ay İsrail’deki seçimlerde mevcut yönetimden farklı bir sonuç çıkması, iki ülke ilişkilerinde yeni bir kapı açabilir. - Suriye’de ise Şam yönetimiyle olası işbirliği alanları bile konuşuldu. Ancak Şam yönetiminin tek başına adım atamadığını unutmayalım. Rusya ve biraz da İran, Suriye’nin velisi pozisyonunda. Sadece Ankara ve Şam’ın konuşması yetmiyor. Gelinen noktada Beşar Esad tek başına karar alamıyor. Ankara “Beş milyon Suriyeli Türkiye’de. Şam rejimi bunları alsın, iç barışını sağlasın, bu mültecilerin bir daha Türkiye’ye gelmeyeceğini garantilesin. Ayrıca iki ülke arasındaki terörle mücadele ve sınır güvenliği gibi konular da hayata geçirilsin” talebini iletiyor. Ancak bunlara “tamam” diyebilen yok. Kısacası Suriye ile sorunların ortadan kalkması için daha çok zamana ihtiyaç var. Suriye’nin sadece Suriye’den oluşmadığını, dünyanın belli başlı tüm aktörlerinin de Suriye’de bulunduğunu unutmayalım. Yine de bu süreçte Şam yönetimiyle yanında velisi olsa da konuşabilmek önemli bir adımdır diye düşünüyorum. - Mısır da farklı değil ama edindiğim bilgilere göre görüşmeler, “gelişerek” sürüyor.",https://www.hurriyet.com.tr/yazarlar/hande-firat/kritik-ay-41752599
Hande Fırat,Gara’nın ardından,"Şubat 19, 2021 06:29","Türkiye uzun yıllardır PKK terör örgütü ve uzantıları ile mücadele etmektedir, etmeye de devam edecektir. PKK ve uzantılarının arkasında ne yazık ki terör örgütlerine maddi, manevi destek vermekten utanmayan koca koca ülkeler bulunmaktadır. NATO müttefiki ve bir zamanların stratejik ortağı ABD, PKK/YPG’nin hamiliğinden vazgeçmemekte, adeta en yakın müttefiki gibi terör örgütüne her türlü desteği vermektedir. Rusya’nın ABD ile yarıştığı hatta amacının terör örgütünü kendi yanına çekmek olduğunu da söylemek gerek. Birkaç gün önce Rusya’nın Kamışlı’ya yaptığı büyük sevkıyat, bölgede bunun son dönemdeki göstergelerinden biri olarak yorumlandı. Terörle mücadele zordur ve ciddi riskler içerir. Türkiye Cumhuriyeti ve milleti bu riskleri ne yazık ki yaşamıştır, bilmektedir. Ateş en çok düştüğü yeri yakar. Hayatlarını kaybeden vatandaşlarımızın terör örgütünün elinde bulundukları uzun süre boyunca yaşadıkları ve acıları, ailelerinin yaşadıkları acılar unutulmamalıdır. Terörle mücadele eden tüm güvenlik, istihbarat ve silahlı kuvvetler personelinin özverisi, ölümle burun buruna kalmaları, vatan ve bizler için hayatlarını hiç düşünmeden feda etmeye hazır oldukları da bir an bile akıldan çıkarılmamalıdır. Gara harekâtı siyasette doğal olarak sonuç üzerinden tartışılmaktadır. Bu tartışma yürütülürken, terörle mücadelenin sahada asker, polis, istihbarat mensubu tarafından verildiğini ve verileceğini unutmayalım. Siyaset, tartışmalarında devlete ve devlet görevlilerine karşı hassasiyetini korumalıdır. Siyasi partiler ve liderleri, devletin bekasını doğrudan ilgilendiren bu konularda birbirleriyle kavgadan uzak durmalılar. Bu kavga, kutuplaşma, yüksek tansiyonun her daim Türkiye düşmanlarının ve terör örgütlerinin en sevdikleri ortam olduğu da akıldan çıkarılmamalıdır. ANKARA NE DİYOR? Bu genel kurallara uyarak tabii ki tartışmalar yaşanacaktır. Bir daha benzer sonuçlarla karşılaşmamak için eksikler, var ise yanlışlar ortaya çıkarılacaktır. Buna kimsenin itirazı yok. Gara harekâtının ardından gündeme getirilen sorulara, Ankara’da üst düzey kaynaklardan yanıtlar aradım. Bu yanıtları sizlerle de maddeler halinde paylaşacağım: Hayatını kaybeden 13 vatandaş, 2015 yılından beri terör örgütünün elindeydi. Vatandaşlara ulaşmak, geri getirilebilmeleri için zaman zaman HDP ile zaman zaman İHD ile temas kurulduğunu belirten kaynaklarım, “Terör örgütü vatandaşlarımızı rehin olarak tuttu. Bu süreç boyunca da terör örgütü, HDP, İHD kendi rollerini oynadı. Devleti oyaladı” yorumunu yaptı. Yani kaynaklarıma göre parti ve İHD hiçbir şey yapmadı... Kaynaklarıma göre terör örgütünün ve uzantılarının amacı, ellerinde tutukları vatandaşlarla devleti karşı karşıya getirecek bir zemin oluşturmaktı. Gara’da belli bir bölgede 13 vatandaşın tutulduğuna ilişkin istihbarat vardı. Kapsamlı bir hazırlık yapıldı. Milli Savunma Bakanı Hulusi Akar da TBMM’de yaptığı konuşmada ekim ayından beri bu hazırlığın sürdüğünü söyledi. Kaynaklarım, “Kurumlar arası eşgüdümde sorun olmadı” dedi. CHP VE İYİ PARTİ’NİN BAKIŞI Terör örgütü PKK’nın 13 vatandaşı öldürdükten sonra, dönüp “TSK bombaladı” şeklindeki rezil iddiaları ne İYİ Parti Genel Başkanı Meral Akşener ne de CHP Genel Başkanı Kemal Kılıçdaroğlu tarafından zerre kadar dikkate alındı. Her iki liderin de konuya bakış açıları şöyle: PKK terör örgütü dezenformasyon yürütmektedir. Bilgilendirme için gelen bakanlar dosyalar, haritalar ve otopsi raporlarıyla geldiler. Bakmaya gerek yoktu. Terör örgütü tarafından katledildiler. Devletin yanındayız. Liderlerin çok yakın çevrelerinden edindiğim bu bakış açısını özellikle paylaşmak istedim. Diğer yandan brifingin ardından CHP Lideri Kemal Kılıçdaroğlu’nun grup konuşmasını değiştirip değiştirmediğini de merak ettim. Hemen hatırlatayım: 16 Şubat Salı günü CHP Genel Başkanı Kemal Kılıçdaroğlu sabah Milli Savunma Bakanı Hulusi Akar ve İçişleri Bakanı Süleyman Soylu’dan brifing aldıktan sonra 13.30’da partisinin grup toplantısında konuştu. AK Partili kaynaklarım brifingin sonunda Hulusi Akar’ın Kılıçdaroğlu’na “Sorularınız varsa yanıtlayalım” dediğini ancak Kılıçdaroğlu’nun soru yöneltmediğini söylediler. CHP’li kaynaklarım ise özel bir soru bölümüne Kılıçdaroğlu’nun ihtiyaç duymadığını aktardılar. Ancak Kılıçdaroğlu’nun önceden hazırlanmış grup konuşma metnini de brifinge rağmen değiştirmediğini söylediler. Yani Kılıçdaroğlu, Cumhurbaşkanı’na yönelik beş sorunun yer aldığı metni değiştirmeye gerek duymadı. Kaynaklarım, “O beş soru siyaseten sorulması gereken sorulardı. Muhatabı da Cumhurbaşkanı Erdoğan idi” dediler.",https://www.hurriyet.com.tr/yazarlar/hande-firat/garanin-ardindan-41744014
Hande Fırat,ABD’nin sözde ayrıştırma politikası,"Şubat 09, 2021 06:29","Suriye’de Türkiye’nin oluşturduğu güvenli bölgeye yönelik terör örgütü YPG/PKK saldırıları Beyaz Saray yönetimindeki değişiklikten sonra arttı. Son dönemde artan saldırıların hedefi, Zeytin Dalı, Fırat Kalkanı ve Barış Pınarı harekâtları ile sağlanan istikrar ve düzen. ABD’nin saldırıları engellemediğini söyleyip, kınarken terör örgütünün adını zikretmediğine de dikkati çekelim. Diğer yandan, YPG’nin mevcut pozisyonunda büyük emeği olan isimler Brad McGurk ve Lloyd Austin sahaya çok daha güçlü pozisyonlarda döndüler. Biri Ortadoğu ve Kuzey Afrika Koordinatörü, diğeri ise ABD Savunma Bakanı. Bu isimlerin YPG’yi cesaretlendirdiğine şüphe yok. Bu isimlerle birlikte yeni ABD yönetiminin “YPG’yi PKK’dan ayırıp Suriyeli bir örgüt yapma” arayışında olduğuna da şüphe yok. Bu arayış ve politikanın hızlandığını da söyleyebiliriz. SDG’nin sözde komutanı Mazlum Abdi, “PKK ile kardeşiz ama örgütsel bir bağ yok” açıklamasını yaptı. Tabii bu arada Biden yönetiminden Suriye’de daha etkin rol almasını beklediklerini söyledi. Ne tesadüf ki ABD’nin eski Kürt diyalogları temsilcisi William Roebuck da aynı konuda konuştu ve “ABD, SDG’yi PKK’nın bir parçası olarak görmüyor fakat DEAŞ ile mücadelenin bir parçası olarak görüyor” dedi. ABD’nin Ankara büyükelçisi Satterfiel da terör örgütüne yönelik desteğin devam edeceğini gazetecilere açık açık söyledi ve “ABD’nin politikası değişmedi. DEAŞ’ın kuzeydoğu Suriye’de oluşturduğu tehditle, tıpkı bölgenin başka yerlerinde de bu tehdidi ele almak üzere çalıştığımız gibi mücadele etmeye devam ediyoruz. Bu mücadelede, kuzeydoğu Suriye’de, SDF ile çalışmaya devam ediyoruz” dedi. Madde madde son günlerde yaşananlar böyle. Gelelim sonuca... YPG ve PKK’nın gerçekte ayrıştırılması imkânsız. ABD ve SDG, ‘mış gibi’ yaparak belli ki sorunu çözmeye çalışacak. Ancak Ankara’nın bakış açısı değişmedi, hassasiyetleri de belli, olası gelişmelere karşı hazırlıkları da sürüyor. Bir süredir Irak’ın kuzeyi ile kuzeydoğu Suriye arasındaki lojistik geçişler bakımından stratejik bir nokta olan Sincar’daki PKK ve PKK’ya yakın olduğu bilinen unsurlardan rahatsız olan Ankara özel bir hazırlık içinde. Amaç Suriye’de PYD/YPG etkisinin kırılması ve o bölgeden Kuzey Irak’a aktarılan kaynak akışının kesilmesi. Bununla birlikte son gelişmeler, Sincar dışında da bazı tedbirlerin alınmasını ve hazıklık yapılmasını zorunlu kılıyor. Önümüzdeki süreçte gelişmelere göre, Türkiye’nin Zeytin Dalı, Fırat Kalkanı ve Barış Pınarı harekâtları kapsamındaki bölgelerde istikrar ve düzeni sağlamak, artan saldırıları önlemek için yeni adımlar atması kimse için sürpriz olmayacaktır. İSRAİL İLE HASSAS GÖRÜŞMELER BİR yanda Mısır, diğer yanda İsrail... Arka kapı diplomasisi olarak nitelendirilen istihbarat görüşmeleri hem Mısır ile hem de İsrail ile sürüyor. Bir kaynağım, “bir normalleşme sürecine giriş yapabilmek için hassas ve gizli görüşmeler” yorumunu yaptı. Tam da bu süreçte gelen atama, yani Irit Lillian’ın Ankara nezdinde maslahatgüzar olarak atanması iki ülke ilişkilerini ısıtmaya yönelik adım olarak niteleyenler var. Türkiye uzmanı Irit Lillian’ın ardından başka adımlar atılır mı, süreçte göreceğiz. Ancak Cumhurbaşkanı Erdoğan’ın “En tepedeki kişilerle sıkıntı yaşıyoruz bazı ülkelerle olduğu gibi. En tepedeki ile sıkıntılar olmasa ilişkiler çok farklı olabilirdi” ifadesini de bir kenara yazın derim. Yani süreçte olası gelişmeler farklı sonuçlar doğurabilir.",https://www.hurriyet.com.tr/yazarlar/hande-firat/abdnin-sozde-ayristirma-politikasi-41735846
Hande Fırat,Gerçekte sözde müttefik kim?,"Şubat 16, 2021 06:29","13 Ocak 2004: ABD, PKK ve ona bağlı tüm oluşumları terör örgütü listesine dahil etti. “Sessiz kalanlar, sesi yeteri kadar gür çıkmayanlar, taziye mesajıyla yetinip, topraklarında listelerine aldıkları terör örgütü mensuplarına ev sahipliği yapanlar... Yalandan açıklamalarla terör örgütünü kınayanlar, kınarken NATO müttefiki bir devleti adeta yalan söylemekle suçlayanlar, örgütle sahada müttefik olanlar, silah yardımı yapanlar, koruyanlar, kollayanlar...” Avrupa Birliği ülkeleri bundan 20 yıl önce, ABD ise 17 yıl önce PKK ve ona bağlı tüm oluşumları terör örgütü listelerine dahil ettiler. Dahil ettiler de ne oldu? Gerçekte Türkiye’nin lehine somut hiçbir şey olmadı. O yüzden de Türkiye, yıllardır terör örgütüyle mücadelesini onca müttefikine rağmen tek başına yürütüyor. Bırakın mücadelede Türkiye’nin yanında olmayı, terör örgütüyle sahada adeta müttefiklik ilişkisi geliştiren Amerika Birleşik Devletleri’nin son açıklamasından sonra, Antony Blinken’ın ABD Dışişleri Bakanlığı koltuğuna oturmadan hemen önce Türkiye için kullanmış olduğu “sözde müttefik” ifadesini, artık ABD yönetimine aynen iade etmek gerekiyor. AÇIKLAMADAKİ SON CÜMLE Öncelikle, Pençe Kartal-2 harekâtında şehit olan üç askerimizle, terör örgütü PKK tarafından kaçırılan ve öldürülen 13 vatandaşımıza Allah’tan rahmet ve ailelerine başsağlığı diliyorum. Bu acı olayın hemen ardından ABD Dışişleri Bakanlığı Sözcüsü Ned Price “ABD, Türk vatandaşlarının Irak’ın Kürdistan Bölgesi’nde öldürülmesinden üzüntü duyuyor. NATO müttefikimiz Türkiye’nin yanındayız ve son çatışmada hayatını kaybedenlerin ailelerine başsağlığı diliyoruz. Türk vatandaşlarının, terör örgütü PKK’nın elinde öldüğü haberleri doğruysa, bu eylemi en güçlü şekilde kınıyoruz” açıklamasını yaptı. Sözde müttefikimiz bu açıklamayı hiç yapmasa daha iyi olurdu. En azından yeni yönetim kendini bu kadar açık etmemiş olurdu. Sizden ricam, açıklamanın son cümlesini bir kez daha okumanız: “Türk vatandaşlarının terör örgütü PKK’nın elinde öldüğü haberleri doğruysa, bu eylemi en güçlü şekilde kınıyoruz”... Biden yönetiminin, NATO müttefiki Türkiye’nin yaptığı açıklamalarla ilgili kuşkusu mu var? ABD, Türkiye ve Türkiye Cumhuriyeti yetkililerini yalan söylemekle mi itham ediyor? Biden yönetimi, Türkiye ile ilişkilerinde berbat bir politika izlediğinin farkında mı? ABD silah yardımı yapmaya doyamadığı YPG’nin PKK ile aynı olduğu ve silahların ortak kullanıldığından hareketle, bugüne kadar hayatını kaybeden Türkiye Cumhuriyeti vatandaşları için hiç mi suçluluk duymuyor? YPG ve PKK’yı ayrıştırma politikalarının tutmayacağını ne zaman anlayacaklar? Bu politikaya kendilerinin bile inanmadığı, zaten açıklamalarıyla ortaya çıkmadı mı? Bakın, Biden yönetimi işbaşı yaptıktan hemen sonra Türkiye’nin oluşturduğu güvenli bölgeye yönelik, terör örgütü YPG/PKK saldırıları artmış, ABD saldırıları engellememiş, üstelik saldırıları kınarken de terör örgütünün adını zikretmemişti. Tüm bunların üstüne yapılan son açıklama ve o açıklamadaki son cümle ise deyim yerindeyse iki ülke ilişkilerine tüy dikmiştir. BUNDAN SONRASI... ABD-Türkiye ilişkilerinde en sancılı başlığın ABD’nin terör örgütü ile işbirliği ve Türkiye’ye yönelik tutumu olacağına şüphe yok. ABD istediği kadar açıklama, baskı yapsın, S-400 konusu geride kalmıştır. Son olarak Türkiye’nin terörle mücadelesinin artarak süreceğini de söyleyelim. Cumhurbaşkanı Erdoğan “Sincar, Suriye ve Kandil’de bulundukları hiçbir yer artık güvenli değildir” dedi. Bundan sonra terör örgütüne yönelik harekâtlar daha da artacaktır.",https://www.hurriyet.com.tr/yazarlar/hande-firat/gercekte-sozde-muttefik-kim-41741357
Hande Fırat,Reform gündemli bahar,"Şubat 23, 2021 06:29","Erdoğan’ın bu değişikliklerle reformlara ve ekonomiye ağırlık vererek, 2023 yılına da hazırlık yapacağı konuşuluyor. Avrupa Birliği ve ABD’ye, onlardan gelen tüm olumsuz adımlara rağmen “kazan-kazan” formülüne dayalı, iyi ilişkiler kurulmak istendiği mesajı veriliyor. Batı’nın Türkiye’den insan hakları ve demokrasi konusunda somut adımlar görmek istediği de biliniyor. Bu kapsamda önümüzdeki süreçte İnsan Hakları Eylem Planı’nın açıklanması bekleniyor. KISIM KISIM MECLİS’E GELECEK Adalet Bakanı Abdulhamit Gül, “Sadece yargı, adalet anlamında değil, toplumun her alanında, her kesiminde insan ve haklarını nasıl geliştiririz, bunlarla ilgili ekonomi çevreleri ile, sivil toplum kuruluşları ile konuştuk, siyasi partilerle Meclis’te ilgili komisyonlarla bir araya geldik. Herkesi dinledik. Bunun sunumlarını yetkili organlarda da yaptık ve çok kabul gördü. Son takvim açıklama sürecindeyiz, yakında kamuoyuyla, milletimizle bunlar paylaşılacak. Daha özgürlükçü bir eylem planını ortaya çıkaracağız” demişti. Son şekli verilmekte olan İnsan Hakları Eylem Planı’nın 9 amacı ve bu 9 amacın ayrı ayrı 49 hedefi bulunuyor. Hayata geçirilmesi için ise yaklaşık 128 kanunda değişiklik yapılması öngörülüyor. Meclis’e kısım kısım getirilmesi planlanıyor. ÖZGÜR BİREY, GÜÇLÜ TOPLUM Bazı ayrıntılarını muhabirimiz Gizem Karakış’ın da haberinde bulacağınız İnsan Hakları Eylem Planı’ın vizyonu “özgür birey, güçlü toplum, daha demokratik bir Türkiye” tanımlaması ile ortaya konuluyor. Taslak metinde amaçlar ise şöyle sıralanıyor: Daha güçlü bir insan hakları koruma sistemi Yargı bağımsızlığı ve adil yargılama hakkının güçlendirilmesi Hukuki öngörülebilirlik ve şeffaflık İfade, örgütlenme ve din özgürlüklerinin korunması, geliştirilmesi Kişi özgürlüğünün güvenliğinin genişletilmesi Kişinin maddi ve manevi bütünlüğü ile özel hayatının güvence altına alınması Mülkiyet hakkının daha etkin korunması Toplumsal refahın güçlendirilmesi ve kırılgan kesimlerin korunması İnsan hakları konusunda üst düzey idari ve toplumsal farkındalık Metinde yer alan bu amaçların hayata geçirilmesine kimsenin itirazı olmaz. Son dönemde başta yargı alanı olmak üzere yaşanan tartışmalar zaten yukarıdaki maddelerin hayata geçmemiş olmasından, eksikliklerden ya da uygulama sorunlarından kaynaklanmaktadır. Tartışmaları sonlandıracak, kutuplaşmanın azaltılmasına katkı sunacak, her şeyden önce daha demokratik bir Türkiye’nin önünü açacak düzenlemeler birçok kesim tarafından desteklenecektir. Planda yer alan ve yukarıda saydığımız 9 amacı ayrıntıları ile incelemek gerekiyor. Ancak bana ayrılan yere uygun olarak bu yazımda biz gazetecileri de çok yakından ilgilendiren “ifade, örgütlenme ve din özgürlüklerinin korunması, geliştirilmesi” başlığına değineceğim. İFADE VE BASIN ÖZGÜRLÜĞÜNÜN STANDARTLARININ YÜKSELTİLMESİ Taslak çalışmada bu amaca ulaşılması için 11 adım belirlendi. Bazıları şöyle: İfade özgürlüğünün en geniş şekilde teminat altına alınması için düzenlemeler gözden geçirilecek. Haber verme sınırlarını aşmayan ve eleştiri amacı ile yapılan düşünce açıklamalarının soruşturma konusu olmaması için yetkililere düzenli eğitim verilecek. Gazeteci güvenliğinin esas olması ve gazetecilerin mesleki faaliyetlerinin kolaylaştırılmasına yönelik tedbirler alınacak. Yayım yasakları ile ilgili düzenleme, basın özgürlüğünü güçlendirecek şekilde gözden geçirilecek. Basın özgürlüğünün standartlarının yükseltilmesi ve toplumda eleştiriye açıklık kültürünün gelişmesini sağlamak için farkındalık çalışması yürütülecek. Planlanan 11 adımdan sadece 5’ini yazdım. Bu 5’inin bile hayata geçirilmesi hem çok önemli hem de birçok tartışmayı sonlandıracaktır. Yeter ki sözde ya da yazıda kalmasın, yeter ki bu bahar gerçekten reformlarla gelsin.",https://www.hurriyet.com.tr/yazarlar/hande-firat/reform-gundemli-bahar-41746953
Hande Fırat,ABD neyin peşinde?,"Şubat 02, 2021 06:29","SDG’nin sözde komutanı Mazlum Kobani, Birleşik Arap Emirlikleri’ne ait El Arabiya’nın El Hadath televizyon kanalına yaptığı açıklamada, “Yeni ABD yönetimi ile SDG arasında ortak bir program hazırlanacak” dedi. Programın ayrıntılarına açıklık getirmedi. Ancak açıklama, yeni yönetim ve görevlendirmelerden beklentilerinin yüksek olduğunu gösteriyor. Bu yüzden sözde komutanın yaptığı açıklama öncesinde yaşananları alt alta koymakta fayda var. BIDEN’IN GÖREVLENDİRMELERİ ABD Başkanı Biden’ın Obama döneminden isimleri göreve getireceği tahmin ediliyordu. Dış politikadaki görevlendirmelerinde yolu Ortadoğu’dan geçen isimleri seçti. Seçti ama Türkiye açısından bazılarının sicili kabarık, bazıları ise göreve gelir gelmez rahatsız eden açıklamalar yaptı. Antony Blinken: Obama döneminde dışişleri bakan yardımcılığı ve ulusal güvenlik danışman yardımcılığı görevlerinde bulundu. Biden’ın kabinesinde bakanlığı açıklanır açıklanmaz, Türkiye’ye yönelik “sözde müttefik” ifadesini kullandı. Lloyd Austin: 2010-2011 yılları arasında Irak’taki ABD askerlerine komuta etti. ABD Merkez Kuvvet Komutanlığı yaptı. DEAŞ ile mücadele konusunda Suriye’de YPG/PYD/PKK terör örgütünün silahlandırılmasında ve desteklenmesinde etkili oldu. ABD Başkanı Biden’ın savunma bakanı. Brett McGurk: Onu terör örgütü üyeleriyle samimi pozlarından, bu pozları da sosyal medyasında paylaşmasından hatırlayacaksınız. YPG/PKK’nın silahlandırılması ve desteklenmesi politikasının başını çekenlerden. DEAŞ ile Mücadele Özel Temsilciliği görevinden istifa etmişti. Biden, McGurk’ü “Ortadoğu ve Kuzey Afrika koordinatörü” olarak atadı. Yani Suriye, Irak, İran, Libya ve Kuzey Afrika’daki çatışma alanları ile ilgilenecek. DİKKAT ÇEKEN MESAJLAR Bu görevlendirmeler ışığında, son dönemde dikkat çeken bir açıklama ve bir analizi de alt alta koymak gerekiyor: ABD’nin eski Suriye özel temsilcisi James Jeffrey’in DW Türkçe’ye yaptığı açıklamalar. “Türkiye, Trump dönemindeki fırsatları kaçırdı. Biden döneminde iyileşme beklemiyorum” diyen Jeffrey, ABD ile Türkiye arasında Suriye’nin kuzeyindeki Kürt gruplar konusunda derin bir anlaşmazlık olduğunu söyledi. ABD’nin Suriye’nin kuzeydoğusunda, PKK’nın uzantısı olan YPG’ye destek verme gerekçesini ise “Çünkü onlar IŞİD’le savaşıyordu ve onlardan başka IŞİD ile savaşan da yoktu” cümlesiyle açıkladı. Ardından da “Artık gelinen noktada SDG, YPG ile ilgili bir meseleleri varsa, işte o zaman öncelikle Ruslarla konuşmaları gerekecek” dedi. Foreign Affairs analizi: ABD dış politikasına analizler üreten Foreign Affairs de benzer tespitlerde bulundu. SİLAH YARDIMI “Ya sonra?” diyeceksiniz... ABD askeri, Suriye’nin kuzeyi Derik kırsalında devriye attı. ABD, YPG’ye 240 kamyon silah yardımı yaptı. Cumhurbaşkanı Erdoğan’ın “Amerika bu adamı bize teslim etmeli” dediği sözde komutan, konuşmak için Birleşik Arap Emirlikleri’ne ait bir televizyon kanalını seçti ve “yeni ABD yönetimiyle SDG arasında ortak bir program hazırlanacağını” söyledi. BUNDAN SONRASI Tüm bu gelişmeleri alt alta koymak bile burnumuzun dibinde ABD eliyle bir şeylerin ısıtılmakta olduğunu gösteriyor. Ankara gelişmeleri yakından takip ediyor. Hatta olasılıklara karşı da önlem almaya başladı. Tam da bu nedenle; Türkiye’nin PKK’nın ikinci Kandil’i olan Sincar üzerinde yoğunlaşması boşuna değil. Ankara uzun zamandır Sincar’daki PKK ve PKK’ya yakın olduğu bilinen unsurların varlığından rahatsız. Sincar, Irak’ın kuzeyi ile kuzeydoğu Suriye arasındaki lojistik geçişler bakımından stratejik bir noktada. Suriye’de PYD/YPG etkisinin kırılması ve o bölgeden Kuzey Irak’a aktarılan kaynak akışının kesilmesinde hayati önemde. Milli Savunma Bakanı Hulusi Akar ile Genelkurmay Başkanı Orgeneral Yaşar Güler’in Bağdat ve Erbil temasları boşuna değildi. Sözün özü, satranç tahtasında hamleler karşılıklı yapılmaya devam ediliyor. Hamleler sürerken ise akıldaki soru şu: “İlişkiler bir satranç tahtasında ve gerilimli mi sürecek, yoksa daha da mı kötüleşecek? Ya da Biden-Erdoğan arasında masaya yatırılarak kapsamlı bir planla iyileştirmenin yolları mı aranacak?”",https://www.hurriyet.com.tr/yazarlar/hande-firat/abd-neyin-pesinde-41730428
Hande Fırat,"Ankara, KYB Eşbaşkanı Lahur (Şeyh Cengi) Talabani oyunlarının farkında!","Ocak 29, 2021 06:29","YER, Kürdistan Yurtseverler Birliği (KYB) kontrolündeki Süleymaniye. Tarih, 2 Aralık 2020. Öğretmenler Saray Meydanı’nı dolduruyor. Irak’ın genelinde yaşanan ekonomik darboğaz ve bir türlü ödenmeyen maaşların yarattığı sıkıntı, yaklaşık 2 bin kişinin gösterisinde sloganlara dönüşüyor. Göstericileri dağıtmak için biber gazı kullanılıyor. Ancak KYB ve Kürdistan Demokrat Partisi’nin (KDP) merkezlerinin de aralarında bulunduğu parti binaları, taşlanarak basılmak isteniyor. Pire Megrun’daki KDP binasına göstericiler tarafından molotof kokteyli ve havai fişek atılıyor, yangın çıkıyor. Maskeli bazı kişilerce PKK/KCK sloganları atılıyor. Yetkililer, göstericiler arasına PKK/KCK mensuplarının da sızdığını, gösteriler sırasında kullanılan silahların örgüt tarafından temin edildiğini açıklıyor. Gösterilerde toplam 3 kişinin öldüğü ve yaklaşık 30 kişinin yaralandığı duyuruluyor. KYB bölgesinde olaylar sürüyor, Erbil cezaevinde ise mahkûmlar yangın çıkarıyor. Tüm bu olayların ortasında yerel güvenlik güçleri terör örgütü PKK’nın talimatına ulaşıyor: “PKK tarafından örgüt kadrolarına talimat: Irak Kürt Bölgesel Yönetimi (IKBY) hükümetine karşı devam eden gösterilerin bir halk ayaklanmasına dönüşmesi halinde, IKBY genelinde ve özellikle Süleymaniye’ye bağlı ilçe ve nahiyelerde protestoları organize edin, stratejik noktaları ele geçirin!” LAHUR TALABANİ’DEN PKK’YA: ‘BİZ BÖYLE Mİ KONUŞMUŞTUK?’ PKK terör örgütünün yukarıdaki mesajı, yani “Halk ayaklanması olursa stratejik noktaları ele geçirin” talimatı, deyim yerindeyse ortalığı karıştırıyor. Edinilen bilgilere göre, o talimatın ardından KYB Eşbaşkanı Lahur Talabani, PKK/KCK yönetimine mesaj gönderir. Birazdan detaylarını okuyacağınız o mesaj, Lahur Talabani ile terör örgütü arasındaki ilişkiyi de gözler önüne sermektedir. Celal Talabani’nin yeğeni, KYB Eşbaşkanı Lahur Talabani, örgüte “KYB’nin lojistik, askeri, barınma, tedavi, silah, sorumlu ve kadroların geçişi gibi birçok konuda yardımcı olduğunu” hatırlatır. Buna karşın, örgütün IKBY hükümetine karşı düzenlenen gösterilere katılıp birçok yerde KYB bürolarına saldırdığını belirterek, “Biz böyle mi konuştuk, anlaşmamız bu muydu, yaptığınız ayıptır” der. Süleymaniye Havaalanı’nın da örgüt yüzünden kapandığını söyleyerek serzenişte bulunur. KYB’nin geçmişten bu yana PKK desteği bilinmektedir. Ancak yine de Türkiye’nin terörle mücadeledeki kararlılığı sürerken ve bölge tarafından çok iyi bilinirken, Lahur Talabani’nin “Biz böyle mi konuşmuştuk?” sözünün arkasında yatan KYB-PKK anlaşmasının detayları nelerdir? TERÖR ÖRGÜTÜNe YARDIM EV SAHİBİNİ VURDU Son dönemde Türkiye’den Irak merkezi hükümetine yapılan ziyaretlerde terörle mücadele başlığı altında bu çarpık ilişki de masaya konmuştur diye düşünüyorum. Şimdi gelelim mesele ile ilgili Ankara’da yapılan tespitlere: Türkiye’nin Irak’ın kuzeyinde yürüttüğü operasyonların ardından terör örgütü sıkıştı. Bu nedenle de dağdan inerek Süleymaniye’ye yerleşti. Süleymaniye’deki olaylar 10 güne yakın sürede bastırıldı. Yaralılar, ölenler oldu. Gizli aktör PKK idi. PKK’nın o bölgede bu kadar güçlü olmasında ve pervasız davranışlarının arkasında Lahur Talabani’nin çarpık ilişkilerinin olduğunu söylemek yanlış olmayacaktır. Lahur Talabani, Süleymaniye ve Erbil’i de içine alan Irak’ın kuzey bölgesini bir terör yatağı haline getirmeyi başarmış gibi görünüyor. Öyle ki iş, Erbil ve Süleymaniye’de Türk diplomatlara yapılan saldırılara ve tuzak kurmalara kadar vardı. Ancak son olaylar bir gerçeği de ortaya çıkardı: Ucuz hesap ve terör örgütüne yardım ve yataklık döndü, ev sahibini vurdu. TERÖRLE İLİŞKİLERİNİN DİĞER KANITLARI 2020 yılının şubat ayında KYB Eşbaşkanı seçilen Lahur Talabani için Twitter’dan tebrik mesajı yayınlayan isim Suriye Demokratik Güçleri sorumlusu terörist Şahin Cilo kod adlı Ferhat Abdi Şahin. 2020 yılında yine Twitter hesapları üzerinden PKK’nın “KYB’li Lahur Burhan ile IKBY’deki, Suriye’nin doğusu, kuzeyi ve Kürt diyaloğu hususunda bir araya gelerek istişarelerde bulunduk” benzeri ilanları da dikkat çekici. Şahin Cilo ile Lahur Talabani’nin Irak’ta birlikte dolaştıkları ve Lahur Talabani aracılığıyla Şahin Cilo’nun Berham Salih ile görüştüğüne dair haberler de basında yer aldı. SONUÇ Bir kez daha “Terör örgütleri ile ilişki bumerang gibidir, gün gelir destek verene döner” sözünün gerçekliği ortaya çıkmıştır. Bir terör örgütüyle ilişkileri “kardeşlik” olarak görüp, örgütün Suriye’deki uzantısının başındaki aktörü stratejik ortak şeklinde konumlandırdıktan sonra, meydana gelen olaylara bakıp halen yanlış yerlerden sufle aldığını anlayamamak, vahim bir hatadır. Tüm bu ilişkiler ağı Ankara tarafından yakından takip ediliyor. Başta Irak Merkezi Hükümeti ve Irak’taki tüm aktörlerle yapılan görüşmelerde Türkiye gerekli tüm uyarı ve telkinleri yapıyor. Kamuoyuna da yansıyan biçimiyle “Topraklarınızda terör örgütüne desteği kesin, terör örgütünü çıkarın, ya siz yapın ya da birlikte yapalım. Aksi takdirde Türkiye kendi göbeğini kendi kesecektir” mesajını veriyor. Bakalım önümüzdeki süreçte topraklarını üs haline getiren, terör örgütü ile anlaşma yapan ama hemen sonra aynı terör örgütü tarafından sırtından vurulanlar, politikalarını değiştirecekler mi, değiştirebilecekler mi?",https://www.hurriyet.com.tr/yazarlar/hande-firat/ankara-kyb-esbaskani-lahur-seyh-cengi-talabani-oyunlarinin-farkinda-41727231
Hande Fırat,Ankara’dan Erivan’a bakış,"Şubat 26, 2021 06:29","Ermenistan’da bir kesim Dağlık Karabağ’daki yenilgiden Başbakan Paşinyan ve hükümetini sorumlu tutuyor. O günden beri de Paşinyan istifa baskısı altında. Meclisi basan protestocular, sadece geçtiğimiz bir hafta boyunca üç büyük protesto gösterisi düzenleyerek Paşinyan için “hain” sloganı attılar. Paşinyan ile ordu arasında İskender füzesi krizi yaşandı. Paşinyan füzelerin eski teknoloji ürünü olduğunu söyledi, bir anlamda “patlamıyor” dedi. Ermenistan Genelkurmay Başkanı Onik Gasparyan, füzelerin kullanılması için Paşinyan’dan birkaç kez izin istediklerini ancak başbakanın uluslararası toplumun tepkisinden çekinerek buna izin vermediğini söyledi. Paşinyan’ın Rus yapımı İskender füzelerine ilişkin açıklamaları Rusya’da tepki ile karşılandı. Ermenistan Genelkurmay Başkanı ve üst rütbeli komutanlar başbakan Paşinyan’ı istifaya çağıran bir bildiri yayımladılar. “Ermenistan silahlı kuvvetleri, Başbakan ve Ermenistan Cumhuriyeti Hükümeti’nin istifasını talep ediyor, aynı zamanda Anavatanı savunurken çocukları ölen insanlara karşı güç kullanmaktan kaçınmaları için uyarıda bulunuyor” dediler. Ermenistan Başbakanı Paşinyan, ordunun kendisine yönelik istifa çağrısını ‘darbe girişimi’ olarak niteledi. Destekçilerini sokağa çağırdı. Paşinyan, Genelkurmay Başkanı Onik Gasparyan’ı görevden aldı. ANKARA NE DİYOR? Ermenistan’da yaşanan gelişmelerle ilgili ilk açıklamayı Dışişleri Bakanı Mevlüt Çavuşoğlu yaptı. “Her bir ülkede istikrarın olması önemli. Darbe girişimleri ülkelerin istikrarını bozar. Biz dünyanın neresinde olursa olsun darbe ya da darbe girişimlerine karşıyız. Daha detaylı bilgi edinmeye çalışıyoruz, biz de basından takip ediyoruz” dedi. Peki perde arkasında ne oluyor? Ankara ne düşünüyor? Başkentteki öngörüler neler? Ankara, Dışişleri Bakanı Çavuşoğlu’nun da resmi açıklamasındaki gibi, darbeye dünyanın neresinde olursa olsun prensip olarak karşı. Bölgenin istikrarına da önem veriyor. Gelişmeler takip ediliyor. Başkentte, Ermenistan’da yaşanan gelişmeler Rusya ana faktörü ile birlikte değerlendiriliyor. Ermenistan üzerinde Rusya’nın yeni bir oyunu olarak görülüyor. Rusya’nın Paşinyan’dan yönetime geldiğinden beri memnun olmadığına dikkat çekiliyor. Özellikle Batı ve ABD ile ilişkileri Rusya’dan tepki çekiyor. Paşinyan’ın ABD ve Batı’dan destek alacağı yorumları yapılıyor. Ancak içeride kendisini zorlu bir mücadelenin beklediğine dikkat çekiliyor. Paşinyan’ın orduyu kontrol altında tutması gerekeceği belirtiliyor. Her ne kadar Ermeni diyasporası Batı’da güçlü ve gösterişli olsa da bundan Ermenistan yararlanmıyor. Yani Ermenistan’ın Batı ile güçlü bir sosyal ve ekonomik entegrasyonu yok. Bir kaynağın deyimiyle “Ermenistan’ın gerçekleri Kim Kardashian’ın tweet’leri gibi değil.” Ermenistan askeri ve ekonomik açıdan Rusya’ya bağımlı. Bu durum Paşinyan açısından en zorlayıcı etken. Ankara’nın bakış açısı böyle. Bu yazının yazılmakta olduğu saatlerde Rusya’dan açıklama Kremlin Sözcüsü Peskov’dan gelmişti. “Yaşananlar Ermenistan’ın içişleri meselesidir. Durum anayasal çerçevede kalmalı” demişti. Rusya bu sözün arkasında durur mu, bu sözü söyleyip tam tersini mi yapar göreceğiz. Mesele Putin’in gerçekte Paşinyan hakkında ne karar verdiğinde...",https://www.hurriyet.com.tr/yazarlar/hande-firat/ankaradan-erivana-bakis-41749684
Hande Fırat,Yeni anayasa,"Şubat 05, 2021 06:29","Erdoğan’ın açıklamalarının ardından siyaset hareketlendi. Siyasi partilerin açıklamaları AK Parti tarafından titizlikle takip ediliyor, bakış açıları ile ilgili bir analiz çıkarılıyor. En geç bir-iki hafta içinde çalışmaların yürütülmesi için görevlendirme yapılması bekleniyor. Konuya ilişkin görüşlerine başvurduğum, Cumhurbaşkanlığı Hükümet Sistemi’nin oluşturulmasında da kritik bir görev üstlenen bir kaynağımın çizdiği genel çerçeve şöyle: Cumhurbaşkanlığı Hükümet Sistemi’nden geri adım yok. Anayasa sistemle uyumlu hale getirilecek. Üniter yapı korunacak, yetki devri yok. İlk üç madde korunacak. Yeniden yazım olsa bile esaslara ilişkin taviz verilmeyecek. Kaynağım, cumhurbaşkanı seçilmek için aranan 50+1 düzenlemesinden de vazgeçilmeyeceğini söyledi. Son dönemde özellikle Saadet Partisi tarafından dile getirilen, “Cumhurbaşkanı genel başkan olmasın” görüşünü de sordum. Cumhurbaşkanlığı Hükümet Sistemi’nde ve başkanlık sisteminde cumhurbaşkanının siyasi katılım hakkının kaldırılamayacağını belirten kaynağım, “Genel başkan ya da üye olabilir. Bunlardan hangisinin olacağına ise siyasi dinamikler ve toplumsal ihtiyaçlar çerçevesinde karar verilir” dedi. Peki ne olur? Süreçte göreceğiz ama muhalefet partileri zaten Cumhurbaşkanlığı Hükümet Sistemi’ne karşı. Yani siyasi partilerin tamamının ana çerçeve üzerinde uzlaşması gerçekçi değil. Bu nedenle siyasette sistem tartışması bitmez. Diğer yandan AK Parti içinde yeni anayasa ihtiyacının toplumsal karşılığının olmadığını, toplumun farklı önceliklerinin bulunduğunu söyleyenler de var.  BİDEN YÖNETİMİ İLE İLK TEMAS HER ne kadar ABD-Türkiye ilişkilerinde son 24 saattir ABD’nin Boğaziçi eylemleri konusunda yaptığı açıklama tartışılsa da ABD yönetimi ile ilk temas kuruldu. Cumhurbaşkanlığı Sözcüsü İbrahim Kalın ve ABD Ulusal Güvenlik Danışmanı Jake Sullivan telefonda görüştü. Talebin Sullivan’dan geldiği uzun görüşmede adeta bir ufuk turu yapıldı. Washington, Ankara’ya, “Türkiye’nin öneminin farkındayız, iyi ilişkiler kurmak istiyoruz” mesajı verdi. Kalın ve Sullivan iki ülke ilişkilerindeki en sıkıntılı iki madde, S-400 ve YPG başlığı ile sınırlı olmak üzere, önümüzdeki günlerde yeni bir görüşme yapmak üzere anlaştılar. Süreçte iki ülke dışişleri bakanları ve sonrasında da liderler arasında da görüşme bekleniyor. İlk temastan hareketle yapılan değerlendirmelere gelince: ABD uluslararası kuruluşlarla ve müttefiklerle ilişkilerini düzeltmek istiyor. Zaten Biden’ın imza attığı ilk kararlar da bunu ortaya koyuyor. Biden’ın kilit ekibi Ankara’nın Obama döneminden tanıdığı isimlerden oluşuyor. Bu yüzden 3. Obama dönemi değerlendirmesi bile yapılarak, “Bu ekip çalışabileceğimiz bir ekip” deniliyor. Trump döneminin aksine ilişkilerin kurumsal bir biçimde ele alınacağı da biliniyor. Rusya ile Türkiye’nin her konuda uzlaşmadığı açık. Ancak diyalog hiç kopmuyor. Bu kapsamda Ankara’nın beklentisi Washington ile de benzer bir formülün hayata geçirilmesi. GENÇLER! KANUNLAR çerçevesinde herkes gibi onların da protesto etme hakkı var. Onları kullanmak isteyen, aralarına sızmak için uğraşanlar olacaktır. Buna hem gençler, hem de devlet müsaade etmemeli. Ancak devlet bunu onların protesto hakkını engellemeden yapmalı. Aralarına sızanlar terörist ise hukuken gereği yapılır, onların dışında protesto hakkını kullanan çocuklarımız terörist değildir. Siyasetçilerden “Keşke Gezi’nin ilk üç gününde o gençlerle diyalog kurulsaydı” sözünü çok duydum... Boğaziçi eylemlerini Gezi’ye benzetmiyorum. Ancak yetkililerin gençleri dinlemesi gerektiğini düşünüyorum. Gençler de “Görüşelim” diyenlere, gitmemezlik etmesinler. Diyalog her şeyin başıdır.",https://www.hurriyet.com.tr/yazarlar/hande-firat/yeni-anayasa-41733123
Hande Fırat,Dünyada aşı adaletsizliği,"Ocak 05, 2021 06:30","Virüs hayatlarımızı, ekonomimizi, psikolojimizi bozdu. Ortaya çıkan mutasyonun doğurabileceği olası sonuçlar konusunda farklı yorumlar var. Aşıların koruma oranları, koruma süreleri birbirinden farklılık gösteriyor. Grip aşısı gibi her yıl aşı yaptırmak zorunda kalabileceğimiz söyleniyor. Toplumsal bağışıklığın kazanılması için nüfusun en az yüzde 60’ının aşılanması gerektiği söyleniyor. Kısacası aşı tüm dünyaya gerekli. Parası olana da olmayana da... Haberlerde görmüşsünüzdür bazı ülkeler ihtiyaçlarından fazla aşı alırken, bazı ülkeler aşı alamıyor. Bazı ülkeler aşılamaya başlamışken, bazı ülkeler sadece hayal ediyor, kimi ise bir yol arıyor. “Gücü olan, parası olan alır aşıyı. Hızla da vatandaşlarını aşılar” diyenleriniz olacaktır. Ancak dünyadaki adaletsizlikler sadece o ülkelerin insanlarından, iyi yönetilip yönetilmediğinden, tercihlerden kaynaklanmaz. Bu adaletsizliklere bazen başka ülkeler sebep olabilir, bazen ise tek başına belli bir coğrafya bile en ağır adaletsizliği yaşamanın nedenidir. İşte bu yüzden aşı adaletsizliğine isyan ediyorum. Keşke diyorum: Keşke bunun küresel bir salgın olduğu unutulmasa... Keşke ihtiyaç fazlası aşı alınmasına müsaade edilmese... Keşke Dünya Sağlık Örgütü bunun olağanüstü bir durum olduğunu hatırlatıp tüm ülkelere bazı uyarılarda bulunsa... Keşke parası olan parası olmayana yardım etse...  2021 HIZLI BAŞLIYOR HEM Avrupa Birliği hem de ABD ile ilişkiler açısından 2021’in ilk ayları kritik öneme sahip. Bu ayın 20’sinde ABD’de Biden başkanlığındaki yeni hükümet işbaşı yapacak. KILIÇLAR ÇEKİLMEYECEK Türkiye güçlü bir biçimde diyalog arayışında olacak. Bununla ilgili son açıklama Milli Savunma Bakanı Hulusi Akar’dan geldi. Ahmet Hakan’a konuşan Akar, “Biden yönetimi ile şimdiden kılıçları çekmek doğru değil. Süreci görmek, ona göre bir yol yöntem belirlemekte fayda vardır. PKK eşittir YPG. Bunun anlaşılması lazım” dedi. Hem Akar’ın açıklamalarından hem de kulislerdeki bilgilerden hareketle beklentileri şu şekilde özetleyebiliriz: Baştan kılıçlar çekilmeyecek. Restleşme yok. İki başkent de önce diyalog arayışında olacak. Bunun işaretleri ABD başkanlık seçimi sürecinde de görüldü. Ankara arka kapı diplomasisini yine işletti. Türkiye’nin ABD ile iyi ilişkiler istediği mesajı verildi. Biden’ın ekibinden de Ankara’ya Biden’ın bazı konuşmalarının seçim konuşması ve iç siyasetlerine yönelik olduğu mesajı verildi. Biden hükümeti işbaşına geldikten sonra Washington-Ankara hattında yapılacak görüşmeler kritik olacak. İki lider ne zaman konuşacak, ilgili bakanlar ne zaman bir araya gelecek sorularının yanıtları önem taşıyacak. ABD masaya S-400’leri birinci gündem maddesi olarak koyarsa, Türkiye’de PKK eşittir YPG diyerek “ABD’nin bir terör örgütüne verdiği destek kabul edilemez” diyecek. AB İLE GÖRÜŞME TRAFİĞİ Yeni yılın ilk günleri Avrupa Birliği ile ilişkiler açısından da hareketli olacak. Başta Cumhurbaşkanı Erdoğan olmak üzere iktidardan verilen “reform ve AB ile güçlü ilişkiler” mesajlarının ardından birlik ile Türkiye arasında bu ay peş peşe görüşmeler yapılacak. AB komisyon ve konsey başkanlarının ocak ayı sonunda Türkiye’de olmaları bekleniyor. Dışişleri Bakanı Çavuşoğlu, dönem başkanı Portekiz ve İspanya’ya gidecek. Doğu Akdeniz, birlik ve Türkiye’nin ikili ilişkilerinin gündemde olacağı görüşmelerde reformların, demokrasi ve hukuk alanında atılacak adımların özel bir yeri olacağının da altını çizelim.",https://www.hurriyet.com.tr/yazarlar/hande-firat/dunyada-asi-adaletsizligi-41706207
Hande Fırat,"Erdoğan, Özdağ’a ne dedi?","Ocak 19, 2021 06:29","Yapılan saldırıları kınıyorum. Bu saldırıların önüne geçilmesi tabii ki güvenlik güçlerinin de yargının da görevi. Yargı bu saldırıların önünde arkasında kim var, bunları açığa çıkarmalı. Ancak siyasete de medyaya da görev düşüyor. Tüm siyasi partiler; Toplumu kutuplaştırmaktan, konsolide etmek adı altında germekten, biz-siz ayrımı yapmaktan artık vazgeçmeli. Siyasetin doğası gereği rekabet, tartışma vardır. Ancak hem dünya genelinden örneklerde, hem de kendi ülkemizde zor zamanlardan geçildiğini, toplumların sorunlarının arttığını, psikolojilerinin zorlandığını kabul ederek, her zamankinden daha dikkatli ve hassas olmakta fayda var. Dünya ve Türkiye’nin içinden geçtiği zor dönemi göz önünde bulundurarak ötekileştirme yerine birleştirme, kavga yerine birliktelik ön plana çıkarılmalı. Şiddetin bir yöntem olarak kullanılması tüm siyaset tarafından açık bir biçimde kınanmalı. Siyaset birliktelik sergilerse, sergileyebilirse topluma yansıması olumlu olur. Keşke tüm tartışmalar, kavgalar, kısır siyasi çekişmeler, günlük siyasi hesaplar bir kenara bırakılıp hiç değilse bir kere liderler bir masanın etrafında buluşsa, buluşabilse. Son bir not: Gazeteciler siyasetin ve siyasi partilerin fanatik destekçilerinin hoşlarına gitsin diye haber yapmaz, yapmamalı. Yazı yazmaz, yazmamalı. Lütfen gazetecileri istemeden de olsa hedef gösterebilecek bir üslup kullanılmasın. Siyasi partilerin trolleri, fanatik destekçileri sosyal medyadan gazetecileri linç etmesinler. GEÇMİŞ OLSUN DİLEKLERİNİ İLETTİ, ‘GEREKLİ TALİMATLARI VERDİM’ DEDİ Gelecek Partisi Lideri Ahmet Davutoğlu, Karar TV’de Cumhurbaşkanı Erdoğan’ın saldırıya uğrayan genel başkan yardımcısı Selçuk Özdağ’la telefon görüşmesinde “Geçmiş olsun” demediğini iddia etti. Görüşmeye ilişkin Cumhurbaşkanlığı kaynaklarıma iddiayı sordum. Kaynaklarımın verdiği bilgileri sizlerle paylaşıyorum: Cumhurbaşkanı Erdoğan bizzat aradığı Selçuk Özdağ’a olayın nasıl gerçekleştiğini ayrıntılı bir biçimde sordu. Geçmiş olsun dileklerini iletti. Olayın açıklığa kavuşması ve faillerin yakalanması için Adalet Bakanı Abdulhamit Gül ve İçişleri Bakanı Süleyman Soylu’ya gerekli tüm talimatları verdiğini de Selçuk Özdağ’a iletti. Cumhurbaşkanı şiddetin her türlüsüne karşı. Bu bakış açısını da her ortamda dile getiriyor. Bu tip saldırılardan rahatsız olduğuna dikkat çekiliyor. Üstelik bu tür şiddet saldırılarının önlenmesi için verdiği talimatların yerine getirilip getirilmediğini de hassasiyetle takip ediyor. Erdoğan’ın önümüzdeki süreçte milli çıkarlar, milli hassasiyetler çerçevesinde toplumsal birlikteliğe önem vermeye devam edeceği belirtiliyor. MHP NE DİYOR? Saldırılarla ilgili MHP Genel Başkanı Devlet Bahçeli sosyal medyadan açıklama yaptı. MHP’nin sokakta işinin olmadığını, bunun da bir komplo olduğunu söyledi. Peki MHP kulislerinde ne konuşuluyor? Üst düzey MHP’li bir kaynağımın sözlerini sizlere aktarıyorum: MHP şiddeti hiçbir şekilde desteklemiyor. Bu hadiselerin gerçek Ülkücü gençlerle ilgisi olamaz. Hiçbir yönlendirme yapılamaz, yapılmamıştır. Ülkücü gençlerle bir alakası ortaya çıkarsa da gereğini yaparız. Daha önce nasıl yaptıysak yine yaparız. Sayın Genel Başkan’ın bu tip olaylar ve şiddet konusunda, ayrıca gençlerle ilgili hassasiyetleri ve istekleri bellidir. Gençlerin entelektüel faaliyetler içinde olmasını istedi, istiyor. Ülkü Ocakları da bu kapsamda çalışıyor. Sayın Genel Başkan 2005 yılında yaptığı “Milliyetçi, Ülkücü gençlik, hiçbir şart altında sokakta, çatışma-kavga ortamında bulunmamalıdır. 21. yüzyılın ilk çeyreğinde, Cumhuriyet’in 100. yıldönümünü lider bir ülke olarak kutlama arzusu taşıyan bu gençlik, eline silah değil bilgisayar almalıdır” açıklamasının arkasındadır. MHP siyaset dilinin yapıcı ve yumuşak olmasını daha önce de defalarca söyledi. Şimdi de aynı görüşteyiz.",https://www.hurriyet.com.tr/yazarlar/hande-firat/erdogan-ozdaga-ne-dedi-41718107
Hande Fırat,2021’e doğru (2),"Ocak 01, 2021 06:29","2020’nin son gününde Cumhurbaşkanı Erdoğan yayımladığı yeni yıl mesajında bir kere daha reformların altını çizdi. Erdoğan, “Reformları milletimizin takdirine sunacağız. 2021’de de koşuşturmaya devam edeceğiz. Özgürlükler çıtasını yükselteceğiz” dedi. Bu çok önemli mesajın takibi ve talebi de bizlere düşüyor. Bir önceki yazımda altını çizdiğim gibi ‘ama’sız, ‘fakat’sız, istisnasız herkes için daha çok demokrasi, daha çok özgürlük, talep etmeliyiz. Batı ya da bir ülke istiyor diye değil; çağın gereğine uygun olarak, kendimiz, çocuklarımız, ülkemiz, geleceğimiz için istemeli ve takipçisi olmalıyız. Özgürlüklerimizi birbirimizin alanlarına saldırmadan, saygı göstererek kullanmalıyız. Hepimizin aynı gemide olduğunu unutmadan, nefret dilini, hakaretleri, kutuplaşmayı artık arkada bırakmalıyız. LİYAKAT VE BAŞARI Bu güzel ülkemiz ve insanlarımız başarıyı, demokrasiyi, güçlü ekonomiyi, milli çıkarlarını sonuna kadar korumayı hak ediyor. Haksızlıkları, torpili, akraba ilişkilerini tarihe gömmeliyiz. Liyakati devlette hem ülkemizin başarısı, hem insanlarımızın geleceği ve bu ülkeye yönetimlerine şevk ile bağlanmaları için ana kural haline getirmeliyiz. EĞİTİM ŞART Sorun sadece bizde değil. Sorun aynı zamanda tüm dünyada. En önemli sebep ise salgın. Ancak bu salgın da son bulacak ya da biz bu virüsle, virüs de bizimle yaşamaya alışacak. Tüm bunları göz önünde bulundurarak “kayıp nesil” oluşması önlenmeli. Müfredatlar yenilenerek, eksiklikler tespit edilerek, önümüzdeki süreçte çocuklarımızın kaybettikleri, yeteri kadar öğrenmedikleri ne var ise kapsamlı bir çalışma ile telafi edilmesi için yol haritası hazırlanmalı. Gerekirse yaz tatili süresi azaltılmalı. EKONOMİDE YOĞUN MESAİ Pandeminin iyice derinleştirdiği ekonomik sorunlar hepimizi vurdu. Yönetim gerekli tedbirleri alarak, demokrasi ve hukuku güvenilir hale getirerek, Türkiye’nin dış dünya ile ilişkilerini daha da iyileştirerek sorunları çözmeli. EYYY ERKEKLER! YETER ARTIK! Cinayet, tecavüz, cinsel istismar, dayak... Yeter artık. Son on yılda üç kat artan erkek şiddeti, 11 ayda hayattan kopan 450’ye yakın kadın... Eyyy erkekler, artık gerçekten yeter! Şiddeti önlemek, gereken mücadeleyi vermek için hiçbir kazanımdan en ufak bir geri adım atılmamalı. Bırakın geri adım atmayı, nerede eksiklik varsa onlar da giderilmeli. Kısacası İstanbul Sözleşmesi’ne lütfen dokunmayın. BİZİ DE UNUTMAYIN! Reformlar, insan hakları, ifade özgürlüğü, güçlü ekonomi, özgürlükler... Tüm bu alanlarda iddialı olduğumuzu duymak çok güzel. Medyayı da unutmayalım. İktidarın ve muhalefetin gazetecileri ayrımı son bulsun artık. Bir grup gazeteci iktidarın, bir grup gazeteci de muhalefetin düşüncelerini onların siyasetçilerinden daha ateşli bir biçimde savunmasın. Siyasi partilerin o görüşleri savunacak milletvekilleri, parti yöneticileri yok mu? Neden şu partili gazeteci, bu partili hukukçu, o partili öğretim üyesi diye bir tanımlama var? Neden tüm televizyon kanalları tartışma programlarına bu şekilde konuk bulmak zorunda kalıyor? RTÜK bile aynı yorumculardan sıkılmış (Bakınız 19 Aralık açıklamalarına). Kısacası artık vekâlet yayınları son bulsun. Herkes kendi asli işini yapsın. Gazeteci ortada dursun. Gerektiğinde ve doğru bulduğunda iktidarı, gerektiğinde ve doğru bulduğunda muhalefeti eleştirsin. Siyasetçiler ekranlara dönsün. Bunu yaparken, şu “Ben tek çıkarım” siyasetçi kaprisini de düzeltmek gerek. Birincisi, tek çıkılan programlar propagandaya dönüyor. İkincisi, izleyiciler bunları pek tercih etmiyor. İnanmayanlar izlenme oranlarına bakabilirler. Diyeceğim o ki 2021’de ekranlarda fikirleriyle, siyasetleriyle, akıllarıyla tartışan siyasetçileri görelim. Bitmedi... Gazeteciler birden fazla kaynaktan doğrulatarak, perde arkası haberler yazarlar. Toplantılardan, izlenen politikalardan... Bu haberlerden de korkmamak gerek. Gazetecinin işidir bu. Yeni yılda daha çok perde arkası bilgiler içeren haberler okumamız dileği ile. Son bir not... Muhabirlik bu mesleğin en önemli makamıdır. Muhabirlerin kendini yetiştirmesi kadar, siyaset ve kurumların onlarla olan ilişkisi de önemlidir. Alan muhabirliği ve uzman muhabirlik kavramları vardır. Dünyanın en büyük medya kuruluşlarında 50-60 yaşlarında muhabirler çalışır. Siyasetçiler, bakanlar, liderler 2021 yılında özel programlarına yöneticiler yerine kendilerini takip eden muhabirleri çağırsınlar. Yeniden muhabirlik hak ettiği değeri kazansın. Haber yeniden değer kazansın. Umut fakirin ekmeğidir... Herkese iyi yıllar!",https://www.hurriyet.com.tr/yazarlar/hande-firat/2021e-dogru-2-41703626
Hande Fırat,Aşı olanlar da rahat davranmayacak!,"Ocak 15, 2021 06:29","Örneğin ben son aşamada, B1’de, 40-49 yaş arası bireylerde bulunuyorum. Kısacası bekleyeceğim. İkinci ve üçüncü aşamalarda son gruplarda yer alanlar ne kadar bekleyecek? Kısacası sipariş edilen diğer aşılar ne zaman gelecek? Türkiye’de yapılan CoronaVac aşısının Brezilya’daki testlere göre etkinlik oranı yüzde 50,4 çıktı. Bu rakam doğru mu? Doğru ise ne anlama geliyor? Aşılanmak rahata ermek anlamına gelmiyor mu? İddialar doğru mu; Avrupa Birliği, Çin aşısı olanları almayacak mı? Soruları aşı olanlardan Bilim Kurulu üyesi Doç. Dr. Afşin Emre Kayıpmaz’a sordum... Kayıpmaz, önce aşılama anını ve sonrasını anlattı: “Pandemiden kurtuluşumuzda aşının en önemli araç olduğunu düşünüyorum. Çünkü aşı olan insanların bu hastalığı daha hafif atlatacağına inanıyorum. Tıpkı şu anda görmediğimiz çiçek hastalığında olduğu gibi. Aşının uygulandığı sol kolumda kısa süreli bir ağrı dışında çok şükür bir yan etkiyle de karşılaşmadım” dedi. Bu arada hemen ekleyeyim, kime sorsam aldığım yanıt bu. Yani aşının olduğu kolda kısa süreli ağrı. Bunun dışında bir yan etki duymadım. 14 TEMEL KURALA UYMAYA DEVAM “Aşı oldum, artık rahatım, maskeyi bir kenara atabilir miyim” diyecek miyiz? Hemen yanıt vereyim: “Hayır!”. Bunun Brezilya tarafından açıklanan yüzde 50.4’lük koruma oranı ile ilgisi var mı? Bakın bu konuda Afşin Hoca neler söyledi: “Aşıyı olanlar sanırım rahat rahat davranamayacaklar. Brezilya’daki çalışma, COVID-19 açısından en yüksek riskli grupta yer alan sağlık çalışanları üzerinde yürütülmüştü. Ayrıca hasta olan kişilerin PCR ile doğrulaması yapılmamış, yalnızca klinik bulgular üzerinden hareket edilmişti. Ülkemizde ise sağlık çalışanları katılımcıların küçük bir kısmını oluşturmaktaydı. Gönüllülerin büyük bölümü sağlık çalışanı olmayan sağlıklı kişilerden oluşmaktaydı. Elbette üç ülkede yapılan çalışmaların en detaylı sonuçlarını, bu çalışmalar makale haline geldikten sonra göreceğiz. Ancak aşı olanlar yalancı bir güven hissine kapılmamalı. Bu oranlardan daha önemlisi, hâlâ elimizdeki tedbirlerdir. Aşı olsak da temel 14 kurala uymaya devam etmek durumundayız.” Kısacası, aşı da olsanız maske, mesafe ve hijyen başta olmak üzere kurallara uymaya devam etmeniz gerekiyor. Çünkü aşı olan da taşıyıcı olabilir. İLK DOZU ALANIN İKİNCİ DOZU GARANTİ ALTINDA Şu an sadece 3 milyon aşı var. İlk aşamada yer alanlar ikinci dozu alacaklar. Peki diğer gruplar, özellikle de benim gibi sonda yer alanlar ne zaman aşılanacak? Afşin Hoca’nın yanıtı şöyle oldu: “Acil kullanım onaylarının ülkemizde ve Endonezya’da verilmesiyle birlikte önümüzdeki haftalarda aşıların ikinci partisinin de ülkemize geleceğini umuyorum. Zaten planlamalar da gelen dozlara göre yapılıyor. İlk doz aşıyı olan kişilerin ikinci doz aşılaması garanti altına alınmadan herhangi bir adım atılmıyor. Endişeye gerek olmadığını düşünüyorum.” AB ÜLKELERİNE GİDEBİLECEK MİYİZ? Avrupa Birliği ülkelerinin Çin aşısı olanları almayacağı iddiası var. Afşin Hoca, Faz 3 çalışmalarının hakemli dergilerde yayımlanmasından sonra Avrupa Birliği’nde böyle bir endişe var ise bu endişenin giderileceğini düşünüyor. ALMAN AŞISI OLAMAZ MIYIZ YA DA AŞI SEÇME HAKKIMIZ YOK MU? Diğer merak edilen iki kritik soruyu da başlıkta okudunuz. Uğur Şahin ve Özlem Türeci hocaların geliştirdiği mRNA aşısından mümkün olan en fazla dozun en kısa süre içerisinde gelmesi için Sağlık Bakanlığı’nın sürekli irtibat halinde olduğunu anlatan Kayıpmaz, “Önümüzdeki haftalarda bu aşının da ilk partisinin ülkemize teslim edileceğini sanıyorum” dedi. Ancak aşı seçme hakkı için henüz kesin tarih yok. Belki gelecek sonbahar ve kış aylarında. MUTASYONLU VİRÜS TÜRKİYE’DE YAYGIN DEĞİL Son olarak, tüm dünyayı endişelendiren mutasyon... Yurtdışından gelen, mutasyona uğramış virüs bulaşmış vakalar var. Afşin Emre Kayıpmaz, bu vakaların sıkı izolasyonlarının yapıldığını belirterek, “Ülkemizde mutasyonun olduğu fakat şu an için yaygın olmadığı görüşü hâkim. Mutasyona uğramış virüsün gençler, çocuklar ve altta yatan kronik hastalığı olmayan kişilerde daha ağır seyredebilen hastalıktan da sorumlu olabileceği düşünülüyor. Mutasyona uğramış virüsün daha kolay bulaşabildiğini biliyoruz. Bununla birlikte hâlâ hastalık yapıcı veya öldürücü etkisinin ne olduğunu ortaya koyacak çalışmalara ihtiyaç vardır” dedi. YAZIN RAHATLAYACAĞIZ AMA... Biz bu maskeli, mesafeli hayata ne zaman elveda diyeceğiz? Ne zaman eski normale döneceğiz? Yanıttan pek hoşlanmayacaksınız: “Haziran, temmuz aylarında şu anda olduğumuzdan çok daha iyi bir konumda olacağımızı düşünüyorum ama kısa-orta vadede maskeli ve mesafeli yaşantımıza devam etmemiz gerektiğini de söylemeliyim.”",https://www.hurriyet.com.tr/yazarlar/hande-firat/asi-olanlar-da-rahat-davranmayacak-41715092
Hande Fırat,Bundan sonrası...,"Ocak 22, 2021 06:29","Ancak yemin töreninden hemen önce, Antony Blinken’ın dışişleri bakanı adayı olarak ABD Senatosu önünde yaptığı açıklama nereye konulacak? Önce Türkiye’yi de yakından ilgilendiren diğer mesajlarıyla birlikte, politikalarda beklentilere bakalım. ABD, Çin’e güçlü bir konumda karşı çıkacak. NATO güçlendirilecek, NATO ittifakı Rusya etrafındaki çemberi daraltacak. Ortadoğu politikalarında değişiklik bekleniyor, ikili ilişkilerin sertleşebileceği mesajları veriliyor. Rusya’ya yönelik yukarıdaki net bakış açısına, Blinken’ın yine Senato Dış İlişkiler Paneli’nde Türkiye’nin S-400 almasından sonra stratejik ortak olarak nasıl görüldüğü ile ilgili olarak yaptığı açıklamaları ekleyelim: Stratejik, sözde stratejik ortağımızın stratejik rekabet içinde olduğumuz Rusya ile aynı çizgide olması kabul edilemez. Türkiye bir müttefik ama birçok açıdan müttefik gibi davranmıyor. Bu bizim için büyük bir sınav, durumun farkındayız. Açıklanan CAATSA yaptırımlarının etkisine bakılıp, daha fazla yaptırım uygulanıp uygulanmayacağına bakılacak. Bu açıklamalar “önden yapılmış uyarılar, baştan taviz verilmeyecek konunun açıklanması, pazarlık konusunun sınırlanması, elin yükseltilmesi” gibi bakış açılarıyla yorumlanabilir. Eninde sonunda iki ülke S-400, Rusya meselesi başta olmak üzere sorunlu konuları konuşacaktır. Ancak “sözde” müttefik açıklaması yeni bir başlangıç için iyi olmamıştır. Diğer yandan Türkiye de aynı tanımlamayı haklı gerekçelerle ABD’ye karşı kullanabilir: Sözde stratejik ortağımız ABD’nin terör örgütü PKK/YPG/PYD ile aynı çizgide olması, onları desteklemesi kabul edilemez. Sözde stratejik ortağımız ABD’nin Türkiye’de terör saldırısı ve darbe girişiminde bulunan FETÖ’nün başı Fetullah Gülen’i iade etmemesi, iade ile ilgili dosyaları adalet bakanlığının bodrumunda unutması kabul edilemez. Türkiye tüm bunları masaya koyabilir, koyacaktır da. Masaya oturmadan karşılıklı eller yükseltilse de önceliğin sorunların çözümü için diyalogda aranacağını söyleyebiliriz. Ancak hem yapılan açıklamalar, hem ABD hükümetindeki görevlendirmeler hem de sorunlar (S-400’ler, PKK/PYD/YPG ve FETÖ terör örgütleri, Libya, Doğu Akdeniz, Kıbrıs, Halk Bankası davası) sürecin Türkiye açısından kolay olmayacağını gösteriyor.  BİDEN-HARRİS DÖNEMİ BENCE yemin töreninde en ilgi çeken isim Kamala Harris’ti. İlk kadın başkan yardımcısı. Şimdilik... Şimdilik diyorum çünkü Biden’ın yaşından hareketle yapılan yorumların çoğunda Harris’in süreçte başkanlık koltuğuna oturabileceği söyleniyor. Trump’ın “tartışmalı” ve birçok kişi açısından “değişik” başkanlık döneminin ardından Joe Biden koltuğa oturur oturmaz başkanlık emirleriyle ABD’yi ana konularda bir anlamda fabrika ayarlarına döndürdü. Dünya Sağlık Örgütü ile Paris İklim Anlaşması’na yeniden katılmaktan güney sınırına duvar örülmesinin iptaline kadar bir dizi karardan bahsediyorum. Bunları Trump döneminde oluşan dünya ile ve ABD içindeki çatlakları onarma ve yeniden büyük, birlikte Amerika tezinin hayata geçirilmesi hedefi olarak da yorumlayabiliriz. Yine Trump döneminde başta ABD’de yaşanan kutuplaşma ve sokak olaylarına karşı yeni hükümetçe ortaya konulan “birliktelik” tezinin Harris ile işleneceği açık. Babası Jamaikalı, annesi 19 yaşında Hindistan’dan Amerika’ya gelmiş. Hem geçmişini, hem kökenini hem de kadınlığını ön plana çıkarıyor. Harris köken, ırk ayrımı yapmadan “siyah kadınlar, Asyalılar, Latinler, beyazlar, Güney Amerikalı kadınlar eşitlik, özgürlük ve adalet için hep birlikte” sloganını kullanıyor. Kadınların birlikte çalışarak elde ettikleri haklara vurgu yaparak da “Ben bu kadınların omuzlarında yükseliyorum” diyor. Gerçekten ayrımsız bir kadın birlikteliği kurabilecek mi, yeni bir soluk getirebilecek mi, hatta başkanlık koltuğuna oturan ilk kadın olabilecek mi? Benim merakla takip ettiğim konular olacak.",https://www.hurriyet.com.tr/yazarlar/hande-firat/bundan-sonrasi-41721210
Hande Fırat,Siyasette taşlar yeniden döşenir mi?,"Ocak 26, 2021 06:29","Muhalefet partilerinin bazıları, “Sistem yürümüyor, güçlendirilmiş ve iyileştirilmiş parlamenter sistem getirilmeli” görüşünü savunuyor. Cumhur ittifakından ise “Cumhurbaşkanlığı Hükümet Sistemi’nden dönüş yok” yanıtı veriliyor. Ancak muhalefet, kamuoyuna Cumhurbaşkanlığı Hükümet Sistemi’nin yerine önerdikleri güçlendirilmiş, iyileştirilmiş parlamenter sistemi açıklamaya hazırlanıyor. Kısacası, bu yıl da belli ki sistem tartışması bir süre daha sürecek. ASİLTÜRK ZİYARETİ Tüm bu tartışmaların ortasında ise yıla MHP Genel Başkanı Devlet Bahçeli’yi evinde ziyaret ederek başlayan Cumhurbaşkanı Erdoğan, çok kritik bir manevra ile çok dikkat çeken bir ziyaret daha yaptı... Oğuzhan Asiltürk’ü de evinde ziyaret etti. AK Parti kulislerinde yapılan tespitler şöyle: Ziyaret çok önemliydi. AK Parti, cumhur ittifakını genişletmek istiyor. Saadet Partisi’nin tabanında da CHP ve HDP ile aynı safta yer almaktan kaynaklanan ciddi rahatsızlık var. Saadet Partisi açısından da cumhur ittifakına katılmak bir fırsat. Hem kan kaybetmemek, hem de aynı dili konuştuğu diğer partiler (DEVA Partisi, Gelecek Partisi) arasında kaybolmaması için. Saadet Partisi’nin muhalif kanadı da konuya objektif yaklaşabilirse siyaset sahnesinde başka bir fotoğraf ortaya çıkabilir. SAADET PARTİSİ KULİSLERİ AK Parti’nin ziyarete bakışı böyle. Oğuzhan Asiltürk ile yapılan görüşmeye büyük önem veriyorlar. Önümüzdeki dönemde Cumhurbaşkanı Erdoğan, Recai Kutan’ı da ziyaret eder mi, henüz belli değil. Ancak konuya bir de Saadet Partisi açısından bakmak gerek. Saadet Partisi’ndeki kulis bilgilerden hareketle hem ziyarete hem de sürece nasıl bakıldığını maddeler halinde sıralayalım; Saadet Partisi’nde bir kırgınlık var. O kırgınlığı, “Aynı evdeydik, beni yolda bıraktın. Bugüne kadar da bana göz açtırmadın” sözleriyle özetleyebiliriz. Ancak bu kırgınlık geride bırakılmayacak bir kırgınlık değil. İki partinin anlaşabileceği politik temel çok. Ancak Saadet Partisi’nin eleştiri ve beklentileri de var. Bu nedenle de Cumhurbaşkanı Erdoğan’ın bundan sonra olası birliktelik için izleyeceği politikalar merak ediliyor. Temelde Saadet Partisi başkanlık sistemine karşı değil. Ancak Türkiye’de uygulanan model eleştiriliyor. Özellikle de partili cumhurbaşkanlığı modeli. Saadet Partisi’nde beklenti Cumhurbaşkanı Erdoğan’ın partili cumhurbaşkanlığı modelinden vazgeçeceği yönünde. Bunun için de partisini sağlam bir limana yanaştırmak istediği yorumları yapılıyor. Yaklaşmakta olan AK Parti kongresinde bunun izlerinin görülebileceği belirtiliyor. PARTİSİZ CUMHURBAŞKANI OLUR MU? Şimdilik en dikkat çeken soru bu... Sabah gazetesine konuşan Cumhurbaşkanı Başdanışmanı Mehmet Uçum, “Başkanlık ve yarı başkanlık sistemlerinde zaten başkan partili olmak zorundadır. Siyasi partiler seçimlere hükümet olmak için girer. Bu demokratik bir haktır. Ayrıca bizim sistemde cumhurbaşkanının partili olması zorunlu bir kural değil, demokratik bir haktır, bir siyasal katılım imkânıdır. İsteyen cumhurbaşkanı partili olur hatta partisinde genel başkan olur. Bunu tercih etmeyen cumhurbaşkanı ise sadece üye olur veya hiçbir partiyle ilişkili olmadan cumhurbaşkanlığını yürütür” dedi. Bu yanıttan sonra Saadet Partisi’nde konuşulanlarla birlikte ben de soru ile bitireyim... Peki Cumhurbaşkanı Erdoğan, partisini güvenli bir limana yanaştırıp AK Parti’de sade bir üye olur mu? Bunun getireceği avantajlar ve dezavantajlar nelerdir? Yoksa Saadet Partisi bu beklentisinden vazgeçer mi?",https://www.hurriyet.com.tr/yazarlar/hande-firat/siyasette-taslar-yeniden-dosenir-mi-41724326
Hande Fırat,"Dikkat, demokrasi kırılgandır!","Ocak 08, 2021 06:29","İki yüzyıllık süreçte değişen sahnelerde rol alan Kızılderililer, zenciler, köleler, işçiler, dünyanın dört bir yanından gelen göçmenler; bu çeşitliliğin birbiriyle savaşarak oluşturduğu ya da oluşturmaya çalıştığı devlet, toplum, demokrasi, liberal değerlerin ve demokrasinin yükselişi, vahşi kapitalizmin hikâyesi... Tüm bunlarla birlikte süreçte yaşanan sorunlar, halının altına süpürülmüş nefretin gün yüzüne çıkışı, ırkçılık, aşırıcılık, aşırıcılığı körükleyen siyaset dili, kutuplaştırma, kutuplaşma, hukuk tanımazlık, şiddet, pervasızlık, “Her yol mubahtır” anlayışı, son olarak kongre binasının basılmasına neden oldu. Sürecin neye ya da nereye evrileceğini hep beraber izleyeceğiz.  Bunu Trump’ın normalleşme mesajlarına rağmen söylüyorum. Çünkü yanıt aranacak ve tartışılacak sorular var. Geçmişteki yaralar kaşınır, üstüne aşırılık, radikallik körüklenirse, yeniden normale dönülmesi için bir zamana ve söyleme ihtiyaç olur. Bu normalleşme sağlanabilecek mi? Tüm dünyada yıllardır demokrasi ve özgürlüklerin simgesi haline gelmiş ABD, gerçekte de tüm Amerikalılar için demokrasi ve özgürlüklerin simgesi miydi? ABD normlar ve kurumlar açısından gerçekten tüm dünya için bir model miydi? Aslında bir modeldi de ABD kötü yönetildiği için mi bu noktaya geldi? Kutuplaşmada ve toplumlardaki gerilimlerde yöneticilerin, siyasetin dili ne kadar suçlu? ABD temelinde bu sorular tüm dünyada tartışılacaktır. Yanıtlar aranırken ABD Başkanlığı’na seçilen Joe Biden’ın kongrenin basıldığı gün yaptığı konuşmadaki bir cümleyi göz önünde bulundurmanızı isterim. Ben not ettim. Biden, “Demokrasi kırılgandır. Onu korumak için iyi niyetli insanlar, ayağa kalkmaktan korkmayan, güç peşinde olmayan liderler gerektirir” dedi. Amerika Trump ile demokrasinin kırılgan olabileceğini öğrendi. Bakalım sezon finali böyle mi bitecek...  ÖZGÜR ÖZEL’İN ÇAĞRISI GEÇEN salı günü yayımlanan yazımda ‘Dünyada aşı adaletsizliği’ başlığı ile bir bölüm kaleme almıştım. CHP Grup Başkanvekili Özgür Özel aradı. Yazdıklarıma katıldığını belirttikten sonra, aşıda üretim, erişim, dağıtım adaletsizliğine son vermek için CHP’nin attığı üç adımı hatırlattı: CHP Genel Başkanı Kılıçdaroğlu, Dünya Sağlık Örgütü’ne mektup yazarak, tüm dünyanın aşıya ulaşabilmesi için harekete geçilmesini istedi. “Sorun küresel bir biçimde ele alınmalı” dedi. Kılıçdaroğlu benzer bir mektubu dünyadaki 118 sol partinin liderine de gönderdi. CHP AKPM (Avrupa Konseyi Parlamenterler Meclisi’nde) önerge verdi, “Aşı üretimi, dağıtımı ve aşılama güvenceye alınsın” dedi. Önce şunu söyleyeyim: Özgür Özel, “Aşı gelirse mutlaka aşılanmalıyız. Çin aşısı güvenli. Menşei tartışması yanlış” dedi. Kutuplaşmanın nerelere vardığı konusunda da bir örnek verdi. Bir anket firmasının yaptığı araştırmaya dikkat çekerek, katılanların yüzde 55’inin aşı olmak istediğini, yüzde 45’inin ise olmak istemediğini anlattı. Özel, “Olmak istemeyenler genelde CHP seçmeni. Bu yanıtta sorgulamanın yanı sıra, iktidar politikalarına karşı çıkma daha etkili. Burada kutuplaşma olmaz. Kutuplaşmayı burada aşalım. Tüm liderler bir kamu filminde oynasın” dedi. Bu önerisini Sağlık Bakanı Fahrettin Koca’ya da ilettiğini anlatan Özel, çok dikkat çeken bir konuyu daha gündeme getirdi. “11 Aralık’tan bu yana aşı bekliyoruz. Eğer Çin, aşıyı Türkiye’ye karşı bir koz olarak kullanıyorsa, barış döneminde ve bir salgında pazarlık malzemesi yapıyorsa, bu savaş döneminde biyolojik silah kullanmaktan farksızdır” dedi. Sahi Çin, Uygur Türklerinden dolayı aşıyı koz olarak mı kullanıyor?",https://www.hurriyet.com.tr/yazarlar/hande-firat/dikkat-demokrasi-kirilgandir-41709145
Hande Fırat,Yeni dönem,"Ocak 12, 2021 06:29","İTTİFAKLARI GENİŞLETMEK YA DA İTTİFAK DEĞİŞTİRMEK KOLAY MI? Sonda söyleneceği başta söyleyelim, ilerleyen satırları okurken unutmayalım: “Siyasette 24 saat bile uzun bir zaman.” Yeni sistem getirilirken her ne kadar yola “Koalisyonlar devri kapanıyor” diye çıkılmış olsa da, yeni sistem “ittifak” adı altında bir anlamda koalisyonu dayattı. Üstelik koalisyonlarda, koalisyonlara katılan siyasi partiler hükümete ortak olarak, tüm sorumluluğu birlikte üstleniyorlardı. Bu sistemde ise sorumluluk ağırlıklı olarak hükümette olanın üzerinde. İttifaka katılan ama hükümet olmayan diğer parti ya da partilerin üzerinde hukuki bir sorumluluk bulunmuyor. Ancak taleplerini dile getirip, o taleplerin uygulanmasını isteyebiliyorlar. Bazen görüşmelerde, bazense kamuoyuna yapılan açıklamalarla beklentiler, politikalar ortaya konuluyor ve bir anlamda gereğinin yapılması isteniyor. Konunun diğer boyutu: Siyasi partilerin iktidarda yıpranmaları normal bir süreçtir. Buna oy kaybı, hedeflenen oy oranından uzaklaşma, atılması gereken güçlü adımlar için daha fazla destek bulma arayışı ya da karşı cephe ya da cepheleri zayıflatma arayış ve ihtiyacı eklendiğinde, ister istemez ittifakların başka partilerle güçlendirilmesi ve genişletilmesi arayışına giriliyor. Yaşamakta olduğumuz süreçte izlediğimiz gibi. Siyasi partiler, iktidarların ittifakında, politikalarını uygulatmak, güçlenmek, isteklerini yerine getirtmek başta olmak üzere birçok sebeple yer almak isteyebilirler. Ya da iktidarın başını çektiği ittifakta yer alan partiler politikalardan memnuniyetsizliği dile getirip, karşı tarafa geçebilirler. Seçimin yapılacağı tarihi 2023 olarak görürsek, henüz önümüzde kesin bir yargıya varabilmek için uzun bir süre var. Bu süreçte birçok denge, ittifaklar açısından değişebilir. Burada unutulmaması gereken siyasi partilerin yönetimsel olarak alacakları bu kararlara, o partilerin seçmenlerinin, tabanlarının ne tepki vereceği... Kutuplaşmanın bu kadar arttığı ülkemizde, üstelik bu kutuplaşma tüm siyasi partilerin kullandıkları dil ve yürüttükleri politikayla körüklenirken, buna alışmış seçmen, bir ittifaktan diğerine geçen siyasi partisine uyum sağlayacak mı? Ya da siyasi partiler, olası bir ittifak değişikliğinde, kendisine destek verenlerin ne kadarını kaybedecek? Siyasi partiler kendi seçmenini kaybetmemeyi mi, yoksa ittifak değiştirerek güçlenmeyi mi tercih edecekler? Tüm bu soruların yanıtlarını zamanla hep birlikte göreceğiz. Unutmayalım, yeni sistemin siyasette yol açabileceği değişikliklere hepimiz ilk kez tanıklık ediyoruz. EN KRİTİK GRUP Z KUŞAĞI Siyasetin, siyasetçinin iyi tanıdığı seçmeni ve tabanın yanı sıra, soru işaretleri ile dolu ve oy kullanmaya hazırlanan “Z kuşağı” var. Bu yüzden siyasi partiler harıl harıl Z kuşağını anlamaya çalışıyor. Allah kolaylık versin, işleri zor. Hele de arada bu kadar yaş ve bakış farkı varken. Edindiğim bilgiye göre bu konuda Cumhurbaşkanlığı Güvenlik ve Dış Politika Kurulu da bir araştırmayı görüşmüş. Kamuoyuna henüz açıklanmayan bu araştırmada, “Z kuşağı apolitik” tanımlaması yapılmış. İşin uzmanı değilim ancak etrafımdaki Z kuşağına mensup gençlerden yola çıkarak, bu tespite katılmam mümkün değil. Diğer yandan bu kuşağın üzerinde çevre politikalarının ve hayvan haklarının etkili olduğu belirtilmiş. Z kuşağına ilişkin beş ayrı rapor hazırlanmasına karar verilmiş. Yine etrafımdaki Z kuşağına mensup gençlerden yola çıkarak şunu söyleyebilirim: Dünyayı umursamaz, sadece bilgisayar karşısında yaşayan, TikTok çeken, sosyal medyada boş boş vakit geçiren gençler olarak tanımlamak hem onlara büyük haksızlık hem de büyük yanılgı olur. Zekâları, mizah anlayışları çoğu zaman dudak uçuklatıyor. Hayvan haklarına, çevreye çok duyarlılar. Aynı zamanda teknolojiye çoğumuzdan daha hâkimler. Bilgiye çok rahat ulaşıyorlar. Başka ülkelerdeki örnekleri inceliyorlar. O yüzden kendileri, ülkeleri, özgürlükleri için daha iyisini istiyorlar. Hiç beklemediğiniz bir anda, hatta “Bu konuyu bilmez” dediğiniz bir anda, öyle bir yorum yapıyorlar ki, ister istemez bir an siyaha düşüyorsunuz. Siyaset onları anlamak istiyorsa mutlaka onları dinlemeli.",https://www.hurriyet.com.tr/yazarlar/hande-firat/yeni-donem-41712165
Hande Fırat,AB açısından Türkiye ile ilişkiler,"Aralık 15, 2020 06:29","Öncelikle Avrupa Birliği, Fransa ve Yunanistan’ın taleplerinin aksine Ankara’ya şimdilik sembolik yaptırım kararıyla yetindi. Şimdilik dememin nedeni, ek listelemeler yapılacak ve Türkiye’nin durumunun 25-26 Mart 2021’de yapılması öngörülen AB Liderler Zirvesi’nde bir kere daha masaya yatırılacak olması. Türkiye-AB ilişkileri büyük bir krize girmeden, sorun mart ayına ertelenmiş oldu ve taraflar yaklaşık üç aylık bir süre kazanmış oldu. AB SORUNU NASIL VE NEDEN MART AYINA ERTELEDİ? Peki bu karar nasıl çıktı? AB ve Brüksel kulislerinde yapılan değerlendirmeler şöyle: NATO Genel Sekreteri Stoltenberg’in Türkiye’nin müttefikliğini önemseyen açıklaması önemliydi. Dönem başkanı Almanya, hem birlik içinde hem de ulusal stratejisi olarak Türkiye ile olumlu gündem yürütme hedefine odaklandı. Amaç Türkiye ile köprüleri hiçbir zaman atmamaktı. İyi ve dengeli bir çözüme odaklanıldı. Bu kapsamda iki tarafta da yer almayan, başını Almanya’nın çektiği İtalya ve İspanya gibi ülkelerden oluşan üçüncü grup zirve öncesinde taraflarla yoğun bir trafik yürüttü. Bir anlamda uzlaştırma formülünün hayata geçebilmesi için arabulucu rolü üstlendiler. Merkel, Biden yönetimindeki yeni ABD hükümetinin olası etkisini başta Fransa olmak üzere üye ülkeler üzerinde kullandı. Biden’ı işaret ederek yeni yönetimin ABD-AB-Türkiye üçgeninde yeni bir ilişki formatını geliştirebileceği mesajını verdi. Bu sonuç bildirgesine de “Türkiye ve Doğu Akdeniz ile ilgili konularda ABD ile koordineli çalışmak istiyoruz” ifadesi ile yansıdı. Bir anlamda AB, hem ABD’nin Türkiye politikasını görmek istiyor, hem de Biden’ın transatlantik ilişiklerini geliştirme hedefine ve bu çerçevede yürüteceği politikalara güveniyor. AB’NİN TÜRKİYE’DEN BEKLENTİLERİ NELER? Liderler zirvesinde alınan kararlar bu gerekçelere dayandırılıyor. Bir de taraflara süre kazandırma isteğine... Kaynaklarım özellikle üç aylık zamanın önemli olduğuna dikkat çekiyor. Avrupa Birliği açısından Türkiye’den beklentilere gelince... AB’ye göre, Türkiye Doğu Akdeniz’de tansiyonu düşürmeli. Bunu da fiiliyatta göstermeli. Bu arada Türkiye’nin Doğu Akdeniz için uluslararası konferans düzenlenmesi önerisi de bazı üyelerce olumlu bulunuyor. Değerlendirmeye alınacağı vurgusu yapılıyor. Türkiye ve Yunanistan arasında yapıcı ve sorunları çözmeye odaklı diyalog kurulması isteniyor. Ana hedef Türk-Yunan ilişkilerini düzeltmek olarak gösteriliyor. Kıbrıs başlığında da yeniden diyalog sürecinin başlatılması isteniyor. Bunun için BM’nin yeniden devreye girebileceği belirtiliyor. Türkiye’nin partnerlerine karşı uzun zamandır olumlu adım atmadığına dikkat çekerek, “Tansiyonun düşmesi ve olumlu adım atılması durumunda birlik ve Türkiye arasındaki diğer sorunlara da eğilmeye hazırız” mesajı veriliyor. Son olarak, AB içindeki ılımlı grup Türkiye’nin atacağı olumlu adımlara birliğin de güçlü adımlarla karşılık vermesi gerektiğini hatırlatıyorlar. Diğer yandan Türkiye’nin reform söyleminin de hayata geçip geçmeyeceği merakla bekleniyor. Konuya daha çok AB ve AB kulisleri açısından baktık. Ancak Türkiye’den adım ve samimiyet bekleyen Avrupa Birliği’nin dönüp kendi samimiyetini sorgulamasında fayda var. Birliğin şımarık çocuğu Yunanistan’a gerektiği zaman ‘dur’ demesi, Türkiye’ye yıllardır yapılan bazı haksızlıklara da artık son vermesi gerekiyor. Türkiye içinde AB ve üyelik müzakerelerini destekleyenlerin bile birliğin niyetini ciddi biçimde sorguladığı bir dönemden geçildiğini de unutmayalım",https://www.hurriyet.com.tr/yazarlar/hande-firat/ab-acisindan-turkiye-ile-iliskiler-41688707
Hande Fırat,Batı ne yapacak?,"Aralık 08, 2020 06:29","AB’nin kararı için 11-12 Aralık zirvesi bekleniyor. Dönem başkanı olarak kilit rol üstlenen Almanya’dan son dönemde gelen mesajların olumlu olduğunu söylemek de mümkün değil. Avrupa Komisyonu Başkan Yardımcısı Margaritis Schinas’ın AB’nin Türkiye’ye yaptırım kararı alacağını ve bunların sadece kısa vadeli değil, orta ve uzun vadeli de olacağını söylediği açıklaması tabloyu daha da kötümser hale getirdi. Hem AB hem de ABD açısından bakacak olursak, Türkiye’nin Doğu Akdeniz’deki faaliyetlerinin, Libya ve Kafkaslar politikasının, S-400 alımının ve Rusya ile olan ilişkilerinin rahatsız edici başlıklar olduğunu söyleyebiliriz. Türkiye kendi çıkarları yerine sadece Batı’nın çıkarlarını öncelese, saydığım başlıklarda gerekli adımları atmasa sorun yaşanmayacaktı. Türkiye milli çıkarları doğrultusunda politikalarını oluşturdu ve ne yazık ki tam da bu yüzden ayağına basılan Batı içinde bir grup tehdit ve yaptırımlarla Türkiye’ye ‘dur’ demeye hazırlanıyor. Yine de aklıselim ve AB’nin Türkiye’yle ilgili başta mülteciler olmak üzere çıkarları baskın gelir mi, bu hafta içinde göreceğiz. ABD açısından duruma bakacak olursak, Joe Biden hükümeti 20 Ocak’ta göreve başlayacak. Ancak CAATSA yaptırımları şimdiden gündemde. İnişli çıkışlı Türkiye-ABD ilişiklerinde son dönemde en dikkat çeken gelişme Dışişleri Bakanı Pompeo’nun tavrı ve açıklamaları oldu. Bir anlamda giderayak Türkiye’yi hedef tahtasına koydu. Türkiye ziyareti sırasında kendisine açılan telefona rağmen “Ankara’ya gelmeyeceğini ve kendisinin bir görüşme gündemi bulunmadığını” söylemesi, ardından da NATO toplantısında Türkiye’ye sert suçlamalar yöneltmesi... Bu şovu NATO’da yaptı. NATO üyelerinin büyük bölümünün AB üyesi ülkelerden oluştuğunu hesaba katarsak, bir anlamda AB’nin önünde yaptı. ABD’de Cumhuriyetçi senatörler Lindsey Graham ve James Lankford’un The Wall Street Journal’a yazdıkları makaleyi de unutmayalım. İki senatör halen ABD Başkanlık görevini yürüten Trump’ı CAATSA yaptırımlarını uygulamaya çağırdılar ve “Türkiye’yi ABD yerine Rusya’yı seçmek konusunda cezalandırmak, açık bir uyarı olur” dediler. Trump gitmeden yaptırımları uygulayacak mı, bilinmez. Ancak belli bir grubun amacı giderayak Trump’a bu yaptırımları uygulatmak. TÜRKİYE AÇISINDAN DURUM Hem ekonomideki genel gidişat, hem de salgının dünyada yarattığı etki göz önünde bulundurulursa, Türkiye yaptırımlarla karşılaşmak istemiyor. CAATSA yaptırımlarının Trump tarafından imzalanmaması gerektiği belirtiliyor. Trump imzalamazsa değerlendirme Biden’a kalacak. Bu durumda Türkiye görüşmeler için de zaman kazanmış olacak. Ancak buna rağmen yaptırım seçeneğinin hayata geçebileceği de hesaba katılıyor ve buna göre de hazırlık yapılıyor. Şimdilik ABD açısından bir bekleme dönemine girildi. Diğer yandan Cumhurbaşkanı Erdoğan’ın “Türkiye’nin yeri Avrupa” açıklamasının ardında, yeni dönem ve bir dizi çalışma bulunuyor. Bunu “Batı ittifakı, yeni dönem ve bunun için hazırlık” olarak da tanımlayabiliriz. AK Parti içinde bir grubun bu konuda çalıştığı belirtiliyor. AB ve ABD ile ilişkilerin boyutu, reformların altının doldurulması, AB şirketlerinin Türkiye’deki haklarının korunması, ekonomik açıdan ortak hangi adımların atılabileceği konularında çalışma yürütülüyor. Bu çalışmaların yanı sıra NATO’nun Batı ile ortak çalışma alanı olduğuna dikkat çekilerek, Türkiye’nin sahada güçlü adımlar attığı ve bundan sonra da atabileceği söyleniyor. İşte bu söylemin ABD ve AB ile paylaşılması da gündemde. Türkiye önümüzdeki süreçte, NATO’nun doğu kanadının güçlendirilmesini de ön plana çıkarabilir.",https://www.hurriyet.com.tr/yazarlar/hande-firat/bati-ne-yapacak-41682590
Hande Fırat,Bir veli yazısı,"Aralık 11, 2020 06:29","Diğer yandan bilgisayarsızlık, internetsizlik, çocuk sayısına yetmeyen televizyon... “Aman çocuğum hastalanmasın, ya okulda virüs kaparsa” ile “Eee ama sokağa çıkıyor” ve “İki yıl kaybetti, nasıl toparlayacak, ne olacak bu çocuğun durumu” arasında gidiş gelişler... Çocukları karşımıza oturtup, durumu anlatıp, kendini geliştirmek için neler yapması gerektiğini söylemek, dil dökmek... “Ekran karşısında bu kadar uzun durma”dan, “Ekranın karşısından sakın kalkma”ya geliş. Sahi, ne olacak bu çocukların hali? Telafi edebilecekler mi kaybettiklerini? Türk Eğitim Derneği Başkanı ve Cumhurbaşkanlığı Eğitim ve Öğretim Politikaları Kurulu üyesi Selçuk Pehlivanoğlu ile bu konuda uzun uzun sohbet ettik. Bir bölümünü sizlerle de paylaşmak istiyorum. Pehlivanoğlu, dünyadaki araştırmalara da dikkati çekerek, önce “Uzaktan eğitim değil, uzaktan öğretim olur. Üstelik uzaktan öğretim de 15 yaş üstü içindir. Bilimsel açıdan böyledir. Akıllı ya da zengin olmakla ilgili değil. Bu beyin gelişimiyle ilgili” dedi. EN SON OKULLARI KAPATMALIYDIK Birçok veli gibi ben de dünya ülkelerinin salgın sürecinde ne yaptığına bakmaya çalıştım. Ülkemizde bir süre her yer açık ama okullar kapalıydı, üstelik yaz aylarını da değerlendiremedik. Bu düşüncelerimi Selçuk Pehlivanoğlu ile paylaşınca şöyle dedi: “Kesinlikle ve kesinlikle bizim başından beri okulları en son kapatmamız gerekirdi. Dünya böyle yaptı. İl ve ilçe bazlı planlama yapmalıydık. Örneğin Fransa’da sokağa çıkma yasağı var ama okullar açık. Hem dünyada hem Türkiye’de okullara giden çocukların bulaştırıcılığı, gitmeyen çocuklardan çok daha az. Geçtiğimiz yaz aylarını değerlendirebilirdik. Almanya, Fransa gibi ülkelerde yaz tatili 6 hafta. Bizde 13 hafta.” YENİDEN PLANLAMA ŞART Olandan ders çıkarmakta fayda var. Ama asıl mesele, kazanımların bile kaybedilme riski bulunduğunu göz önünde bulundurursak, gelinen noktanın nasıl telafi edileceğinde. Ya da son dönemde dile getirilen “kayıp nesil” oluşumunun nasıl önleneceğinde... Selçuk Pehlivanoğlu’nun reçetesi şöyle: “Doğru planlama ve irade şart. Aşılama ile birlikte ortaya çıkacak tabloda, yaş gruplarına göre okulların açılması için yeni bir planlama yapılmalı. Yani salgının seyrine göre il, ilçe, köy bazlı ayrı değerlendirmelerle, okullar koşullara göre açılmalı. Öğrencilere bir kazanım testi yaparak, eksik konuları telafi etmek için gerekli müfredatın sürece yayılması lazım. Yaz tatilinin başka ülkelerde 6 hafta iken, bizde 13 hafta olduğunu göz önünde bulundurarak, yaz tatilinden çalmaktan korkmamalıyız. Planlamaları, gerekli müfredat düzenlemelerini yaparsak 2 yıl içinde tüm bu kayıpları telafi edebiliriz.” Selçuk Pehlivanoğlu’nun önerileri böyle. Ama konuya bir de tersten bakmak gerekiyor. Mevcut düzenin üzerine aynı şekilde devam edilirse ne olur? Yani salgın biter ve okullar açılırsa, herkes nerede kaldıysa oradan devam ederse... Selçuk Pehlivanoğlu’na göre söz konusu olasılık iki önemli risk barındırıyor: 1- Okul terklerinin artması. 2- Başarısız çocukların başka alanlara hatta arzu edilmeyen eğilimlere yönelmesi. Bunun sonucu olarak da sosyal ve psikolojik sorunların artması. Kısacası, yeni dönemin planlarının yapılması ve mutlaka kamuoyu ile paylaşılması gerekiyor. Yazıyı bitirirken Selçuk Pehlivanoğlu’nun bence sohbetimize damga vuran iki cümlesine yer vermek istiyorum: “Bireyin sağlığı ile bireyin geleceği arasındaki denge mutlaka kurulmalı. Bunu kuramayan toplumlar nesillerini kaybeder, bu da ülkelerin felaketine neden olabilir.”",https://www.hurriyet.com.tr/yazarlar/hande-firat/bir-veli-yazisi-41685607
Hande Fırat,Hulusi Akar’dan ABD’ye: Yaptırım kararını gözden geçirmesini bekliyoruz,"Aralık 18, 2020 02:06","Akar’ın sorulara verdiği yanıtlar şöyle:  PKK/YPG’DEN BAŞLAMAK GEREKİYOR CAATSA yaptırımlarını nasıl değerlendiriyorsunuz? Yaptırım ne olursa olsun uygun değil. Güveni, dostluğu sarsıyor. Temennimiz uygun olmayan karardan ABD’li müttefiklerimizin dönmeleri, sağduyunun, aklıselimin hâkim olması, orta ve uzun vade planlarımızın dikkate alınması. Biz dostluktan yanayız. ABD’de yönetim değişiyor. Önümüzde neler olabilir, bakacağız. Eski Varşova Paktı ülkelerinden NATO’ya dahil olan dostlarımızda, Ruslardan kalan onlarca mühimmat, Yunan dostlarımızda S-300 var. ABD’li dostlarımızın objektif olmalarını istiyoruz. Diyalog, uzlaşma, hoşgörü ve problemleri çözecek yaklaşım olması lazım. Aramızdaki en büyük problem S-400 değil. PKK/YPG terörist mi değil mi? Önce oradan başlamamız gerekiyor. ABD’li dostlarımızın bunun cevabını vermesi lazım. Bunun adının konulması lazım. Yaptırımlar savunma projelerini nasıl etkileyecek? Sıkıntılar olabilir ama bunların ölümcül olmayacağı da kesin. Bakanlık da Savunma Sanayii Başkanlığı da sıkıntıların tespiti ve çözümü için çalışıyor. ABD’nin S-400’leri hangara kaldırma talebi hayata geçer mi? Ülkemizin ve milletimizin hava ve füze savunması için aldık. Süreç devam ediyor. Kullanmak için aldık, başka ülkelere satışı gündemde değil. Kullanımda Ruslar olmayacak. Kullanım yetkisi, emir-komutası kontrolümüzde olacak. BİNA KORUYACAĞI GERÇEK DEĞİL S-400’ler hazır mı, nereye konuşlanacak? 16 lançer, iki batarya var. Bataryalarla ilgili çalışmalar sürüyor. Konuşlanacağı yerle oradaki binaların yapımı, yolu vb ile ilgili çalışmalar olacak. Süreç devam ediyor. Konuşlanacakları yer büyük alanlarla ilgili, birkaç şehri koruma gibi. Bazıları A, B, C binalarına konuşlanacak diyor, bunun gerçekle alakası yok. F-35’ler, S-400’lerle etkileşime giriyor mu? İsrail’de F-35 var. Suriye’de S-400 var, onlar etkileşime mi giriyor, kodlarını mı alıyor? Hayır. F-35’lerle ilgili her yönüyle çalışma yapılıyor. F-35 yerine SU-35 ya da SU-57 seçenekler arasında mı? Genel çalışma yapılıyor. Geniş bir alanda olaya bakıyoruz. Her türlü olasılık var. FETÖ İLE MÜCADELE  BAKAN Akar, FETÖ ile mücadele kapsamında TSK’dan toplam 20 bin 610 kişinin ihraç edildiğini belirterek, “Bu konuda sıkıntı yok, tereddüt yok. Karar ve azimle mücadeleyi sürdürüyoruz” dedi. ORDU SİYASETE ÇEKİLMEMELİ  TANK Palet Fabrikası’yla ilgili tartışmalara değinen Hulusi Akar, “‘Ordu satılmış’a gelmesi çok yanlış. Buralara girilmemesi lazım. Onu siyasetin içine çekmemeli. Birtakım siyasi çıkarlar için olayı mecrasından çıkarmayın. Bırakın asker işini yapsın” dedi. DİN SUBAYLIĞI TARTIŞMASI  BAKAN Akar, din subaylığının yıllardan beri olduğunu hatırlatarak, “Yeni bir durum değil. Olağan” dedi.  SURİYE’DEN AZERBAYCAN’A TÜM BAŞLIKLAR  REJİM STRATEJİK HATALAR YAPIYOR  Bakan Akar, Suriye’den Azerbaycan’a birçok konuda sorulara yanıt verdi. İdlib’de rejim hattındaki gözlem noktalarının temas hattına çekilmekte olduğunu söyleyerek, şöyle dedi: “Biz samimiyetle İdlib’in sulha kavuşması, radikallerin çıkması için ne gerekiyorsa yapıyoruz. Ancak Ruslardan ve ABD’lilerden de bölgede aynı samimiyeti bekliyoruz. Rejim stratejik olarak hatalar yapıyor. Rejim, İdlib’e asker yığıyor. ‘Biz işgal edeceğiz’ demiyoruz, rejimin oradaki insanları katletmesine engel olmak için orada bulunuyoruz. Ama öbür tarafta petrol gidiyor. Biz ‘Oraya bak’ diyoruz. PKK/YPG İLE MÜCADELE  Çukur, koridor, hat buna müsaade etmeyeceğiz. 83 milyonu öldürürsünüz, bu koridoru kurarsınız. Hem Bağdat hem Erbil’e dostluğumuz iyi ama teröristlerin sınırlarımıza saldırmalarına izin vermeyeceğiz.  YUNAN KOMŞULARIMIZ GÖRÜŞMEYE GELMİYOR  İyi komşuluk ilişkileri, diyalogdan yana olduğumuzu, hukuktan yana olduğumuzu defalarca söyledik. Bunun için ‘Gelin konuşalım, görüşelim, problemlerin siyasi çözümlerini bulalım’ diyoruz. NATO Karargâhı’ndaki görüşmelere biz gidiyoruz, Yunan komşularımız gelmiyor. AB zirvesinde AB üyesi ülkelerin çoğunlukla sağduyulu davrandıkları ortada. Mısır ve İsrail ile deniz yetki alanları konusunda anlaşma yapılabilir mi? Temas var mı? Konjonktür, süreç meselesi. Gelişmelere bakacağız. Çeşitli fırsatlar, ihtimaller var. Bir noktaya geldiğinde, görüşme, konuşma olabilir. Belli bir aşamaya gelince biz de adım atarız. LİBYA’DA ATEŞKES HATTI ÇALIŞMASI  ‘Libya’da bir hat oluşturulsun, ateşkes hattını, askerden arındırılmış bölgeyi polisler korusun’ diye bir çalışma var. Bununla ilgili çok sayıda görüşme yapıldı, yapılıyor. Temel ilkemiz: Tek Libya; Libya bölünmesin.  ORTAK HAREKÂT MERKEZİ AĞDAM’DA  Karabağ savaşının ardından ortak merkez Ağdam’da olacak. İnşaat çalışmaları yapılıyor. Başlarında generalimiz ve diğer personelimiz hazır. Ayrıca oraya patlayıcı madde uzmanlarımızı gönderdik. Hem eğitim veriyorlar, hem de daha sonra arazi arama taramalarını yapacaklar. İki özel mayın arama timi var, mayın arayacak. Ateşkese büyük ölçüde riayet ediliyor. Ruslar bu konuda dikkatli. Gelişmeleri takip ediyoruz.  Karabağ’dan Ermeniler çekildi mi? Türk askeri yerleşecek mi?  Karabağ’ın bir kısmında Ermeniler var. Ruslar, barışı korumak kapsamında mevcudiyetini oluşturdular. Türk askerini istemiyor değil, Türk askerinin varlığı Türkiye-Azerbaycan arasındaki konu. ‘Türk askeri Ermenilerin olduğu yerde olmasın, sorun çıkar’ diye Rusların iddiaları var. Biz Azerbaycan ile konuşacağız. Nahçivan ve Laçin koridoru ne zaman açılır? Azerbaycan-Rusya-Ermenistan konuşuyor. Önümüzdeki dönemde gerçekleşecek.",https://www.hurriyet.com.tr/yazarlar/hande-firat/hulusi-akardan-abdye-yaptirim-kararini-gozden-gecirmesini-bekliyoruz-41691689
Hande Fırat,Beyaz sayfa açılır mı?,"Aralık 22, 2020 07:09","YAPTIRIM SÜRECİ Bu bölümde ilgili okurların yakından takip ettiği resmi açıklamalara, ABD’ye açık açık söylenenlere girmeyeceğim. Önce “Türkiye neden S-400 almaya karar verdi?” sorusuna yanıt vereceğiz. Türkiye’nin S-400 kararı öncesinde Çin ile görüştüğünü, anlaştığını ve bu durumdan ABD’nin yine rahatsızlık duyduğunu hatırlatmakta fayda var. Süreçte ABD ve Avrupalıların bulunduğu firmalara, Türkiye aynı talep listelerini gönderdi. Bir süre Ankara kendi içinde “savunmaya mı yoksa saldırı sistemine mi ihtiyaç olduğunu” da tartıştı. Çinlilerle anlaşmanın bozulmasının ardından, sistem tartışması sürerken Rus uçağı düştü. Askerlerin savunma sistemine ihtiyaç olduğunu ifade etmesinin ardından, firmalarla yeniden görüşmeler yapıldı. ABD’nin Patriot’lar konusundaki olumsuz tavrının ardından ise S-400’lere karar verildi. Kararda Ruslarla ilişkilerin düzeltilmesi amacının da bir parça etkili olduğu yorumunu yapabiliriz. YAPTIRIMLARLA İLGİLİ NE MESAJ VERDİLER? Yaptırımların uygulanacağının açıklanması öncesinde, Amerikalıların bürokrasi düzeyinde yaptıkları temaslarda “yaptırımların ağır olmadığı” mesajını verdikleri öğrendim. Diğer yandan Amerikalı yetkililerle görüşen işinsanlarına da benzer olumlu mesajlar verildi, “Yaptırımlar Türkiye’ye karşı hasımlık değil. Kanunlara uyma mecburiyeti” denildi. Gelinen noktada özel şirketler yaptırım kapsamında değil. ABD ancak ilişkileri daha da germek isterse ve böyle bir adım atarsa, iki ülke ilişkileri farklı bir boyuta taşınır. Ankara şu an böyle bir beklentide değil. Yaptırımların devam edip etmeyeceği ABD Başkanı’nın kongreye vereceği rapora bağlı olacak. Burada da Biden ve ekibi ile yapılacak görüşmeler etkili olacak. BIDEN VE EKİBİ İLE TEMAS VAR MI? ABD ile üç yıl önce başlayan, arka kapı diplomasisi olarak da tanımlayabileceğimiz resmi olmayan temaslar sürüyor. Bu kapsamda son dönemde de hem Demokratlarla, hem Cumhuriyetçilerle hem de kurumlarla yine görüşmeler yapıldı. Ankara’nın “ABD ile ilişkilerin iyileştirilmesi isteniyor” mesajı da iletildi, hassasiyetler de... Edindiğim bilgiye göre, Biden’ın seçim dönemi iktidarın değişmesine yönelik sözleri için de Ankara’ya “Seçim konuşmasıydı. İç siyasete yönelikti” mesajı iletildi. Tüm bunlara rağmen ABD ve AB’nin Türkiye’nin reform söylemini olumlu bulduğunu ancak bu sefer hayata geçirilmesi gerektiğini düşündüklerini de ekleyelim. TİCARİ İLİŞKİLER İLK ADIM OLABİLİR Mİ? Bu arada TAİK’in mektubuyla iki ülkenin ticaret hedefini 100 milyar dolara çıkarması gereği yeniden dillendirildi. İşinsanları ticarette adım atılırsa, diğer sorunlu alanların da önünün açılabileceğini düşünüyor. Amerika’dan aldıkları mesaj da “Ticaret ön plana çıkarılmalı. Türkiye önemli bir müttefik” şeklinde. Amerika’nın Çin’den yaptığı 100 milyar dolarlık ticari kesintinin yüzde 50’ye yakını Amerika içinde çözüldü. Ancak geri kalan yüzde 50’den aslan payını Vietnam, Kamboçya, Tayvan, Meksika aldı. Türkiye’nin payına ise 400 milyon dolar düştü. Bu rakamlara dikkat çeken işinsanları, iki ülke arasındaki ticari ilişkilere bir an önce ivme kazandırılması gerektiğini düşünüyor. Son olarak TAİK’in mektubu ile gündeme gelen, ikili ilişkilerin güçlendirilmesi için önerdikleri ‘ikili ulusal komisyon (bi-national commission)’ önerisi, iki başkentte de yankı buldu. Demokratlar bu yöntemi “önemli müttefiklerle oluşan sorunların çözümü” için kullanıyor. Komisyon, genelde başkan yardımcılarının başkanlığında ilgili bakanlardan oluşuyor. Bir anlamda Türkiye de bu yöntemi, bazı ülkelerle oluşturduğu ‘yüksek düzeyli istişare konseyi’ ile hayata geçirdi. ABD ile Türkiye arasında adı her ne olursa böyle bir mekanizmanın kurulması faydalı olacaktır. BIDEN-ERDOĞAN GÖRÜŞMESİ NE ZAMAN OLUR? Bitirirken, Ankara’nın 20 Ocak’a yani yeni Amerikan yönetimine hazırlık yaptığına dikkat çeken bazı kaynaklarım, “Yeni yönetim açısından da Türkiye stratejik önemde. Çok sayıda sorun olmasına rağmen yeni yönetimle yapılacak görüşmeler kritik önemde” dedi. Üst düzey isimlerin beklentisi Biden’ın ABD açısından geleneksel hale gelmiş ülkelerle yapacağı ikili görüşmelerin ardından, Cumhurbaşkanı Erdoğan ile görüşeceği yönünde.",https://www.hurriyet.com.tr/yazarlar/hande-firat/beyaz-sayfa-acilir-mi-41694883
Hande Fırat,F-35’ler için üretime devam,"Aralık 21, 2020 02:10","YAPTIRIMLAR SADECE SSB’Yİ KAPSIYOR Yaptırımlar SSB’nin tedariklerini nasıl etkileyecek? Acil durumda tedarikler TSK üzerinden yapılabilir mi? SSB’nin doğrudan satın aldığı pek birşey yok. Biz SSB olarak güvenlik güçlerimizin ihtiyaç duyduğu bir projeyi tanımlıyoruz, olgunlaştırıyoruz, ihalesini yapıyoruz, ana yükleniciye veriyoruz ve sonrasında biz takip ediyoruz. Bu süreçte doğrudan alımları da ana yüklenicilerimiz yapıyor. Bu şirketler de yaptırım kapsamında değil. Bu karar Türkiye’ye yaptırım demek değil, bu karar SSB’yi, beni ve ekibimden 3 arkadaşımı kapsıyor. MSB ve savunma sanayii sektörümüz genelde bu kapsamda değil. Yaptırımların Türkiye’ye 1,5-2 milyar dolar zararı olur yorumlarına katılıyor musunuz? Ben o yorumları gerçekçi bulmuyorum. Bu CAATSA yaptırımlarının şu an için açıklanan çerçevesinde olacak bir şey değil. Bunun ötesinde bir uygulama ve niyet varsa o başka bir şey. Uzunca bir süredir yavaşlatma ve engelleme uygulamaları zaten var. BÜYÜK PROJELERİMİZİ ETKİLEMEZ Yaptırımlar 4-5 yıl sürerse Hürjet, ATAK, F-16 parçaları, MİLGEM gibi projelerde sorun yaşanır deniyor... Bu CAATSA doğrudan başkanlığımızı hedef alıyor. F-16’nın kullanımda olan diğer ürünlerin idamesi zaten bizde değil. Diğer dediğiniz projelerde de parçaları yüklenicilerimiz alıyor zaten. Onlarda da bir sorun yok. Ama meseleyi keyfiliğe götürüp, şu parçayı vermem, bu üründe ihraç izni verme sürecini uzatırım vs derlerse o başka. O dediğiniz hasmane bir tutum olur. Bu karar onu öngörmüyor. Eximbank konusunun size bir zararı olacak mı? Eximbank kararı da SSB’yi muhatap alıyor, bizim de onun üzerinden yaptığımız bir işlem yok zaten. Yine projelerimiz ve savunma sanayi şirketlerimiz açısından bir sıkıntı yok bu konuda. S-400 İMZASI 2017’DEN ÖNCEYDİ, YAPTIRIMA GİRMEMESİ GEREK S-400’ün tamamen imhası veya kaldırılması durumunda CAATSA kalkar iddiası var. Bu olabilir mi? Neden S-400 almak durumunda kaldığımızı defalarca anlattık. Aldıktan sonra ortayol bulmakla ilgili çok konuştuk, çok söyledik. Sayın Cumhurbaşkanımızın bu konuda iradesi açık ve net. Bu arada biz S-400’ün imzasını 2017 öncesinde attık, bu anlamda yaptırım kapsamına da aslında girmemesi gerekiyor. Ancak sürecin imza sonrası adımlarının da yaptırım gereken işlemler sınıfına gireceği iddiası ile yaptırıma girmesi gerektiği öne sürülerek bu işlem yapıldı. Yaptırımlardan çıkış stratejiniz ne olacak? CAATSA ilelebet devam etse de bizim için ne olacak? Alınamayan bir ürün varsa yerlileştirmeye devam edeceğiz. Bu yerlileştirmelerin maliyetleri olacak, ama onu da ileriye dönük baktığımızda maliyet olarak görmüyoruz bir kazanç olarak görüyoruz. F-35’LER İÇİN TÜRK ŞİRKETLERİ ÜRETİME DEVAM EDİYOR F-35’teki son durum nedir? Türk şirketler parça üretimine devam ediyor mu? F-35’te yaptıkları kendi iç hukuklarına bile aykırıydı. Bizim hukuki çalışmalarımız sürüyor. Türkiye program ortağı olarak üzerine düşeni her zaman yaptı. Türk şirketleri de parça üretimine an itibarıyla devam ediyor. F-35’ler gelmiyor, F-16’ların ömrü dolacak, Milli Muharip Uçak olana kadar bu ihtiyaç İHA’larla karşılanabilir mi? Bir laf vardır, eski uçak yoktur bakımsız uçak vardır. Uçaklarımızın modernizasyonlarını yapıyoruz, yapmaya devam edeceğiz. Mevcuttaki İHA’larımızın yanında çok daha büyük, daha fazla ve daha ağır mühimmat taşıyan, havadan havaya füze atan İHA’larımız yakında geliyor. Ayrıca insansız jet motorlu uçak projemiz olacak. Hürjet ve ileri modellerinin de daha erken hizmete girmesi mümkün. MİLLİ UÇAK 2023’TE  HANGARDAN ÇIKACAK Milli Muharip Uçak projesinde durum nedir? İngilizlerle olan görüşmeler ne aşamada? 2023 yılında hangardan çıkarıp bütün dünyaya nasıl bir uçak olacağını göstereceğiz. Ardından bir dizi test ve sonrasında uçuşu olacak. Uçağın tasarımı konusunda İngiliz BAE’den mühendislik desteği almak üzere anlaştık ve bu faaliyet devam ediyor. Motor konusunda da Rolls Royce şirketinin Türkiye’de kurduğu bir JV kanalıyla motor tasarlayıp üretme teklifi oldu. Ancak bu teklifte fonlama, fikri mülkiyet ve üretim hakları gibi konuların detaylarında bazı anlaşmazlıklar oldu. Ama biz bir taraftan da yerli şirket olarak kurduğumuz TR Motor üzerinden tasarım çalışmalarını başlattık. TR Motor’un Rolls Royce ile işbirliği konusunda, biz çok makul şartlar ortaya koyduk, bizim dediğimiz şartlara gelirlerse işbirliği mümkün. Uçağın ilk test prototipleri dünyada mevcut iki motor üzerinden yapılacak.",https://www.hurriyet.com.tr/yazarlar/hande-firat/f-35ler-icin-uretime-devam-41693904
Hande Fırat,2020'den 2021 gündemini belirleyecek başlıklar,"Aralık 25, 2020 06:29","POLEMİKLER SÜRER Belli ki iç siyasette kutuplaşma, liderler arası polemik son sürat 2021’de de devam edecek. CHP Genel Başkanı Kemal Kılıçdaroğlu’nun 2020’nin son çeyreğinde söylem değiştirerek “erken seçimi” gündeme taşımasının ardından, muhalefetin önümüzdeki yıl da erken seçim ve sistem tartışmasına ağırlık vereceği öngörüsünde bulunmak yanlış olmaz. Erken seçim söyleminin kendilerine yakın TV ya da internet medyasında, sokak röportajlarıyla gündemde tutulması talebi de bunun önemli göstergelerinden. Diğer yandan İYİ Parti’nin yeni yılın ilk ayında açıklaması beklenen “sistem değişikliği” önerisi de bu tartışmaya yeni bir boyut getirecektir. İYİ Parti bir Anayasa değişikliği üzerinde çalışmıyor. Sistemin A’dan Z’ye nasıl olması gerektiği konusunda bir yol haritası hazırlıyor. AB İLE İLİŞKİLER 2021 yılının zorlu başlıklarından biri de Avrupa Birliği ile ilişkiler. Kriz ve sorun mart ayına ertelendi. Bu süreçte tarafların atacağı adımlar önemli olacak. Cumhurbaşkanı Erdoğan’ın “Yeni yılda Amerika ve Avrupa ile olan münasebetlerimizde yeni bir sayfa açmayı arzu ediyoruz” açıklaması, reform çalışmaları ve söylemleri önemli. Diğer yandan Türkiye’nin milli çıkarlarını, haklı taleplerini de unutmamak lazım. Buna rağmen Avrupalı yetkililerin de Türkiye’den beklentileri var. Henüz Oruç Reis denize açılmadan konuştuğum Avrupalı yetkililer, “Mart ayı öncesinde Türkiye Doğu Akdeniz’de tansiyonu düşürmeli. Türkiye bunu yaparsa aramızdaki diğer meselelere de eğileceğiz” demişlerdi. Oruç Reis’in açılması ve Türkiye’nin bundan sonra atacağı olası adımlar, ‘ilişkileri nasıl etkileyecek’ göreceğiz. Türkiye ve Yunanistan arasında yapıcı diyalog isteyen Avrupalı yetkililer, “Türkiye’den partnerlerine yönelik olumlu adımlar gelmeli. Diğer yandan reform söylemleri olumlu karşılanmakla birlikte artık Avrupa bunların hayata geçirildiğini görmek istiyor” ifadesini de kullandılar. Tüm bu sohbetlerde Osman Kavala ve Selahattin Demirtaş konularına da özel yer ayırdıklarının altını çizmek gerek. ABD İLE İLİŞKİLER Reform söyleminin hayata geçmesini bekleyen bir diğer ülke de ABD. 20 Ocak’ta göreve başlayacak olan Joe Biden ve hükümetiyle yapılacak ilk görüşmeler, yeni yılda önem taşıyacak. Ankara arka kapı diplomasisi ile yeni yönetimle temasta. Şu an ABD’ye göre en sorunlu konu S-400’ler. Ancak Ankara’ya göre ise terör örgütlerine verdikleri destekler. Türk yetkililer bunu kamuoyuna yaptıkları açıklamalar gibi Amerikalı muhataplarına da ilettiler. Görüşmelerde “Aramızdaki en büyük sorun S-400 değil, PKK... YPG ve PKK aynı. Aynı değil derseniz, aklımızla alay etmiş olursunuz. YPG, 24 saat Kandil’den talimat alıyor. Bu konuda Türkiye’nin hiçbir tavizi olamaz” dediler. Diğer taraftan CAATSA’nın devam edip etmeyeceği ya da daha da ağırlaşıp ağırlaşmayacağı da gündemde olacak. Bunu da başkanın kongreye vereceği raporlar belirleyecek. Kısacası iki taraf açısından baktığımızda S-400’ler ve PKK/YPG terör örgütleri iki ülke arasında yeni yılda en çok konuşulacak başlıklar. FETÖ, Halk Bankası gibi başlıklar da önemli sorunlar arasında. F-35’LER NE OLUR? Diğer dikkat çeken başlık da bu. Her ne kadar Türk firmalar üretime devam etseler de, Türkiye parasını ödediği halde uçaklarını alamıyor, ortaklığına da son verildi. Peki ne olacak? Türkiye uluslararası hukuk yoluyla hakkını arayacak mı? Cumhurbaşkanlığı’nda bu konuda bir çalışma yürütülüyor. Ancak şunu söyleyelim F-35’lerde 9 ortak için de geçerli olan özel bir mutabakat zaptı var. Ortaklar arası sorunun konuşularak çözüleceğini belirten mutabakat zaptına rağmen Türkiye’ye bir haksızlık yapıldığı açık. Bu nedenle uluslararası alanda neler yapılabileceği araştırılıyor. Diğer yandan Amerikalılardan alınan izlenim, Türkiye’nin zararının karşılanması için görüşmeler yapılabileceği yönünde.",https://www.hurriyet.com.tr/yazarlar/hande-firat/2020den-2021-gundemini-belirleyecek-basliklar-41697850
Hande Fırat,2021’e doğru (1),"Aralık 29, 2020 06:29","Yalnızlığı öğrendik. Hastalanınca ya da ölüm döşeğinde tek başına kalmanın zorluğunu gördük. Sevdiklerimize dokunamamanın, büyüklerimizi görememenin, onlara sarılamamanın ne büyük eksiklik olduğunu anladık. İnsan çok hızlı unutur. Umarım bu eksikliklerin içimizde yarattığı boşluğu tamamen unutmaz ve bundan sonrasında birbirimize daha çok önem ve değer veririz. Teknolojinin sayısız faydasını yaşadık. İşlerimizi bir cep telefonundan idare ettik, toplantılarımızı bilgisayarlardan yaptık. Çocuklar uzaktan eğitime geçtiler. Salgın bizi teknolojiye mecbur etti. Ama herkes aynı imkâna sahip olamadı. Bundan sonra her olasılığa karşı hazırlıklı olmanın önemini anladık. Devletlerin teknoloji, teknolojiye erişim, her çocuğa bilgisayar sağlayabilme konularında hazırlık yapması gerekiyor. En kısa sürede normal hayatlarımıza dönmek istiyoruz. Normal hayatlarımıza döndüğümüzde de bir gün yeniden yaşanabilecek bir salgına karşı tüm altyapımızın hazırlıklı hale gelmesi gerektiğine şüphe yok. Devletlerin süreçten dersler çıkararak, olası bir salgın ya da felakete karşı her an uygulamaya sokulabilecek bir eylem planı hazırlamaları gerekiyor. Alanında uzman isimlerle, kapsamlı, adım adım ne yapılacağının yer aldığı ve gerektiğinde güncellenebilecek bir yol haritası olmalı. Dünyanın bundan sonraki yıllarda biz insanlar nedeniyle daha çok felaketlerle karşılaşacağını ve bunun mutlaka önlenmesi gerektiğini anlamalıyız. Bir başka salgın ya da en az salgın kadar yıkıcı etkisi olan küresel ısınma... Devletler istemese de vatandaşları baskı yapmalı. Küresel ısınmayla mücadele ve dünyayı korumak için gereken adımlar mutlaka atılmalı. Küresel ısınmanın kuraklık, açlık felaketlerini getireceği ve önlem alınmazsa da bunların kaçınılmaz olacağı unutulmamalı. Tüm dünya, sağlık sektörüne yatırımın önemini gördü. Hastane kapasitesi, altyapı kadar aşı ve ilaç çalışmalarında da öncü olabilmenin ne kadar hayati olduğu anlaşıldı. Salgının ekonomi üzerinde yarattığı tahribat ağır. Faturası kimi ülkeler için yıllarca ödenecek. Daha güçlü devletler daha hızlı atlatacak. Bir kere daha güçlü ekonominin önemi anlaşıldı. Umarım 2021’in ilk aylarında aşıların da etkili olmasıyla salgının yarattığı karanlık dağılmaya başlar. Yarattığı her tahribatın düzelmesi zaman alacaktır. Önemli olan yola dersler çıkararak ve hataları tekrar etmeden devam edebilmektir. 2021 REFORM YILI OLACAK MI? 2021 yılında Türkiye’de neler olacak, öngörüler neler? Aslında keşke bir sihirli değnek olsa ve sorunlu alanlara dokunsa, düzeltse. Sen-ben, biz-siz ayrımı, yani siyasetin körüklediği, hakaretlerle, trollerle çevrili kutuplaşma son bulsa. Kendinden olmayanı düşman gibi görme, kendinden olmayana her türlü çirkin yakıştırmayı yapma, kısır siyasi tartışmalar, kavgalar son bulsa. Böyle bir sihirli değnek yok ama en azından umut etme özgürlüğümüz var. Belli ki Türkiye de diğer devletler gibi başta ekonomi olmak üzere salgının tahribatını gidermek için çalışacak. İktidarın açıklamalarından yola çıkarak, 2021 için konulan hedef “reform yılı olacağı” yönünde. Önemli olan hukuk, demokrasi ve ekonomi alanlarında reformların bir an önce hayata geçirilmesi. 15 Temmuz’la mücadele nedeniyle uygulanan olağanüstü yargılama modelinden normal yargılama modeline dönüleceği belirtiliyor. Bu önemli bir adım olacaktır. Demokrasi ve hukuk devletinin güçlenmesi konularında cesur davranılmalı. ‘Ama’sız, ‘fakat’sız, istisnasız herkes için daha çok demokrasi ve adalet, 2021 yılında hayata geçirilmeli.",https://www.hurriyet.com.tr/yazarlar/hande-firat/2021e-dogru-1-41700687
Hande Fırat,Hastalık sonrasındaki altı ay da çok önemli!,"Kasım 17, 2020 06:29","Dün de gazetemizde Osman Müftüoğlu’nun “Tsunami kapıda mı?” yazısı yer aldı. Dünyada salgın artıyor, ülkeler yeniden tedbirleri hayata geçiriyor. Çok saygı duyduğum Hacettepe Üniversitesi Tıp Fakültesi Çocuk Enfeksiyon Hastalıkları Bilim Dalı Başkanı Prof. Dr. Mehmet Ceyhan’ı aradım. Yine çok önemli uyarılarda bulundu. Sizlerle tespitlerini ve uyarılarını paylaşacağım. TEK MERKEZ YOK, ARTIK SALGIN HER YERDE Salgının ilk döneminde ülke ülke ya da il il değerlendirmeler yapıyorduk. Artık bu dönem geride kaldı. Mehmet Hoca’nın bu konudaki görüşleri şöyle: Tüm dünyada ve Türkiye’de ağır bir vaka artışı var. Durum geçtiğimiz mart, nisan aylarından yüksek. İlk dönemdeki kısıtlamalar ve hastalığın ciddiye alınması nedeniyle salgını kontrol altına almak kolaydı. Bugün hem tedbirler yeterli değil, hem de yeteri kadar ciddiye alınmıyor. O dönem örneğin ABD’de New York salgının merkeziydi, Türkiye’de İstanbul. Bugün tüm ülkelerde her yer merkez. Her ülkede kasabalara, köylere yayıldı. Sonuç alınacak önlemler il ya da ilçe bazında değil tüm ülke genelinde alınmalı. BEKLENEN MUTASYON HÂLÂ OLMADI Hepimizin umudu virüsün mutasyonla bir anlamda ortadan kalkması. Virüste değişiklik var. Ancak Mehmet Hoca’nın anlatımıyla virüsün bitmesi için iki değişiklik olması, yani hem zararsız hem de daha bulaşıcı hale gelmesi gerekiyor. Diğer şart ise bu iki değişikliğin aynı virüste meydana gelmesi. Sorun da bu. Bu iki değişiklik aynı virüste meydana gelmedi. Bu nedenle henüz istenen, umulan mutasyon olmadı. Kısacası hâlâ kendimizi korumak, tüm tedbirlere uymak zorundayız. ARTIK TEDBİRLER TÜM TÜRKİYE’DE ALINMALI Türkiye’deki vaka sayısı açıklanmıyor. Hasta sayısını her gün öğreniyoruz. Ancak dünyada da Türkiye’de de salgın hızla artıyor. Bu nedenle acil alınması gereken tedbirler var. Mehmet Hoca madde madde anlattı: Salgın artık ülkenin her noktasında. Artık il il değil, tüm Türkiye genelinde tedbir alınmalı. Mesainin kademelendirilmesi tüm Türkiye’ye yayılmalı. Toplantılara kişi sayısı kısıtlaması getirilmeli. Şehirlerarası seyahat kısıtlanmalı. Bunu birçok ülke yapmak zorunda kaldı. Zorunlu haller dışında seyahat bir süre durdurulmalı. Tarama testleri ağırlıklı olarak spor kulüplerine, organize sanayi bölgelerine, şirketlere yapılıyor. Ancak daha yüksek riskli gruplar var: Hizmet sektöründe çalışanlar. Yani sağlık personeli, gişe memurları, şoförler, kabin personeli gibi çalışanlara tarama testleri yapılmalı. 65 yaş üstünün hastalığı sokaktan çok evde kaptığı biliniyor. Yakınlarından, aile üyelerinden. Buna yönelik de bireysel önlemler şart. Okulların riskli olduğunu kabul etmemiz gerekir. Okullar objektif kriterlere bağlı olmadan açıldı. Örnek, ABD bir kriter koydu, okul açmak için pozitif sayı kişi oranı ile ilgili. Bazı Avrupa ülkeleri ‘Okulları açıp, gerekirse sokağa çıkma yasağı ilan edeceğiz’ dedi. Türkiye’nin de bunu bir kritere bağlaması gerekiyor. VİRÜSÜN KISA SÜRELİ HASARLAR BIRAKTIĞI ARTIK KESİN! Peki virüs akıl sağlığında ya da kalpte hasar bırakıyor mu? Mehmet Ceyhan Hoca’nın bu konuda da çok önemli uyarıları var. Son dönemdeki araştırmalara dikkat çeken Mehmet Hoca şöyle konuştu: Virüsün kısa süreli bazı hasarlara neden olduğu kesin. Yapılan çalışmalar taburcu edilen bazı hastaların tekrar gelip yattığını gösteriyor. Özellikle kalp ve damar sorunlarına yol açabiliyor. Akıl sağlığı probleminin yanı sıra ortalama zekâ düzeyinin düştüğü yönünde de çalışmalar var. Bu sorunların ne kadar devam ettiğini bir süre sonra çalışma ve araştırmalarla öğreneceğiz. Ancak üç ile altı ay arasında bazı kronik sağlık problemlerine yol açtığını görüyoruz. Bir uyarı da sporculara... Hastalığı geçiren sporcular, 14 gün sonra tekrar spora başlıyorlar. Bu yanlış. Bir süre kalp ve damar sağlıklarının izlenmesi gerekiyor. AŞI UMUT MU? Hepimizin gözü kulağı aşı çalışmalarında. Bir pandeminin durdurulması için ilk eşik, etkin ve güvenlikli bir aşının bulunması. Mehmet Hoca da gelişmelerden umutlu. Ancak sürecin uzun ve zor olduğunun da altını çiziyor: Aşı bulununca ikinci eşik, o aşının yeteri kadar üretilip ülkelere gönderilmesi. Aşılama başladıktan sonra toplumsal bağışıklığın kazanılması önemli. Ancak ortada çözülmemiş sorunlar var. Miktarın üretilmesi de tüm dünyaya dağıtılması da ciddi zaman alacak. 2-2.5 buçuk yıl gibi. İkinci sorun ise pandemi aşılarında aşılanan kişi korunur ama virüsü alıp hastalığı yaymaya devam edebilirler. Bugün bunu kimse bilmiyor. Aşı ne kadar koruyacak o da belirsiz. Bunları hepsini zaman içinde göreceğiz. Sevgili okurlarım, kısacası aşı çalışmaları tabii ki umut verici. Ancak hem salgın hız kesmiş değil, hem de süreç bilinmezliklerle dolu. Bu nedenle maske, mesafe ve hijyene dikkat ederek devlet tarafından alınan tüm tedbirlere tavizsiz uymalıyız.",https://www.hurriyet.com.tr/yazarlar/hande-firat/hastalik-sonrasindaki-alti-ay-da-cok-onemli-41664242
Hande Fırat,Reform söylemi ve yeni dönemde zorlu başlıklar,"Kasım 24, 2020 07:22","AK Parti’nin “reform ve yeni dönem” söylemi üzerine yapılan tartışmalar açısından konuya baktığımızda, bu söylemde bir önceki cümlede saydığımız etkenlerin bir kısmı ya da tümü etkili olmuş olabilir. Ancak nedenlerle birlikte sonuca, yani iktidarın yeniden reform sürecine döneceğini açıklamasına ve bu açıklamaların doğal olarak nasıl ve ne şekilde hayata geçeceğine ilişkin sürecin takibine odaklanılmasının önemli olduğunu vurgulamak isterim. Açıklamalardan yola çıkarak, reform sürecinin hükümet politikası haline getirildiği hedefini söyleyip yeni dönemde üç başlığın ön plana çıkacağına dikkati çekebiliriz: Hukuk reformu. Ekonomik restorasyon. Dış politikada AB ve ABD eksenine verilecek önem. Türkiye açısından, bu üç başlıkta yeni dönem vurgusunu gerekli kılan ihtiyaç ve zorunluluklara yukarıda saydığımız nedenlere ek olarak, AB ve ABD’den gelen yaptırım tehditlerini eklemekte fayda var. Hukuk ve ekonomi alanında yapılacak reformlar her şeyden önce Türkiye’nin kendisi ve kendi insanı için gereklidir. Ancak bu iki başlıkta atılacak adımlar ister istemez Türkiye’nin ekonomisine de dış politikasına da zaten olumlu katkılar yapacaktır. Üçüncü başlığı, yani dış politikayı da incelemekte fayda var. ABD VE TÜRKİYE AÇISINDAN SÜREÇ Cumhurbaşkanı Erdoğan’ın ABD’nin yeni yönetimi ile ilgili yaptığı açıklamada, “Amerika ile uzun ve yakın müttefiklik ilişkilerimizi, bölgesel ve küresel tüm meselelerin çözümünde kullanma niyetindeyiz” ifadesi önemli mesajlar taşımaktadır. Türkiye, kimileri tarafından her ne kadar “Trump’çı” gibi gösterilmeye çalışılsa da Cumhurbaşkanı Erdoğan aslolanın devletlerarası ilişkiler olduğuna atıfta bulunmuş, iki ülke arasındaki müttefiklik ilişkisinin devamı ve bu süreçte sorunlu tüm alanlarda müttefiklik çerçevesinde görüşmeye, karşılıklı adım atılmasına da açık olduklarının mesajını vermiştir. Diğer yandan, başkanlık koltuğuna oturacak isim Biden her ne kadar seçim sürecinde iktidar aleyhtarı açıklamaları ile tartışılmış olsa da Obama dönemindeki başkan yardımcılığından Türkiye’yi de Erdoğan’ı da tanıyan bir isim. Biden’ın yakın çalışma ekibine ilişkin isimler ABD basınında yer alıyor. Belli ki Obama döneminden birçok isim Biden’ın yakın çalışma ekibinde olacak. Yani ilk ziyaretini Türkiye’ye yapan Obama’nın başkanlık sürecinde iki ülkenin ve iki liderin inişli çıkışlı ilişkisine tanık olan isimlerden bahsediyoruz. Üstelik ABD açısından önceliğin her zaman kendi çıkarlarında olduğunu, kendi çıkarları için de mutlaka başka ülkelerde iktidardaki isimlerle çalışmanın bir yöntemini bulduklarını, bazı başlıklarda başkanlar değişse de devlet politikasının aslolan olduğunu hatırlatalım. Kısacası, ABD’nin yeni yönetimi de soğukkanlı hareket ederek kendi çıkarları doğrultusunda bir ilişki oturtmaya çalışacaktır. Ancak yine de zorlu başlıklar var: S-400’ler ve olası yaptırımlar. Halkbank davası. Doğu Akdeniz. Suriye ve Irak başta olmak üzere bölgesel konular. ABD’nin SDG ile ilişkisi ve terör örgütü PYD/YPG’ye verdiği destek ABD’nin Fetullah Gülen konusunda yargısal adım atmaması. Bunlarla birlikte ABD’nin başkanlık koltuğuna oturacak Biden’ın AB ile daha yakın ilişkiler sürdürme hedefinde olduğunu da ekleyelim. AB VE TÜRKİYE AÇISINDAN SÜREÇ Gelelim Avrupa Birliği başlığına... Avrupa Birliği yolunda AK Parti iktidarlarının ilk yıllarında kritik önemde adımlar atılmış, sonraki süreçte ise yine inişli-çıkışlı dönemler yaşanmıştı. Yol kazaları ve iki tarafın da hataları oldu. Öte yandan Avrupa Birliği, ABD’den farklı olarak içinde farklı devletlerle ilişkileri de zorunlu kılan bir yapı. Yeni dönem mesajlarında Cumhurbaşkanı Erdoğan, “Kendimizi başka yerlerde değil Avrupa’da görüyor, geleceğimizi Avrupa ile birlikte kurmayı tasavvur ediyoruz” dedi. Türkiye’ye olası yaptırımların gündeme gelebileceği AB zirvesi öncesinde, üstelik birlik devletlerinden bazıları ile tansiyon yüksek iken, Cumhurbaşkanı’nın uzun bir sürenin ardından böyle bir açıklama yapması bile tek başına önemli. Diğer yandan bu duruşun ilk adımını, Cumhurbaşkanlığı Sözcüsü İbrahim Kalın’ı da Brüksel’e göndererek atmış oldu. Gelelim zorlu başlıklara: Durma noktasına gelen üyelik müzakereleri süreci. Bu başlığın altında yer alan ekonomiden demokrasiye, insan haklarına uzanan alt başlıklar. AB içinde Fransa örneğindeki gibi sorunlu ikili ilişkiler. Doğu Akdeniz ve yaptırım olasılığı. Gümrük Birliği’nin güncellenmesi. Vize serbestisi. Göç anlaşmasının yenilenmesi. Batı ve Türkiye için önemli ama zorlu bir sürecin başlayacağı belli. Ancak yeni ve sağduyulu başlangıçlar bile sorunların çözümü için önemli bir eşik olacaktır. Sonrasında karşılıklı kazan-kazan anlayışı, bazen bir tarafın bazen diğer tarafın adım atması, samimiyet ile sorunların azalması sağlanabilecektir.",https://www.hurriyet.com.tr/yazarlar/hande-firat/reform-soylemi-ve-yeni-donemde-zorlu-basliklar-41670174
Hande Fırat,Bilim Kurulu tüm seçenekleri gündemine aldı,"Aralık 04, 2020 09:56","Vaka sayısındaki son durumu konuşmak için Bilim Kurulu üyesi Doç. Dr. Afşin Emre Kayıpmaz’ı aradım. Günlük vaka sayısının 32 bine yaklaştığını hatırlatarak, “Tedbirler mi yetersiz yoksa uygulamada mı sorun var?” sorusunu yönelttim. Kayıpmaz, Bilim Kurulu’nun gündemindeki seçenekleri açıkladı: CİDDİ DÜŞÜŞ OLMAZSA KAPSAMLI KAPATMA GÜNDEMDE “Kamu yönetimi aşama aşama tüm tedbirleri devreye sokuyor. Bizim de kısıtlamalara ve bireysel tedbirlere uyarak buna destek vermemiz lazım. İşin sağlık boyutuna baktığımızda, elbette ki tam kapanma vaka sayılarını ve dolayısıyla sağlık hizmetlerinin üzerindeki yükü azaltmak açısından yararlıdır. Bununla birlikte hastalığın bir süre daha yaşantımızda olacağını göz önünde bulundurarak akılcı kapama seçeneklerini de düşünmeliyiz. Bir başka deyişle sağlık, eğitim, temel üretim ve tedarik konularında sürdürülebilirliği sağlayıp riskli grupları korumamız temel olmalıdır. Bununla birlikte şu anki önlemlerle hasta ve ağır hasta sayılarında ciddi bir düşüş sağlanamadığı takdirde daha kapsamlı bir kapatma da gündemimizdedir. Özel sektörde uzaktan çalışma ve esnek mesai uygulamasının da insan hareketliliğini azaltmaya katkısı olacağı açıktır.” YENİ YIL KARARI VAKA SAYILARINA GÖRE VERİLECEK Yeni yıl kutlamalarındaki kısıtlama da Cumhurbaşkanı Erdoğan’ın açıklamaları ile gündeme gelmişti. Peki yeni yıl akşamının perşembe gününe denk gelmesi nedeniyle dört günlük bir kısıtlama gündemde olur mu? “Yeni yılda cuma akşamı saat 9’dan itibaren pazartesi sabahına kadar bir kısıtlama söz konusu. Buna perşembe ve cuma gündüz de ilave edilebilir. Önümüzde bunu değerlendirmek için yaklaşık bir ayımız var. Tarih yaklaştıkça, o zamanki vaka sayılarına göre bir tavsiyemiz olacaktır. Yılbaşında özellikle dikkat etmemiz gereken kalabalık ev kutlamalarından kaçınmak ve yeni yıla sadece hane halkımızla bir arada girmektir.”� AŞININ UZUN DÖNEMDE BİR YAN ETKİSİ OLUR MU? Bilim Kurulu’nun son toplantısında Türkiye’de aşılamanın nasıl yapılacağı da konuşuldu. Dört gruba ayrılarak aşılamanın yapılacağı açıklandı. Ancak aşı hangi ülkeden gelirse gelsin bazı kesimler, “On yıl sonra yan etkisinin ne olacağını biliyor musunuz?” endişesini gündeme getiriyor. Bu endişeyi duyanların haklılık payı olup olmadığını da Afşin Emre Kayıpmaz’a sordum: “Aşıda önemli olan menşei değil güvenilirliğidir. Ayrıca aşının hangi yöntemle üretildiği önemlidir. Bu bir beyaz eşya veya araba tercihi değildir. Şu anda çalışmaları yürütülen aşıların belirli bir düzeyde etkin olduğu gösterilmiştir. Tedarik edilme durumuna göre ülkemiz standartlarına uygun olduğu saptanmış ve kullanım izni almış herhangi bir aşının uygulanmasının bizi hastalıktan koruyacağı aşikârdır. Bazı çevreler tarafından küçümsenen Çin, şu anda dünya patent başvurularında zirvededir. Hem mRNA hem de inaktif virüs aşılarının uzun dönemde bir yan etkisinin olacağını da düşünmüyorum.” TOPLUMSAL BAĞIŞIKLIK İÇİN YÜZDE 60 ORANI ŞART Sağlık Bakanı’nın açıklamalarına göre aşının Türkiye’ye gelmesi ve incelemelerden sonra aralık ayı içinde aşılama başlayacak. Öncelik en yüksek riskli gruplarda olacak, ardından da aşama aşama devam edilecek. Peki aşılama ile toplumsal bağışıklık kazanılacak mı? Bilim Kurulu üyesi Kayıpmaz’ın yanıtı şöyle oldu: “Toplumun bağışıklanması için en azından yüzde 60’ının aşılanması gereklidir. Yurtdışından alınan aşılar, yerli üretim aşılarımız ilkbaharda devreye girinceye kadar önemli sayıda insanımızın aşılanmasını sağlayacaktır. Yerli aşımızın da araştırma safhalarını tamamlamasının ardından kullanıma girmesiyle çok daha fazla sayıda insanımızı aşılayıp bu hastalığı daha hafif geçirmelerini sağlayabileceğiz ümidindeyim.” Diğer merak edilen konu ise çocukların aşılanıp aşılanmayacağı. Afşin Emre Kayıpmaz, 15-18 yaş arasındaki çocuklarımızın aşılanmasına yönelik istişarelerin sürdüğünü söyledi.",https://www.hurriyet.com.tr/yazarlar/hande-firat/bilim-kurulu-tum-secenekleri-gundemine-aldi-41679388
Hande Fırat,Yeniden vaka sayısı ve önemi,"Kasım 27, 2020 06:29","Son durumu Hacettepe Üniversitesi Tıp Fakültesi Çocuk Enfeksiyon Hastalıkları Bilim Dalı Başkanı ve Enfeksiyon Hastalıkları Derneği Başkanı Prof. Dr. Mehmet Ceyhan ile konuştum. Mehmet Hoca’ya önce “Sadece hasta sayısını açıklamanın ne zararı vardı?” sorusunu yönelttim. Yanıtı şöyle oldu: “İlki, dünya ile bir karşılaştırma yapamıyorduk. Tüm ülkeler vaka sayısını açıklarken, hasta sayımızla dünyada yerimiz nedir, salgında hangi aşamada olduğumuzun tespitini ortaya koyamıyorduk. İkincisi ise tüm dünyada alınacak tedbirler vaka sayısına göre belirleniyor. Bu nedenle tedbirlerimizi de doğru belirleyememek riski ile karşı karşıyaydık.” SALGININ EN YOĞUN SEYRETTİĞİ ÜLKELERDEN BİRİYİZ Şimdi şeffaf bir şekilde vaka sayısını öğrendiğimize göre, mesele artık salgında hangi aşamada olduğumuz ve alınması gereken tedbirlerde. Bu iki önemli başlığı da Mehmet Hoca ile konuştuk: “Açıklanan vaka sayısı doğrultusunda nüfusa göre dünyada dördüncü, Avrupa’da birinci ülkeyiz. Yani salgının en yoğun seyrettiği ülkelerden biriyiz. Hesaplama ile tespit edilemeyenleri de dahil ederek milyonun üzerinde kişinin şu anda virüs bulaştırma riski taşıdığını söyleyebiliriz. Günlük vaka sayısının açıklanması tedbirlere uyulması açısından bile etkili olacaktır.” Mehmet Hoca içinde bulunduğumuz tabloyu bu sözlerle anlattı. “Salgında başa çıkılması zor bir dönemdeyiz” diyen Mehmet Hoca’ya göre mevcut tedbirlere yenilerinin ilave edilmesi de şart: “Eğer bir kapama yapılmayacaksa, mutlaka vakit kaybetmeden ilave tedbirlerin alınması gerekiyor. Üstelik bu tedbirler artık tüm Türkiye’yi kapsayacak şekilde alınmalı. Kademeli ve esnek mesai tüm Türkiye’ye yayılmalı. Özel sektörün de buna uyması sağlanmalı. Zorunlu haller dışında şehirlerarası seyahat sınırlandırılmalı. Toplu taşıma araçlarında kişi sayısı azaltılmalı. Kişilerin toplanmalarına da sınır konulmalı. Örneğin ‘Kapalı alanlarda şu sayıda kişi, açık alanlarda ise şu sayıda kişi bir araya gelebilir’ denilmeli. Açıkçası şu anda kapalı alanlarda üç-beş kişiden fazla sayıda insanın bir araya gelmesi sakıncalı. Kalabalıklaşmaya yol açan her alanda önlem alınması gerekiyor.” TEDBİR ALINMAZ VE UYULMAZSA KAPATMA ZORUNLU OLUR Sağlık Bakanı da Bilim Kurulu üyeleri de tedbirlere uyulmaması durumunda daha ileri seviyede önlem alınması gerekeceğini belirtiyorlar. Mehmet Hoca da aynı görüşte. Yeni tedbir alınmaz ve uyulmasına gerekli hassasiyet gösterilmezse, “Gideceğimiz yer çok belli, bir süre tamamen kapatma uygulanmak zorunda kalınır” diyen Prof. Dr. Mehmet Ceyhan, olası bir kapatma ile ilgili tartışmalara da değindi: “Bunun 14 gün ya da 21 gün olması gerektiği gibi bazı tartışmalar yapılıyor. Ancak bir şey yapılacaksa doğrusu 28 gün, yani iki kuluçka dönemidir. Aksi halde faydası yok. Herkesin eve kapanması durumunda tespit edilemeyen pozitif hastalar da ev içlerinde bulaştırmaya devam edecekler. Kısa dönemli bir kapatma da bu kez onların tam bulaştırma döneminde sokağa çıkması anlamına gelecektir.” Mehmet Hoca asıl çözümün bir kez daha maske-mesafe ve hijyen olduğunun da altını çizdi. Kendi maskemiz kadar karşımızdakinin de maskesini doğru takması hayati önem taşıyor. Özellikle de karşımızdakinde virüs var ise... Mehmet Hoca, “Uyardınız, karşınızdaki maskesini düzgün takmıyorsa orayı mutlaka terk edin” dedi.",https://www.hurriyet.com.tr/yazarlar/hande-firat/yeniden-vaka-sayisi-ve-onemi-41673259
Hande Fırat,Ankara KDP’nin tavrından memnun,"Kasım 13, 2020 06:29","Türkiye’nin operasyonları ve kararlılığına rağmen terör örgütü PKK, Suriye’nin kuzeyi ve Irak’ın kuzeyinde, Kürtlerin tek hamisi ve temsilcisi olduğu iddia ve yalanını sürdürmeye çalışıyor. Bunun için de ABD’den de destek alarak, bir süredir KDP’ye siyasi ve askeri baskı uyguluyor. Bu gelişmede, Suriye’deki Kürt Ulusal Konseyi görüşmelerinden KDP’nin çekilmesinin de etkili olduğu belirtiliyor. Bu çerçevede KDP’nin Hakurk ve Sincar gibi taşra hâkimiyetini kırmaya yönelik faaliyetlere ağırlık veren PKK, daha sonra Erbil merkezde suikastlar ve işadamlarını haraca bağlama girişimlerini arttırdı. PKK üst yönetiminin, Türkiye’nin başarılı operasyonları nedeniyle yaşadığı başarısızlığı perdelemek amacıyla KDP’yi suçlayıcı kara propagandaya hız verdiği değerlendirmesi de yapılıyor. Sonuç itibarıyla bir süredir KDP, PKK ile bazı alanlarda özel önlem alarak mücadele ediyor. Ankara bu mücadeleden memnun. Erbil’e de “terör örgütü PKK’nın hedefinin ABD’yi de arkasına alarak KDP’yi etkisizleştirmek olduğu” anlatılıyor. Yetkililer, Türkiye’nin PKK ile mücadelesinin ise bağımsız bir şekilde kararlılıkla sürdürüleceğinin altını çiziyor. ÇELİK’İN ARDINDAN POYRAZ’IN YANITI Son dönemde Ümit Özdağ’ın iddiaları siyaset gündeminde tartışma yaratıyor. İddialarından biri de İYİ Partili bazı yetkililerle, AK Partili bazı yetkililerin ortak bir anayasa taslağı üzerinde çalıştığı idi. Özdağ iki partiden isim de verdi. AK Parti Sözcüsü Ömer Çelik ile İYİ Parti Genel Sekreteri Uğur Poyraz’ın görüştüklerini ileri sürdü. Çok sert bir açıklama yapan Ömer Çelik, “Ümit Özdağ isimli şahıs ahlaksız bir yalan söylemiş” dedi. Konuyla ilgili İYİ Parti Genel Sekreteri Uğur Poyraz’ı aradım. Özdağ’ın yalan söylediğini belirten Poyraz, “Sayın Özdağ’ın bir süredir yapmış olduğu açıklamalar sahip olduğu kariyer ve tecrübesi ile örtüşmemektedir. Kendisinden hiç beklenmeyecek bu sıra dışı tutum ve davranışlarını kararlı bir şekilde sergilemesi, kişisel bir sorunu olduğunu gösteriyor. Yaptığı açıklamalarla ilgili partimize değil ama kendisine verdiği zararı üzülerek seyrediyorum” dedi. Ne AK Parti ile ne de Ömer Çelik ile herhangi bir görüşmelerinin olmadığının altını çizen Poyraz, kısa zaman içinde iyileştirilmiş, güçlendirilmiş parlamenter demokrasiye ilişkin bir lansman yapacaklarını da açıkladı.",https://www.hurriyet.com.tr/yazarlar/hande-firat/ankara-kdpnin-tavrindan-memnun-41661482
Hande Fırat,Reform süreci,"Kasım 20, 2020 06:29","Siyaseten yapılan tartışmaları bir kenara bırakarak, Türkiye’nin geleceği için yeni reform dalgasını değersizleştirmemek, aksine desteklemek hatta atılması gereken adımların ilgili kurum, sivil toplum örgütleri, üniversiteler tarafından mutlaka iktidar ve kamuoyuyla paylaşılması gerekiyor. Güncel bazı gelişmelere de dikkat çekmek isterim. Hazine ve Maliye Bakanı Lütfi Elvan, Merkez Bankası konusunda bağımsızlık vurgusu yaparak, “Merkez Bankası Kanunu açık. Elbette bağımsızdır. Bu konuda daha fazla söyleyecek bir şeyim yok diye düşünüyorum. Düzenleyici ve denetleyici kurumların kanunları da gayet açık. Kurul başkanlarına ‘Kanun neyi söylüyorsa, neyi emrediyorsa onu yapacaksın’ dedim” ifadesini kullanmıştı. Bu sözlerin hemen ardından da Merkez Bankası faiz kararı geldi. Kamuoyuna ve piyasalara bir kararlılık gösterildi. Bundan sonraki süreçte de hem ekonomi yönetiminin, hem de ekonomi yönetimiyle birlikte Adalet Bakanlığı’nın atacağı adımlar takip edilecektir. Bu dönemde özellikle hukuk ve demokrasi alanlarında, hem Cumhurbaşkanı Erdoğan, hem de Adalet Bakanı Abdulhamit Gül tarafından dikkat çeken açıklamalar yapıldı. Bu çerçevede, AK Parti Grup Başkanvekili Bülent Turan’ın Alaattin Çakıcı ile ilgili, “Savcılık gerekli soruşturmayı başlattı. İlgililerden edindiğim bilgi budur. Hakaret, tehdit, kötü söz kimden gelirse, kime karşı yapılırsa, bu yanlıştır, doğru değildir” açıklaması da bu konuda adım atılması da aslında doğaldır, olması gerekendir. Kim olursa olsun, gücü ne olursa olsun, gücünü nereden alırsa alsın, bir siyasi partinin genel başkanının tehdit edilmesine, üstelik organize suç örgütü lideri tarafından tehdit edilmesine devlet sessiz kalamaz. Kısacası “demokrasi, hukuk, reform” sözcüklerinin havada kalmaması hayata geçirilmesi hayatidir. BÜYÜK DALGA KAPIDA “ÇOK büyük dalga, tsunami, ilk dalgadan kötü. Alınan tedbirler yetersiz, tam kapama gerekir!” Bu son birkaç gündür duyduğumuz uyarılar, feryatlar. Peki hükümet neden daha radikal tedbirler almadı? Radikal tedbirler masada mı? Bundan sonraki süreçte ne olacak? COVID-19 salgınıyla ilgili bu soruların yanıtlarına bakacağız. Öncelikle virüs artık daha hızlı bulaşıyor. Ancak istenilen olmadı ve gücünden ya da verdiği zararlardan bir şey kaybetmedi. Bu hepimiz için kötü haber. Diğer yandan her ülkede alınan tedbirler, ekonomik alanda sorunlara neden oluyor. Devletler kendi güçleri oranında tedbirleri hayata geçirmeye çalışıyor. Yani ekonomi, tedbirleri etkiliyor. Peki hastalıkta büyük bir dalga mı geliyor? sorusunu Bilim Kurulu üyesi Doç. Dr. Afşin Emre Kayıpmaz’a sordum: “Hastalıkta büyük bir dalganın geldiğinin belirtileri, dünya çapında ortaya çıkmaya başladı. Ülkeler de sağlık kapasiteleri üzerindeki yükü azaltmak için kapatma ve kısıtlama kararları aldı. Dünyadaki hiçbir ülkenin sağlık kapasitesi sınırsız değildir. COVID-19 hastalarının tedavisinin de yoğun bakımlarda günlerce sürebildiği düşünüldüğünde, bu yükün ne kadar ağır olduğu tahmin edilebilir. Her seferinde tedbirleri ve alınan kararları yetersiz bulup eleştirmek yerine, tedbirlere nasıl daha iyi uyum gösterebileceğimizi ön plana almamız lazım. Kısıtlama kararları başlamadan önce insanların ‘son bir kez’ düşüncesiyle hâlâ daha kapalı ortamlarda, fiziki mesafeyi unutarak sosyalleşmesi en çok sağlık çalışanları olarak bizleri üzüyor. Son 8 aydır acil servislerimizde yalnızca COVID-19 hastaları yok. Kalp krizleri, trafik kazaları, yüksekten düşmeler, inmeler, solunum sıkıntıları, çocuk travmaları gibi birçok hastamızın da tedavisi acil servislerimizde devam ediyor.” TAM KAPATMA SİSTEM ÜZERİNDE BASKIYI HAFİFLETECEKTİR Bugün alınan tedbirlere tam anlamıyla uymak, bireysel korunmaya da dikkat etmek gerekiyor. Afşin Hoca bunun başarılamaması durumunda farklı seçeneklerin masada olacağını söyledi: “Şu anda alınan tedbirlere bireysel tedbirlerle yeteri katkıyı sunabilirsek, yaşamımızı ek bir kapatma olmaksızın kışın da sürdürebiliriz. Elbette 14 veya 21 günlük tam kapatma sağlık sistemi üstündeki baskıyı hafifletecektir. Ancak bunun da uygulanmasında sağlık dışındaki birçok alanda çeşitli sorunlar karşımıza çıkmaktadır. Virüsün bulaşma hızı ilk zamanlara göre daha da arttı. Hastalığın öldürücü gücünde ise ne yazık ki henüz bir azalma yok. Ağır hasta sayımızdaki artış da bunun en büyük işaretidir.”",https://www.hurriyet.com.tr/yazarlar/hande-firat/reform-sureci-41667085
Hande Fırat,194 yıllık CSO’ya yeni bina,"Aralık 03, 2020 06:29","ANKARA bu akşam, 194 yıllık Cumhurbaşkanlığı Senfoni Orkestrası’nın (CSO) yeni yerleşkesinin açılışına hazırlanıyor. Açılış öncesinde son hazırlıkların yapıldığı yerleşkede Kültür ve Turizm Bakanı Mehmet Nuri Ersoy medyanın Ankara temsilcileri ile buluştu. Ersoy hem yerleşke hakkında bilgi verdi hem de yerleşkeyi gazetecilere gezdirdi. Temeli 23 yıl önce atılan binanın inşaatı senelerdir tamamlanamamıştı. Cumhurbaşkanı Tayyip Erdoğan’ın talimatı, Kültür ve Turizm Bakanı Mehmet Nuri Ersoy’un çalışmalarıyla 21 ayda tamamlanan yerleşke 3 ve 4 Aralık’taki konserlerle sanatseverlere kapılarını açacak. Bina, 62 bin 500 metrekarelik kapalı alandan oluşan üç bölümden oluşuyor. Orkestranın çalışma alanları, koroların çalışma alanları ve performans salonları. Toplam 2023 koltuk kapasiteli ‘Büyük Salon’, 500 koltuk kapasiteli ‘Mavi Salon’ ve 600 kişilik ‘Tarihi CSO Salonu’ndan oluşan bir kampüs. İŞLETMESİNDE PARİS ÖRNEĞİ Kültür ve Turizm Bakanı Ersoy, “Burayı bir kültür adası haline getirmeye karar verdik. Tarihi CSO binasını da restore ederek hizmete açacağız. CerModern ve Resim Heykel Müzesi ile birlikte sonuçta bir kültür vadisi oluşacak” dedi. Merkezin işletmesi için Paris örneğinin incelendiğini belirten Bakan, işletme için özel bir yapılanma kurulduğunu söyledi. MÜZE VE MÜZİK YOLU BAKAN Ersoy’un anlatımıyla merkezdeki yenilikler şöyle: Merkezi oluşturulan yeni ve profesyonel ekip yönetecek. Merkez salonları özel sanat kurumlarına açılacak. Cumhurbaşkanlığı Senfoni Orkestrası’nın tarihini anlatan bir müze de yapıldı. Açık alanda özellikle festivaller için 10 bin kişilik müzik yolu inşa edildi. Yeni sanatçılar kadroya katıldı. Yurtdışında çalışan sanatçıların Türkiye’ye dönmesinin de yolu açıldı. Merkezde Cumhurbaşkanlığı Senfoni Akademisi de hizmet verecek. Genç yeni mezun sanatçılara sertifika verecek. Oda müziği sanatseverlerle buluşacak. Dijital konserler olacak. YEŞİLÇAM’A YENİ MERKEZ ATLAS SİNEMASI İSTANBUL’da yürütülen çalışmalarla ilgili de bilgi veren Kültür ve Turizm Bakanı Mehmet Nuri Ersoy, yeni yıldan sonra açmayı planladıkları Atlas Sineması ve Sinema Müzesi’nin Yeşilçam’ın yeni merkezi olacağını söyledi. Binanın tarihi önemine dikkat çeken Ersoy “Sadece bina saatlerce gezilecektir” dedi. Atatürk Kültür Merkezi’ndeki çalışmalara da değinen Ersoy, inşaatın 2021’in ilk yarısında tamamlanacağını söyledi. BİLET FİYATLARI  STANDART konserlerin bilet fiyatları oturma alanlarına göre 50,70 ve 100 TL olarak belirlendi. Öğrencilerin yüzde 50 indirimi sürüyor. YENİ YIL KONSERİ BUİKA’YLA CUMHURBAŞKANLIĞI Senfoni Orkestrası yeni yıl konserini Buika ile yapacak. CSO ve Buika bu sene iki konserle sanatseverlerle buluşacak.",https://www.hurriyet.com.tr/yazarlar/hande-firat/194-yillik-csoya-yeni-bina-41678362
Hande Fırat,‘Karar partim adına normal kendi adıma üzücü’,"Aralık 01, 2020 06:29","Disiplin kuruluna sevkine neden olan ifadeleri, kuruldan nasıl bir karar beklediğini ve nasıl bir yol izleyeceğini kendisine sorma imkânım oldu. İhsan Arslan partisinin kendisiyle ilgili aldığı disiplin kuruluna sevk kararının ardından ilk kez Hürriyet gazetesine konuşurken “Kararı partimiz adına normal, kendi adıma üzücü buluyorum” dedi. Mehmet İhsan Arslan’a sorularımız ve yanıtları şöyle: YOL ARKADAŞLARIMI İNCİTTİYSEM HELALLİK DİLİYORUM AK Parti tarafından disiplin kuruluna sevk edilmenizi nasıl değerlendiriyorsunuz? “Partimiz adına normal, kendi adıma üzücü buluyorum. Sözlerimin özellikle AK Parti muhalifleri tarafından bambaşka yerlere çekilmeye çalışıldığı bir ortamda, elbette düzeltme yapma ihtiyacı duyuyorum. O mülakata dair bir hususu burada paylaşmak durumundayım. BBC benim özel tercihim değildi. Onlara konuşmam, kitaplarımın yayına hazırlanmasına katkı sunan arkadaşın tavassutu ve ricası üzerine oldu. Röportajı yazıya döktüklerinde, benim onayımı alıp öyle yayımlayacaklardı. Ama öyle yapmadılar. Hal böyle olunca, okurlara sundukları o metinde, yanlış anlaşılmaya ya da benim kastetmediğim anlamlar yüklenmeye müsait ibareler de yer aldı. Nihai metin benim onayım alınarak oluşturulsaydı, bunlar yaşanmazdı. Ama olan oldu. Gereksiz bir tartışmaya sebebiyet vermiş olmak beni tabii ki üzdü. Cumhurbaşkanımız ve Genel Başkanımız Tayyip Bey’e ve partimize ne kadar değer verdiğimi bizim camiada tüm arkadaşlarımız gayet iyi bilirler. O sadece partimizin değil, davamızın da lideridir. Aramızda özel bir hukuk var. Ona ve ailesine daima saygı ve sevgi beslemişimdir. Bu husustaki hassasiyetim herkesin malumudur. İstemeyerek de olsa yol arkadaşlarımızı incittiysem kendilerinden helallik diliyorum. SİYASETTEKİ SON DURAĞIM AK PARTİ AK Parti’den ihraç edilebileceğinizi söyleyenler de var... Bence herkes işini yapmalı. Hiç kimse kendini disiplin kurulunun yerine koymasın. Partimizdeki ilgili arkadaşlarla meseleyi kardeşçe konuştuk. Takdir arkadaşlarımızındır. Ben AK Parti’ye kuruluş günlerinden itibaren dava şuuruyla gönül vermiş bir insanım. Geçmişte olduğu gibi gelecekte de bu davanın bir neferi olmaya devam edeceğim. Benim siyaset serüvenim Milli Nizam’la başlamıştır. Bu fani hayatta siyasetteki son durağım ise AK Parti’dir. ARINÇ VE ÇİÇEK İLE ALINMIŞ BİR KARAR YOK Mülakatınız Bülent Arınç ve Cemil Çiçek’in açıklamalarıyla aynı zamana geldi. Hükümetin reform hazırlığından söz ettiği dönemde peş peşe gelen o açıklamalar, birlikte alınmış bir karar doğrultusunda mı yapıldı? Elbette hayır. Benim mülakatımın ana konusu, geçtiğimiz günlerde yayımlanan iki kitabımla alakalıydı. Beni yakinen tanıyanlar, hangi konuda ne düşündüğümü ve kastımın ne olduğunu gayet iyi bilirler. Başta saygı duyduğum insanlar olmak üzere hiç kimsenin hukukunu ihlal etmek istemem. Ama dediğim gibi, yayımlanan o metinde, bambaşka yerlere çekilmeye müsait, başkalarının hukukunu incitme izlenimi doğuracak ibarelerin yer alması beni de üzmüştür. ‘AK PARTİ’NİN ELİNDE KÜRT KANI YOKTU’ BENİM İFADEM DEĞİL Gelelim tartışma yaratan ifadelere... “AK Parti’nin elinde Kürt kanı yoktu” tarzında bir ifade sizce epey sorunlu değil mi? O söz, muhabir arkadaşın sorusunda geçen bir ibare. Onun formüle ettiği bir ifade. Bana ait bir şey değil. Kitabımda da öyle bir cümle yok. Kitabımda ne anlattığım belli. Ben, AK Parti’nin siyasi arenaya çıktığında Kürtler konusunda geleneksel partilerden ve genel tavırdan çok farklı bir anlayış sergilediğini söylüyorum. AK Parti’nin Kürtlere İslam’ın kuşatıcılığıyla yaklaştığını, etnik ayrımcılık yapmadan herkesi kucakladığını anlatıyorum. AK Parti’nin insanlara yaklaşımında etnik ayrımcılığa prim vermemesinin bugün için de çok değerli olduğuna inanıyorum. HİÇBİRİMİZİN TAYYİP BEY’E KÜSME HAKKI OLAMAZ Cumhurbaşkanı Erdoğan, yapılan reformlar neticesinde Kürt meselesinin ortadan kalktığını belirtiyor. Sizin kitabınızı okuyan ise bu sorununun tümüyle sona ermediği izlenimine kapılıyor. Tamamen zıt kutuplarda değil misiniz? Öyle olduğumuzu düşünmüyorum. Bu konu, hadiseye hangi açılardan nasıl bakıldığıyla alakalı. Sayın Cumhurbaşkanımız kendi bakış açısından elbette haklıdır. Tayyip Bey, Kürt sorunu adıyla kalıplaşmış bir meselenin çözümü için samimi ve son derece cesur adımlar atmış bir liderdir. AK Parti iktidarı döneminde bölgenin inanılmaz derecede kalkındığını, refahın yükseldiğini hiç kimse inkâr edemez. Başkanımız Tayyip Bey’in o süreçteki başarıları ve söylemleri hepimizi duygulandırmıştır. Reformların ve atılımların zirvede olduğu dönemde, Tayyip Bey AK Parti grubunda konuşurken, bizim partimize mensup olmayan bölge vekillerinin bile ağladıklarını unutamam. Kitabımda da belirttiğim gibi, bu konularda hiçbirimizin Tayyip Bey’e küsme hakkı olamaz. O bir lider olarak hiç kimsenin yapamayacağı şeyleri yaptı. Öte yandan ben de tümüyle haksız sayılmam. Zira bölgenin kalkınması ve refah seviyesinin yükselmesi, kanaatimce sorunun tüm boyutlarıyla sona ermiş olduğu anlamına da gelmiyor. AK Parti olarak meselenin farklı boyutlarına da kafa yorarak, bölge insanının nabzını tutarak, bu ülke için büyük işler yapabileceğimizi, o bölgedeki oy oranımızı daha da yükseltebileceğimizi düşünüyorum. Bana sorarsanız, terör örgütünün varlığını sürdürebilmesi, HDP gerçeğinin ortada durması, bölge insanlarının sorunlarında halen çözüm bekleyen boyutlar olduğunun işaretidir. ÖKÜZ ALTINDA BUZAĞI ARAMANIN ANLAMI YOK Kastettiğiniz özerklik ve federasyon mudur? Benim somut bir reçetem yok. Hukuk ve demokrasi dışında bir önerim olmaz. Kitabımda da “farz edelim ki federasyon, özerklik” demişim; zaman zaman dillendirilmiş önerilere sadece bir atıf yapmışım. Dolayısıyla öküz altında buzağı aramanın anlamı yok. Ben sorunun halen çözüm bekleyen boyutlarını hep birlikte konuşarak belirleyebileceğimizi; çözümü de istişare ve ortak akıl ile bulabileceğimizi söylüyorum. Bölgedeki mesele sadece terör sorunu olsa, bunu güç kullanarak pekâlâ halledebilirsiniz. AK Parti olarak bizim yaptığımız en doğru şeylerden birisi, Kürtler ile PKK gibi yapılanmaları birbirinden ayırmaya azami özen göstermek olmuştur. O bölgedeki vatandaşlarımıza daha çok kulak verelim. Kalkınma ve refah seviyesinin yükselmesine rağmen yaşanan bazı sıkıntıların çözümünü hassasiyetle ele alalım. Terör örgütüne hiçbir açıdan istismar alanı bırakmayalım. AK PARTİ BÖLGEDE YENİ BİR HAVA OLUŞTURDU O röportajınızın bir yerinde “devletin kendi dağlarını bombalamasından” bahsediyorsunuz... Yayımlanan röportaj metnindeki o ibare beni de rahatsız etti. Yanlış anlaşılmaya müsait bir cümle. Madem sordunuz, kastımın ne olduğunu anlatayım. AK Parti’nin iktidara gelişinden önceki dönemlerde, bölge insanlarının sıkıntılarını sadece bir terör meselesinden ibaret gören zihniyetlerin, dağları ve ormanları bombalandığı zamanlar olmuştu. AK Parti’nin iktidara gelişiyle o hatalı politikalar son buldu. Bölgede yeni bir hava oluştu. Herkesi kucaklayan partimiz, bölge insanlarımızdan da teveccüh gördü. Türkiye olarak o eski yanlışlıklara düşmemeliyiz. Dediğim budur. HUKUKU UYGULARKEN TİTİZ OLUNMALI FETÖ ile mücadele süreciyle ilgili olarak yargıya yönelttiğiniz eleştiri çok ağır değil mi? “15 Temmuz kimyamızı bozdu, can havliyle FETÖ’nün yargıdaki taktiklerini kullandık” diyorsunuz. Alıntıladığınız cümle, o haliyle maalesef yanlış anlaşılmaya son derece müsait görünüyor. İzninizle açıklayayım. FETÖ’nün yargıya ve güvenlik birimleri başta olmak üzere devletin kilit noktalarına sızarak bu ülkeye, bu millete nasıl zarar verdiğini; kurumlarımızı nasıl yıprattığını hepimiz biliyoruz. 15 Temmuz’da askeri darbe yapmaya kalkıştılar. Milletçe korkunç bir şok yaşadık. Bu karanlık yapılanmanın mensuplarına ve suçlulara karşı, hızla ve sert bir şekilde müdahalede bulunmak gerekiyordu. Ulusal güvenliğimizin ve devletin bekasının tehlikeye atılmasına elbette seyirci kalınamazdı. Yargı başta olmak üzere ilgili kurumlarımızın, FETÖ belasını defetmenin ardından yeniden teenni içinde hareket etmeyi esas almalarının önemli olduğu kanaatindeyim. FETÖ ile mücadele tabii ki devam edecek. Hukuku uygularken titiz olmak da bu mücadelenin bir parçasıdır. FETÖ, hukuka güveni yerle bir etmiştir. Yargı, her hatalı uygulamanın kredibiliteyi zedelediğinin bilincinde olmalıdır. Yargıya güven yeniden canlanmalıdır. Benim kastettiğim budur. Bugünlerde sözü edilmeye başlayan hukuk reformunu da bu ihtiyacın idrak edildiğinin işareti olarak yorumluyorum. Reform ajandasını ülkemiz için büyük bir imkân olarak görüyorum. YENİ SİSTEM HALKIN İKTİDAR ÜZERİNDEKİ GÜCÜNÜ ARTTIRDI Ve diğer başlık, yani Cumhurbaşkanlığı Hükümet Sistemi konusundaki yaklaşımınız... Parlamenter sisteme dönme ihtimalinden söz etmek, AK Parti ile ilkesel bir görüş ayrılığı anlamına gelmiyor mu? Bence o anlama gelmiyor. İktidarımız döneminde gerçekleştirilen sistem değişikliğinin bir devrim olduğuna inanıyorum. Başkanlık sistemi, demokrasiyi zayıflatmaz. Nitekim bu yeni sistem halkın iktidar üzerindeki gücünü arttırdı. Başkan olacak kişinin yüzde 50+1 oy alması gerekiyor. İster parlamenter sistem olsun ister başkanlık sistemi olsun, uygulamanın teori kadar önemli olduğunu unutmamak lazım. Bizdeki yeni sistemin artıları ve eksileri de uygulamalar neticesinde ortaya çıkıyor. Bunu Sayın Cumhurbaşkanımız da söylüyor, ortaya çıkan eksiklerin giderileceğini belirtiyor. Kitabımda da ifade ettiğim üzere Tayyip Bey, son derece kabiliyetli, enerjik, karizmatik ve tecrübeli bir lider. Ancak, Allah elbette gecinden versin, Tayyip Bey’den sonra bu makamı onun kadar iyi kullanacak ikinci bir lider bulmanın hiç de kolay olmayacağına inanıyorum. Dolayısıyla benim soru işaretlerim Tayyip Bey’den sonraki döneme ilişkindir.",https://www.hurriyet.com.tr/yazarlar/hande-firat/karar-partim-adina-normal-kendi-adima-uzucu-41676368
Hande Fırat,Yine...,"Kasım 03, 2020 06:29","Daha kaç acı, kaç ölüm, kaç çaresizlik, kaç isyan gerekiyor? Erzurum, Erzincan, Dinar, Van, Gölcük, Düzce, şimdi de İzmir... Acı, gözyaşı, enkaz, çaresizlik, isyan, haykırış, ölümler hep aynı. Sadece isimler değişiyor. Peki yarın neresi olacak? Yarın hangi ilden çığlıklar yükselecek? Yarın hangi ilde enkazdan çıkacak ölü bedenler sayılacak? Yarın tüm Türkiye hangi il için dua edecek? Kaç gün sürecek gözyaşlarımız? Kaç gün sürecek televizyon programları? Kaç günde unutacağız? Kaç günde yine aynı düzene döneceğiz? Kaç günde gündemimiz sadece kısır siyasi tartışmalar olacak? Sonra... Sonra, yeniden bir şehirde bir apartmanda bir çocuğun masa saati tam “o” anda duracak. Sonra yine ölü bedenler sayılacak, yine yapılması gerekenler anlatılacak, yine, yine...Yetmedi mi? Artık buna bir son vermek gerekmiyor mu? Neden “gerekenler yapılmıyor” ve neden “yine aynı” sarmalına mahkûm ediliyoruz? ELİF’İN ELİ Japonya’da deprem de bina da genelde öldürmüyor. Türkiye tam da bunu öğrendi: Deprem değil, bina öldürür. Öğrendi öğrenmesine ama bilginin gereğini bir türlü yerine getirmiyor. Katil bina 14.51’de duran bir çocuğun masa saatiyle kazındı akıllarımıza. El ele ölen ailelerle çıktı karşımıza. Çantadan çıkan borçlarla yandı yüreğimiz. Umuda tutunan minicik bir elin kurtarıcısının parmağını tutması ile bir yanımız gülümsedi, bir yanımız ağladı. O minicik el, bugün artık başta sorumluluk makamlarında oturanlar olmak üzere hepimizin parmaklarını tutuyor. O minicik el sorumluluk makamındakilere, “Bir an önce bir başka şehirde bir başka çocuk ölmesin, enkaz altında kalmasın diye gereken adımları atın” diyor. O minicik el, bizlere “Sorumluluk makamlarında oturanları denetleyin, soru sorun, hatırlatın, niye yapmadıklarının hesabını sorun” diyor. O minicik el hepimizin parmağını, hepimizin yüreğini tutuyor. O minicik eli kimse unutmasın. 22 YILDA DEĞİŞMEYEN SORULAR 1999 yılında sabaha karşı Ankara bile sallanmıştı. Ankara’dan ötesi yok oldu deniyordu. O büyük sallantıdan hemen sonra yataktan fırlayarak önce ofise, sonra da deprem bölgesine doğru yola çıktım. Ankara’nın ötesinde sabahın ilk saatlerinde adeta bomba atılmış gibi duran enkaz yığınlarının altından gelen çığlıklar, ölüm, acı, korku vardı. Sonra sadece üç ay sonra Düzce depremi yaşandı. O dönem iller bazında riskli ve hasarlı binalar, zeminler, tehlikeli bölgeler incelendi. O dönem depremin yaralarını sarmak için vergiler konuldu. 22 yıl geçti, 22 yılda başka depremler de yaşandı. Üstelik Türkiye bu geçen 22 yılda her deprem olduğunda büyük İstanbul depremini hatırladı, bir gün olacağını, bir gün o kâbusun yaşanacağını konuştu. Peki niye hâlâ büyük İstanbul depremine, İzmir’e ya da 18 ilde yaşanabilecek olası bir depreme hazır değiliz? Çürük raporu olan binalarla ilgili neden bir şey yapılmadı? Örneğin Bayraklı’da yerle bir olan Doğanlar ve Rıza Bey apartmanlarına belediye çürük raporu vermiş. “Bataklığa apartman dikildi” demiş. Neden bir şey yapılmadı? Bunun sorumlusu kim ya da kimler? Ülke genelinde 6.7 milyon riskli konut olduğu söyleniyor. Bu konutlar için ne zaman harekete geçilecek? Uzmanlar fay hatları üzerine kurulu illerde binaların olduğunu söylüyor. Bu binaların acilen boşaltılması gerektiğini ve kentsel dönüşümün yapılması gerektiğini savunuyorlar. 18 il ve 80’i aşkın ilçenin aktif fay hattı üzerinde olduğu bilgisinden yola çıkarak, bunlarla ilgili adım ne zaman atılacak? Deprem vergileri ne oldu? Deprem kuşağında yer alan bir ülkenin, inşaat alanında böyle bir sicili varken, kentsel dönüşümü tamamlayamamışken imar affı çıkarması doğru mu? Rant iddialarının üzerine titizlikle eğilmek gerekmez mi?",https://www.hurriyet.com.tr/yazarlar/hande-firat/yine-41652635
Hande Fırat,A’dan Z’ye askeri alanda neler yaşanıyor...,"Ekim 23, 2020 06:29","GÖZLEM NOKTALARINA İDLİB’DE YENİDEN YERLEŞİM Türkiye’nin İdlib’in etrafında 12 askeri gözlem noktası bulunuyor. Bunların bir kısmında bir süredir hareketlilik var. Güvenlik kaynakları, “Bazı gözlem noktaları yeniden yerleştiriliyor” açıklamasını yaptı. Buna göre yeniden yerleşimin ayrıntıları şöyle: - Yeniden yerleşim, Türkiye ile Rusya arasındaki 5 Mart muhtırasındaki maddeler ve yol haritasına göre şekilleniyor. - Daha önce Türkiye’nin istediği şartlar yerine gelmedikçe yeniden yerleşim olmayacağı söylenmişti. Bu çerçevede yeniden yerleşim, Türkiye’nin şartları, hakları, menfaatleri yerine getirildikçe gerçekleşiyor. Yeniden yerleşim kuzeydeki alanlara yapılıyor. - Rusya ile görüşmeler makul ve mantıklı bir çerçevede sürdürülüyor. Ancak Ankara bir yandan beklenmeyen ve istenmeyen gelişmelere de hazır. TÜRKİYE RUSYA İLE EN ÇOK GÖRÜŞEN ÜLKE Gelelim Azerbaycan ve Ermenistan arasındaki çatışmalarla, bu konunun Türkiye-Rusya ilişkilerini nasıl etkilediğine... Rusya’nın Dağlık Karabağ’ı Ermenistan toprağı olarak görmemesinin önemine dikkat çeken güvenlik kaynakları, sorunun Dağlık Karabağ’ın Ermenistan’dan tam olarak kurtarılmadan çözülmeyeceğini düşünüyor. “Putin ister istemez Ermenistan’ı tutuyor” diyen kaynakların, Türk-Rus ilişkilerine ve Türk uçaklarıyla ilgili iddialara yanıtları ise şöyle: - Rus Dışişleri Bakanı Lavrov’un Türkiye için “Stratejik ortak değil” demesinde maksat ve niyet önemli. Lavrov’un kendisinin Ermeni kökenli olduğunu açıklaması ve Ermenistan’a duyarsız kalamayacağını söylemesi dikkat çekici. - Rusya ile ilişkilere kötümser bakılmamalı. Rusya ile dünyada en çok görüşen ülke Türkiye. - Türk F-16’ları Turaz Kartalı tatbikatı çerçevesinde Azerbaycan’a gitti. Çatışmalar çıkınca orada kaldılar. Uçaklar duruyor. Radarlar var. Uçaklarla bir kandırma olmaz. ATİNA’YLA GÖRÜŞMELER: RESMİ DAVET YAPILDI Doğu Akdeniz’de gerilim sürüyor. Bir yandan da Türkiye ve Yunanistan görüşme kanallarını açık tutmaya çalışıyor. Güvenlik kaynakları, üç koldan yürütülmeye çalışılan görüşmelerle ilgili de bilgi verdi. - İstikşafi görüşmelerin başlaması bekleniyor. - Askeri görüşmeler sürüyor. Bugüne kadar yapılan görüşmelerde NATO heyetinden Türk askeri heyeti yapıcı katkıları nedeniyle övgü alırken, her başlığa “Sormamız lazım” yanıtını veren Yunan askeri heyeti tepki gördü. Askeri görüşmelerde iki ülke arasında istenmeyen bir kazayı önleyecek mekanizma üzerine çalışmalar sürüyor. - İki ülkeden teknik isimleri ve uzmanları bir araya getiren Güven Artırıcı Önlemler Toplantısı’nın dördüncüsünün Türkiye’de yapılması için Yunanistan’a resmi davet yapıldı. Yanıt bekleniyor. TSK HER OLASILIĞA KARŞI HAZIR - Türkiye toplantılarda tüm dosyaların açılmasını istiyor. Türkiye’nin amacı, sorunu uluslararası hukuk, diyalog, iyi komşuluk ilişkileri kapsamında çözmek. Ancak oldubittiye de müsaade edilmeyecek. Bu kapsamda bir çatışma ihtimali de “Taş düşebilir” denilerek göz ardı edilmiyor. - Yunanistan’ın adalarda yeni bir durum yaratmasına 1997 yılından beri müsaade edilmedi, edilmiyor. - Türkiye AB’den beklediği hiçbir adımı göremedi. AB üstü örtülü ambargo uyguluyor. - Türkiye agresif dış politika izlemiyor. Hakkını aramazsan harika bir devletsin. Hakkını ararsan sorun oluyor. Ancak ikili görüşmelerimizde kapalı kapılar ardında Türkiye’ye hak veriyorlar. MISIR İLE BERABER ÇALIŞMAKTA FAYDA VAR Güvenlik kaynakları Mısır ile Türkiye arasındaki istihbarat görüşmelerine askerlerin katılmadığını söyledi. Mısır ile görüşmelerde birtakım gelişmeler olabileceğini belirten kaynaklar, “İki ülkenin beraber çalışmasında büyük fayda olabilir” dedi. Mısır’ın üçüncü taraflarca kışkırtıldığını söyleyen kaynaklar, “Birleşik Arap Emirlikleri’nden Türkiye hesap soracak mı?” sorusuna ise “İnşallah bazı şeyler olacak” yanıtını verdi. S-400’LERE DENEME VE SİSTEM KONTROLÜ  S-400’lerin Sinop’ta test edildiğine ilişkin iddiaların ardından ilk resmi açıklamayı Milli Savunma Bakanı Hulusi Akar Bloomberg’e yaparak, “Her savunma tedarik programı çerçevesinde deneme ve sistem kontrolleri yer almaktadır. Bu usuller tedarik programının bir parçasıdır ve tamamıyla teknik bir faaliyettir” dedi. Akar açıklamalarında NATO ve ABD’den Türkiye’ye yönelik tepkilere de yanıt verdi. ABD’NİN ‘KIRMIZI ÇİZGİ’ AÇIKLAMASI Son olarak ABD’nin Nato Büyükelçisi Kay Bailey Hutchison, “Rusya’dan füze savunma sistemi almak ve bunu NATO müttefikimizin içine sokmak; bu bir kırmızı çizgidir” dedi. Akar söz konusu tepkilere karşı, sistemin Türkiye için bir tercih değil, zorunluluk olduğunu hatırlattı; “S-400’ler NATO’nun komuta ve kontrol alt yapısına entegre edilmeyecek” yanıtını verdi. Bu konuda konuştuğumuz güvenlik kaynaklarının değerlendirmeleri ise şöyle; TV ALINCA BİLE ‘ÇALIŞIYOR MU’ DİYE BAKILIR - S-400’lerin deneme ve sistemlerinin kontrolü yapılıyor. Örneğin bir TV almışsın, kurmuşsun, çalışıyor mu çalışmıyor mu bakılır. - Kurulum plan çerçevesinde ilerliyor. - Bu konuda Türkiye’yi suçlayanlar işin aslını biliyor. Eksen kayması söz konusu değil. Türkiye, NATO içinde havada, denizde, karada sorumluluklarını en iyi şekilde yerine getiren ülkelerden.  FETÖ’NÜN ARDINDAN TSK’NIN KURALLARI  FETÖ ile mücadeleye de değinen güvenlik kaynakları FETÖ’nün kurumlardan temizlendikçe milletin de rahatladığını söyledi. Sivil-asker ayrımının, ikiliğinin ortadan kalktığını belirten kaynaklar, “Gizli saklı yok. İşimizi gücümüzü yapıyoruz. Sivil-asker ilişkilerinde gelinen noktanın kökleşmesi, tabiileşmesi lazım” dedi. Peki FETÖ’den çok çeken Türk Silahlı Kuvvetleri cemaatlerin devlette kadrolaştığı iddialarının dile getirildiği bu dönemde ne gibi önlemler alıyor? Güvenlik kaynakları bu soruya ise şöyle yanıt verdi: “Silahlı Kuvvetler’in kadim kuralları vardır, hiyerarşisi vardır. Cumhurbaşkanı, Milli Savunma Bakanı’na, Bakan da Genelkurmay Başkanı ve kuvvet komutanlarına emir verir. Bunun dışındaki tüm yapılara ret. Kural budur.”",https://www.hurriyet.com.tr/yazarlar/hande-firat/adan-zye-askeri-alanda-neler-yasaniyor-41643571
Hande Fırat,2018’den bugüne MHP’nin ‘askıda ekmek’ projesi,"Ekim 20, 2020 06:29","2018 yılının Haziran ayında ekmek fiyatlarındaki artış üzerine MHP Genel Başkanı zammın insani ve vicdani olmadığını söyleyerek, “Ankara’da, özellikle de Çankaya’dan başlamak üzere ‘askıda ekmek’ projesini başlatıyorum” demişti. Bugün o kampanya yeniden gündemde. Peki ama neden ihtiyaç duyuldu? MHP, ekonomide işlerin yolunda olmadığı yönünde bir imada mı bulundu? Bu durum AK Parti kanadında bir rahatsızlık mı yarattı? Soruların yanıtlarını MHP kulislerinde aradım. İşte yanıtları: Kampanya eski kampanyanın devamıdır. Ekonomik sıkıntıdan dolayı başlatılmadı. Osmanlı’nın en şaşalı döneminde bu tip yardımlar yapılıyordu. Refah dönemlerinde de âdettir. Buradan bir çıkarım yapıp bunu siyasete alet etmek yanlıştır. MHP Genel Başkanı Devlet Bahçeli bir şey söyleyecekse açık ve net söyler. Ekonomi ile ilgili bir görüşü var ise onu da ima etmeden açıkça dile getirir. AK Partili yetkililerden MHP’ye bu konuda bir rahatsızlık iletilmedi. MISIR İLE GÖRÜŞMELER NASIL GİDİYOR? Bir süredir Türkiye ve Mısır istihbarat örgütleri üst düzeyde görüşmeler yapıyor. Görüşmelerin ana amacı Doğu Akdeniz konusunda uzlaşmaya varabilmek. Ana amaç gerçekleşirse, iki ülke ilişkilerin normalleşmesi açısından da karşılıklı adımlar atacaktır. Geçtiğimiz günlerde Cumhurbaşkanlığı Sözcüsü İbrahim Kalın’ın, “Mısır, pozitif bir gündemle hareket etme iradesi ortaya koyarsa Türkiye bunu karşılıksız bırakmaz. Doğu Akdeniz konusunda birlikte hareket etme zemini oluşursa Türkiye buna ancak olumlu bakar” açıklaması da olası bir anlaşma sonrası normalleşmenin adım adım gelebileceğine dair önemli bir mesaj olarak yorumlandı. Geçen hafta sosyal medyada ve bazı sitelerde yer alan “Kahire yönetimi, tüm medya kuruluşlarına Türkiye ve Türk yetkililere yönelik olumsuz, saldırgan tüm yayınların sonlandırılması talimatını verdi” ifadesini görünce kaynaklarımı aradım. Kaynaklarım iki ülkenin istihbarat örgütleri arasındaki görüşmelerin olumlu bir şekilde sürdüğünü söylediler. Çizdikleri çerçeveyi sizlerle şöyle paylaşabilirim: Görüşmelerin ana boyutu Doğu Akdeniz. Türkiye ile Mısır arasında yapılacak olası bir anlaşma Mısır’a geniş bir alan tanıyor. Bunu daha evvel bu köşeden, “Türkiye’nin Mısır’a teklifi üç Kıbrıs adası büyüklüğünde bir alan” olarak duyurmuştum. Görüşmelerin gidişatı hakkında devlet başkanları da bilgilendiriliyor. Doğu Akdeniz’de iki ülke arasında olası bir anlaşma ve yakınlaşma, normalleşmeye neden olacak diğer adımları da beraberinde getirecektir. Mısır her ne kadar Birleşik Arap Emirlikleri’nden para desteği alsa da hem Mısır’da, hem de diğer Arap ülkelerinde Birleşik Arap Emirlikleri’ne karşı tepki var. Bu tepki, bölgenin bir numaralığına soyunmasından, İsrail ve ABD desteği ile daha fazla güç kazanmış olmasından kaynaklanıyor. Mısır özelinde ise bu iki maddeye önemli bir tespiti daha eklemek gerekiyor. Ortadoğu’nun tüm sorunlarında başrol oyuncusu olan Mısır’ın tarihsel ağırlığının yerinde artık yeller eser olması. Kısacası Mısır, bölgede ve dünyada eski ağırlığını kaybetmekten rahatsız.",https://www.hurriyet.com.tr/yazarlar/hande-firat/2018den-bugune-mhpnin-askida-ekmek-projesi-41640541
Hande Fırat,Son bayramı,"Ekim 30, 2020 07:09","Bugünümüz, geleceğimiz, bizi biz yapan ay-yıldızımız, uğruna göğsümüzü siper edeceğimiz, başımızın üzerinde taşıyacağımız Atatürk ve silah arkadaşlarının en güzel emaneti: Cumhuriyetimiz... 97 yaşını gururla, onurla, minnetle, gözlerimiz dolarak kutladık. Biliyor musunuz, Cumhuriyet Bayramı, Atatürk’ün vefatından önce kutladığı son bayramdı. 1938 yılının 29 Ekim’inden önce Atatürk’ün durumu ağırlaşmıştı. Yine de “Yapacak önemli işlerim var” diyerek Ankara’ya gitmek istemiş ancak doktorları izin vermemişti. Atatürk’ün 12 yıl hizmetini gören Cemal (Çelebi) Granda’nın anlatımına göre 1938 yılının Cumhuriyet Bayramı, Atatürk’ün hastalığı nedeniyle yas havası estirmemek için şenliklerle kutlanmasına karar verildi. Geçit töreni yapıldı, fener alayı düzenlendi, gösteriler yapıldı, havai fişekler atıldı. Cumhuriyetin 15. yılıydı. Granda o 29 Ekim’i şöyle anlatıyor: “Biz Cumhuriyet Bayramı’nın on beşinci yıl şenliklerine candan katılmadık. İçimiz kan ağlıyordu. Hep Büyük Ata’yı düşünüyorduk. Kim bilir o, şenlikleri göremediği için ne kadar üzülmüştür. Sevgili milletinin arasına katılamadığı için kendi kendini yemiştir. Cumhuriyet Bayramı’nın ertesi günü Atatürk’ün ateşinin birdenbire yükseldiğini duyduk. Derken bir haber daha geldi: Atatürk komaya girdi. İlk koma 48 saat sürdü.” Son bayramı Türk gençliğine emanet ettiği Cumhuriyet’in bayramıydı. O’nun, silah arkadaşlarının, milletin kurduğu Cumhuriyet’i müdafaa ve muhafaza etmenin önemini biliyoruz, anlıyoruz. Atatürk’ün dediği gibi, Cumhuriyet fikri hür, vicdanı hür muhafızlar ister. Bunu da unutmamamız dileğiyle... 29 Ekim Cumhuriyet Bayramı’mız kutlu olsun. FRANSA’NIN MACRON’U Hırsı boyundan büyük, İslam düşmanı, diplomaside nezaketten ve sağduyudan yoksun bir politikacı Macron. Bazı tespitleri alt alta sıralayacak olursak: Türkiye ve Fransa özellikle son dönemde Doğu Akdeniz’den Ortadoğu’ya birçok kritik alanda karşı taraflarda yer alıyor. Macron şimdiden iki yıl sonraki seçimlerin telaşına düşmüş durumda. Fransız toplumunda İslamofobi ve yabancı düşmanlığı arttı. Macron iç siyaset ve oy kaygısıyla yangına adeta körükle gidiyor. Peki olması gereken bu mu? Sağduyulu bir siyasetçi bir teröristin dininden hareketle o dine ve o dinin inananlarına karşı adeta savaş açar mı, kutsallarına dil uzatır mı? Akıllı bir siyasetçi o dinin tüm inananlarını karşısına alır mı? Entelektüel ve dünya dengelerini bilen bir siyasetçi, bir dini yeniden anlamlandırmaya, aydınlanma ile uyumlu yeni bir anlayış inşa etmeye soyunabilir mi? Dünya tarihinin en hassas ve kırılgan konularının başında gelen din konusunda hırs ve öfkeyle atacağı adımlar Macron’u tarihin karanlık sayfalarına gömecektir. ORİJİNAL DEĞİL ÇAKMA, ÖNCELİK GERİ DÖNÜŞÜMDE FRANSIZ Charlie Hebdo dergisinin rezil karikatürü konusunda iktidar ve muhalefet tek ses birlikte tepki verdi. Fransız mallarını boykot konusunda ise tartışma Cumhurbaşkanı Erdoğan ile CHP Genel Başkanı Kemal Kılıçdaroğlu arasında yaşandı. Kılıçdaroğlu, “Emine Hanım’ın bir çantası var. Onu da sarayın bahçesinde yaksın” deyince Cumhurbaşkanı Erdoğan “Sende zerre kadar yürek varsa benimle ilgili konuş, eşimle ilgili konuşma. Yakılacak çantaları arıyorsan sizde çok” yanıtını verdi. Bu sözlerin ardından, özellikle sosyal medyada Emine Erdoğan’ın kullandığı aksesuvarlar gündem oldu. Kaynaklarımdan bu konuda edindiğim bilgiler, sıfır atık projesine öncülük eden Emine Erdoğan’ın bu hassasiyetini çanta başta olmak üzere aksesuvarlarında da sürdürdüğünü gösteriyor. Bana aktarılan bilgiler ise şöyle: Cumhurbaşkanı Erdoğan’ın eşi Emine Erdoğan çantalara asla büyük paralar vermiyor. Orijinal marka çanta kullanmamaya özen gösteriyor. Yani iddia edildiği gibi büyük rakamlara çanta alınmıyor. Daha çok yerli malını tercih ediyor. Orijinalin yerine çakma yani imitasyonlarını alıyor. Tercihi daha çok geri dönüşüme imkân veren maddelerden çanta ve aksesuvarlar.",https://www.hurriyet.com.tr/yazarlar/hande-firat/son-bayrami-41649509
Hande Fırat,Vaka sayısı neden önemli?,"Ekim 13, 2020 06:29","Yukarıdaki soru ve yanıt Ertuğrul Özkök’ün Sağlık Bakanı Fahrettin Koca ile yaptığı sohbetten alındı. Türkiye bir süredir Bakan Fahrettin Koca’nın “Her vaka, hasta değildir” gerekçesinden hareketle, kamuoyuna günlük vaka sayısı yerine günlük hasta sayısını açıklıyor. Yani Ertuğrul Özkök’ün mülakatında dikkat çekildiği üzere, HES kayıtlarında yer alsa da kamuoyu günlük kaç kişinin COVID-19’a yakalandığını bilmiyor, çünkü açıklanmıyor. Sağlık Bakanlığı’nın internet sitesinde yer alan durum raporlarına göre Türkiye, temmuz ayının sonuna kadar kamuoyuyla vaka sayılarını paylaşmış. Ağustos ayından itibaren ise hasta sayılarını... Peki vaka sayılarının açıklanması gerekli mi ve neden önemli? Soruyu Hacettepe Üniversitesi Tıp Fakültesi Çocuk Enfeksiyon Hastalıkları Bilim Dalı Başkanı Prof. Dr. Mehmet Ceyhan’a yönelttim. Mehmet Hoca, Dünya Sağlık Örgütü’nün vaka tanımına dikkat çekerek, “Vaka tanımı klinik durumu ne olursa olsun ifadesiyle başlar, yani testi pozitif olan kişi vakadır” dedi ve şöyle devam etti: “Halkı ve biz bilim insanlarını ilgilendiren vaka sayısıdır. Bizi neden ilgilendiriyor? Çünkü tüm istatistiki hesaplamalar, modellemeler vaka sayısı üzerinden yapılır, hasta sayısı üzerinden değil. Bana bu gidişle ‘Toplumsal bağışıklık ne kadar sürede gelişir’ diye sorarsanız, açıklanan rakamlarla bu modellemeyi yapamam. Bana ‘Toplumda virüs ne kadar yaygın’ diye sorarsanız, vaka sayısını bilmedikçe bunu da söyleyemem. Bunlara hasta sayısıyla değil, vaka sayısıyla yanıt verilir. Kısacası salgın ne kadar yaygın, ne zaman biter sorularının öngörüleri için vaka sayısının açıklanması gerekir.” BİR-İKİ YILA TOPLUMSAL BAĞIŞIKLIK KAZANMA OLASILIĞI Mehmet Hoca’ya Türkiye’de günlük hasta sayısı ortalama 1500 ise vaka sayısı nedir sorusunu da yönelttim: “Ortalama bir hesap yapacak olursak, Türkiye’de 1500 hasta sayısının açıklandığı gün vaka sayısının bunun 10 katı olduğunu düşünebiliriz. Kabaca yaptığımız bu hesaba, taramaya katılmayan, yani bulunamayan, tespit edilemeyen vakaları da koyarsak, ortaya çıkan tablo toplumsal bağışıklık yakalanmasının süresiyle ilgili de fikir verir. Bu durumda bir iki seneye toplumsal bağışıklık kazanılmış olur.” DÜNYA SÜRÜ BAĞIŞIKLIĞINA MI GİDİYOR? Ülkelerin ekonomik kaygılarla sıkı tedbirlere dönmemesi zaten tartışılıyordu. Ancak buna bir de üç araştırmacının kaleme aldığı, daha sonra binlerce kişi tarafından imzalanan “Great Barrington Deklarasyonu” eklendi. Deklarasyonla hükümetlere koronavirüs stratejilerini değiştirme çağrısında bulunularak, toplumun zayıf kesimlerinin koruma altına alınması, genç ve sağlıklı kişilerin ise normal yaşamlarına dönmesine izin verilmesi istendi. Nüfusun önemli bir kesiminin virüse karşı bağışıklık kazanmasıyla salgının dindirilmesi önerildi. Ülkeler böyle bir yöntem uygular mı? Ekonomi bir şekilde toplumsal bağışıklık yöntemini zorunlu mu kılıyor? Mehmet Hoca’nın bu konudaki görüşleri ise şöyle: “Hiçbir ülke ‘Ben bıraktım artık’ demiyor. Diyemez, çünkü böyle bir yöntem seçilirse bazı insanlar ölür. Tedbirleri kısıtlı tutarsanız, fazla tedbir almazsanız toplumsal bağışıklık süreci hızlanır. Risk gruplarını korumak, geri kalanını serbest bırakmak da riskli bir yöntem. Çünkü çocuklar dahil risk faktörü olmadığı halde hayatını kaybedenler var. Bir başka sorun ise ikinci defa enfekte olmayla ilgili henüz yeterli verinin olmaması. Antikorlar ne kadar koruyor ve süresi ne? Soruların yanıtları önemli çünkü hastalananların bir kısmı bağışıklığını kaybederse tüm yapılanlar boşa gider.”",https://www.hurriyet.com.tr/yazarlar/hande-firat/vaka-sayisi-neden-onemli-41634538
Hande Fırat,Amerika’nın seçimi,"Kasım 06, 2020 06:29","Seçim kampanyasında Türkiye’yi, Rusya ve Kuzey Kore ile birlikte otokrat yönetimler arasında sayması, iktidarı, muhalefeti destekleyerek değiştireceğini söylemesi çok tepki gördü. Amerika’nın “İktidarda kim varsa onunla çalışmanın yollarını buluruz” prensibinden hareketle kısa vadede seçim söylemlerinin geride kalacağını söyleyebiliriz. Ancak ilişkiler ne günlük güneşlik olacaktır ne de sürekli fırtınalı. Amerika ile Türkiye arasında sorun da çok, müttefiklik gerektiren alan zorunluluğu da. O yüzden duygusal yaklaşımlar, aceleci politikalar yerine soğukkanlı, akıllı adımlar görülecektir. Bugünü öngörebilmek için hem geçmişe hem de Biden’ın açıklamalarından yola çıkarak dış politikasına dair beklentilere bakacağız. TERLİK GİYDİ, ERDOĞAN İÇİN ‘ESKİ DOSTUM’ DEDİ Joe Biden 2009-2017 yılları arasındaki sekiz yıllık başkan yardımcılığı boyunca Türkiye’yi dört kez ziyaret etti, Obama ile Erdoğan görüşmeyince bir dönem Erdoğan ile sık sık telefonda görüştü. Kısa kısa hatırlayacak olursak: Biden’ın ilk ziyareti 2011 yılındaydı. Erdoğan ameliyat olmuştu, bu nedenle de görüşme Erdoğan’ın Kısıklı’daki evinde yapılmıştı. İki ismin terlikli fotoğrafları gündem olmuştu. Türk-Amerikan ilişkilerinde en dikkat çeken yıllardan biri 2014’tü. Hem Suriye’deki gelişmeler hem de Gezi Parkı olayları dahil Türkiye içindeki gelişmeler, iki ülke ilişkilerini etkiledi. Erdoğan ile Obama arasında soğuk rüzgârlar esip, telefonda bile görüşmez olunca, iki ülke ilişkileri Biden-Erdoğan telefon görüşmelerinde ele alındı. Aynı yıl Erdoğan ile Biden arasında polemik de yaşandı. Biden’ın Harvard Üniversitesi’nde yaptığı bir konuşmada DEAŞ ile ilgili olarak “Erdoğan eski dostumdur. Bana bir görüşmemizde ‘Haklıymışsın, çok fazla insanın sınırdan geçmesine izin vermişiz’ dedi” ifadesini kullanması tartışma yarattı. Cumhurbaşkanı Erdoğan, “Biden bu tür ifadeler kullandıysa, benim için tarih olur. Sayın Biden eğer Harvard’da böyle bir şey söylediyse, bizden özür dilemesi lazım” dedi. Kriz özür ile sona erdi. Yine 2014 yılında Biden Türkiye’ye geldi. Suriye ve Irak’ta yaşanan gelişmelerin ele alındığı dört saatlik görüşme sonrası, Biden’ın “Bu şehir benim için misafirperverliğin tanımını oluşturmaktadır. Cumhurbaşkanı ile birbirimizi uzun zamandan beri tanıyoruz. Kendisine çok saygı duyuyorum” sözleri dikkat çekti. 2016 yılında ise Başkan Yardımcısı Biden iki kez geldi Türkiye’ye. İlki ocak ayında, ikincisi ise 15 Temmuz darbe girişiminin ardından... Biden “ABD, müttefik Türkiye’nin yanındadır. Türkiye halkına desteğimiz tamdır. Bu girişim Türkiye halkına yapılmış bir saldırıydı. Biz sizin yanınızdayız” mesajı verdi. DIŞ POLİTİKASINA İLİŞKİN İPUÇLARI Türkiye ile kameraların önündeki geçmişi böyle... Türk-Amerikan ilişkileri sadece iki ülkenin sorunlarından ya da işbirliğinden oluşmuyor, ilişkileri çoğu zaman bölgesel gelişmeler de belirliyor. Bu nedenle Biden’ın seçim dönemindeki konuşmalarından, ekibinin mesajlarından ve Amerikan basınından yola çıkarak dış politikasına ilişkin öngörüleri de sıralayalım: NATO’yu güçlendirmek ve mücadele kapasitesini genişletmesi için çaba sarf etmesi bekleniyor. Müttefikleriyle ilişkilerde “Fabrika ayarlarına dönülecek” yorumları yapılıyor. Rusya’nın tehdit oluşturduğu görüşünü savunuyor. Ortadoğu politikasının bazı revizyonlarla Obama dönemine benzeyeceği belirtiliyor. İsrail’in güvenliği ön planda tutulacak. Trump’ın bazı politikaları geri döndürülmeyecek ancak Trump’ın açıkladığı barış planının mümkün olmadığı görüşü dile getiriliyor. Ortadoğu’daki askeri varlığının El-Kaide ve DEAŞ ile mücadeleye odaklanacağı, SDG’yi desteklemeye devam edeceği söyleniyor. Beklenti Suudi Arabistan ve Birleşik Arap Emirlikleri konusunda Trump’ınkinden farklı bir politika izlemesi. İran nükleer anlaşmasının dinamik hale getirilmesini hedefliyor. TÜRKİYE GERÇEĞİ Tüm bu başlıklarda Türkiye gerçekliğini unutmamak gerekiyor. Bununla birlikte Halk Bankası davası, S-400’ler ve olası yaptırımlar, Doğu Akdeniz ve Kıbrıs konusu, Fetullah Gülen’in iadesi, YPG/PYD’ye verdikleri destek en sorunlu alanlar. Bazı konuların başkan değil devlet politikası olduğunu, Trump döneminde de bu alanlarda ilişkilerin günlük güneşlik olmadığını hatırlatalım. Gelelim bir duyuma... Ankara kulislerinde Biden’ın ekibiyle bir süredir diyalog yürütüldüğüne dair de haberler var. “Biden yeni bir başlangıç yapmak isteyecektir” yorumlarını yapanlar var.",https://www.hurriyet.com.tr/yazarlar/hande-firat/amerikanin-secimi-41655489
Hande Fırat,Yeter ki ışık adaleti aydınlatsın!,"Ekim 16, 2020 06:29","O soruna geçmeden önce şunu belirtmek isterim: Yargıçlar kararlarıyla konuşur, konuşmalı. Tartışmalar, hukuki sorunlar olsa da yargıçlar siyaset yapmaz, yapmamalı. Türkiye gibi “vesayetten”, “iktidarların yargı üzerindeki güçlerinden”, “terör örgütlerinin yargıyı ele geçirmesinden”, “darbelerden”, “darbelerin kamu binalarının yanan ışıklarıyla anlatılmasından” çok çekmiş bir ülkede yargıç da siyasetçi de ağzından çıkana, kaleminin yazdığına bir değil iki kere dikkat etmeli. Görevi Türkiye Cumhuriyeti’nin temel metni Anayasa’yı korumak olan yüksek mahkemenin herhangi bir üyesinin hukuk, siyaset, tarih bilgisinin yeterli olmayacağı düşünülemez. Anayasal çerçevede yüksek mahkeme içinde görüşlerini dile getirmesinde, eleştirilerini sıralamasında bir sorun yok. Ancak mevki, görev ve yaşıyla bağdaşmayan şekilde sosyal medya kullanması kesinlikle sorunludur. ASIL SORUN Bundan daha da önemli olan, Anayasa Mahkemesi’nin o üyesi, bilerek ya da bilmeyerek, o niyetle ya da bu niyetle, o zihniyetle ya da bu zihniyetle ne yazık ki asıl sorunun konuşulmasını gölgelemiştir. Özür de dilese amacı sorgulanacaktır, tartışılacaktır. Kendisi bu görüşlerini çok rahat dile getirebileceği siyaset arenasında kullanacak mıdır bilmiyorum. Ancak bu tartışmayı bir kenara bırakarak, ana soruna gelmek isterim. Ana sorunun adı “hukuk ve adalettir”. Yakın tarihimizdeki en acı tecrübeleri hatırlayacak olursak; “terör örgütünün sızdığı bir yargıda deliller üretilmesi”, “kumpaslar kurulması”, “yanlış yargılamalar”, “boş yere hapishanede yatanlar hatta ölenler”... Diğer yandan iktidar partisinin kapatılmaya çalışılması, bu girişimin haklı olarak yüksek mahkemeden dönmesi... Kendi tarihimizin en kritik ve gelecek nesiller için ders çıkarılması gereken dönemeçleridir. Diğer yandan tüm dünya tarihi açısından bakacak olursak, Avrupa kıtasında anayasa mahkemeleri 2. Dünya Savaşı’ndan sonra kurulmaya başlanmıştır. İki dünya savaşına yol açan iktidarları ve savaşta yaşananları hatırlayacak olursak, yüksek mahkemelerin kurulmasında temel amaç bireyleri korumaktır. Sıralayacak olursak; - Bu koruma, bireyin devlet iktidarı karşısında sahip olduğu özgürlükleri güvence altına alan ve devletlerin temel metinleri olan anayasa hükümlerini korumaktır. - Bu koruma, parlamento çoğunluğuna karşı da korumayı içerir. Kısacası bireyler, bireylerin hak ve özgürlükleri iktidarlara karşı da korunur. - İnsan hakları, temel hak ve özgürlükler güvence altına alınır. - Devlet iktidarının hukuka bağlılığı denetlenir, sınırlanır, dengelenir. Kuvvetler ayrılığı ilkesi anayasal temelde işletilir. ASIL SORULMASI GEREKEN SORULAR Bu maddeler bir devletin, devletin vatandaşlarının, temel hak ve özgürlüklerin anayasal çerçevede korunması demektir. Bu maddeler, devlet için de vatandaş için de hayati önemdedir. Hukuk ve adalet vatandaşa da siyasetçiye de devlete de lazımdır. Yukarıda saydığım amaçlarla kurulmuş yüksek mahkeme anayasal bir kuruluştur. Kararları tabii ki siyaset sahnesinde ve kamuoyunda tartışılabilir. Ancak temel metin anayasaya göre yüksek mahkemenin kararları uygulanmak zorunda. Uygulayacakların başında da anayasa ve yasalara bağlılığından doğal olarak şüphe duymamamız gereken mahkemeler gelmektedir. İşte tam da bu noktada asıl sorun sorulması gereken soruların sorulamamış olmasıdır. Anayasa ve yasalara bağlılığından şüphe duymadığımız mahkemeler neden temel metin anayasanın koruyucusu yüksek mahkemenin kararına direnir? Bu durum yakın tarihimizdeki FETÖ’nün neden olduğu acı olaylar hatırlandığında vatandaşın hukuk ve adalete güvenini nasıl etkiler? Temel metin anayasanın koruyucusu, dolayısıyla bireyin hak ve özgürlük koruyucusu hangi makamdır? Bir ülkede anayasa çerçevesinde hareket edilmemesinin sonuçları nelerdir? İşte bu sorular ve yanıtları bizler için de gelecek nesillerimiz için de hayati önem taşımaktadır. Bu millet binalarda yanan ya da sönen ışıklara, o kafalara prim vermeyeceğini 15 Temmuz’da tüm dünyaya göstermiştir. Önemli olan bu milleti, devleti ve vatandaşları koruyacak ışığın hukuk ve adaletin üzerinden eksik olmamasıdır.",https://www.hurriyet.com.tr/yazarlar/hande-firat/yeter-ki-isik-adaleti-aydinlatsin-41637472
Hande Fırat,Mesele Ali Edizer değil Ali Edizerler,"Ekim 09, 2020 06:29","Geçtiğimiz salı günkü yazımı “Tek satır açıklamasını okumamak dileği ile elveda” diyerek bitirmiştim. Ancak bazı sorular yöneltmiştim. Onlardan biri de “Nasıl yükseldin başhekim yardımcılığına kadar?” sorusuydu. Meslek büyüğüm Saygı Öztürk başhekim yardımcılığına nasıl yükseldiğini tüm ayrıntılarıyla yazdı. Ali Edizer’den bahsediyorum. Aslına bakarsanız mesele tek başına Ali Edizer değil, mesele, daha doğrusu Türkiye’nin karşı karşıya olduğu sorun, Ali Edizerler ve Ali Edizerleri yetiştiren, sonra onların devlete sistematik yerleşmesini sağlayan cemaatler, tarikatlar. Konunun bir başka boyutu ise yıllar boyunca siyaset kurumunun başta oy kaygısı nedeniyle bu oluşumlarla kurduğu ilişki, kimilerinin sessizliği, kimilerinin ise cılız sesleri. 15 TEMMUZ’DAN DERS ÇIKARMAMAK “Dinde bir fikir, kitap, şeyh, imam, veli, âlim veya ibadet için bir araya gelen topluluklara cemaat; aynı dinin içinde birtakım yorum ve uygulama farklılıklarına dayanan, bazı ilkelerde birbirinden ayrılan Tanrı’ya ulaşma ve onu tanıma yollarından her biri ise tarikat...” Böyle diyor sözlükler... Sözlüklerin hiçbirinde “amaçları devlette kadrolaşmak, sermaye biriktirmek, siyasileri saflarına katmak, kendi medyasını kurmak, eğitim kurumları ile kendi ideolojisine uygun öğrenci yetiştirmek” gibi tanımlar bulunmuyor. Ancak günümüzde tarikat ya da cemaatlere baktığımızda sağlık sektöründe, eğitim alanında, iş dünyasında örgütlendiklerini; kadrolarını yetiştirdiklerini, yetiştirdikleri kadrolarını siyasetteki sempatizanlarının yardımıyla devlet örgütlenmesinde üst kademelere taşıdıklarını görüyoruz. O zaman da ortaya kocaman ve ürkütücü bir “Neden?” sorusu düşüyor. Amaç Allah’a ulaşmak, ibadet, fikir, kitap ise neden arazileri var? Neden televizyonları var? Neden işadamları örgütleniyor? Neden sağlık sektörü başta olmak üzere para kazanmaya odaklanıyorlar? Neden sempatizanlarını devlette kilit noktalara yerleştirmenin derdindeler? Bunların dinle, kitapla ne ilgisi var? Bu soruları 15 Temmuz kâbusunu yaşayan bir ülkenin sorması, sorgulaması normal. Normal olmayan, hâlâ FETÖ ile mücadele edilirken bu soruları akıllara getirmemek, bu soruları duymamak. FETÖ, devlette kadrolaşarak, devleti ele geçirerek, sermaye biriktirerek, eğitim kurumları ile beyin yıkayarak, medyasıyla propaganda yaparak 15 Temmuz’a geldi. Dolayısıyla artık hiçbir oluşumun FETÖ’nün yöntemlerini kullanarak farklı bir yapılanmaya gitmesine, devlet kurumlarına sızmasına ve liyakatin dışında atamalarla devlette örgütlenmesine asla müsaade edilmemeli. İSTANBUL SÖZLEŞMESİ’Nİ YAŞATIN! Gelelim meselenin diğer boyutuna... Bu boyutu Türkiye Kadın Dernekleri Federasyonu Başkanı sevgili Canan Güllü ile yaptığım sohbet çerçevesinde anlatacağım. Canan Güllü, “Ali Edizer konusu öyle kolayca kenara atılacak bir mevzu değil” dedi. Hem bu düşüncesinin nedenlerini anlattı, hem de çok dikkat çeken bir çağrıda bulundu: “Kadın erkek eşitliği Türkiye Cumhuriyeti’nin Anayasa’sında yer alır. Bu eşitliği tersine kullanan cezalandırılır. Medeni Kanunumuz ‘tek eşliliği’ yasal kılmıştır. İstanbul Sözleşmesi iç hukuktan üstündür. Kurumlara ‘Kadın-erkek eşitliğini sağlamakla görevlisiniz’ demiştir. Bunun tersini yapanın da cezalandırılması gerektiğini söyler. Kısacası Anayasa’ya, Medeni Kanun’a, İstanbul Sözleşmesi’ne aykırı söylemi olan bu kişiyi görevden almak yeterli mi? Memuriyet hayatında bulunduğu her noktaya cemaat torpiliyle gelmiş bu kişiye beğenmediği devletin maaşını niye veriyoruz? Kamu görevinden de atılması ve eğer emeklilik süresi dolmuşsa emekliliğini de kabul etmemek gerekir.” Canan Güllü, Cumhurbaşkanı Erdoğan’a da çağrıda bulundu. Ali Edizerlerin devlette yükselişleri, Anayasa ve yasalara aykırı beyanları konusunda hükümetin gerekli tedbirleri bir an önce alması gerektiğini söyledi.",https://www.hurriyet.com.tr/yazarlar/hande-firat/mesele-ali-edizer-degil-ali-edizerler-41631595
Hande Fırat,Kritik hafta,"Eylül 22, 2020 06:29","Zirveden Türkiye’nin tam üyelik görüşmelerinin kesilmesi gibi bir karar çıkar mı? Ekonomik yaptırım kararı çıkar mı? İlişkiler kötüleşir mi? Yoksa diyalog kazanır mı? Bu sorulara elimizdeki somut veriler ışığında yanıt aramaya çalışacağız. AP’NİN GERGİNLİK YARATAN KARARI Zirve öncesi en dikkat çeken kararı Avrupa Parlamentosu 694 vekilden 601’inin kabul oyuyla aldı. “Türkiye’nin Yunanistan ve Kıbrıs’a bağlı münhasır ekonomik bölgelerdeki eylemleri” kınanarak, Yunanistan ve Kıbrıs ile tam dayanışma vurgusu yapıldı. AP üyeleri, 24-25 Eylül’de toplanacak AB Konseyi’ne, Türkiye’ye yönelik “sektörel bazda, hedef gözeten, Türk halkı ya da Türkiye’de yaşayan sığınmacılar üzerinde ters etki yaratmayacak ek kısıtlayıcı önlemler geliştirmesi” çağrısında bulundu. CNN Türk’te Tarafsız Bölge programına katılan Dışişleri Bakanı Mevlüt Çavuşoğlu, AB üyelerinin Türkiye ve Yunanistan arasında bir seçim yapmak zorunda kalırsa son aşamada Yunanistan’dan yana tavır koyacaklarını söylemişti. Parlamentonun kararı hem bu açıdan değerlendirilebilir, hem de zirve öncesinde Türkiye’ye yönelik bir siyasi hamle olarak görülebilir. TÜRKİYE’NİN ÇAĞRISIYLA BAŞLAYAN DİYALOG SÜRECİ Son virajda Türkiye’nin diyalog çağrısı karşılık buldu. Bunu hayata geçirenin de o ya da bu sebeple Oruç Reis’in çekilmesi kararı olduğu aşikâr. Diyalog zemininde iki önemli merkez var. Biri Almanya Şansölyesi, diğeri ise Avrupa Birliği Başkanı. Bu iki merkezle taraflar arasındaki telefon diplomasisi sürüyor ve belli ki zirveye kadar da sürecek. Sızan haberlerden, kendi medyalarına yansıyan başlıklardan ülkelerin pozisyonlarını yorumlayacak olursak: Fransa son dönemdeki ılımlı mesajlarına rağmen Türkiye’ye yaptırım uygulanmasından yana, Almanya yaptırım dışında orta yol arayışında, Yunanistan yaptırım uygulanmasından yana. Yaptırım olmazsa da Türkiye’nin AB’nin uygun bulmadığı bir adım atması durumunda, Türkiye’ye yönelik uygulanacak yaptırımların bir anlamda madde madde hazırlanması ve Türkiye’nin de bu konuda uyarılması arayışında. Birlik içinde yaptırıma sıcak bakmayan başka ülkeler de var. PEKİ NE OLUR? Hatırlayalım, Türkiye’nin Doğu Akdeniz’deki faaliyetleri nedeniyle AB, 2019 yılında da bazı kararlar almıştı. Bu kararlar arasında Türkiye’nin AB’den 2020’de alması öngörülen katılım öncesi mali yardımlarda kesintiye gidilmesi, ortaklık konseyi gibi ekonomi ve ticari ilişkilere ilişkin kurumsal ve üst düzey siyasi diyaloğun askıya alınması, Avrupa Yatırım Bankası’ndan Türkiye’ye verilecek kredi desteğinin de gözden geçirmesi başlıkları bulunuyordu. Bugün gelinen noktada, hem ekonomik, hem konjonktürel hem de mülteci konuları açısından bakıldığında Avrupa Birliği’nin müzakere durdurma gibi bir karar vermesi gerçekçi olmaz. Avrupa basınına sızan bilgilere göre Oruç Reis özelinde bir ekonomik yaptırım (personeline, Oruç Reis ile ilgili karar alıcılara, finansmanı ile ilgili kurumlara) masada. Uygulanıp uygulanmayacağını göreceğiz. Ancak 24’üne kadar olan süreçte bir yol kazası yaşanmaz, taraflar gerilimi tırmandırıcı adım atmazsa, AB orta yol arayışına gidecektir. Birlik açısından, kimseyi rencide etmeden bulunacak orta yol tansiyonu düşürecektir. EĞİTİMDE EŞİTLİK İÇİN EL ELE AĞUSTOS ayından itibaren yazılarımda, uzaktan eğitime altyapı ya da maddi yetersizlik nedeniyle ulaşamayan öğrenciler bulunduğunu belirterek, mutlaka kampanya başlatılması çağrısında bulunmuştum. Çok mutluyum. Türkiye işinsanlarıyla, belediyeleriyle, ünlüleriyle, vatandaşlarıyla harekete geçti. İlk yazımda sizlerle rakamları paylaşmıştım, hatırlatayım: 1 milyon öğrencinin internet erişimi yok. 1.5 milyon öğrencinin bilgisayarı yok. Ayrıca kimi evlerde çocuk sayısına uygun TV ekranı da bulunmuyor. Yaklaşık altı yazımda kampanya başlatılması için çağrıda bulunmuştum. Bilgisayarı olmayan öğrencilere bilgisayar almak için kampanya başlatan Acun Ilıcalı’ya, belediyelere, 5 bin öğrenciye bilgisayar hediye edeceklerini duyuran BAYKAR Savunma Teknik Müdürü Selçuk Bayraktar’a ve tüm bu kampanyalara destek olan herkese yürekten tebrikleri sunuyorum. Ancak rakamlar yüksek, yani durmamalıyız, tüm öğrencilerimizin bilgisayarı olana kadar el ele vermeliyiz.",https://www.hurriyet.com.tr/yazarlar/hande-firat/kritik-hafta-41617373
Hande Fırat,Sivilleri hedef alan işgalci Ermenistan,"Ekim 07, 2020 06:29","Şimdi gelelim sorulara... Ermenistan’a BM kararları ortadayken “işgalci Ermenistan” demek bu kadar zor mu? Ya da 1915 olayları söz konusu olduğunda her seferinde Ermenistan’ın arkasında duranların sesi, Ermenistan sivilleri hedef aldığında neden çıkmaz? Ermenistan, Dağlık Karabağ ve 6 reyonu 1992-1994 yıllarında işgal etti. İnsanlar öldü, bir milyona yakın insan işgal edilen topraklardan kaçmak zorunda kaldı. Ermenistan işgali 28 yıldır sürüyor. Diğer bir deyişle Azerbaycan 28 yıldır sabrediyor, sabrediyordu. NATO Genel Sekreteri, krizin ortasında Ankara’yı ziyaret etti. Ne BM’nin kararlarına atıfta bulundu, ne de sivilleri hedef alması konusunda Ermenistan’a tepki koydu. Bunlar yerine, taraflara “acil ateşkes ilan etmeleri ve sorunun müzakereler yoluyla çözülmesi için” çağrıda bulundu. NATO’nun taraflara yönelik itidal tavsiye eden cümlelerini anlayabiliyorum ancak ortada BM kararları varken, siviller hedef alınmışken tepki göstermemeyi anlamıyorum. Oysa gerçek gün gibi ortada... Hocalı Katliamı ve 28 yıllık işgalini uluslararası kamuoyunda 1915 olayları ile unutturmaya çalışan Ermenistan, bugün de sivilleri hedef alan, işgalci bir devlettir. AB ZİRVESİNİN ARDINDAN AB liderleri geçtiğimiz hafta Doğu Akdeniz ve Türkiye gündemli zirvede buluştu. Belli ki bu zirve ile Türkiye-Yunanistan görüşmeleri, NATO Genel Sekreteri’nin Ankara temaslarında da ele alındı. NATO Genel Sekreteri, Türkiye ve Yunanistan arasında istenmeyen bir kazanın yaşanmaması için askeri alanda kurulan mekanizmanın işleyişini “İki ülke arasında güvenli bir çağrı hattı oluşturuldu. Yedi gün 24 saat açık bir hat” cümleleriyle anlattı. Bunu da ekleyerek AB zirvesinin sonuçlarını özetleyecek olursak; İki ülke arasında yaşanabilecek bir kazayı engellemek için iki ülke arasında kurulan askeri mekanizma işliyor. AB zirvesinden Türkiye’ye yaptırım çıkmadı ancak Türkiye’ye yönelik yaptırım tehdidi çıktı. Kriz şimdilik aralık ayına ertelendi. Türkiye’nin Doğu Akdeniz politikaları takip edilecek. Almanya Başbakanı Angela Merkel, Avrupa’nın sorumluluklarını üstlenen bir liderlik sergiledi. Merkel, “Türkiye ile yapıcı bir ilişki geliştirilmesinin AB’nin çıkarlarına en uygun davranış olacağını” söyledi. Ankara’yı çok rahatsız edecek kararlar alınmamasında en etkili isim oldu. Sonuçta Türkiye-AB ilişkileri daha da kötüleşmedi. Gözler Türkiye ile Yunanistan’ın 61. istikşafi görüşmesinde olacaktır. Aralık ayına kadar geçecek sürede istikşafi görüşme mekanizması işlerse, hem iki ülke ilişkileri açısından, hem de Türkiye-AB ilişkileri açısından tansiyon daha da düşecektir. ELVEDA ALİ EDİZER “GÜL gibi bir yuva yıkılıyor, niye? Koca aldattı diye. Niye aldatıyorsun? Birini aldınız, bir başkasını daha seviyorsunuz, onu da alın.” Doktor, artık eski başhekim yardımcısı... Ah be Ali Edizer, sen nasıl doktor oldun? Nerede okudun? Ne okudun? Nasıl yükseldin başhekim yardımcılığına kadar? Nasıl bir hayat yaşadın? Kadınları elma gibi mi görüyorsun? Doktor oldum da adam olamadım diye düşündün mü? Ya da bunu sana söyleyen oldu mu? Neyse, elveda Ali Edizer! Bundan sonra tek satır açıklamanı görmemek dileğiyle, elveda!",https://www.hurriyet.com.tr/yazarlar/hande-firat/sivilleri-hedef-alan-isgalci-ermenistan-41628770
Hande Fırat,Ah bu Covid'li sonbahar,"Eylül 11, 2020 06:29","Bana göre en güzel mevsimdir sonbahar... Hele de eylül ayı. Tabii dünyanın başına bela olan virüs olmasaydı bambaşka bir tadı olacaktı... Yine de eylül ayının ilk günlerinde biz gazetecileri mutlu eden bir haber geldi. Hep söylerim, gazeteci olmak demek suç işleme özgürlüğünüz olduğu anlamına gelmez. Ancak mesleğin doğası gereği ifade özgürlüğünün en geniş şekilde kullanıldığı alandır gazetecilik. Bu nedenle gazeteciler Barış Pehlivan, Hülya Kılınç ve Murat Ağırel’e “Geçmiş olsun ve hoş geldiniz” diyorum. Uzun yıllardır tanıdığım Müyesser Yıldız başta olmak üzere gazetecilerin bu sonbaharda en kısa sürede özgürlüklerine kavuşmalarını dileyerek başlıyorum yazıma... DOĞRUSU NE İSA’YA NE MUSA’YA Tuhaf bir durum var bizim ülkemizde. Herkes kendi gazetecisini istiyor. Hangi taraf, hangi görüş, hangi parti olursa olsun “Gazeteci beni sevsin, beni övsün, karşı tarafı sürekli eleştirsin, mümkünse bağırsın, kavga etsin” istiyor. Bu son yıllarda izleyici ve okuyucuya da sirayet etti. Takım tutar gibi parti tutanlar, sosyal medyada trollük yapanlar, gazetecilerin kendi sesleri olmasında ısrar ediyor, karşı taraftakini ise linç ediyorlar. Diğer yandan daha evvel de dikkat çekmiştim, vekâlet yayınları ile bu iş daha da körükleniyor. Siyasilerin yerine siyasi parti görüşlerini ne yazık ki gazeteciler savunuyor. Peki bu işin doğrusu ne olmalı? Siyasi parti temsilcileri “Ben onunla çıkmam, tek çıkarım, bununla çıkmam” kaprislerini bırakıp, medeni tartışma programlarına katılmalılar. Gazeteciler haberleriyle, görüşleriyle, analizleriyle öne çıkmalı. Diğer yandan “Siyaset doğası gereği gazeteciyi sevmez, sevmemeli”. Üstelik doğası gereği gazeteci de “Ne İsa’ya ne Musa’ya yaranır”... Yaranmak gibi de bir derdi olmaz, olmamalı. İyiye iyi, kötüye kötü der. Umarım tüm bunları hep beraber yeniden hayata geçiririz. SALGIN İÇİN YENİ BİR PLAN GEREKMİYOR MU? EKONOMİK çarkların dönmesi şart. Devletler muhtemelen ekonomik çarkların durması ya da bu kış da yavaşlaması durumunda salgından çok daha vahim sonuçlara neden olabileceğini hesap etmişlerdir. Ancak bir yandan da yeni vaka sayılarındaki artış da ölümlerdeki artış da sürüyor. Bazı tedbirler alındı. Toplu taşıma ve düğünler konusunda sınırlamalar geldi. Tüm çarklar dönerken, toplu taşıma araçlarının sayıları belli iken, tedbir özellikle büyük ve kalabalık şehirlerde nasıl hayata geçirilecek sorusunun yanıtı yok. Diğer yandan yaklaşmakta olan grip mevsimini de hesaba katarsak, acaba düğünler, kalabalık toplantılar, ödül törenleri için daha radikal tedbirler gerekmiyor mu? Ben bir uzman değilim ancak sanki 2020 salgınla mücadele planını duymaya ihtiyaç var. Bu rakamlar sadece sürekli “maske-hijyen-sosyal mesafe” uyarısı ile düşmeyecek gibi görünüyor. Kısacası çember daralıyor. 15 TEMMUZ’U UNUTMAMAK GEREK! İLKKOKULDAN itibaren din derslerinde öğretilen bir cümle hep aklıma kazınmıştır: “Bizim dinimizin en güzel yanı Allah’a ulaşmak için bir aracının olmamasıdır”. Hepiniz bu cümle ile büyümediniz mi? Üstelik dinimizin en önemli ve güzel özelliklerinden biri değil midir? Peki sakalı ne kadar uzun olursa o kadar popüler olan, “akıl veren ama kendi her türlü ahlaksızlığı yapan”, iddiaya göre bir akımı silahlandıran, bazıları devlette örgütlenmeye çalışan, “manevilik diye ahkâm keserken tek dertleri para kazanmak olan”, ünlü Türk düşünürleri olarak görüşlerine başvurulan bu adamlar kim? Kimse kızmasın, darılmasın, gücenmesin. Bu ülkenin başına “maneviyat, kardeşlik, din-kitap” gibi kutsal kavramların arkasına saklanan kişi en büyük belayı açtı. Hâlâ o yıllarca “cemaat lideri” olarak adlandırılan terör örgütü liderinin devletteki örgütlenmesini temizlemekle uğraşılıyor. O yüzden 15 Temmuz’u devlet de millet de unutmasın!",https://www.hurriyet.com.tr/yazarlar/hande-firat/ah-bu-covidli-sonbahar-41608457
Hande Fırat,Şef konuştu!,"Ekim 02, 2020 06:29","Şef, Rusya Devlet Başkanı Putin’e elleriyle servis yapan kişi, Yevgeny Prigozhin. Sosisli standıyla başladı, yemek imparatorluğu kurdu, “Putin’in şefi” denildi. Uzun süredir sadece yemek yapmıyor.  Rus Federal Haber Ajansı’nın da Internet Research Agency adlı propaganda sitesinin de sahibi Yevgeny Prigozhin. Yemek fabrikasının yanı sıra trol ordusu da var. 2016 yılı ABD başkanlık seçimlerine Rusya’nın olası müdahalesinin soruşturmasına “seçimlere müdahalede bulunduğu” gerekçesiyle Rus trol fabrikası ve sahibi Yevgeny Prigozhin de dahil edilmişti. Bitmedi... Şef Prigozhin’in Libya’da, Suriye’de sahada olan Rus paralı askerleri Wagner’in de sahibi olduğu belirtiliyor. Putin’in şefi, sırdaşı, Ermenistan-Azerbaycan arasındaki çatışmalar ve Dağlık Karabağ sorunu hakkında Aydınlık gazetesine konuştu. Sırdaş şef Prigozhin’in açıklamalarını, satır aralarını, zamanlamasını ve konuşulan olasılıkları madde madde sıralayalım... Rusya, Ermenistan’ın hamisi olsa da bu krizde kullandığı temkinli dil dikkat çekiyor. Başından beri yapılan açıklamaları “arabuluculuk, ateşkes, Moskova’da taraflara ev sahipliği, itidal, tüm bölge ülkelerini itidale, çatışmanın taraflarını da askeri faaliyetleri derhal durdurmaya çağırması” şeklinde özetleyebiliriz. Devlet yetkilileri tarafından yapılan bu içerikteki açıklamaların ardından, kimi zaman Suriye’de, kimi zaman Libya’da Türkiye’nin karşısına çıkan Wagner’in patronu sırdaş şef Prigozhin Türkiye’ye destek açıklaması yaparken, Ermenistan Başbakanı Paşinyan’dan duyulan rahatsızlığın da nedenini anlattı. Prigozhin, Aydınlık gazetesine “Türkler, Ermenistan sınırını geçmedikleri sürece, hukuki olarak Karabağ çatışmasına müdahil olma hakkına tam anlamıyla sahiptir. Ermenistan ve Azerbaycan, uzun seneler Dağlık Karabağ’daki çatışmaları durdurma imkânını buldular, öyle ki Rusya onları anlaşma masasına oturtmuştu. 2018 turuncu devriminin ardından, yani Paşinyan’ın iktidara gelmesiyle çok yüksek sayıda Amerikan NGO’su Ermenistan topraklarında boy gösterdi. Sorunun özü burada yatıyor. Çatışmayı Amerikalılar kışkırtıyor” dedi. Kısacası Rusya’da Paşinyan’ın ABD bağlantısından rahatsızlık var. Mesele sadece ABD ya da ABD’nin NGO’ları da değil, genel olarak bir süredir Rus yönetiminin Paşinyan’a sıcak bakmadığı biliniyor. Son olarak Karabağ’da Rusya ve Türkiye’nin karşı karşıya gelmemesi konusunda sessiz bir uzlaşma olabilir. Bu uzlaşmanın bir ucu da İdlib’e uzanıyor olabilir. Bunu önümüzdeki günlerde daha net görebiliriz. TBMM’DEN TÜM DÜNYAYA VE ULUSLARARASI KAMUOYUNA ÇAĞRI CUMHURBAŞKANI Erdoğan, TBMM’nin açılışında yaptığı konuşmanın büyük bölümünü dünyanın uluslararası kurumlar açısından içinde bulunduğu çıkmaza ve dış politika perspektifine ayırdı. Bugüne kadar “Dünya beşten büyüktür” sözleriyle birçok kez uluslararası kurumların dünya sorunlarını çözmede yetersiz kaldığını söyleyen Cumhurbaşkanı, açık açık “Birleşmiş Milletler’den başlayarak kurumlar tıkandı. Uluslararası düzen yıkılıyor. Ya uluslararası kurumlar tüm insanlık için güvenliği, istikrarı, adaleti sağlayacak şekilde yeniden yapılandırılacak ya da yeni kurumlar inşa edilecek” dedi. Küresel ısınma, iklim değişikliği, açlık, dünyadaki kriz noktaları, çatışmalar, vekâlet savaşları, küresel güçlerin sömürüsü, eşitsizlik, adaletsizlik gibi sorunlara artık salgın da eklendi. Tüm bunlara ek olarak salgınla dünya ekonomisindeki olumsuzlukları da göz önünde bulundurarak uzmanlar tarafından da dile getirilen “Hiçbir şey eskisi gibi olmayacak” endişesi, aynı zamanda tüm dünya için bir alarm cümlesidir. Ülkeler ya bir araya gelerek bu sorunların adaletli bir şekilde çözülmesi için gereken yapısal adımları atacak ya da bir süre sonra kaos kaçınılmaz olacaktır.",https://www.hurriyet.com.tr/yazarlar/hande-firat/sef-konustu-41625816
Hande Fırat,Mısır ile süren görüşmelerin perde arkası,"Eylül 18, 2020 07:24","- Yunanistan, Mısır’ı kullanıyor. Başka hiçbir konuda ortak paydaları bulunmadığı halde Türkiye karşıtlığı üzerinden Mısır’ı yanına çekiyor. - Birleşik Arap Emirlikleri, Mısır’a para aktarıyor, nakit akışı sağlıyor. Mısır’dan isteği ise Türkiye ile görüşmemesi. Yunanistan ile Türkiye karşıtlığında buluşması. Bu durumun farkında olan Ankara, Mısır ile bir süre önce başlattığı arka kapı diplomasisini sürdürüyor. İki örgütün istihbarat örgütleri üst düzeyde görüşüyor. Peki Mısır’a teklif edilen anlaşma ne? Kaynaklarım bu teklifi şöyle özetlediler: “Teklif edilen anlaşma Mısır’a üç Kıbrıs adası büyüklüğünde bir alan yaratıyor. ‘Yani deniz yetki alanları konusunda bizimle anlaşırsan, üç Kıbrıs adası büyüklüğünde bir alanı ekonomine katarsın’ denildi. Açık şekilde Mısır’ın çıkarı Türkiye ile hareket etmektir mesajı verildi.” Birleşik Arap Emirlikleri’nin parasıyla bu görüşmeleri ve anlaşmayı engellemeye çalışmasına rağmen Mısır ve Türkiye arasındaki arka diplomasisi işliyor. AYASOFYA’NIN İBADETE AÇILMASI KİTAPLA ANLATILACAK AK Parti Genel Başkan Yardımcısı Cevdet Yılmaz’ın başkanlık ettiği dış ilişkiler birimi, Ayasofya-i Kebîr Câmi-i Şerîfi’nin hukuki statüsünü ve dünya mirası açısından önemini anlatmak kitapçık hazırladı. Türkçe ve İngilizce olarak hazırlanan kitapçık, yurtdışı temsilcilikler, siyasi partiler ve TBMM üzerinden tüm ülke başkentlerine, uluslararası sivil toplum örgütlerine ulaştırılacak. Kitapçıkta yer alan bilgiler şöyle: Ayasofya’nın statüsü uluslararası bir mesele değil. Türkiye’nin ulusal egemenlik meselesi. Ayasofya ile ilgili her türlü tasarruf hakkı, Türkiye’nin içişlerini ilgilendiren bir konudur. Ayasofya’nın yeniden ibadete açılması dünya mirası özelliğine zarar vermedi. Ayasofya, Notre Dame ve Köln katedralleri gibi hem ibadete hem de turistlere açık. Kitapçıkta dini yapıların korunmasıyla ilgili bilgilere de yer verildi. GAZİLER VE ŞEHİT AİLELERİNE SONSUZ TEŞEKKÜR TÜM ödüller insanı mutlu eder, ancak Türkiye Gaziler ve Şehit Aileleri Vakfı’ndan ödül almak büyük bir onur... Türkiye Gaziler ve Şehit Aileleri Vakfı Genel Başkanı Lokman Aylar, “Türkiye’nin milli çıkarları karşısında gösterilen tereddütsüz cesaret ve dirayetten dolayı Türkiye Gaziler ve Şehit Aileleri Vakfı Yönetim Kurulu, Hande Fırat, Talat Atilla ve Mehmet Akif Ersoy’a üstün feragat ve cesaret madalyası vermeyi uygun görmüştür” dedi. Öncelikle madalya için şükranlarımı ve teşekkürlerimi sunuyorum. Filyasyon kapsamında evde izole olduğum için ödül törenine gidemediğim için de özür dilerim. Ödül alan diğer meslektaşlarımı da tebrik ederim.",https://www.hurriyet.com.tr/yazarlar/hande-firat/misir-ile-suren-gorusmelerin-perde-arkasi-41614503
Hande Fırat,Kendi göbeğini kesmek: ‘Strateji değişikliği ve kararlılık’,"Eylül 29, 2020 06:29","NASIL BU NOKTAYA GELİNDİ? Sovyet kontrolünün 1980’li yılların sonunda zayıflamasıyla patlama noktasına gelen Azeri-Ermeni anlaşmazlığında, 1991’lerden itibaren Dağlık Karabağ’daki çatışmalar adeta savaşa döndü. Ermeni güçlerinin sivilleri katlettiği Hocalı Katliamı bir dönüm noktası oldu. Her ne kadar Rusya’nın arabuluculuğu ile ateşkes ilan edilse de sorun bitmedi, Azerbaycan toprakları işgal altında kaldı. Sonraki yıllarda zaman zaman süren görüşmeler de tıkandı, 2016 yılından beri bölgede sıcak çatışmalar var. Bugün itibarıyla Azerbaycan’ın topraklarının yüzde 20’lik bölümü işgal altında. ERMENİSTAN’IN TAHRİK EDEN SALDIRILARI Cumhurbaşkanı Tayyip Erdoğan dün Uluslararası Deniz Hukuku ve Doğu Akdeniz Sempozyumu’nda, “‘Artık hesap vakti geldi’ diyen Azerbaycan ister istemez kendi göbeğini kendi kesmek zorunda kalmıştır. Yaşanan gelişmeler, bölgede nüfuz sahibi tüm ülkelere gerçekçi ve adil çözüm yöntemlerini devreye sokmaları konusunda bir fırsat tanımıştır” açıklamasını yaptı. Peki neden? Açık ve net söyleyelim: Dağlık Karabağ konusunda strateji değişikliğine gidildi. Kararlılık net bir biçimde ortaya konuldu. Nedenlerine gelince; Sorun 30 yıldır sürüyor. Minsk üçlüsü sorunun çözümü için gerçekte hiçbir şey yapmadı, yani süreç işlemedi. Son dönemde Azerbaycan halkında ve devletinde, Dağlık Karabağ’ın diplomasi yoluyla geri alınmayacağı yüksek sesle dile getirilir oldu. Tek yolun askeri çözüm olduğu görüşü ağırlık kazandı. Azerbaycan’ın askeri çözüm görüşünün pekişmesinde ise Ermenistan’ın tahrik eden saldırıları etkili oldu. Azerbaycan daha önceki yıllarda elindeki imkânların sınırlı olması nedeniyle genelde savunmada kalıyordu. Ancak son yıllarda askeri kapasitesinin artması nedeniyle Azerbaycan artık savunmada değil. Yani topraklarını geri alma potansiyelini kavuştuğuna dikkat çekiliyor. Bu potansiyelde Türkiye’nin katkılarının da altını çizmek gerekir. MİNSK YERİNE YENİ FORMÜL OLUR MU? Özellikle Cumhurbaşkanı Erdoğan’ın dünkü açıklamalarının ardından “Minsk Grubu yerine yeni bir oluşum gündeme gelebilir mi” sorusuna da yanıt aranıyor. Yeni bir oluşum yerine Rusya ve Türkiye’nin bu konuda bir misyon üstlenmesi de kulislerde konuşuluyor. Ermenistan’ın arkasında Rusya var. En büyük hamisi ve silah tedarikçisi. Türkiye-Azerbaycan ilişkilerine bakacak olursak, Türkiye de Azerbaycan’ın hemen her alanda en büyük destekçisi. Ankara’dan yapılan, “Azerbaycan ne şekilde isterse, o şekilde destek verilecek” açıklaması da bunu net bir biçimde ortaya koyuyor. Kaynaklarım, “Türkiye ve Rusya bölgedeki başka konularda zaten masada. Bu masaya Ermenistan - Azerbaycan konusu da eklenebilir” yorumunu yaptı. Her ne kadar artık bıçak kemiğe dayanmış olsa da diplomasiye öncelik verilmesi sadece Azerbaycan-Ermenistan için değil, bölgenin geleceği için de şarttır. Bölgede zaten birçok alanda kriz başlığı bulunuyor. Ve bu kriz başlıklarının birçoğunda Türkiye ve Rusya her ne kadar iyi diyalog içinde görünüyor olsa da masanın farklı taraflarında karşı karşıya oturuyorlar. 300 PKK’LININ KARABAĞ’DA NE İŞİ VAR? Milli Savunma Bakanı Hulusi Akar dün yaptığı açıklamada, “Ermenistan derhal saldırılarını durdurmalı. Yurtdışından getirdikleri paralı teröristleri geri göndermeli” dedi. Peki kim bu paralı teröristler? Yaklaşık 10 gün önce basına yansıyan bilgilere göre, Irak ve Suriye’de sabotaj eğitimi almış onlarca PKK’lı terörist Karabağ’a nakledildi. Hulusi Akar’ı dinleyince aklıma gelen bu haberle ilgili şu bilgiyi de paylaşayım: Karabağ’a para karşılığı giden PKK’lı teröristlerin sayısının 300 civarında olduğu değerlendiriliyor.",https://www.hurriyet.com.tr/yazarlar/hande-firat/kendi-gobegini-kesmek-strateji-degisikligi-ve-kararlilik-41622986
Hande Fırat,Türkiye’de vaka ve ağır hasta sayısı artmaya devam ediyor,"Eylül 15, 2020 07:07","Sağlık Bakanlığı Bilim Kurulu üyesi Doç. Dr. Afşin Emre Kayıpmaz, “Ülkemizde de aktif vaka ve ağır hasta sayısı artamaya devam ediyor. Bizler de salgının uzun süre daha devam edeceğini düşünerek bireysel önlemleri en üst düzeyde uygulamalıyız” dedi. Peki DSÖ Avrupa Direktörü’nün ekim ve kasım ayları için yaptığı uyarı ne anlama geliyor? Bilim Kurulu üyesine bu soruyu da yönelttim. Kayıpmaz, “Sonbahar-kış ayları diğer solunum yolu enfeksiyonlarının da yükselişe geçtiği bir dönemdir. Ayrıca havaların soğuması insanları daha çok kapalı alanda vakit geçirmeye mecbur bırakır. Kapalı alanlar, eğer kurallara dikkat edilemezse, virüsün yayılımı açısından açık alanlara göre daha tehlikelidir. İyi tarafından bakacak olursak doğru maske kullanımı, fiziki mesafe ve hijyen bizi her sene çok yaygın gördüğümüz üst ve alt solunum yolu enfeksiyonlarından da önemli ölçüde koruyacaktır” yanıtını verdi. ÜLKE GENELİNDE SIKI TEDBİRLER GÜNDEME GELEBİLİR Durum iç açıcı değil. Peki bireysel tedbirler yerine neden daha radikal adımlar atılmıyor? Hükümet ya da Bilim Kurulu ne bekliyor? Bilim Kurulu üyesi Kayıpmaz, dünyada ve Avrupa’daki hükümet yöneticilerinin katı önlemlere sıcak bakmadığını belirtti, işin ekonomik ve sosyal boyutu olduğunu söyleyerek şöyle devam etti: “Biz hekimler olarak işin sağlık boyutunu düşündüğümüz için karantina uygulamasını savunabiliriz. Ama bütün hükümetler konuyu bütün açılardan ele alarak karar vermek durumunda kalıyor. Bununla birlikte biz bireysel önlemlerde isteksiz davranırsak, tıpkı geçen hafta alınan kararlar gibi ülke genelini kapsayacak daha sıkı tedbirlerin alınması da gündeme gelebilir.” ANKARA İNİŞE GEÇECEK Mİ? Salgının ilk döneminde vakaların yarıdan fazlası İstanbul’daydı. Şimdi batı, orta ve güneydoğu Anadolu’da vakalar yoğun. Peki Ankara’da vaka sayısı ne zaman ve nasıl azalır? Afşin Emre Kayıpmaz’ın bu soruya yanıtı şöyle oldu: “Ne yazık ki aylardır söylediğimiz tedbirlere uyumdaki gevşeklik ve umursamazlık bizi şu anda içinde bulunduğumuz kırmızı haritayla karşı karşıya bıraktı. Maskesiz, mesafesiz, sınırsız sosyalleşmemiz umursamazca devam ettiği sürece, biz ne yaparsak yapalım, işimizin çok zor olduğu kesindir. İnsanlarımız da artık salgının yönetimine katkıda bulunmalıdır. İnsanlarımız sağlık çalışanlarımızla işbirliği içinde olduğu, tedbirlere harfiyen uyduğu sürece, il genelinde alınan tedbirlerin de etkisiyle önümüzdeki haftalarda düşüşe geçecektir diye umuyorum. Bununla birlikte umursamaz sosyalleşmemiz devam ederse, düşüşe geçmek için daha çok beklememiz gerekir.” Kayıpmaz, İstanbul için de uyarıda bulundu. Anadolu’dan İstanbul başta olmak üzere büyük şehirlere dönüşlerin devam ettiğini hatırlattı. Kayıpmaz, Bilim Kurulu üyelerinin tavsiyelerini ve önerilerini ise sık sık yöneticilerle paylaştığının altını çizdi. TEK SORUN BİREYLER Mİ? Bilim Kurulu üyesi Afşin Emre Kayıpmaz’ın açıklamaları böyle. Tabii ki bireysel önlemler ilk sırada. Ancak ekonomik ve sosyal koşullar göz önünde bulundurularak, artan vaka ve ölümler karşısında, devletin de alması gereken tedbirler yok mu? Kalabalık toplantılar, mitingler sürecek mi? Bu kış zor geçecekse sadece bireysel önlemlerle ya da sadece devletin alacağı tedbirlerle başarı yakalamak zor. Ancak ikisi birlikte olursa, mücadele başarılı olacaktır. Bunu pandeminin ilk döneminde gördük. GEÇMİŞ OLSUN ZAFER ŞAHİN Çemberin ne kadar daraldığını biz de gördük. Perşembe akşamı CNN Türk’te ‘Gece Görüşü’ programından sonra Zafer Şahin’in virüse yakalandığını öğrendik. İster istemez insanın psikolojisi bozuluyor. Her ihtimale karşı kendimi eve kapattım. İlk testim negatif. Hiçbir belirti göstermiyorum. Buradan Zafer Şahin’e de “Geçmiş olsun” dileklerimi iletiyorum. Formuna kavuşup bir an önce gelsin ki tatlı tatlı tartışalım.",https://www.hurriyet.com.tr/yazarlar/hande-firat/turkiyede-vaka-ve-agir-hasta-sayisi-artmaya-devam-ediyor-41611467
Hande Fırat,61. istikşafi görüşme,"Eylül 25, 2020 06:29","Bir kere daha, iki ülke ilişkileri ciddi bir krizin içindeyken uzun soluklu görüşmelere, bir aksilik olmazsa araştırma görüşmelerine başlanacak. Adına “istikşafi” görüşmeler deniyor. İlk görüşme 2002’de Ankara’da yapılmıştı. Son görüşme ise 2016 yılında... 14 yılda 60 görüşmenin ardından kesilen istikşafi görüşmelerin, dört yıl aradan sonra, Doğu Akdeniz krizi bir anlamda zirveye ulaşmışken yeniden başlayacağı duyuruldu. UCU AÇIK DA OLSA GÖRÜŞMEK İYİDİR Geçtiğimiz günlerde Dışişleri Bakanı Mevlüt Çavuşoğlu Yunanistan’ın Kathimerini gazetesine yazdığı makalede iki ülkenin önünde iki seçenek olduğunu hatırlatarak, bunların ya birbirlerinin adımlarını karşılıklı olarak kilitlemek ya da kazan-kazan formülü üzerinden ilerlemek olduğunu yazdı. Türkiye son dönemde “diyalog ve koşulsuz görüşme” çağrılarını hemen her platformda dile getirdi. Almanya ve AB de arabuluculuğa soyundu. Karşılıklı birbirlerini kilitlemek, daha da artan gerilim, sürekli bir çatışma riski ya da kaza olasılığı hatta savaş korkusu ile bölgenin diken üstünde yaşamasındansa, ucu açık, belki 160 tane daha yapılacak istikşafi görüşmelere yeniden başlanacağının açıklanması bile tansiyonu düşürdü. Çok doğru bir zamanda düzenlenen Uluslararası Doğu Akdeniz Konferansı’nın açılışını yapan İletişim Başkanı Fahrettin Altun’un da bu konuda verdiği mesajlar dikkat çekti. Altun, “Yunanistan ile istikşafi görüşmeler başlatma fırsatını memnuniyet ile karşılıyoruz; diplomasi her daim doğru yoldur. Önümüzdeki dönemde Doğu Akdeniz’de gerilimi azaltmalı, adil ve kalıcı bir çözüm için oluşan ivmeyi birlikte korumalıyız” dedi. ZORLU SÜREÇ Zorlu bir süreci içerecek olan istikşafi görüşme platformu, her ne olursa olsun diyalog için önemli bir fırsat. 60 turda çözüme kavuşamayan sorunların kimse hemen çözülmesini beklemiyor. Ancak platform çatışmayı engelleyecek, gerilimi daha da düşürecektir. Konuşulacak başlıklara gelince... Sorunlara farklı bakan iki ülkenin konuşulacak başlıklarda bile sorun yaşayacağını biliyoruz. Yunanistan’ın bu konudaki koşulları haberlere yansıyor. Türkiye ise müzakerelerin ön koşulsuz olarak başlatılması ve bütün sorunların masaya getirilmesinden yana. Taraflar başlıkları ve görüşme yöntemini içeren bir çerçeve belge üzerinde çalışıyor. Çerçeve üzerine uzlaşma sağlanınca, görüşme takviminin de duyurulması bekleniyor. İstikşafi görüşmelerde ele alınacak olan dosyalar her iki ülkede de siyasi otoriteye sunulacak. Süreç uzun ve zorlu olsa da masaya oturmak en iyi çıkar yol. MISIR GÖRÜŞMELERİ YUNANİSTAN’DA MERAK EDİLİYOR İletişim Başkanlığı’nca düzenlenen Uluslararası Doğu Akdeniz Konferansı’nda Yunan bir gazetecinin sorduğu soru, Yunanistan kamuoyunda en çok merak edilen başlıklardan birini de gözler önüne serdi. Yunan meslektaşımız “Mısır ile münhasır ekonomik bölge çizmek Türkiye’nin stratejisi içinde yer alıyor mu?” sorusunu yöneltti. Yunanistan’ın, Mısır ile Türkiye’nin bir anlaşmaya varmasını istemeyeceği aşikâr. Konferans konuşmacılarından Dışişleri Bakanlığı Bakan Yardımcısı Yavuz Selim Kıran, “Biz Mısır ile görüşmeye hazırız. Deniz yetki alanlarının sınırlandırılması, münhasır ekonomik bölge anlaşması yapılmasına açığız. Bu Mısır’ın göstereceği iradeye bağlı” yanıtını verdi. Arka kapı diplomasisinin işlediğini biliyorduk, yani iki ülke istihbarat örgütlerinin görüştüklerini... Üstüne Dışişleri Bakanlığı’ndan verilen bu güçlü mesaj da gösteriyor ki Türkiye, Mısır ile diyalog talebinde ısrarcı. Yunanistan’ın bu konudaki merakı ve endişesi göz önünde bulundurulursa Türkiye’nin ısrarı doğru ve yerinde.",https://www.hurriyet.com.tr/yazarlar/hande-firat/61-istiksafi-gorusme-41620086
Hande Fırat,Suriye’nin kuzeyindeki oyunlar ve pes dedirten gözyaşları,"Eylül 08, 2020 07:12","Birinci oyun, ABD ile Rusya arasında. Adı, terör örgütünü kim sahiplenecek oyunu. ABD’nin amacı kendi güdümünde bir devletçik ya da özerk bir yapı kurdurmak. Rusya ise sözünden çıkmayan rejimi sıkıntıya sokmayacak bir kısmi özerk yapı formülüyle, hazır silahlı gücü Suriye ordusuna katmak formülünü hayata geçirmek derdinde. Peki Türkiye farkında mı? Olanın bitenin farkında. Konuştuğum kaynaklar “Sahadayız, gözlemliyoruz, önlem alıyoruz, uyarıyoruz” diyorlar. Suriye’nin kuzeyinde terör örgütü PKK/YPG/PYD için oynanan oyunun ayrıntılarına bakacağız. ABD’NİN ‘PKK BAYRAĞI KULLANMAYIN’ TALİMATI Türkiye, Milli Savunma Bakanlığı, İçişleri Bakanlığı ve MİT ile terör örgütü PKK’ya yönelik operasyonlarını aralıksız sürdürüyor. Özellikle Kandil’i izole etme konseptiyle Irak’ın kuzeyinde de geçici üs bölgeleri oluşturularak hem terör örgütünün Türkiye’ye sızma girişimlerinin büyük ölçüde önüne geçildi, hem de Türkiye’den militan kazanması engellendi. Terör örgütü bu sırada Sincar’ı üs olarak kullanmaya başladı. Ancak Türkiye o bölgeye yönelik operasyonlarıyla bunu da baskıladı. PKK bu açıdan zorda. Fakat özellikle Amerikalılar terör örgütünün Suriye’de ekonomik ve siyasi açıdan güçlenmesi için her yolu deniyor. Petrol anlaşması, görüşmeler, Suriye Ulusal Kürt Konseyi ile barıştırmalar... Sadece bunlar mı? Değil, uluslararası kamuoyunda “PKK eşittir YPG” algısını yıkmak için de yine ABD sahnede. Ankara, Amerikalıların YPG’lilere verdiği iki “talimatı” biliyor. Sınırda PKK bayrağı kullanmayın. Sınırda Öcalan posteri kullanmayın. Amaçları, Türkiye’nin “PKK eşittir YPG” açıklamalarına karşı uluslararası kamuoyunda farklı bir algı yaratmak. Bununla da bitmiyor. Diğer yanda ise Araplarla ve Kürt muhaliflerle de terör örgütünü barıştırmaya çalışıyor. SAHANIN GERÇEKLERİ Ankara bir yandan tüm gelişmeleri takip ediyor, diğer yandan uyarılarını hem ABD’ye hem de Rusya’ya yapıyor. Sahada aktif. Aşiretlerle görüşmelerini sürdürüyor. Tüm olasılıklara karşı da hazırlık yapılıyor. Yetkililer, “Her ne kadar ABD sahada YPG’yi güçlendirmek, arkasına farklı güçleri almak istese de sahadaki gerçekler buna uygun olmaz. Yılların anlaşmazlıkları ve doku uyuşmazlığı böyle bir birlikteliğin en büyük engeli” yorumunu yapıyor. MYLES’IN GÖZYAŞLARI VE MÜTTEFİK RUHU Ankara sınırlarında bir terör devleti kurdurmayacağını birçok kez dile getirdi. Buna engel olmak için operasyonlarını yaptı, yapıyor. Yetkililer bu konudaki mücadelenin süreceğini söylüyor. Burada sorun ABD’nin, başkan kim olursa olsun NATO müttefikliğine, stratejik ortaklığa aykırı terörü destekleyen politikaları. Trump’ın halihazırdaki politikası, başkan adayı Biden’ın pervasız sözleri ve son olarak da Myles’ın gözyaşları... Arkadaş ya, hiç mi utanmanız yok! Senin NATO sınırlarının son noktası, soğuk savaştaki en kritik müttefikin, stratejik ortağın Türkiye’ye kaç şehit verdirdi o terör örgütü, farkında mısın? Biz şehitlerimize ağlarız. Siz ise terör örgütüne... IŞİD ile Mücadele Uluslararası Koalisyon Sözcüsü Albay Myles B. Caggins’in sözcülük görevi sona ererken, terör örgütü PKK’nın Suriye’deki uzantısı YPG’nin sözcüsü Mustafa Bali ile basın toplantısı sırasında “gözyaşlarını tutamaması(!)” tam bir skandaldır. Türk Silahlı Kuvvetleri’ne bizzat ABD, ABD Savunma Bakanlığı tarafından yapılmış büyük bir haksızlıktır. Yazıklar olsun!",https://www.hurriyet.com.tr/yazarlar/hande-firat/suriyenin-kuzeyindeki-oyunlar-ve-pes-dedirten-gozyaslari-41605482
Hande Fırat,Siz tartışırken kaç kadın öldü?,"Ağustos 21, 2020 06:29","Televizyonda haberleri izliyor musunuz? Sosyal medyayı takip ediyor musunuz? Peki kadınların çığlığını duyuyor musunuz, duyabiliyor musunuz? Sadece İstanbul Sözleşmesi’ni kaldırmayı tartıştığınız süre boyunca kaç kadın daha öldürüldü, saydınız mı? Bu ölümler, bu şiddet, bu tecavüzler yaşanırken “Aileyi koruyalım” diyerek bir kazanımdan vazgeçmek ne kadar doğru? Hangi aileyi koruyacağız? Kadının şiddet gördüğü yerde, kadının hakaret işittiği yerde, çocuğun dövüldüğü evde hangi aileden bahsediyoruz? “E kadın sen de biraz sus, katlan azıcık, aileni koru yeter ki” mi diyeceğiz? Sizi döven bir insanla bırakın aynı yatağa girmeyi, aynı ortamda nefes almak ister misiniz? Bir de başka boyutu var tartışmanın... Şimdi hepinize soruyorum: Şiddete sadece kadın ya da erkek söz konusu olduğunda mı karşı çıkacağız? Cinsiyeti ne olursa olsun tüm insanlara şiddet uygulanmasına karşı çıkmamız gerekmiyor mu? Hatta hatırlayın izlediğiniz görüntüleri, hayvana da şiddete karşı çıkmamız doğru değil mi? SAYIN FUAT OKTAY’A ÇAĞRIM İstanbul Sözleşmesi’ne ilişkin çalışmalar Cumhurbaşkanı Yardımcısı Fuat Oktay’ın koordinasyonunda ele alınıyor. Oktay’ın çalışma düzeni ve yöntemine bir başka konuda tanık olmuştum. Bir grup meslektaşımla birlikte biz de davet edilmiş ve gayet demokratik bir ortamda tüm önerilerimizi, eleştirilerimizi, kırgınlıklarımızı rahat rahat sıralamıştık. Fuat Oktay saatlerce not alarak dinlemişti bizi. Sadece biz gazetecileri değil, konuyla ilgili tüm paydaşları gruplar halinde ağırlayarak görüşlerini almıştı. Sanıyorum benzer yöntemi şimdi İstanbul Sözleşmesi ile ilgili izleyecek. İlgili bakanlarla ve bazı kadın milletvekilleriyle toplantılar düzenlemiş; onların görüş, öneri ve eleştirilerini dinlemiş. Ardından da Cumhurbaşkanı Erdoğan’a ilk sunumu yapmış. Çalışmaların hızlandırılmasına karar verildiğini biliyoruz. Edindiğim bilgilere göre Oktay, bazı sivil toplum örgütlerinin temsilcileriyle de görüşmeye başladı. Geçen hafta bazı kadın dernekleri temsilcileri de görüşlerini anlatmak için bir grup oluşturarak, Cumhurbaşkanlığı makamına görüşme talebini iletmiş. Sayın Fuat Oktay’a çağrım, tüm bu talepleri değerlendirmesi ve ilgili tüm kadın derneklerinin temsilcilerini, yani bizlerin temsilcilerini dinlemesi. Zaten politik görüşleri ne olursa olsun, tüm kadınlar bu konuda aynı görüşte birleşmiş durumda. Yine parti ayrımı yapmadan kadın vekillerin konuyla ilgili temsilcilerini de dinlerse prensipte hepsinin uzlaştığını görecek. Son olarak, kadın bir gazeteci olarak bu konunun tüm siyasi hesaplardan bağımsız değerlendirilmesi, kazanımlardan geri adım atılmadan bir çözüm bulunması dileğim. Sanki erkekler mağdurmuş gibi suyu bulandırmaya çalışanların çoğunun derdinin “kadına karşı şiddetin önlenmesi” olmadığı aşikâr. Bu hassas konu ne o zihniyetlere, ne tarikatlara, ne de tarikat tabanlarının başka partilere kayma ihtimaline dayalı yapılan hesaplamalara kurban edilmeyecek kadar önemli ve hayati. Tüm kadınları doğrudan ilgilendiren bu konuda görüş alma önceliğinin kadınlara ve onların temsilcilerine verilmesi umuduyla...",https://www.hurriyet.com.tr/yazarlar/hande-firat/siz-tartisirken-kac-kadin-oldu-41592202
Hande Fırat,Salgın kontrolden çıktı,"Ağustos 28, 2020 06:29","Mehmet Hoca’nın bu açıklamasının arkasında 10 gündür iyileşen vaka sayısının, yeni vaka sayısının altında seyretmesi yatıyor. Neredeyse her gün bir tanıdığımızın virüse yakalandığı haberini alıyoruz. Tanıdıklarımızdan, bizzat hastalananlardan, doktorlardan hastanelerin yoğun olduğunu hatta bazı illerde yatak sorunu yaşandığını dinliyoruz. Sorun büyüyor. Virüsü adeta ensemde hissediyorum. KADEMELENDİRİLMİŞ MESAİ ÇALIŞMASI Rakamların artması nedeniyle tedbirler yeniden hayatımıza giriyor. İllere yönelik kısıtlamalar başladı, kamuya esnek çalışma geldi. Duyumlarıma göre Sağlık Bakanlığı kademelendirilmiş mesai üzerinde de çalışıyor. Umarım en kısa zamanda çalışma tamamlanır. Mehmet Hoca da yeni açıklanan tedbirler arasında en önemli adım olarak kamuda esnek çalışmanın getirilmesini görüyor. Bir an önce kademelendirilmiş mesaiye geçilmesi gerektiği görüşünde. Böylece toplu taşımadaki kalabalığın ve riskin azalacağını söylüyor. İLLER YERİNE TÜM TÜRKİYE Ancak gelinen noktada mevcut tedbirleri de yeterli bulmuyor. Yapılması gereken, salgının yeniden kontrol altına alınması. Diğer bir anlatımla, iyileşen hasta sayısının günlük yeni vaka sayısını geçmesi. Bunun için ne yapılması gerektiğini Mehmet Hoca’ya sordum: “Virüs her tarafa, yani tüm Türkiye’ye yayılmış durumda. Artık test ve vaka sayısına bakarak illere göre tedbir almak etkili olmayacaktır. Alınacak tedbirler ülke genelinde olmalı. Benim önerim yasak getirmek değil, ancak kişi sayısını kısıtlamak. Bazı etkinlikleri tamamen yasakladığınızda bireyler bunu gizli biçimde, daha tehlikeli ortamlarda yapmaya kalkıyorlar.” Mehmet Hoca’nın önerisi bu: Tedbirlerin artık tüm Türkiye genelinde uygulanması. İç Anadolu, Doğu Anadolu, Güneydoğu Anadolu başta olmak üzere ülke genelinde vaka sayıları artıyor. Bayramdaki kuralsızlığın, tedbirsizliğin, gevşemenin sonuçlarını görüyoruz. PANDEMİ EYLEM PLANI REVİZE EDİLMELİ Prof. Mehmet Ceyhan’ın bir önerisi daha var. Pandemi eylem planının revize edilmesi: “Şu anda günlük kararlarla süreci yürütüyoruz. Bunu değiştirmek lazım. Daha önce yapılmış bir pandemi hazırlık planımız var. Ancak bunun revize edilerek bir eylem planına dönüştürülmesi gerekiyor. Vaka sayılarına göre hangi seviyede ne tedbir alınacak, ne kadar uygulanacak, hangi seviyede hangi tedbir ne şekilde kaldırılacak? Bunların hepsinin bir plana bağlanması gerekiyor.” OKULLAR İÇİN HEDEF BELİRLENMELİ Mehmet Hoca, benzer bir planın okullar için de yapılması gerektiği görüşünde: “Okulların açılışı neden 21 Eylül’e ertelendi? Bu tarihin bir özelliği mi var? Hayır, yok. Erteleme tarihe göre olmamalı, hedefe göre erteleme yapılmalı. Dünya bunu yapıyor. Örneğin yeni vaka sayısı günlük test sayısının yüzde birinin altına indiğinde ya da günlük vaka sayısı 500’e indiğinde okullar açılacak gibi bir hedef konabilir. Okullar ancak belirlenen hedefe ulaşıldığında açılmalı.”",https://www.hurriyet.com.tr/yazarlar/hande-firat/salgin-kontrolden-cikti-41597526
Hande Fırat,Bir aydır alarm veren Ankara!,"Eylül 04, 2020 06:29","Sağlık Bakanı Fahrettin Koca, “Türkiye’de vaka sayısının en fazla olduğu il Ankara. Birinci dalganın ikinci pikini yaşıyoruz” açıklamasını dün, 3 Eylül günü, yani Hürriyet Ankara’nın ilk uyarısından tam bir ay sonra yaptı. Buradan birlikte çalışmaktan onur duyduğum Hürriyet Ankara’nın Deniz Gürel yönetimindeki tüm ekibini bu konudaki haberler, doktorlarla yaptıkları görüşmeler ve acil hayata geçirilmesi gereken önlemlere her seferinde yer verdikleri için kutluyorum. Ancak bir aydan beri uzmanların “Aman dikkat, geliyor” uyarılarına rağmen ortaya çıkan bu kıpkırmızı Ankara tablosundan, hayatını kaybedenlerden kimler sorumlu? Bunun tek bir yanıtı yok. Hepimiz sorumluyuz. KALABALIK TOPLANTILAR NEREDEN ÇIKTI? Maskeyi takmayan, sosyal mesafe ve hijyen kuralına uymayan, düğünler gibi kalabalık ortamlarda rahat davrananlar, ‘Bana bir şey olmaz’cılar, ‘Aslında virüs yok’cular, ‘Gencim ben’ diyenler sorumlu. Diğer yandan Ankara’da kamu binaları ve o binalardaki çalışma koşulları nedeniyle acaba esnek ve kademeli mesai, ağustos ayının başında, yani başkent alarm vermeye başladığında hayata geçirilemez miydi? Toplanmalara sayı kısıtlaması daha önce uygulamaya konulamaz mıydı? Toplu taşımadaki risk ve kalabalık oranı için bir çalışma yapılamaz mıydı? Diğer yandan her seferinde vatandaşa seslenen siyasetçiler, üyelerini uyaran sendikalar, dernekler, iş örgütleri, biraz onlara da bakmak gerekmiyor mu? Hani mecbur kalmadıkça kalabalık toplantılar düzenlenmeyecekti? Onların da bu süreçte mecbur kalmadıkça bu yüz yüze kalabalık toplantılardan bir süre vazgeçmesinde fayda yok mu? Belli ki devletler ekonomik hayatın aksamaması için pandeminin ilk aylarındaki gibi komple yasaklara başvurmayacaklar. Ancak bu vaka sayılarıyla yaklaşmakta olan gribal enfeksiyon döneminin zor geçeceği anlaşılıyor. Sağlık Bakanı da bu olasılığa vurgu yaparak, “Mücadelenin boyutu değişecek” dedi. Gribal enfeksiyon dönemi başlamadan umarım siyasetçisinden vatandaşına, gencinden yaşlısına herkes üzerine düşeni yapar. Sağlık çalışanlarının insan olduğunu, yorulduklarını, boş vermişliğimiz nedeniyle şevklerinin kırılabileceğini unutmayalım.  BRAVO CEYDA BÖLÜNMEZ ÇANKIRI!  Sağlık Bakanı’nın açıklamalarından çıkardığım diğer bir sonuç okulların her öğrenci için yüz yüze eğitime başlayamayacak olması. Fahrettin Koca, “Kısıtlı bir şekilde eğitimin devam etmesi yaklaşımımız var” dedi. Daha önce yazmıştım, 1.5 milyon öğrencinin bilgisayarı yok. Herkese çağrıda bulunarak kampanya başlatalım demiştim. AK Parti İzmir Milletvekili Ceyda Bölünmez Çankırı 1000 tableti İzmir’in 30 ilçesinde il milli eğitim müdürlüğünün belirlediği ihtiyaç sahibi öğrencilere hediye etti. Bölünmez’in tüm Türkiye’ye çağrısı var: “Belli ki küresel salgın devam edecek. Hepimiz çocuklarımızın eğitimi konusunda büyük hassasiyet gösteriyoruz. Ancak hiç tableti olmayan çocuklar, üç ya da beş çocuk için sadece bir televizyonu olan evler var. Tüm hayırseverlere de çağrıda bulunuyorum. Evlerdeki atıl bilgisayarlar da illerin milli eğitim müdürlüklerine teslim edilirse, onlar gerekli yüklemeleri yapıp ihtiyaç sahiplerine ulaştırır.” Başından beri kampanya çağrısında bulunuyorum. 21 Eylül’e az kaldı. Ben bu köşeden paylaşmak isterseniz sizlerin de katkılarınızı yazmaya hazırım. Bilgisayarsız çocuğumuz kalmasın.",https://www.hurriyet.com.tr/yazarlar/hande-firat/bir-aydir-alarm-veren-ankara-41602791
Hande Fırat,Ege’nin iki yakası,"Eylül 01, 2020 06:30","Tarih boyunca zaman zaman yaşanan yakınlaşmalara, Ege’nin coşkusuyla karşılıklı yapılan olumlu açıklamalara rağmen aslında çözülemeyen ya da kimi zaman çözülmek istenmeyen sorunlar, sonuca ulaşamayan “istikşafi görüşmeler”, tarihten kalan korku ve düşmanlık hikâyesi Türk-Yunan ilişkileri. Aynı zamanda hem tarih, hem konjonktür, hem ekonomik ve jeopolitik gerçekler, hem ortak yaşanmışlıklar nedeniyle düşmanlığın ve korkunun içinde birbirinden vazgeçmenin ne kadar zor olduğunu gösteren bir hikâye. Gelinen noktada Ege’nin iki yakasında İsmail Cem ve Yorgo Papandreu’nun dansları artık çok uzakta kaldı. Bugün dünyayı korkutan Ege’nin iki yakasındaki yönetimlerden yükselen savaş tamtamları... Aslına bakarsanız ne kavga yeni ne de Yunanistan’ın kavga üslubu. Ege Denizi ile buluşmadan önce sırtını İngilizlere dayayan Yunanlar, bugün de görüntüde başını Fransa’nın çektiği cepheye yasladı. Ankara’ya göre o cephenin arka planını ise Türkiye’nin hemen her coğrafyada ve her konuda karşısında yer alan Birleşik Arap Emirlikleri ile Suudi Arabistan oluşturuyor. YUNAN TUZAĞI Karşılıklı açıklamalar, NAVTEX ilanları ile gerilim tırmanıyor. Son olarak 5 yıl içinde 10 milyar Euro’luk silah alacağını açıklayan Yunanistan’ın amacı ne? Ankara’ya göre Yunanistan maksimalist bir politika izliyor. Amacı Türkiye’nin Yunanistan’a askeri bir karşılık vermesi, yani ateş açması. Neden mi? Bir Yunan uçağının Türkiye tarafından düşürüldüğünü ya da bir Yunan gemisinin batırıldığını düşünün... Ankara’ya göre böyle bir durumda Batı, Yunanistan’ın arkasında tek vücut olarak duracak, yani Türkiye’nin üzerine çullanacak. Kısacası Ankara’ya göre Yunanistan Türkiye’yi böyle bir tuzağa çekmeye çalışıyor. Türkiye böyle bir tuzağa düşmemesi gerektiğinin farkında. Ancak bu Türkiye’nin haklarından, hukukundan, kazanımlarından taviz vereceği anlamına da gelmiyor. Türkiye’nin politikası hakkını, hukukunu, sınırlarını, kazanımlarını sonuna kadar korumaya yönelik. ALMAN-FRANSIZ REKABETİ Mİ? Peki Türkiye karşıtı cephenin adeta sözcülüğünü yapan Fransa ile Türkiye-Yunanistan arasındaki gerginliği sona erdirmek için arabuluculuğa soyunan Almanya, gerçekte birlikte mi hareket ediyorlar yoksa rekabet mi ediyorlar? 2009 yılında Yunanistan’da patlak veren ekonomik krize kadar Almanya, Yunanistan’ın bir numaralı ticaret ortağıydı. İlişkileri her zaman çok iyiydi. Krizle birlikte Almanya, Yunanistan’a köklü tasarruf önlemlerine gitmesi karşılığında ciddi oranda mali yardımda bulundu. Her ne kadar Yunan halkını kemer sıkmaya zorlayan politikalar nedeniyle Almanya, Yunanların gözünde tasarruf müfettişi bir ülke olarak algılansa da Yunanistan’ın krizi atlatmasında büyük yardımı oldu. Almanya’nın Yunanistan’dan hâlâ alacağı var. Ancak bugünkü tabloda Yunanistan, Almanya yerine Fransa’yı tercih etmiş görünüyor. Hem bu nedenle, hem de Almanya’nın olası mülteci göçü ve terörle mücadele hassasiyeti nedeniyle Türk-Yunan sorunlarını dondurma konusunda daha yüksek sesle hareket edeceğini beklemek gerçekçi olmaz mı? Diğer yandan Kardak krizinin aşılmasında Ege’nin iki yakası arasında güçlü mesajlar vererek sabaha kadar telefon diplomasisi sürdüren ABD Başkanlığı’nın katkısı hatırlanmalıdır. Bu dönemin başkanı her ne kadar iki yakayı aramış olsa da belli ki savaş tamtamlarını susturacak kadar olaya müdahil olmamayı seçti. ABD Başkanlığı’nın iki NATO üyesi arasındaki kavgaya ne zaman ve ne şekilde ciddi bir biçimde müdahil olacağını ise önümüzdeki süreçte göreceğiz.",https://www.hurriyet.com.tr/yazarlar/hande-firat/egenin-iki-yakasi-41600141
Hande Fırat,Okul kararı,"Ağustos 14, 2020 06:29","Dünya üzerinde bazı ülkeler ekonomik, sosyal kaygılar ve bunların yol açabileceği daha ağır krizler nedeniyle tedbirleri uzmanların söylediğinin aksine aşama aşama ve zamana yayarak kaldırmak yerine bir anda kaldırdılar. İnsanların çoğu da ister istemez bir anda rahat davranmaya başladı. Sonuç ortada. Sadece Türkiye’de değil dünyanın birçok ülkesinde haberler aynı. Vakalar artıyor. Artan vaka sayıları nedeniyle okulların açılması da ertelendi. Şimdilik 21 Eylül’de aşamalı ve seyreltilmiş yüz yüze eğitimin başlayacağı duyuruldu. Şimdilik diyorum çünkü 21 Eylül’e kısa bir süre kala vaka sayıları ve virüsün yayılma hızı göz önünde bulundurularak bu kararda Milli Eğitim Bakanı ve Bilim Kurulu’nun katılacağı bir toplantıda ele alınacaktır. Çocuklarımızın, büyüklerin, kısacası hepimizin sağlığı açısından bu durumu yadırgamıyorum. Ancak velilerle, öğretmenlerle, okul yönetimleriyle, öğrencilerle yaptığım sohbetlerden yola çıkarak, kendim de bir veli olarak bazı endişeleri ve hassasiyetleri de paylaşmak istiyorum. ÇOCUKLAR NEREDE DAHA ÇOK GÜVENLİ? Okullara gidemeyen çocuklarımız okullar dışında açık olan her yerde olmaya devam edecekler. Parklarda, sokakta, arkadaşlarıyla aynı ortamlarda, AVM’lerde, kafelerde vakit geçirecekler. Ergenlik dönemindekileri evde tutmak neredeyse mümkün değil. Soru şu: Öğretmen gözetimindeki sınıf mı daha güvenli yoksa rahat hareket edebildikleri diğer ortamlar mı? Artan vakalar ve ortaya çıkabilecek yeni olumsuzluklar şimdiden göz önünde bulundurularak çocukların psikolojilerine yönelik bir çalışma yapılıyor mu? Bununla birlikte sıkılan, yalnız kalan, kilo alan, bilgiyi unutan, okuldan kopan çocuklarımız olduğunu da hatırlatmak isterim. Kayıp nesil kaygısı her gün daha da artıyor. Daha önce özel okulların 15 Ağustos’tan itibaren yüz yüze telafi eğitimi verebilecekleri açıklanmıştı. Birçok okul 17 Ağustos Pazartesi için hazırlık yapmıştı. Şimdi bu okullar telafi eğitimini sanal eğitime çevirmek zorunda. Çoğu 17’sine yetiştiremeyecek. Bu karar biraz daha önce alınamaz mıydı? UZAKTAN EĞİTİMDEKİ SORUNLAR Uzaktan eğitim salgın nedeniyle tüm dünyanın uygulamak zorunda kaldığı bir yöntem haline geldi. Türkiye’de bu konudaki hazırlığını önceden yaparak hemen uygulamaya geçti. Çocukların ekran yorgunu olduğu bir sır değil. Ayrıca uzaktan eğitimde özellikle bilgisayarla yapılan derslerde sorun var. Yaş büyüdükçe bu sorun daha da artıyor. Kurallara çok dikkat eden çocuklarımız da var. Ancak genelde öğrenciler kamera ya da mikrofonlarını ya da her ikisini birden kapatarak derse katılıyorlar. Sadece o anda “var” görünüyorlar. Kimi telefonundan oyun oynuyor, kimi mesajlaşıyor, kimi kitap okuyor, kimi başka şeyle uğraşıyor. Kamera ve mikrofonun açık olması bir zorunluluk haline getirilemez mi? Söz konusu derslere katılmayan öğrenci de çok. Velilerle çocuklar arasında bu konuda ciddi tartışmalar da yaşanıyor. Uzaktan eğitim derslerine katılım zorunlu hale getirilip “devam-devamsızlık” yoklaması yapılamaz mı? Koşullar uzaktan eğitimi zorunlu ya da ağırlıklı kılarsa disiplin ve çocukların motivasyonunu diri tutmak açısından sınav sisteminin de bir şekilde yeni düzene dahil edilmesi gerekmiyor mu?",https://www.hurriyet.com.tr/yazarlar/hande-firat/okul-karari-41586835
Hande Fırat,Benim de bir fikrim var!,"Ağustos 25, 2020 07:07","Benim de bir fikrim var! Ancak benimkisi içerikten önce altyapıya yönelik. Aslında bu fikri Türkiye Kadın Dernekleri Federasyonu Başkanı Canan Güllü’nün çağrısıyla sizlere daha önce aktarmıştım. Altyapısı olmayan yerlere altyapı, bilgisayarı olmayan çocuğa bilgisayar kampanyası. Hepimiz el ele vererek büyük bir kampanya başlatmalıyız. Lütfen buradan, “Devlet yapsın” diyerek sıyrılmayın! Tabii ki devletin de yapması gerekenler var ama sorunlar büyük. Onlar hepimizin çocukları, hepimizin geleceği. Bu yüzden de hepimizin el ele vermesi gerekiyor. UZAKTAN EĞİTİM YENİ NORMALİN PARÇASI Gelin önce bir tabloya bakalım... COVID-19’un henüz küresel çapta bir salgın olarak bilinmediği 10 Şubat 2020’de, Eğitim Bilişim Ağı (EBA) altyapısını “eğitimde fırsat adaleti” anlayışıyla, yapay zekâ sistemleriyle güçlendiren Millî Eğitim Bakanlığı, salgın süreciyle okullardaki eğitime ara verilmesinin ardından dünyada uzaktan eğitime başlayan ilk ülkeler arasındaki yerini aldı. Milli Eğitim Bakanlığı’nın uzaktan eğitim platformu EBA, bu süreçte yaklaşık 3.1 milyar tıklanma sayısıyla Türkiye’de en çok ziyaret edilen 10. site, dünyada ise en çok ziyaret edilen 3. eğitim sitesi oldu. TRT ve TÜRKSAT’la gerçekleştirilen işbirliği ile TRT EBA TV İlkokul, TRT EBA TV Ortaokul ve TRT EBA TV Lise olmak üzere 3 televizyon kanalıyla eğitim verildi. Ancak hem ciddi bazı eksiklik ve sorunlar var, hem de yeni bir döneme giriliyor. Dünya salgında birinci dalgadan bile kurtulabilmiş değil. Sonbahar ve havaların soğumasıyla birlikte dünya genelinde vaka sayılarında artış bekleniyor. Her ne kadar yüz yüze eğitim hedeflense de bu hedef gerçekleşmeyebilir. Edindiğim bilgilere göre, velilerin yüzde 46’sı salgın sebebiyle çocuğunu okula göndermek istemiyor. Bu ciddi bir rakam. Diğer yandan eğitimciler ve bakanlık çocukların eğitimi açısından da psikolojik açıdan da yüz yüze eğitimi isteseler de ortaya çıkabilecek ve üstlenilmesi zor bir risk var. İşte bu nedenle yeni dönemde uzaktan eğitim yeni normalin bir parçası haline gelecek. BİLGİSAYARSIZ ÇOCUK KALMASIN! Bakın, aşağıdaki rakamlar doğru! 1 milyon öğrencinin internet erişimi yok. 1.5 milyon öğrencinin bilgisayarı yok. Milli Eğitim Bakanlığı uzaktan eğitimin altyapısını güçlendirmek, yani bir milyon öğrencinin internete erişimini sağlamak için çalışma yapıyor. GSM operatörleri ve teknoloji üreticileri de sosyal sorumluluk çerçevesinde masada. Diğer yandan edindiğim bilgilere göre kapalı iken okullarda boş duran bilgisayarlar zimmetlenerek çocuklara evlerinde kullanabilmeleri için veriliyor. Evinde birden fazla çocuğu olan ancak tek televizyonu olan ailelere ikinci TV ekranı da ulaştırılıyor. Ancak rakamlar büyük. Sadece bakanlığın çabalarıyla başarıya ulaşılması pek de mümkün görünmüyor. Çocukların bilgisayarı, interneti veya televizyonu olmadığı için uzaktan eğitimden mahrum kalmaması için tüm toplum kesimlerinin el ele vermesi şart... HAYDİ BAŞLATALIM KAMPANYAYI! Bakanlık, Türkiye genelinde A’dan Z’ye tüm eksiklikleri çıkardı. Rakamlar biliniyor. Sırada bu yükü sadece devlete atmadan hep beraber üstlenmek olmalı. İşinsanları, ünlüler, dernekler, imkânı olan tüm bireyler elini taşın altına koysun, 1.5 milyon çocuğumuz da uzaktan eğitim görebilsin! Milli Eğitim Bakanı’na da buradan çağrıda bulunuyorum. Ben çok sayıda mesaj ve telefon aldım. Gönüllüleri çağırsın, öncülük etmek isteyenlerle kampanya bir an önce başlatılsın. Böylece hiçbir çocuğumuz uzaktan eğitimden mahrum kalmayacaktır.",https://www.hurriyet.com.tr/yazarlar/hande-firat/benim-de-bir-fikrim-var-41594721
Hande Fırat,Çocuklar için kampanya çağrısı,"Ağustos 18, 2020 07:05","ANKARA’DA DURUM CİDDİ Mİ? Ankara’ya dönünce tüm sohbetlerde duyduğum soru aynı: “Ankara’da hastanelerde yer yokmuş, rakamlar çok yüksekmiş, doğru mu?” Ben de soruyu doğrudan Bilim Kurulu üyesi Afşin Hoca’ya yönelttim: “Güneydoğu Anadolu bölgemizle Ankara, Konya ve Karaman illerimizi kapsayan Batı Anadolu bölgemizin yeni tanı konan vaka sayılarında ilk iki sırayı paylaştığını görüyoruz. Ülkemizin pandemiyle mücadelede amiral gemisi olan Ankara Şehir Hastanemiz ve fedakâr sağlık çalışanlarımız sayesinde durum kontrol altındadır. Ayrıca birçok ülkede sadece entübe hastalara verilebilen Favipiravir isimli antiviral ilaç, artık ülkemizde üretilebiliyor. Biz de hekimler olarak bu ilacı hastalarımıza hastalığın çok erken döneminde başlayabiliyoruz. Bu da bize risk faktörleri olmayan, yaşamsal bulgularında herhangi bir anormallik olmayan pozitif hastalarımızın evlerinde izole olarak tedavilerini almaları imkânını sağlıyor. Acil servislerdeki yoğunluk görüntülerinin çoğu zaman kaynağının, herhangi bir klinik belirtisi olmayan veya burun tıkanıklığı, boğazda yanma gibi basit belirtileri olan, pozitif bir kişiyle uzaktan temas etmiş kişilerin genel kontrol ve test yaptırmak amacıyla yaptığı başvurular olduğunu söyleyebiliriz. Bu kişilerin de aile hekimlerine veya polikliniklerimize başvurmaları daha uygundur.” MAKYAJ MALZEMESİ KULLANIMINA, GÜZELLİK SALONLARINA DİKKAT! Afşin Hoca, hastalığın bulaştırıcılığında veya hastalık yapıcı etkisinde herhangi bir değişiklik olmadığını söyledi. Yani virüs etkisini kaybetmiş değil. Afşin Hoca, bir düğünde aynı makyaj malzemesinin kullanılması sonucu 35 kişinin virüse yakalanması konusunu sorunca önemli uyarılarda bulundu: “Güzellik salonları, kuaförler, cilt bakımı yapan yerlerde çalışanlar mutlaka maske ile burnunu kapatmalı, siperlik kullanmalıdır. Ayrıca dezenfekte edilmemiş ve makyaj malzemesi gibi dezenfekte edilemeyen malzemelerin kesinlikle ortak kullanılmaması lazım.” OKULLAR YENİDEN GÖZDEN GEÇİRİLİR Peki sonbaharda ne olacak? Afşin Hoca mevsimsel grip gibi diğer solunum yolu enfeksiyonlarının da sonbahar ve kış aylarında yükselişe geçtiğini hatırlattı. Ben de kendisine vaka sayıları artmaya devam ederse okulların bu yılı da uzaktan eğitimle geçirme ihtimali olup olmadığını sordum. “Bu ihtimalin var olduğunu göz ardı edemeyiz. Vaka artış hızının yükselmesi durumunda okulların açılma kararı yeniden gözden geçirilebilir. Zaten Milli Eğitim Bakanlığımız da eğitimin kademeli ve seyreltilmiş bir biçimde yürütüleceğini açıklamıştı. Tedbirsiz davranışlar, okulların açılması da dahil birçok faaliyeti tehlikeye atabilir.” KAMPANYA ÇAĞRISI Olasılık bu, uyarılar ise ciddi. Diğer yandan, bu yılın da uzaktan eğitim ile geçme olasılığına karşı çocuklarımız için harekete geçmeliyiz. Türkiye Kadın Dernekleri Federasyonu Başkanı Canan Güllü geçen nisan ayından itibaren ihtiyacı olan çocuklara bilgisayar temin etmeye çalıştıklarını söyledi. Ancak Türkiye’nin dört bir yanında bilgisayarı olmayan çocuklar olduğunu hatırlattı. Birden fazla çocuğu olan ailelerin evlerinde tek televizyon bulunabildiğine de dikkat çekti. Canan Güllü iş dünyasına ve hepimize seslendi: “Uzaktan eğitim için çocukların ihtiyaçlarını bakanlık tespit etsin. İş dünyası, bireyler harekete geçelim. Buradan çağrı yapıyorum: Öğrenciler bize bildirilsin, biz de bu kampanya ile iş dünyası ve gönüllülerle eksikleri hep birlikte tamamlayalım...”",https://www.hurriyet.com.tr/yazarlar/hande-firat/cocuklar-icin-kampanya-cagrisi-41589474
Hande Fırat,COVID her yerde,"Ağustos 04, 2020 07:13","COVID-19’LU SAHİLLER Tabii ki kurallara uyan, dikkat eden insanlar da işletmeler de var. Ancak onların istisna olduğunu söyleyip gördüklerimi sizlere aktaracağım. Sevgili doktor arkadaşım Prof. Dr. Murat Türegün ile birlikte Bodrum sahillerini dolaştık. İşletmelerin önünden geçtik, Türegün “Bu kalabalığın içine asla girilmez” dedi. Sosyal mesafe yok! Bodrum’da ve Çeşme’de şezlonglar yan yana, hatta dip dibe! Halk plajları ağzına kadar dolu. Sahil de deniz de dolu. Havuzda, denizde sosyal mesafeye dikkat edilmiyor. Plaj partilerinde durum vahim. Saat 17.00 gibi başlayan partilerde, eğlence en az üç saat sürüyor. İğne atsanız yere düşmüyor. Akşamları çarşılarda, marinalarda gezenlerde maske yok. Gece kulüplerinin çoğu önüne ya da bir bölümüne restoran açarak, ruhsatlarına restoranı ekleyerek, gece kulüplerini de hizmete açmış. Bazı yerlerde gece 24.00 kısıtlamasına uyulsa da özellikle Çeşme ve Alaçatı’da tedbirsiz eğlence sabahlara kadar sürüyor. İnsanlar birbirlerini gördüklerinde el sıkışıyorlar, sarılıyorlar hatta öpüşüyorlar. Şimdi bu tespitlerin ardından, gelelim bu boş vermişliğin yol açacağı tehlikeli duruma ve acil alınması gereken tedbirlere... Bu konuda Prof. Dr. Mehmet Ceyhan Hoca ile yine dertleştik. Mehmet Hoca’nın gözlemleri şöyle: PLAJ PARTİLERİ KORKUNÇ Büyük otellerde, halka açık yerlere göre tedbirlere daha iyi uyuluyor. Halka açık yerlerde tedbirlere uyulmuyor. İnsanların korkusu kalmamış. Tedbirli insanlarda da artık bezginlik var. “Benim tek başıma tedbir almam bir işe yaramaz” diye düşünüyorlar. Plaj partileri korkunç. Yapılan çalışmalara göre risk sıralamasında ikinci sırada. Virüsün açık havada arada mesafe varsa bulaşma riski az. Mesafe yok ise açık hava, kapalı hava fark etmez. Bodrum’un en riskli durumu ise kimsede maske olmaması. PLAJLARDA MESAFE DENETİMİ ŞART Mehmet Hoca, “Daha da geç kalmadan acil tedbir alınması şart” diyor. Öncelik mesafe kuralına her yerde uyulması. Mehmet Hoca diğer tedbirleri şöyle sıraladı: Şezlongların arası, maske takılıyorsa 1.5 metre, takılmıyorsa 2 metre olmalı. Yürüyüşte ve normal tempolu yüzmede diğer insanlarla arada 3 metre olmalı. Koşu ve tempolu yüzmede diğer insanlarla arada 4 metre olmalı. Özel sahil uygulaması kaldırılarak insanlar geniş sahil şeridine yayılmalı. Başka ülkelerdeki gibi mesafeye uyulup uyulmadığını polis denetlemeli. 14 İLA 28 GÜNDE ETKİLERİ GÖRÜLECEK Mehmet Hoca, partilere katılanların ya da daha rahat hareket edenlerin genelde gençler olduğuna dikkat çekti. Onların şehirlerine, evlerine, işlerine dönmesiyle birlikte, riskli gruplara virüsü bulaştırabileceklerini söyledi. Mehmet Hoca, “Sonuçlarını iki kuluçka döneminin sonunda göreceğiz. Yani 14 gün ile 28 gün arasında belli olacak. Aynı durum okulların açılması için de geçerli. Ayasofya, sahiller, bayram tatili ve okullar birleşince vaka sayısı kaçınılmaz olarak daha da artacak” dedi.",https://www.hurriyet.com.tr/yazarlar/hande-firat/covid-her-yerde-41579035
Hande Fırat,‘Challange accepted’ Siyah-beyaz fotoğraf olmamak için,"Temmuz 28, 2020 06:29","Hem kadın dernekleri temsilcilerinin Cumhurbaşkanı Erdoğan ile görüşme taleplerini kaleme almış, hem de “İstanbul Sözleşmesi’nden çıkılmamalı” demiştim. Yazılarıma ara verdiğim bu bir haftalık kısa sürede geldi kötü haber. Pınar Gültekin vahşice katledildi. Lütfen elinizi vicdanınıza koyun ve bir düşünün... Bugüne kadar kaç Pınar katledildi? Kaçımız tecavüze uğradı? Kaçımız dayak yedi? Kaçımız cinsel istismara uğradı? Kaçımız çocuk yaşta evlendirildi? Bu soruların yanıtları, istatistiki bilgi olarak açıklanan o rakamlar kalplerinizi kanatır. Bizim kalplerimiz kanıyor. Sesimizi duyurmak için sosyal medyadaki fotoğraflarımız siyah-beyaz olsa da aslında kapkarayız. Yastayız, üzgünüz, kırgınız, kızgınız... Bizler anneleriniziz, bizler eşleriniz, bizler kardeşleriniz, kızlarınız, hayat arkadaşlarınız, iş arkadaşlarınızız. Arkanızda değil, yanınızdayız. Karşınızda değil, eşit olarak yanınızda olmak isteğimiz. Bizler insanız. Peki ya siz? Katleden, tecavüz eden, döven, hakaret eden, istismar eden ya da tüm bunlara sessiz kalan, değerlerin arkasına saklanmaya çalışanlar, illa bir kadını suçlu bulmaya çalışanlar, “ama” diye başlayan cümleler kuranlar sizler nesiniz? İnsan sormadan edemiyor. İstanbul Sözleşmesi’nden çıkılmadığı halde yaşanıyor bu katliamlar. Peki ya çıkılsa? Diyeceksiniz ki “Adının illa İstanbul Sözleşmesi olmasına mı gerek var, önlemler alınır, gerekli düzenlemeler yapılır”. Niye bir kazanımdan vazgeçelim? Bu kazanımın yerini doldurmak ne kadar sürer? Bakın, hükümete yakınlığı ile de bilinen Kadın ve Demokrasi Derneği KADEM’in başkanı Saliha Okur Gümrükçüoğlu, sosyal medya hesabından yaptığı açıklamada, “Burada yapılması gereken hukuki bir kazanım olan sözleşmeden çıkmaktan ziyade, söz konusu maddeleri uluslararası hukuk çerçevesinde çözüme kavuşturmaya çalışmaktır. İstanbul Sözleşmesi ve benzer hukuki metinler de amaç olarak şiddetin önlenmesine yönelik gerekli düzenlenmelerin yapılmasına yöneliktir. Söz konusu sözleşme şiddetin önlenmesi noktasında araçlardan sadece bir tanesidir. Aslolan şüphesiz şiddetle mücadeledir” dedi. Sevgili okurlarım, biz hepimiz temelde bu konuda birleştik. Bizi, kadınları ilgilendiren konuda hepimiz aynı fikirdeyiz. Yapılması gereken kazanımlardan geri adım atmak değil. Sorunlar var ise oturup ne yapılması gerektiğini konuşmak, şiddeti engellemek için de ne gerekiyorsa artık bir an önce yapmak. O masada mutlaka kadın derneklerinin temsilcileri de yer almalı. Bir daha hiçbir kadın siyah-beyaz bir fotoğrafa dönüşmesin... Kalplerimiz kanamasın. * DUA  KIYMET bilip saygı göstermek, teşekkür etmek ve şükretmek önemlidir. Cennet bir vatanımız var. Komşularımıza bakınca her açıdan ne kadar şanslı olduğumuzu görüyoruz. Zorda olanlara kucak açıyoruz. Okuyoruz, dünyadaki gelişmeleri takip ediyoruz. Büyük makamlara geliyoruz. Ülke olarak iddialarımız var, hedeflerimiz var. Tüm bunların kıymetini bilmek lazım. O yüzden ben dua ederken bugünlerimizde büyük emeği olan Ulu Önder Atatürk’ü ve tüm silah arkadaşlarını da rahmetle anarım. Herkese de tavsiye ederim.  * MİT’TEN YARDIM İSTEYENLER  MİT İstanbul Bölge Başkanlığı’nın yeni binasının açılışında Cumhurbaşkanı Erdoğan’ın “Kaçırılan vatandaşlarının kurtarılması için bizden yardım talebinde bulunan ülke sayısı giderek artıyor” sözleri dikkat çekti. Hem yardım isteyen ülkeleri, hem de bugüne kadar kaç kişinin kurtarıldığını merak ettim. Edindiğim bilgileri sizlerle paylaşayım: - Son 10 yılda MİT, 170’den fazla rehine kurtardı. - Bunların 32’si yabancı. - Uzmanlar, MİT’in farklı ülke ve ağırlıklı olarak çatışma bölgelerinde rehin alınan İngiltere, Hollanda, Lübnan, Fransa, Rusya, Kosova, Belçika, Japonya, Irak, Cezayir, Malezya, Güney Afrika ve İtalya vatandaşlarını terör örgütlerinin elinden kurtarmasını teşkilatın bu tür operasyonlarda başvurulan uzman, yetkin ve güvenilir bir müttefik olmasına bağlıyor.",https://www.hurriyet.com.tr/yazarlar/hande-firat/challange-accepted-siyah-beyaz-fotograf-olmamak-icin-41574278
Hande Fırat,Mesele İstanbul Sözleşmesi değil. Neyin hesabı?,"Ağustos 07, 2020 06:29","Konumuz İstanbul Sözleşmesi. AK Parti’nin yakın bir zamanda konuyu yetkili kurullarında ele alarak bir karar vereceği belirtiliyor. Daha önce de yazdığım gibi, kadın dernekleri, bu işin tarafları, uzmanlar mutlaka dinlenmeli. Mutlaka onların görüşleri alınmalı. Köşelerinde, sosyal medya hesaplarında, cemaatlerinde asanlara, kesenlere, küfredenlere, hakaret edenlere, kendilerine bakmadan kötü söz söyleyenlere, bu tartışmadan mutlaka bir çıkarı olanlara, insanı bir ve eşit görmeyenlere kulaklar tıkanmalı. Yok sayılmalılar. Nedense bazıları bu konuyu iktidar alanı elde etme sorunu haline getirdi. Adeta Cumhurbaşkanı Erdoğan’a kendi kararlarını dayatmaya çalışıyorlar. Bunu da aleni yapıyorlar. Üstelik kimi çirkin üslubuyla, kimi de sözleşmenin içeriğini dahi bilmeden yapıyor. AK Parti’nin kendi yaptırdığı araştırmaya göre, toplumun yüzde 85’inin İstanbul Sözleşmesi’nden haberi yok. Sözleşmeyi okuyanların oranı yüzde 3. Okumadığı halde sözleşmeden çıkılmasını isteyenlerin oranı yüzde 5. Hadi diyelim ki onların deyimiyle “kötülüklerin anası İstanbul Sözleşmesi”nden çıkıldı. Sonra ne olacak? Sonra ne isteyecekler? Gerçekte kadının eşitliğini içine asla sindiremeyen ve çirkin üsluplarıyla sinirlerimizi bozan bu grup, sonra hangi kanuna muhalefet edecek? BİZ HEPİMİZ AYNI TARAFTAYIZ Çirkin üslup demişken, burada tekrarlamayacağım o kelimeyi kullanan beyefendi ve ona hak verenler! Yazıklar olsun hepinize! Biz kadınlar siyah-beyaz, başörtülü-başörtüsüz, çocuklu-çocuksuz, o partiden-bu partiden, hepimiz aynı taraftayız. Şiddete, hakarete, cinsel istismara, tecavüze karşı hepimiz birlikteyiz. O yüzden kötü kelimeleriniz hiçbirimize işlemez. Bizi muhafazakâr-muhafazakâr değil diye de bölmeye çalışmayın. Buradan oyun, hesap, iktidar mücadelesi çıkarmayın. SORUNLU DENİLEN TERİMLER Sözleşmedeki bazı terimleri sorunlu görenler ve onlara itiraz edenler var. Ancak İstanbul Sözleşmesi’ni okuyanlar terimlerin açıklamalarına da sözleşmede yer verildiğini göreceklerdir. Toplumsal cinsiyet, eşcinsellik yada cinsiyetsizleştirme değildir. Toplumsal cinsiyet eşitliği, kadın ve erkeğe eşit fırsat verilmesi anlamına gelir. Cinsel yönelim kavramı dördüncü maddede geçmektedir. Şiddet ile mücadelede hiç kimseye ayrımcılık yapılmaması, din, dil, ırk vb pek çok unsurla birlikte, toplumsal cinsiyet ve cinsel yönelime dayalı şiddetin de kabul görmemesi gereği vurgulanmıştır. ‘Ama’sız, ‘fakat’sız bu içeriklere itirazı olan var mı? SAĞDUYU GEREK BİZE Sağduyu ile hareket etmek gerekiyor. Kadın derneklerinin tüm açıklamalarına rağmen eğer hâlâ bazı kavramlarda muğlaklık olduğu düşünülüyorsa buna aklıselimle yaklaşmakta fayda var. Avrupa Konseyi’ne yorum beyanı gönderilmesi ya da muğlak kavramlar için konseyin toplantıya çağırılması gibi öneriler değerlendirilebilir. Ancak çözüm, şiddet eylemlerinin engellenmesi, mağdurlara yardım edilmesi ve faillerin adalet önüne çıkarılmasını amaçlayan bir kazanımdan vazgeçmek olmamalıdır. Orta yol mutlaka bulunur.",https://www.hurriyet.com.tr/yazarlar/hande-firat/mesele-istanbul-sozlesmesi-degil-neyin-hesabi-41581415
Hande Fırat,Siyasetin gündemindeki çağrı,"Ağustos 11, 2020 06:29","Hatırlayacaksınız, CHP kurultayında CHP Genel Başkanı Kemal Kılıçdaroğlu, “Önümüzdeki ilk seçimlerde dostlarımızla birlikte iktidar olacağız” demişti. O dostların kim olduğu uzun süre tartışıldı. Bu tartışmaya ilerleyen satırlarda yeniden döneceğiz. Sonrasında Meral Akşener, Ayasofya’yı ziyaret ederek namaz kıldı. MHP Genel Başkanı Devlet Bahçeli ise yaptığı açıklamada önce Akşener’in Ayasofya ziyaretine değinerek, “Bana göre bu ziyareti ve ibadeti ziyadesiyle memnuniyet vericidir” dedi. Ardından da siyasetin gündemine adeta bomba gibi düşen o açıklamayı yaptı: “Sayın Akşener’in böyle gitmeyeceğini, böyle ittifak olmayacağını, olsa bile bir ayağının çukura düştüğünü görüp derhal ve çok kısa süre içinde evine dönmesi doğru ve tutarlı bir davranış olacaktır. Evinde rahatı ve huzuru bulacaktır. İkbal ile idbar arasında sıkışıp kalmak yerine, kaldı ki zillete düşmektense evde olmak isabetli bir tercihtir.” SİYASETTE HER ŞEY KONUŞULUR MHP’li kaynaklarıma açık açık şu soruyu sordum: Bu Akşener ve arkadaşlarının MHP’ye dönmesi için bir çağrı mı, yoksa İYİ Parti’nin ‘cumhur ittifakı’na katılması için bir davet mi? Ya da iki seçenek de masada, her ikisine de yanıt mı bekliyor MHP Genel Başkanı? Kaynaklarım bunun bir ayrıntısı olmadığını söylediler. MHP Genel Başkanı’nın ikinci bir açıklama yapıp sözlerine daha da açıklık getirmeye şimdilik ihtiyaç duymadığını belirtiyorlar. Mesele ve sorunun HDP ile birliktelik olduğunun altını çiziyorlar: “Bir yanda HDP ile birliktelikleri var, diğer yanda milliyetçi ve muhafazakâr bir çizgileri. Bu ikilik ortadan kalkmalı. Karar versinler, siyasette her şey düşünülür, konuşulur” yorumunu yapıyorlar. MHP Genel Başkanı Bahçeli’nin konunun tartışılmasını istediğini de vurguluyorlar. ESKİ HUKUK Cumhurbaşkanı Erdoğan da Bahçeli’nin çağrısını yadırgamadığını söyledi: “Makul çizgide bir davettir. Terör örgütleriyle el ele olmak, milli ve yerli olarak düşündüğümüz İYİ Parti’ye hiç uygun düşmeyebilir. Böyle bir sıkıntının olması hasebiyle, böyle bir davet gerçekleşmiş diye düşünüyorum. Ülke genelinde bir bütünleşmenin gereğini düşünüyorum” dedi. Aslına bakarsanız, son cümlesi ile Cumhurbaşkanı da Bahçeli’nin davetine katkı yapmış oluyor. Burada Erdoğan-Akşener hukukunun eskiye dayandığını da hatırlatmak gerekir. DYP’den istifa eden Akşener, 2001 yılında Fazilet Partisi’nden kopan Abdullah Gül ve Recep Tayyip Erdoğan’ın önderliğini yaptığı, yenilikçi kanat olarak adlandırılan oluşuma katılmıştı. Ailevi dostlukları olduğunu da hatırlatalım. TABAN KABUL ETMEZ Peki İYİ Parti’de durum ne? MHP ile fırtınalı bir geçmişi olan İYİ Parti Genel Başkanı Meral Akşener, Bahçeli’nin çağrısını “siyasi magazin” olarak tanımlayarak, kamuoyu önünde ciddiye almadığı mesajını verdi. İYİ Parti’de zaman zaman yapılan sohbetlerde ‘cumhur ittifakı’nda yer alma olasılığı her ne kadar değerlendirilse de teknik olarak mümkün görülmüyor. Tabanın bunu istemeyeceği ve İYİ Parti’nin ‘cumhur ittifakı’na katılması durumunda tabanın diğer partilere, özellikle de yeni kurulan partilere kayacağı belirtiliyor. ‘Cumhur ittifakı’ ile işbirliğinin iyileştirilmiş, güçlendirilmiş parlamenter sisteme geçiş temelinde gündeme gelebileceği söyleniyor. TEMAS YOK Bu arada kurmaylar arasında bir temas olup olmadığını da sordum. “Alttan yürüyen, kurmaylar arasında başlayan herhangi bir temas yok” yanıtını aldım. İYİ Parti Genel Başkan Meral Akşener’in olası bir teması en üst seviyede ve şeffaf, yani kamuoyuna açık bir şekilde kabul edebileceği bilgisini aldım. YERSİZ CÜMLE Gelinen bu durumdan CHP rahatsız olabilir mi? Taraflarla konuşmamdan yola çıkarak “Olabilir” yanıtını sizlerle paylaşabilirim. İYİ Parti’nin, yazının ilk bölümünde yer verdiğim, CHP Lideri Kemal Kılıçdaroğlu’nun kurultay konuşmasındaki “Dostlarımızla iktidar olacağız” sözünden de rahatsız olduğunu söyleyebilirim. Bir kaynağım, “Yersiz bir cümleydi. Millet ittifakında yer alan İYİ Parti ve dostlarımız şeklinde formüle edilse daha şık olurdu. Davutoğlu ve Babacan ne zaman dostları oldu? Dostlarımız diyerek hepimizi aynı sepete koydular” yorumunu yaptı.",https://www.hurriyet.com.tr/yazarlar/hande-firat/siyasetin-gundemindeki-cagri-41584081
Hande Fırat,İki kara propaganda,"Temmuz 17, 2020 06:47","Herhangi bir sabahtan Türkiye örneği sizlere... Türkiye Kadın Dernekleri Federasyonu Başkanı Canan Güllü ile telefon sohbetimiz onun bu sözleriyle başladı. Sevgili okurlar, tahmin edeceğiniz gibi konumuz İstanbul Sözleşmesi. Sonda söylenmesi gerekeni başta söyleyerek başlayacağım: Kadınları ilgilendiren konularda kararları erkekler vermesin. Kadınlar da korkmadan, çekinmeden, siyasi kaygı duymadan konuşsun lüften! İSTANBUL SÖZLEŞMESİ’NE KADINLAR NE DİYOR? Sadece Canan Güllü ile konuşmadım. Birçok farklı görüşlerden birçok kadını, birçok dernek temsilcisini aradım. Muhafazakâr ya da değil hepsinin ortak görüşü şu: “İstanbul Sözleşmesi kadına karşı, insana karşı şiddeti önlemeye yönelik. Anayasa ve hukukta ne var ise o çerçevede kaleme alınmış. Kimseye özel bir alan açmıyor.” Altını çiziyorum: Bu görüş muhafazakârların da muhafazakâr olmayanların da ortak görüşü. KİM BU CEMAATLER? Peki Türkiye’nin ev sahipliği yaptığı şehirden adını alan, 9 yıldır yürürlükte olan meşhur İstanbul Sözleşmesi ile ilgili tartışma nereden çıktı? Türkiye Kadın Dernekleri Federasyonu Başkanı Canan Güllü’ye göre kara propaganda 2009 yılında başladı: “Kadın ve Demokrasi Derneği (KADEM) üzerinden cemaatlerin bir savaşı oldu. Cemaatler, KADEM üzerinden Sayın Cumhurbaşkanı’na yüklendi. Yaptıkları kara propaganda şöyle oldu: Bu sözleşme aileyi dağıtacak. Bu sözleşme eşcinsel evliliklerine yol açacak. Bu sözleşme eşcinselliği arttıracak. Böyle bir şey yok. Sözleşmede bunlarla ilgili herhangi bir madde yok. Beni en çok üzen FETÖ’nün dördüncü yıl travmasını yaşarken üç cemaatin isteği üzerine İstanbul Sözleşmesi’nin kaldırılmasını konuşmamız oldu. O zaman biz niye mücadele ettik? Cemaatlere bu söz hakkını verenleri affetmeyeceğim.” KAMPLAŞMANIN ARKASINDA NE VAR? Canan Güllü, cemaatlerin kara propagandasına bu sözlerle dikkat çekti. Konuştuğum AK Partili bazı kadınlar, İstanbul Sözleşmesi’ne karşı Twitter’da kampanya başlatan hesapların iyi incelenmesi gerektiğini söylediler. Özellikle altını tekrar çiziyorum: “İstanbul Sözleşmesi kalmalı” diyen bazı AK Partili isimler bir tehlikeye de dikkat çekiyor, “Sözleşmeye karşı çıkmak dindarlık, sözleşmeyi savunmak dindar olmamak gibi bir cepheleşme yaratıldı. Bu kamplaşma masum değil. Buna müsaade edilmemeli” sözleriyle uyarıda bulunuyorlar. AK PARTİ’DE ÇEKİŞME İDDİASI İstanbul Sözleşmesi ile ilgili tartışmalar sürerken, Meclis Kadın-Erkek Fırsat Eşitliği Komisyon Başkanı da değişti. İstanbul Sözleşmesi ile ilgili tartışmaları “9 yıl sonra niye günah keçisi haline geldi?” diye eleştiren Komisyon Başkanı Canan Kalsın görevden alındı. Bu görevden alınma ile ilgili de tartışma çok. Bir kaynağım, “Sorun tek başına İstanbul Sözleşmesi değil, parti içinde o koltuğa oturmak isteyen çoktu, tabii kadınlar arası anlaşmazlık da var” dedi. CUMHURBAŞKANI’NA ÇAĞRI Peki İstanbul Sözleşmesi ne olacak? Çekince sadece sözleşme imzalanırken konulabiliyor. Bu nedenle AK Parti içinde Türkiye’nin sözleşmeden çıkması tartışıldı. MYK toplantısından sızan bilgilere göre Türkiye sözleşmeden çıkmak için Cumhurbaşkanlığı kararnamesi ya da niyet beyanı yöntemini kullanabilecek. Ancak Türkiye Kadın Dernekleri Federasyonları Başkanı Canan Güllü’nün bu yönteme itirazı var: “Bu sözleşme Anayasa gereği iç hukuktan üstündür. Meclis’te onandı, TBMM tarafından oylanarak kaldırılabilir. Sayın Cumhurbaşkanı’nın kararnamesi ile olmaz.” Güllü’nün bir de çağrısı var. Cumhurbaşkanı Erdoğan’ın kadın dernekleri temsilcilerini dinlemesi çağrısı. SON SÖZ Umarım Cumhurbaşkanı kadın derneklerini dinler. Her görüşten kadın derneği İstanbul Sözleşmesi kalmalı görüşünde birleşiyorsa, bu önemlidir. Ayrıca başta da yazmıştım. Bu biz kadınları ilgilendiriyor. Kadınlar öldürülüyor, kadınlar tecavüze uğruyor, kadınlar cinsel tacize uğruyor. Bu yüzden kararı erkekler vermesin. Ve sevgili kadın siyasetçiler; öldürülen, tecavüze uğrayan kadınlarımızı, kız çocuklarımızı düşünün. Doğru bildiğinizi yüksek sesle dile getirin. Bu konuda sessizlik sizlere yakışmıyor.",https://www.hurriyet.com.tr/yazarlar/hande-firat/iki-kara-propaganda-41566397
Hande Fırat,Dört yıldır süren mücadele,"Temmuz 15, 2020 09:36","Bundan tam dört yıl önce 15 Temmuz 2016 gecesi Cumhurbaşkanı Recep Tayyip Erdoğan’ın canlı yayındaki çağrısının ardından bir millet demokrasi için, vatanı için, geleceği için sokaklara çıktı. Bundan tam dört yıl önce bir millet canı pahasına demokrasi savaşı verdi. FaceTime yayını Savaş uçaklarının şehirlerin üzerinde uçup bombalar attığı, helikopterlerin ateş açtığı, tankların caddeleri kapattığı o gece, Cumhurbaşkanı Erdoğan, CNN Türk ekranında saat 00.24’te yaptığı tarihi çağrıda “Şu anda bu milletin imkânlarıyla ortaya konmuş olan tankı, topu, uçağını, helikopterini kullanarak milletin üzerine gelmenin bedelini bunlar çok ağır ödeyeceklerdir. Milletime de bir çağrı yapıyorum, milletimizi illerimizin meydanlarına davet ediyorum. Halk gücünün üstünde bir güç ben tanımadım bugüne kadar...” demişti.  Tam da dediği gibi olmuş ve o sözlerin ardından bir millet sokaklara inmişti. O gece büyük bir mücadele yaşandı, demokrasi yolunda şehitler verildi. Bir millet ülkesini, vatanını, geleceğini, demokrasisini elinden almaya kalkan terör örgütüne “Dur!” dedi. Terör örgütünün beli kırıldı, Türkiye içindeki etkisi büyük oranda ortadan kaldırıldı. Ancak mücadele bitmedi. Mücadele dört yıl önce 15 Temmuz gecesindeki gibi aynı kararlılıkla sürdürülüyor. Hâlâ kripto örgüt üyeleri yakalanıyor. Örgütün yapısı Dört yıldır devam eden kararlı mücadeleye rağmen hâlâ bazı örgüt üyelerinin gizlenebilmesi ve devlette görev yapabilmesinin nedeniyse örgütün karanlık yapısı. 1980’lerden beri adeta bir istihbarat örgütü gibi yapılanan örgüt, karanlık koridorlardan oluşuyor. Cumhurbaşkanı Erdoğan, o yapıyı bir grup toplantısında “FETÖ tehdidi konusunda kurumlarımızı harekete geçirdikten sonra dahi, bu yapının gerçek organizasyon şemasını çıkarmakta zorlandık. İlk kuruluş yıllarından itibaren bu yapıyı organize eden akıl öyle bir sistem kurmuş ki en kritik isim üzerinden dahi en fazla birkaç kademe geriye gidebiliyorsunuz. Bunun ucu Türkiye’de değil, bunun ucu dışarıda” demişti. Devletin kurumları dört yıl boyunca çalıştı, ifadeler okundu, bağlantılar çıkartıldı. Ortaya Cumhurbaşkanı Erdoğan’ın bahsettiği o organizasyon şeması çıkartıldı. Cumhurbaşkanı Başdanışmanı Mustafa Akış’ın CNN Türk ekranında ilk kez açıkladığı o organizasyonun şemasını dört yılın sonunda sizlerle de ayrıntılı bir biçimde paylaşmak istiyorum. ÖRGÜT 3 ANA PARÇADAN OLUŞUYOR - Örgütün üzüm salkımı şeklindeki karmaşık şemasını en tepedekilerin dışındakiler bilmiyor. - Örgüt içindeki yönetim ve ana yapıda çalışan kesim maaş alıyor. SİVİL YAPI - En tepede örgüt elebaşısı Fetullah Gülen yer alıyor. Hemen altında ülke imamları ve Türkiye istişare heyeti var. 20 kişilik heyetten sadece iki kişi tutuklu. Diğerleri yurtdışında. Türkiye istişare heyetini coğrafi bölge imamları, il ve eyalet imamları, büyük bölge imamları, küçük bölge imamları takip ediyor. - Sivil yapı örgütlenmesi evlere kadar uzanıyor. - Sivil yapı birbirini tanıyor. - Siyasetle ilişki kuran, işinsanlarıyla ilişkiye giren, sermaye yaratan, himmet toplayan sivil yapı. Siyaset ilişkilerini güç üzerinden yürütüyorlar. Ana hedefleri bürokrasiyi ele geçirmek. EĞİTİM YAPILANMASI - Eğitim yapılanması, sivil yapı gibi göz önünde değil. Aksine tam gizlilik içinde örgütlenmiş mahrem bir yapı. - Mahallelere, evlere girecek; tek tek öğrencilere ve ailelere ulaşacak şekilde örgütlenmiş. - Temel hedef, küçük yaşta çocukları ele geçirerek örgüte insan yetiştirmek. ÜNİTE YAPILANMASI - Askeri eğitim bittikten, rütbe alındıktan sonra kişi örgütte ünite yapılanmasına geçiyor. - Ünite yapılanması paralel yapılanma. Abiye ‘öğretmen’, rütbeliye ‘öğrenci’ deniyor. - Tamamen mahrem bir yapılanma. Görüşmeler bire bir yapılıyor. - Örneğin Hava Kuvvetleri imamı Kemal Batmaz’ın altında 10 genel müdür, onların altında genel müdür yardımcıları, öğretmenler ve öğrenciler var. KATALOG EVLİLİKLER - Örgütteki öğrenci ‘izdivaç mesulü yapılanması’ çerçevesinde örgütten biriyle evlendiriliyor. Kadınlar üç gruba ayrılmış. A grubu: Kendisinde ve ailesinde FETÖ izi görülmüyor, bu iz saklanıyor. Bu grup subaylarla evlendiriliyor. B grubu: Kendisinde FETÖ izi yok, ailesinde var. Bu grup üst düzey emniyet mensuplarıyla evlendiriliyor. C grubu: Kendisinde ve ailesinde FETÖ izi var. Bu grup emniyette memurlarla evlendiriliyor. - Evlilik görüşmeleri kadının ablası ve erkeğin abisinin de katıldığı dörtlü görüşmeyle kararlaştırılıyor. GENEL TESPİTLER - Gelir seviyesi düşük, başarılı ve zeki öğrenciler seçiliyor. - Milli ve manevi değerlere saygılı, ahlaklı insan yetiştiriliyor algısı veriliyor. - Ordu içinde milli ve manevi değerlere sahip insanlara ihtiyaç olduğu algısı veriliyor. - Öğrenciyi kendilerine borçlu hale getiriyorlar. - Öğrenci çeşitli yöntemlerle ailesinden uzaklaştırılıyor. - Okuldan atılma ve tazminat korkusu yaşatıyorlar. - Haberleşmenin gizli yöntemlerini kullanıyorlar. - İbadet gizlilik içinde yapılıyor. - Örgüt içi evlilik yaptırılıyor. Dış yardım var mı? Bir dış yardım almadan bu organizasyon şeması nasıl oluşturulur ve nasıl hayata geçirilir sorusu önümüzde duruyor. Yapının deşifre edilmesi mücadelede kritik önem taşıyor. Ancak örgütün elebaşısı ve hemen altında yer alan istişare heyetinin büyük çoğunluğunun kaçak olduklarını unutmamak gerekiyor. Türkiye’nin iade talepleri yanıtsız bırakılıyor. Bazı ülkeler, ‘müttefikimiz’ diye hitap ettikleri Türkiye’de 2016’da darbe ve terör saldırısı gerçekleştirmek isteyen örgütün yöneticilerini kendi topraklarında ağırlamaya devam ediyorlar. Bu karanlık yapı, ülkelerin bu tavrı, bir dış yardım almadan bu şema nasıl hayata geçirilir sorusu ortada dururken Türkiye’nin kararlı ve hukuk içindeki mücadelesi sürmelidir. Yetkililer yapının şu an işler hale getirilmesinin çok zor olduğunun, önemli bir mücadele verildiğinin altını çiziyor. Ancak mücadele bir şekilde durur ya da savsaklanırsa, örgütün yöneticilerinin yurtdışında bulunması nedeniyle yapıyı tekrar işler hale getirmek için ellerinden geleni yapacakları uyarısında bulunuyorlar.  Darbe girişiminin beyni ‘Yurtta Sulh Konseyi’ üyelerinin yargılandığı Çatı Davası’nda aralarında Akın Öztürk’ün (üstte) de bulunduğu 17 sanığa 141 kez ağırlaştırılmış müebbet hapis cezası verildi.",https://www.hurriyet.com.tr/yazarlar/hande-firat/dort-yildir-suren-mucadele-41564767
Hande Fırat,İyi ve mutlaka mesafeli bir bayram dileğiyle,"Temmuz 31, 2020 07:06","Kalabalık bayram sofralarından, el öpmelerden, sarılmalardan, kucaklaşmalardan mutlaka kaçınmak gerekiyor. Salgın bitmedi, devam ediyor. Bu nedenle de Mehmet Hoca’yı aradım. Enfeksiyon Hastalıkları Derneği Başkanı ve Hacettepe Üniversitesi Tıp Fakültesi Çocuk Enfeksiyon Hastalıkları Bilim Dalı Başkanı Prof. Dr. Mehmet Ceyhan, Kurban Bayramı’nda beş riskli aktivite olduğunu söyledi. Dikkat edilmesi gerekenleri şöyle anlattı: BEŞ RİSKLİ AKTİVİTE 1)İNSANLARIN BULUNDUKLARI ŞEHİRDEN BAŞKA YERE GİTMESİ: Gidişler genelde büyük şehirlerden küçük yerleşim yerlerine oluyor. Yani virüsün yoğun olduğu illerden daha az olanlara. Tabii Güneydoğu Bölgesi hariç. Güneydoğu’da şu an salgın yoğun. Peki bu yerleşim yerlerine nasıl ve hangi araçla gitmeliler? En güveniliri kendi araçlarını tercih etmeleri. Mola verdikleri yerlerde, kısa sürede ihtiyaçları gidersinler. Virüsün miktarı ve virüsle temas süresi önemli. Yemeklerini kalabalık yerlerde yemesinler. Otobüs ya da uçakta pencere kenarını tercih etsinler. 2)BAYRAM NAMAZI: Bayram namazını açık alanda, sosyal mesafe kuralına uyarak ve maske ile kılsınlar. Kapalı alanda kılmaya mecburlarsa, mesafeye mutlaka dikkat etsinler. Yüksek sesle konuşmasınlar. Yüksek sesle konuşmak, bulaş riskini on kat arttırıyor. Cami çıkışlarında toplu bayramlaşmadan kaçınmak gerekir. 3)KURBAN KESİMİ: Virüs hayvanlardan bulaşmaz. Ancak insandan insana bulaşır. Bayram namazından hemen sonra kurban kesimi için yığılma olmamalı. Kurban kesimi dört güne yayılarak yapılmalı. Sosyal mesafe ve maske kuralarına mutlaka uyulmalı. Diyelim ki kurbanı kesende virüs var, diyelim ki keserken hapşırdı. Evde bıçağı, elimizi yıkamak gerekiyor. Sadece COVID-19 için değil başka hastalıklar açısından da çiğ ete değdikten sonra el normalde mutlaka yıkanmalı. 4)TOPLU TAŞIMA ARAÇLARININ KULLANIMI: Bayramlaşma ziyaretleri mutlaka dört güne yayılmalı. Toplu taşıma araçları kalabalık olmamalı. 5)BAYRAMLAŞMA: İdeali yaşlılarımızın, risk grubundaki yakınlarımızın bayramını telefonla kutlamak. Mutlaka gidilecekse kalabalık olmamalı, açık havada bayramlaşma tercih edilmeli. Sosyal mesafe ve maske kuralına mutlaka uyulmalı. Yani öpüşmek, el öpmek, sarılmak yok. Bayram ikramları, ortadan yenecek şekilde olmamalı. Küçüklere harçlık verilecekse zarf içinde verilmeli. Eller yıkanmalı. Büyüklerimizin evinden ayrılmadan önce ellerimizi değdiğimiz yerleri alkollü mendil ya da dezenfektan ile temizlemeliyiz. BODRUM VE SAHİLLERE UYARI Sadece bayram ziyaretleri değil, tatildekilerin de dikkat etmesi gereken kurallar var. Ancak bu kurallar unutulmuşa benziyor. Mehmet Hoca’ya tatilde gördüğüm manzaraları anlattım. Bırakın sosyal mesafeyi, buluştuklarında, birbirlerini yanaklarından öpen insanlar var. Prof. Dr. Mehmet Ceyhan bayram nedeniyle iyice kalabalıklaşan Bodrum’dan örnek verdi: “Bodrum’dakilere bakıyorum. Elli kişiyle karşılaştığımda, 40’ında maske yok. Geri kalan 10’unun maskesi ise düzgün takılmamış. Sosyal mesafe kurallarına uyulmuyor. Vatandaşlar da işletmeler de uymuyor. Turistler de geliyor, gelecek. Onlar da rahat davranırsa ortaya iyi bir sonuç çıkmaz.” AÇIK HAVADA BİR ŞEY OLMAZ MI? Peki bu rahatlık açık havada bulunmaktan kaynaklanıyor olabilir mi? Açık havada bir şey olmaz mı? Mehmet Hoca açık havada virüsün bulaşma oranının 19 kat daha düşük olduğunu söyledi. Ancak önemli bir uyarıda bulundu: “Açık alanlarda ortaya çıkmış çok sayıda vaka gördük. Açık havada yapılan nişanlar, askere uğurlama törenleri gibi. Mesafe bir buçuk metrenin altına indiyse, maske de takmadıysanız virüs açık alan-kapalı alan dinlemez.” RAKAMLAR NE DİYOR? Vaka sayısı, psikolojik bir sınır gibi algılanan binin altına düştü. 900’lerde takılmış gibi duruyor. Peki bu ne demek? Mehmet Hoca çok önemli uyarılarda bulundu: “Vaka sayımız 900’lerde ama bunların yüzde 62’si hastaneye yatıyor. Hiçbir ülkede böyle bir rakam yok. Amerika’da hastaneye yatış oranı yüzde 5 ila 10. Yoğun bakıma yatış oranımız ise yüzde 12. Dünya genelinde yoğun bakıma yatış oranı ise yüzde 1. Biz sadece hastalığı ağırlaşmış insanlara test uyguluyoruz. Belirtisiz gizli virüs taşıyıcılarına ulaşamıyoruz. Bunlar ve hastalığı hafif atlatanlar, virüsü bulaştırmaya devam ediyor. Bu şekilde vaka sayısını düşük seviyeye indirmek mümkün değil. Vaka sayılarını güvenli bir seviyeye indirmenin tek yolu var: Gizli ve hafif atlatan vakaları bulmaya yönelik bir politikayı acil hayata geçirmek. Yani yaygın test uygulamak.” Sevgili okurlar, Mehmet Hoca yaygın test uygulamasına geçilmesini öneriyor. Bizlerin ise salgının tüm hızıyla sürdüğünü aklımızda tutarak, sosyal mesafe, maske kuralına mutlaka uymamız gerekiyor. Herkese iyi ve mesafeli bir bayram dilerim...",https://www.hurriyet.com.tr/yazarlar/hande-firat/iyi-ve-mutlaka-mesafeli-bir-bayram-dilegiyle-41576964
Hande Fırat,Sevgili okurlar,"Temmuz 21, 2020 06:29",,https://www.hurriyet.com.tr/yazarlar/hande-firat/sevgili-okurlar-41568904
Hande Fırat,Ayasofya kararı eleştirilerine ne yanıt veriliyor?,"Temmuz 14, 2020 06:29","Meseleyi bundan sonraki satırlarda değerlendirirken, üzerinden yıllar geçmiş olsa da Hıristiyan dünyası açısından hiç unutulmayan konunun İstanbul’un fethi ve o fethin sembolü Ayasofya olduğunu da göz önünde bulundurmakta fayda var. Şimdi, Ayasofya’nın Cumhurbaşkanlığı kararıyla cami statüsünü elde etmesinin ardından, tartışmalara ve o tartışmalara üst düzey yetkililerin verdikleri yanıtlara bakacağız. KİLİSE NEDEN CAMİYE DÖNÜŞTÜRÜLDÜ? Bu soru, bazı yazılarda ve sosyal medyada karara yönelik eleştirilerin başında geliyor. Gelelim bu eleştirilere verilen yanıtlara: Kiliseyi camiye dönüştüren, İstanbul’un fethinin ardından Fatih Sultan Mehmet. O tarihten beri Ayasofya, cami. Yani Cumhurbaşkanı Erdoğan bir kiliseyi camiye çevirmiş değil. Üstelik Ayasofya 1934 yılında müze statüsünü alırken, 1936 yılında çıkarılan tapuda “cami” yazıyor. Tam ifadesiyle “Ayasofya Kebir Camii Şerifi”. Bir ayrıntıya daha dikkatinizi çekeyim: Belgede imzası olan Tapu Müdürü Fikret Sinirlioğlu. Türkiye’nin BM Daimi Temsilcisi Feridun Sinirlioğlu’nun babası... Cumhurbaşkanı Erdoğan, iktidarları boyunca azınlıkların mallarının iade edilmesine, bu konuda hukuku gözetmeye ve hassasiyet göstermeye özen gösterdi. Yine AK Parti iktidarlarında Süryanilere yeni kilise kurulması için arazi tahsis edildiğini de hatırlatalım. O GÜN ÖYLE DEDİ, BUGÜN NİYE İBADETE AÇTI? Ayasofya’nın ibadete açılması kararı ardından, en çok Cumhurbaşkanı Erdoğan’ın daha önce söylediği “Yan tarafta Sultanahmet’i dolduramayacaksın. Ayasofya’yı dolduralım diyeceksin. Büyük Çamlıca Camisi yaptık. 4-5 tane Ayasofya eder. Bu oyunlara gelmeyelim” sözleri tartışma konusu oldu. 2019’daki bu sözler için “Ne oldu da bir yılda değişti” yorumları yapıldı. Kimine göre erken seçim, kimine göre taban konsolidasyonu idi. Ancak konunun seçimle bir ilgisi olmadığını, erken seçimin de gündemde bulunmadığını AK Partili yetkililer söylüyor. Bu eleştirilere yanıtlara gelince: Konu bir milli egemenlik meselesidir. Ayasofya konusunda Türkiye yıllardır bir baskı ile karşı karşıya idi. Ancak bu baskıyı göze alınca, başa çıkabileceğini, gücü yetebileceğini düşününce, 2019 söylemi geride bırakıldı. Kısacası Erdoğan, Ayasofya’nın cami statüsünü alması için konjonktürü uygun buldu. Ayrıca 2016 yılında açılan davada karar günü yaklaşınca, AK Parti anket çalışması yaptırdı. Ayasofya’nın açılması isteğinin yüksek çıktığı o anket MYK’da Cumhurbaşkanı Erdoğan’a sunuldu ve Kariye Camisi örneği hatırlatıldı. Ayrıntılarını ilk olarak muhabirimiz Gizem Karakış duyurmuştu. YA ÜLKELER YAPTIRIM UYGULARSA? Hıristiyan dünyasından gelen tepkiler ve bu tepkilerin nereye varabileceği de konuşuluyor. Bu konudaki endişelere yönelik yanıtlar ise şöyle: Bu karar, olası tüm tepkiler göz önünde bulundurularak verildi. Avrupa, özellikle İspanya, Yunanistan, Bulgaristan kendi hukuksuz uygulamalarına baksın. İsrail tek taraflı işgalini konuşsun. Türkiye, egemenlik meselesinde korkuyla hareket etmez. Üstelik uygulama dünya ülkelerine anlatılacak. Ayasofya’nın kapıları kimseye kapatılmıyor. Statüsü cami olsa da müze olarak ücretsiz ziyaret edilmeye devam edilecek. İsteyen bireysel ibadetini de yerine getirecek. ATATÜRK İLE Mİ HESAPLAŞIYORLAR? Kararla AK Parti’nin Ulu Önder Atatürk ile hesaplaştığı, laiklik ilkesinden uzaklaştığı gibi iddialar da dile getirildi. Bu iddialara AK Partili yetkililer tepki gösteriyor: Atatürk’ün ilke ve inkılapları ile hesaplaşma iddiaları yalandır. Devletler farklı konjonktürlerde farklı kararlar verebilirler. Kararları zamanın şartları ile değerlendirmek gerekir.",https://www.hurriyet.com.tr/yazarlar/hande-firat/ayasofya-karari-elestirilerine-ne-yanit-veriliyor-41563980
Hande Fırat,Libya fotoğrafı,"Haziran 19, 2020 06:29","Sahada Türkiye destekli Ulusal Mutabakat Hükümeti’nin başarıları, darbeci Hafter ve güçlerini, dolayısıyla arkasında Rusya’nın başını çektiği cepheyi zor durumda bıraktı. Sahadaki bu başarının ardından Rusya’nın da aralarında bulunduğu cephenin masada çözüm ve ateşkes çağrılarını arttıracağı biliniyordu. Amaçları bu kez iki devletli bir Libya’nın ortaya çıkarılması ve bununla birlikte petrol alanlarını kontrollerinde tutmak, Rusya’nın Akdeniz’e inmesi ve Hafter eliyle o alana tıpkı Suriye’deki gibi yerleşmesiydi. Cumhurbaşkanı Erdoğan ile Rusya Devlet Başkanı Putin iki ülkenin karşı karşıya geldiği Libya krizinde bile diyaloglarını sürdürdüler. Ancak o diyalog şimdilik işe yaramadı. Çünkü Rusya, ön görüşmeye kabul edilemeyecek ateşkes metni getirerek bir anlamda bunu dayatmaya çalıştı. Rus savunma ve dışişleri bakanlarının Türkiye ziyaretlerinin iptal edilmesinin ardından sahadaki gelişmelerin daha da önem kazanacağını söylemiştik. Yeni adımları Ankara önce kendi içindeki güvenlik zirvesinde değerlendirdi. Diğer yanda ise Libya’daki kazanımlar hem korundu hem sürdürüldü. TÜRKİYE: ‘BİZ LİBYA’DAYIZ’ Gelinen noktada; Sahada kazanımlarını koruyan Türkiye, üst düzey heyet ziyareti ile siyasi olarak da tüm dünyaya “Biz Libya’dayız” dedi. Ateşkesin kabul edilebilir şartları bir kere daha Ulusal Mutabakat Hükümeti ile görüşüldü. BM gözetiminde bir ateşkes isteyen Türkiye de Ulusal Mutabakat Hükümeti de sahada 2015 yılındaki pozisyona geri dönülmesinden yana. Ateşkes süreciyle birlikte siyasi çözüm sürecinin hayata geçirilmesi için adımların atılması planlanıyor. Burada en kritik soru, “Darbeci Hafter bundan sonra muhatap alınır mı?” sorusu... Açıkçası hiç sanmıyorum. Türkiye destekli Ulusal Mutabakat Hükümeti’nin planları hazır. Sadece ateşkes, siyasi muhatap, siyasi çözüm süreci değil, iki heyet sahadaki gelişmeleri de değerlendirdi. Sahadaki kazanımların masaya etkisini de göz önünde bulundurarak askeri planlar da ele alındı. En kritik soru, Türkiye’nin bir üs kurup kurmayacağı... Resmi bir açıklama yok. Libya’nın imarı, altyapı ve petrol konularındaki çalışmalar da masadaydı. Türk iş insanlarının yarım kalan projeleri de konuşuldu. Diğer yandan Libya’daki en önemli sorun olan enerji arzına ilişkin de çalışma başlatıldı.",https://www.hurriyet.com.tr/yazarlar/hande-firat/libya-fotografi-41545362
Hande Fırat,Hayalet silahlarla örtülü savaş,"Temmuz 10, 2020 06:29","Libya topraklarındaki savaşın üzerindeki örtüyü çekip atabilir. Bu durum ülkeleri geri dönüşü olmayan noktalara götürebilir. İşte tam da bu yüzden Vatiyye Askeri Üssü’nü kimin vurduğu resmi olarak açıklanmıyor. Kimin hedef aldığı söylenmese de kime mesaj verildiği gayet açık. Ulusal Mutabakat Hükümeti ile orayı kalıcı üs haline getirmek isteyen ve radar, hava savunma sistemleri ile ASELSAN tarafından üretilen mobil elektronik harp sistemi kuran Türkiye. Türkiye’ye verilmek istenen üstü örtülü mesaj ise “Bu üsse konuşlanmayın, Hafter’in elinde bulunan Sirte ve Cufra’ya da operasyondan vazgeçin...” ELDEKİ VERİLER “5 Temmuz 2020 gecesi Vatiyye Üssü’nü bombalayan uçaklar kimindi” sorusunun yanıtını bulabilmek için ortaya çıkan ipuçlarını sıralayalım: - Ulusal Mutabakat Hükümeti askeri kaynakları, saldırının Birleşik Arap Emirlikleri’ne (BAE) ait Mirage 2000-9 tipi savaş uçakları tarafından yapıldığını açıkladı. Buna göre uçaklar Mısır’ın Libya sınırında bulunan Sidi Barani üssünden havalandılar. BAE Veliaht Prensi’nin danışmanı olduğu söylenen Abdülhalik Abdullah, üssün vurulmasının ardından “BAE, Türkiye’ye tüm onurlu Araplar adına hak ettiği dersi verdi” tweet’ini paylaştı. Hemen sonra belli ki o tweet’i sildirdiler. Rus TASS ajansına konuşan bir Libya askeri kaynağı, “Saldırıyı Hafter uçakları gerçekleştirdi” dedi. Bir önceki yazımda ‘Bazı sorular’ başlıklı bölümde dikkat çekerek, “Türkiye’ye karşı her kötülüğün arkasındaki ülke Birleşik Arap Emirlikleri’nin uçakları vurduysa, hayalete dönüşmüş Fransız uçaklarıyla yaptığı bu saldırıdan kankaları Rusya ve Suudi Arabistan’ın haberi var mıydı? Mısır’daki üsten kalktıkları için Mısır’ın haberi var mıdır diye sormuyorum bile” ifadesini kullanmıştım. Gelinen noktada, saldırının Türkiye karşıtı masada Hafter, Mısır, Suudi Arabistan, Birleşik Arap Emirlikleri ve hatta Rusya koordinasyonunda kararlaştırılmış olması herhalde kimseyi şaşırtmaz. Ankara da bu saldırının arkasında bir ittifak olduğunu düşünüyor. İLK YANIT TATBİKATLA Kaynaklarım, son tatbikat ile Vatiyye saldırısına karşı açık bir mesaj verildiğine dikkat çekerek, “Türk Silahlı Kuvvetleri hem bir anlamda hünerlerini sergilediği bir gövde gösterisi yaptı, hem de harbe hazırlık eğitimi ve kullanılan Barbaros, Turgutreis ve Çakabey isimleri ile Türkiye’nin kararlılığı ortaya konuldu” diyor. Peki yanıt bununla mı sınırlı kalacak? Türkiye’ye karşı hemen her konuda ve her ülkede karşı cephede yer alan BAE, Suudi Arabistan ve Mısır’ın başını çektiği cephe, adeta örtülü bir savaş yürütüyor. Bu konjonktürde Türkiye örtüyü atan ülke olmayacaktır, olmamalıdır. Ancak ortaya çıkan ve yeni gelişmelerle daha da tehlikeli bir noktaya varabilecek bu durum karşısında aklıselim ve soğukkanlı hareket etmek hem Türkiye, hem de üç ülkenin hemen gerisine saklanan Rusya için de gereklidir. ÇÖZÜM RUSYA VE TÜRKİYE MASASINDA Rusya Dışişleri Bakanı Sergey Lavrov, Rusya ve Türkiye’nin Libya’da tarafların imzalayacakları acil bir ateşkes anlaşması üzerinde çalıştığını açıkladı. Cumhurbaşkanlığı Sözcüsü İbrahim Kalın ise ateşkesin olmazsa olmazlarını sıraladı. Kalın ateşkesin sürdürülebilir olması gerektiğinin altını çizerek, “Türkiye’nin karşısındaki ateşkesin sürdürülebilir olması için belli şartları var. Bunlardan biri de herkesin 2015 yılında imzalanan Sahirat Anlaşması’ndaki pozisyonlarına geri çekilmesi. Buna göre de Hafter güçlerinin Sirte ve Cufra’dan çekilmesi gerekiyor. Burayı Hafter tarafının kendi askeri saldırıları için bir üs olarak kullanmasına elbette müsaade etmek istemiyorlar” dedi. Taraflar şartlarda uzlaşabilecek mi? Edindiğim bilgilere göre henüz mutabık kalınan bir çerçeve yok. Bugüne kadar iki ülke, Türkiye ve Rusya’nın bir anlamda kafa kafaya geldiği birçok krizi Erdoğan ve Putin diyaloğu ile çözmeyi ya da yönetilebilir bir seviyeye getirmeyi başardı. Belli ki bugün de aynı diyaloğa ihtiyaç var. Çünkü bu kez şer odağı ülkelerin Türkiye’yi Libya’da çıkmaza sokmak gibi bir planları olduğu görülüyor. İster istemez de “Amaç Türkiye ile Rusya’yı bir oldubitti ile kafa kafaya mı getirmek” sorusu akıllara geliyor.",https://www.hurriyet.com.tr/yazarlar/hande-firat/hayalet-silahlarla-ortulu-savas-41561326
Hande Fırat,Sisi ve arkasındakiler,"Haziran 23, 2020 06:29","Üstelik generalleri de başarısız oldu. Baktılar sahada işler kendileri açısından iyi gitmiyor, bu kez yeni yollara başvurdular. Türkiye’nin karşısında durmaktan vazgeçmeyen Mısır ve arkasındaki Birleşik Arap Emirlikleri ile Suudi Arabistan’dan bahsediyorum. Libya’da Ulusal Mutabakat Hükümeti’nin darbeci general Hafter karşısında sahada kazanımları son dönemde peş peşe artınca şimdi sahaya bir anlamda Sisi sürüldü. Bu, iki farklı tarihte iki farklı açıklama ile oldu: * İlki haziran ayının başındaydı. Trablus ve çevresindeki bölgelerin Hafter’e bağlı milislerden temizlenmesinin ardından Hafter 6 Haziran’da soluğu Sisi’nin yanında aldı. Mısır Cumhurbaşkanı “Kahire Bildirgesi” isimli bir girişim duyurdu. Libya geneli için bulunduğu ateşkes çağrısı, Libya hükümeti tarafından kabul edilmedi. * İkinci açıklama ise malum; tansiyonu yükselten, Sisi’nin sınır ötesi görev için kendi hava kuvvetlerine hazırlık talimatı verdiği son açıklaması... Mısır Hava Kuvvetleri birliklerini ziyaret eden Sisi, yurtiçi veya gerekirse sınır ötesi herhangi bir görevi yerine getirmek üzere “Hazırlıklı olun” talimatı vererek, “Artık gerek kendimizi savunma açısından, gerek Libya’da seçilmiş tek meşru otorite olan Temsilciler Meclisi’nin talebi üzerine olsun Mısır’ın yapacağı herhangi bir doğrudan müdahale uluslararası meşruiyet kazanmıştır” dedi. Biri haziran ayının başına, diğeri de neredeyse sonuna denk gelen bu iki farklı açıklamanın arkasından peş peşe destek açıklamaları da Suudi Arabistan ve Birleşik Arap Emirlikleri’nden geldi. Ekonomide ağır sıkıntı yaşayan Mısır’ın sıcak parayı nereden bulduğu ve bulmaya devam edeceği konusunda Ankara’da kimsenin bir şüphesi yok. Libya’daki sahadaki gelişmelere bağlı olarak Sisi’nin yaptığı açıklamalara da kimse şaşırmıyor. Ancak tabii ki gereken önlemler alınıyor. AMAÇ AŞİRETLERİ ETKİLEMEK Ulusal Mutabakat Hükümeti’nin alan kazanımlarıyla daha önce Hafter’i destekleyen aşiretlerin taraf değiştirdikleri biliniyor. Sisi’nin son açıklamasıyla sahayı etkilemeye çalıştığı tespiti yapılıyor. Hem daha fazla aşiretin taraf değiştirmesini engellemeyi amaçladığı, hem de Mısır’ın bağı bulunan aşiretleri bir arada tutmayı hedeflediği belirtiliyor. Ancak sahada işlerin giderek kızıştığını söylemek yanlış olmayacaktır. Libya ordusu Sisi’nin açıklamalarını savaş ilanı saydığını açıkladı. Ulusal Mutabakat Hükümeti, kazanımlarını korumakta ve yeni kazanımlar elde etmekte kararlı. Ankara da bu kazanımların korunması ve sahada bunlara yenilerinin eklenmesi gerektiğinin altını çiziyor. Bu bakış açısı açıklamalara da yansıyor. Cumhurbaşkanlığı Sözcüsü İbrahim Kalın, Türkiye’nin, sürdürülebilir bir ateşkes sağlanabilmesi için Hafter güçlerinin Sirte ve Cufra’yı boşaltması gerektiğini savunan UMH’nin bu duruşunu desteklediğini belirtti. YENİ SÜREÇ Yeni açıklama ve adımlarla daha da gergin süreçte iki konunun da altını çizmek lazım. Birincisi, Türkiye artık Hafter’i muhatap almayacak. Bunu Dışişleri Bakanı Mevlüt Çavuşoğlu CNN Türk’te Gece Görüşü’nde, “Bundan sonra, Hafter gibi bir darbecinin, ‘Ateşkes yerine ülkeye, yönetime el koydum’ diyen bir kişinin masada olmaması gerekir. Bundan sonra muhatap alınmaması gerekiyor” sözleriyle açıkça dile getirdi. Yerine kim muhatap alınacak sorusunun yanıtı yok. Ya da “Yanıtı sahadaki gelişmeler belirleyecek” demek daha doğru olacaktır. Ulusal Mutabakat Hükümeti’nin sahadaki kazanımları belki de Hafter yerine bir muhatap arayışına da gerek bırakmayacaktır. Bu nedenle önümüzdeki süreçte sahadaki kazanımlara odaklanılacağını söylemek yanlış olmayacaktır. Diğer yandan, bu süreçte askeri konularda dahil yeni adımlar da atılabilir. Türkiye ve Libya arasındaki mutabakat muhtıralarına dikkat çeken Dışişleri  Bakanı’nın, “Önümüzdeki süreçte  bu işbirliğinin kapsamı da genişleyebilir. Genişleyince bu kez anlaşmanın kapsamı da genişleyebilir, gözden geçirilebilir. İhtiyaca göre bunlar tadil edilebilir. Libya’daki danışmanlık gibi çalışmaların hukuki statüsünün belirlenmesi konularında görüşmeler devam ediyor” sözleri dikkat çekiciydi.",https://www.hurriyet.com.tr/yazarlar/hande-firat/sisi-ve-arkasindakiler-41548009
Hande Fırat,Olağan şüpheliler,"Temmuz 07, 2020 06:29","SİSİ’NİN MESAJINI HATIRLAYIN Hatırlayacaksınız, Trablus ve çevresindeki bölgelerin Hafter’e bağlı milislerden temizlenmesinin ardından Hafter ile görüşen Mısır Cumhurbaşkanı Sisi, “Kahire Bildirgesi” isimli bir girişim duyurdu. Libya geneli için bulunduğu ateşkes çağrısı, Libya hükümeti tarafından kabul edilmedi. Sonra o cephe tansiyonu yükseltmeye karar verdi. Üstelik bunu Sisi eliyle ve Mısır Hava Kuvvetleri birliklerini ziyareti sırasında yaptılar. Sisi, “Yurtiçi veya gerekirse sınır ötesi herhangi bir görevi yerine getirmek üzere hazırlıklı olun” talimatı vererek, “Artık gerek kendimizi savunma açısından, gerek Libya’da seçilmiş tek meşru otorite olan Temsilciler Meclisi’nin talebi üzerine olsun Mısır’ın yapacağı herhangi bir doğrudan müdahale uluslararası meşruiyet kazanmıştır” dedi. ‘BİZ LİBYA’DAYIZ’ ZİYARETLERİ Tüm bu süreçte sahada kazanımlar sürerken Türkiye de bir anlamda Libya’ya çıkarma yapmıştı. Önce Dışişleri Bakanı Mevlüt Çavuşoğlu, Hazine ve Maliye Bakanı Berat Albayrak, MİT Başkanı Hakan Fidan ve Cumhurbaşkanlığı Sözcüsü İbrahim Kalın’ın ziyareti ile... Ardından Deniz Kuvvetleri Komutanı Oramiral Adnan Özbal ve son olarak da Milli Savunma Bakanı Hulusi Akar ile Genelkurmay Başkanı Orgeneral Yaşar Güler’inkiyle. İşte ne olduysa, son ziyaretten sonra oldu. Burada bir kez daha haziran ayında Sisi’nin hava kuvvetlerine verdiği “Hazır olun” talimatını hatırlatıyorum. Sisi deyince bunu lütfen Mısır, BAE ve Suudi Arabistan diye okuyun. HAYALET UÇAKLAR El Vatiyye, askeri bir hava üssü. Başkent Trablus’un yaklaşık 125 kilometre güneybatısında. Libya’da UMH’nin elinde. Resmi bir açıklama yapılmıyor ama Türkiye’nin burayı kalıcı üs haline getirmek istediği biliniyor. Yine resmi bir açıklama yapılmıyor ama Türkiye’nin buraya radar, hava savunma sistemleri ve ASELSAN tarafından üretilen mobil elektronik harp sistemi kurduğu iddiası var. İşte o üs Milli Savunma Bakanı Hulusi Akar’ın, “Sonuna kadar burada (Libya) olmaya devam edeceğiz” açıklamasını yaparak Libya’dan ayrılmasından bir süre sonra vuruluyor. Uçakların kimliği bilinmiyor. Çünkü uçaklar karartma uyguluyor. Ancak Anadolu Ajansı’nın haberine göre, UMH’nin yürüttüğü ‘Öfke Volkanı’ operasyonu sözcülerinden Abdülmelik Medeni ise sosyal medya hesabından yayımladığı mesajda, hava saldırısının Mısır’ın Libya sınırı yakınlarındaki Sidi el-Barani Üssü’nden havalanan BAE’ye ait Mirage 2000-9 tipi uçaklarca düzenlendiğini ileri sürüldü. Bu bilgi bu satırların yazıldığı saate kadar yalanlanmadı. Kısacası hayalet uçaklar BAE’nin. BAZI SORULAR Türkiye’ye karşı kötülükte sınır tanımayan BAE bu cesareti nereden ve nasıl buldu? Hayalete dönüşmüş Fransız uçaklarıyla yaptığı bu saldırıdan kankaları Rusya ve Suudi Arabistan’ın haberi var mıydı? Mısır’daki üsten kalktıkları için Mısır’ın haberi var mıdır diye sormuyorum bile. Başka hayalet uçaklar ya da tüm kazanımlarını Türkiye sayesinde elde eden UMH, BAE’ye bir yanıt verecek mi? Üsse kurulan hava savunma sistemleri, radar ya da elektronik harp sistemleri henüz aktive edilmemiş miydi? Aktive edildiyse teknik bir sorun mu yaşandı? Ya da tartışmanın başka bir açıklaması var mı?",https://www.hurriyet.com.tr/yazarlar/hande-firat/olagan-supheliler-41558733
Hande Fırat,Sosyal medya nasıl düzenlenecek?,"Temmuz 04, 2020 09:56","KAPATMA ÇÖZÜM DEĞİL GÜNDEMDE DE DEĞİL Masaya şu iki örnek konuldu: 2014 yılında Cumhurbaşkanı Erdoğan “Twitter’ın kökünü kazıyacağız” demiş ve Türkiye’de Twitter kapatılmıştı. Ancak kullanımda kayda değer bir azalma olmamıştı. Nedeni VPN ile kullanıcıların sosyal ağa erişimleriydi. İran örneği. İran’da tüm sosyal ağlar kapatıldı. Ancak İranlılar her gün yeni VPN frekansı alarak sosyal ağlara, platformlara girmeye devam etti. Bu iki çarpıcı örnek bizzat AK Partili isimler tarafından hazırlanarak Cumhurbaşkanı Erdoğan’ın bilgisine sunuldu. Görüştüğüm tüm AK Partili üst düzey isimler, “Kapatma çözüm değil, amacımız kapatmak da değil” dediler. HEDEF BATI YAKLAŞIMI Diğer yandan Dijital Dönüşüm ve Yeni Medya Düzeni raporu ile hem Cumhurbaşkanı’na hem de MYK üyelerine dünyadaki iki ana yaklaşım da anlatıldı. Şimdi virgülüne dokunmadan raporda yer alan iki yaklaşımı da sizlere aynen aktarıyorum. “Dünyada düzenlemeler konusunda iki kamp bulunmaktadır” deniliyor ve şöyle sıralanıyor: AK Partili isimler, “Türkiye’nin hedefi ikinci maddede yer alan Batı cephesindeki düzenlemeleri gerçekleştirmek” diyor. SORUN TWITTER Temel mesele fiziki dünyadaki gibi dijital dünyada da bireyleri, devletleri koruyacak hukukun inşa edilebilmesi. Bu kaygıyı sadece Türkiye değil, dünyada hemen her devlet yaşıyor. Avrupa Birliği’nin iki kırmızı çizgisi, sosyal ağlarda dezenformasyon ve terörle mücadele. Platformlardaki bu iki ana maddeye aykırı içerikler hukuka aykırı görülüyor. Avrupa İnsan Hakları Mahkemesi de nefret söylemi konusunda platformlardan aynı hareket tarzını bekliyor. AK Parti’nin raporunda Fransa’nın attığı adımlar da ayrıntılı bir biçimde yer alıyor. Buna göre, Fransa’da sosyal medyada bulunan zararlı içeriklerin 60 dakikada kaldırılmasının mecburi olduğuna yönelik bir kanun çıkarıldığına dikkat çekiliyor. Ancak temel mesele muhataplık... Türkiye, Almanya ve Fransa’daki gibi Twitter’ın Türkiye’de temsilcilik açmasını ve Türkiye hukukunu tanımasını istiyor. Twitter ise ayak diretiyor. Şimdi Türkiye bir kere daha “Gel muhataplık ilişkisi kuralım, gel temsilcilik aç” diyecek. NASIL BİR DÜZENLEME YAPILACAK? Gelelim yapılacak düzenlemeye... AK Parti Tanıtım ve Medya Başkanlığı’nda prensipler üzerinden bir çalışma yapıldı. Şimdi partinin Meclis grubundaki yetkililer çalışıyor. Ancak düzenleme ile hedefleri şöyle sıralıyorlar: Vatandaşların haklarının sosyal ağlarda korunması. Özel hayatın korunması. Kişisel verilerin korunması. Kimliğin ve değerlerin korunması. Siber sınırların güvenliğinin korunması. Siber egemenliğin korunması. ÜZERİNDE KONUŞULAN MADDELER Henüz ortaya çıkmış tam bir taslak yok. Ancak üzerinde konuşulan maddeler var. İşte o maddeler: Sosyal medya platformlarının 5651 sayılı internet ortamında yapılan yayınların düzenlenmesi ve bu yayınlar yoluyla işlenen suçlarla mücadele edilmesi hakkında kanun kapsamına alınarak yasaya sosyal ağlarla ilgili özel hükümlerin eklenmesi. Türkiye’de erişimi bir milyondan fazla olan yurtdışı kaynaklı sosyal ağlara Türkiye’de temsilci bulundurma ve Türkiye’deki kullanıcıların verilerini Türkiye’de barındırma zorunluluğu getirilmesi. Türkiye’de temsilci belirleme ve bildirme yükümlülüğünü yerine getirmeyen sosyal ağa BTK tarafından bildirimde bulunması. Türkiye’de günlük erişimi bir milyondan fazla olan yurtiçi veya yurtdışı kaynaklı sosyal ağların kişisel hakların ihlali ve özel hayatın gizliliği kapsamındaki içeriklere yönelik olarak kişiler tarafından yapılacak başvuruları en geç 72 saat içinde cevaplamakla yükümlü olması. Türkiye’de günlük erişimi bir milyondan fazla olan yurtiçi ve yurtdışı kaynaklı sosyal ağların Türkiye’deki kullanıcıların verilerini Türkiye’de barındırmak zorunda olması. Altını bir kez daha çizelim: Bunlar kesinleşmedi ancak üzerinde konuşulan düzenlemeler. Kısa bir süre içinde çalışmaların tamamlanması hedefleniyor. NETFLIX VE DISLIKE MESELESİ Üst düzey birden fazla AK Partili isme bu düzenlemelerin Cumhurbaşkanı’nın YouTube’da aldığı dislike’larla ilgili olup olmadığını sordum. Konunun bununla ilgisi olmadığını söylediler. Bu arada şunu da söyleyeyim, liderler telefon ellerinde, “Dur şu tweet’i atayım, kaç like almışım bakayım” diye yaşamıyorlar. Tüm bunları onlar adına yapan ekipleri var. Gelelim telaffuzuyla, Dark ve spoiler ile gündem olan Netflix’e... AK Partililer de Netflix’in bir sosyal ağ olmadığını biliyor. Ancak sanıyorum Cumhurbaşkanı’nın dizi izlemeye vakti olmamıştır. Kısacası bir gün MYK’da yapılan sunumdan sonra belli ki bir karışıklık olmuş. Üzerinde konuşulan düzenlemelerin Netflix ile bir ilgisi yok. Peki Netflix nasıl gündeme geldi? Son MYK toplantısında meşhur Z kuşağı konuşulurken gençlerin ne izlediği konusu da gündeme geliyor. Netflix AK Parti’nin gündemine de böyle geliyor. Özellikle LBGT dizi ve filmleri konuşuluyor. Bunun ayrıntılarını da bir başka yazıda ele alalım.",https://www.hurriyet.com.tr/yazarlar/hande-firat/sosyal-medya-nasil-duzenlenecek-41556014
Hande Fırat,Bu rehavet iyi değil,"Temmuz 01, 2020 09:28","Hacettepe Üniversitesi Tıp Fakültesi Çocuk Enfeksiyon Hastalıkları Bilim Dalı Başkanı Prof. Dr. Mehmet Ceyhan’ı aradım, “Hocam, ben sizi ihmal ettim” diyerek başladım söze. “Tüm dünyada vaka sayıları artıyor, kimi ülkelerde ikinci dalgadan bahsediliyor. Ne oluyor, bu artış neden kaynaklanıyor?” diye sordum. TEK NEDEN NORMALLEŞME Mehmet Hoca, ikinci dalga tartışmasına “Şu an ‘ikinci dalga’ diye bir şey yok. Herkes birinci dalga ile uğraşıyor” diyerek noktayı koydu. Nedenini de şöyle anlattı: “İkinci dalga terimi İspanyol gribinde kullanıldı. Mayıs ayında başladı, iki ay sürdü, bitti. Bir süre sonra virüs mutasyona uğrayıp daha saldırgan biçimde geri döndü. Ona ikinci dalga denildi. COVID-19’da ülkeler 0 vaka görene kadar birinci dalgadadır. Herkes birinci dalga ile uğraşıyor.” YANLIŞ HESAP Vakalardaki yükselmenin tek nedeni normalleşme. Hocaya göre başka neden aramaya gerek yok. Ancak bir yandan da tüm dünya ekonomik, sosyal, toplumsal nedenlerle normalleşmeye mecbur. Mesele normalleşirken yapılırken yanlışlarda ya da hesaba katılmayan unsurlarda, hatta yanlış yapılan hesaplarda... Mehmet Hoca üç hesap yanlışını sıraladı: 1- Belirti göstermeyen kişiler: Hastalık belirtisi göstermeyenler tüm dünyada virüsü yaymaya devam ettiler. 2- Virüs yaz aylarında ölür ya da etkisi azalır: Bazı kişilerin bu düşüncede olması ve bunu dile getirmesi yanlıştı. Pandeminin mevsimi olmaz. 3- Normalleşmenin etkisi bilinmiyordu, hesap edilemedi. SERT MÜDAHALE ŞART Mehmet Hoca, “1500’den 1300’e düşmesi azalma değil” dedi. Hocaya göre yapılması gereken “sert müdahalede bulunmak”. Bu böyle gitmez. Neden mi? 1- Bu rakamlarla uzun süre gitmek toplumu yorar. En tedbirli kesimlerde bile bir süre sonra gevşeme başlar. 2- Sağlık sektörü yoruldu. 3- Ekonomi yoruldu. Korku ekonomiyi de etkiliyor. Hocanın “Ekonomiyi etkilemeden yapılması gerekir” dediği sert müdahaleye gelince... 1- Taziye evi, asker uğurlama, arkadaş görüşmesi gibi toplantılara kişi sayısı sınırlaması koymak. 2- Mesai başlangıç ve bitiş saatlerinin kademelendirilmesi. Böylece toplu ulaşım araçlarının kullanımındaki yoğunluğun önüne geçilebilir. 3- Test sayısının hastalığı belirtisiz geçiren kişileri tespit etmeye yönelik biçimde arttırılması. 4- Virüsün yaygın görüldüğü illerden dışarıya seyahat izninin testin negatif çıkması durumunda verilmesi. EYLÜLE BU RAKAMLARLA GİRMEMEK GEREK Herkesin aklında eylül ve ekimde ne olacağı var. Mehmet Hoca olası tabloyu şöyle anlatıyor: “Okullar açılacak. Hava soğuyunca insanlar kapalı ortamlarda sıkışık olacaklar. Virüs yüzde 90 solunum yoluyla, yüzde 10 ortamdan bulaşıyor. Dünya genelindeki kaygı eylülden itibaren vaka sayısının artacağına yönelik. Bu rakamlarla bir ülkenin bunu taşıması zor. Sayıların bir an önce indirilmesi için devlet de vatandaş da gayret etmeli. Vatandaş uymazsa hiçbir devlet başarılı olamaz.” O MUTASYON NE ZAMAN? Yeni bir ilaç yok. Henüz bir aşı da yok. Üstelik aşı bulunsa da tüm dünya için üretilmesi de uygulanması da zaman alacak. Umut mutasyonda. Mehmet Hoca şu ana kadar 50 binden fazla mutasyon tanımlandığını ancak bunlardan hiçbirinin virüsün bulaşıcılığını etkilemediğini söyledi. SARS sekiz ayda, MERS bir yılda mutasyona uğrayarak etkilerini yitirdi. Mehmet Hoca aynı aileden olan COVID-19’da da benzer bir mutasyon bekliyor. “Ne zaman olur” soruma ise “Deprem gibi, bilmek mümkün değil. Yarın da olabilir, üç ay sonra da iki gün sonra da” yanıtını verdi.",https://www.hurriyet.com.tr/yazarlar/hande-firat/bu-rehavet-iyi-degil-41553298
Hande Fırat,Z kuşağına özel seçim kampanyası,"Haziran 26, 2020 17:40","YEŞİL KÜREYE TEŞEKKÜR ETMELİLER Sosyal medya hesabından yeşil küre uygulamasını kaldıran Mahir Ünal, “40 günlük bir çalışmaydı, bitti” dedi. Peki bu uygulamaya neden ihtiyaç duyuldu? Mahir Ünal, “Amacımız dezenformasyonu, hakareti, küfrü görünür kılmaktı. Bence yeşil küreye teşekkür etmeliler. Yeşil küre hepsini görünür kıldı. ‘Mahir Ünal sosyal medyayı düzenlemeye çalıştı’ iddiası doğru değil, tüm amacım farkındalık yaratmaktı” açıklamasını yaptı. SALGIN DİJİTALLEŞMEYİ ÖNE ÇEKTİ Yeşil küre, AK Parti Tanıtım ve Medya Başkanlığı’nın yürüttüğü Dijital Dönüşüm ve Yeni Medya Düzeni çalışmasındaki Etik Farkındalık başlığındaki maddelerden biriydi. Etik Farkındalık, Dijital Farkındalık, Yerel ve Küresel Farkındalık fazlarını içeren çalışma, virüs salgınında dünyanın eve kapandığı süreçte yapıldı. Videokonferans yoluyla bilişimciler, hukukçular, sosyologlar başta olmak üzere ilgililer bir araya geldi. Amaç, dijital dönüşüm ve yeni medya düzenini anlamak ve bundan sonrası için bir yol haritası çıkarmaktı. Çünkü salgın dijitalleşmeye ilişkin tüm çalışma ve gelişmeleri 10 yıl erkene çekti. Çalışma Cumhurbaşkanı Erdoğan’a da sunuldu. Mahir Ünal, Hande Fırat'a 'yeşil küre', 'z kuşağı dijital seçim kampanyası' ve 'siber kıta sahanlığı'nı anlattı. 7 MİLYON Z KUŞAĞI SEÇMEN Dijitalleşme ve bunun salgınla birlikte daha da hızlanması günlük hayatları değiştirdiği gibi, siyaseti, siyasetin dilini de değiştiriyor. Z kuşağı olarak tabir edilen 7 milyona yakın seçmen 2023’te ilk kez oy kullanacak. Mahir Ünal, salgın sürecinde kuşakların nasıl vakit geçirdiğinin de araştırıldığını söyledi. Genç seçmenin oy verme davranışında yeni medya düzeni en temel faktör. En büyük tehlike ise seçmenin dijital ortamda manipüle edilme ihtimali. Diğer yandan Z kuşağının tamamen dijital ortamda olması, diğer kuşaklarda da bu oranın artması, siyasi partilerin seçmene ulaşma yöntemlerini değiştirmesine yol açıyor. AK Parti Dijital Medya Takip Sistemi’nde hem sosyal ağlardaki popüler konular/talepler belirleniyor, hem de oluşturulan stüdyo ile siyasetçilerden içerik oluşturması isteniyor. Belli ki önümüzdeki süreçte siyasetçiler, televizyonlardan daha çok dijital dünyadaki yayınlarda seçmenin karşısına çıkacaklar. BENİMLE İLGİLİ BENDEN DAHA ÇOK ŞEY BİLİYORLAR Mahir Ünal, madde madde yapılması gerekenleri anlatırken karşı karşıya olunan tehlikeyi de örnekleri ile sıraladı: “Google benim geçtiğimiz 15 yıl üzerinden yaptığım aramaların verisine sahip. Benimle ilgili benim bilmediğimi biliyor. WhatsApp benim eşimle tartışmalarımı biliyor. Instagram’da hangi resmin üzerinde kaç saniye kaldığım bilgisine sahipler. Bu insan beyninin hack’lenmesi gibi bir şey” dedi. TWITTER’A: ‘GEL TÜRKİYE’NİN MUHATABI OL!’ Bu nedenle gerekli hukuki adımların atılmasının önemine dikkat çeken Mahir Ünal, Twitter’ın Almanya ve Fransa’nın egemenlik hakkını kabul ettiğini hatırlattı. Böylece Alman yasalarının Twitter tarafından kabul edildiğini hatırlatan Ünal, Twitter’a seslendi: “Biz de diyoruz ki, ‘Kardeşim, gel bizim muhatabımız ol. 55 milyon vatandaşımız senin kullanıcın! Yasal yükümlülüğü olan temsilcilik aç, bizim muhatabımız ol.’” SANAL DÜNYADA KITA SAHANLIĞI Siber dünyada dijital çağın hammaddesi veri. Teknoloji ve veri kimin elindeyse güç onda. Çalışmadan satır başlarını ve Türkiye’nin atması gereken adımları Mahir Ünal şöyle anlattı: “ Türkiye hava sahası ve deniz kıta sahanlığı gibi siber bir kıta sahanlığı oluşturmalıdır. Türkiye bir karar aşamasındadır. Bir yol haritası ile milli ve yerli teknolojilerle siber vatanı korumalı. Kendi verisini bir hammadde olarak gören, buna uygun içerik üreten bir toplum olmalıdır. Aksi halde zihinleri veri sömürgeciliğinin bağımlısı olmuş gençler ortaya çıkacaktır. Sosyal ağlarda vatandaşların haklarının, özel hayatın, kişisel verilerin, kimliğin ve değerlerin, siber sınırların, siber egemenliğin korunması gerekiyor. Bunun için gerekli hukuki çalışmalar başlatılmalıdır. Avrupa ülkeleri, dijital ağlarda dezenformasyon ve terörle mücadele ediyor. Türkiye’de sosyal medyayı terör örgütlerinin amaçlarına hizmet edecek şekilde nefret, tehdit, taciz, hedef gösterme gibi suçları işleyerek kullananlara karşı tedbirler öngören geniş bir kanun tasarısı hazırlama ihtiyacı vardır.”",https://www.hurriyet.com.tr/yazarlar/hande-firat/z-kusagina-ozel-secim-kampanyasi-41550649
Hande Fırat,8 dakika 46 saniyenin sonunda ABD nefes alamıyor,"Haziran 02, 2020 06:29","ABD’de polisin genel olarak neden olduğu ölümler, siyah ABD vatandaşlarının bu ihtimali yaşama oranlarının daha yüksek olması, siyahi ABD vatandaşlarının içinde bulundukları toplumsal ve sosyal durumun yanı sıra yağma ve şiddet görüntüleri toplumsal yapının anahatlarını, birikmiş toplumsal sorunları ve virüs salgınıyla daha da belirleşen ekonomik sorunları karşımıza çıkarıyor. Önce şunu söylemek lazım: Tarih boyunca “amacının dünyaya özgürlük ve daha çok demokrasi getirmek” olduğunu iddia ederek, kimi zaman el altından, kimi zaman açıktan ülkeleri karıştırmaktan, yaptırım listesi sunmaktan kaçınmayan “patron” ya da “süper güç” ABD’nin, en basit evrensel değer olan “Tüm insanlar eşittir” kuralını kendi içinde hâlâ bir türlü tam kabullenememiş, tam sindirememiş olduğu aşikâr. Bununla birlikte vekâlet savaşları ya da doğrudan savaşlarla, toplumsal olaylarla başka coğrafyalarda çıkardıkları yangın görüntülerini bizzat yaşamaları ise trajik. Anlarlar mı bilmem, ama yaşadıkları tam bir kaos. Bu süreçte ABD Başkanı Trump’ın başta ABD medyası olmak üzere sert bir biçimde eleştirildiğini görüyoruz. ABD Başkanı, virüs nedeniyle yüksek orandaki ölümler, artan işsizlik başta olmak üzere ekonomik sorunlar, George Floyd’un ölümü ve protestolardan çok başka işlerle meşgul olmakla suçlanıyor. Twitter’dan halka savaş açmak, Çin ve Dünya Sağlık Örgütü ile kavga... Süreç Trump’ın yeniden seçilmesini engeller mi? Yoksa Trump yanlılarının daha da konsolide olmasına yol açarak ikinci kez başkanlık yolunu mu açar, göreceğiz. MİT KRİPTO EMİR SUBAYINI NASIL YAKALADI? FETÖ ile mücadele 15 Temmuz’dan bu yana devam ediyor. Ancak hâlâ kripto FETÖ’cülerin olduğunu görüyoruz. Bunun son örneği Ege Ordusu Komutanı Korgeneral Ali Sivri’nin emir subayı Binbaşı Fevzi Öztürk’tü. Gazetemizden Toygun Atilla operasyonun emniyet ve savcılık boyutunu dün kaleme almıştı. Ben de katkı olsun diye MİT boyutunu anlatacağım. Bir süredir MİT, TSK içinde kripto FETÖ’cülerle ilgili hassas bir çalışma yürütüyor. Özellikle Kara Kuvvetleri içindeki mahrem yapılanmanın deşifre edilmesi için teknik çalışma yapılıyordu. Edindiğim bilgiye göre önce, Ege Ordusu Komutanı’nın emir subayı Fevzi Öztürk’ün FETÖ’cüler tarafından haberleşme amacıyla kullanılan sabit hatlarla irtibatı olduğu tespit edildi. Ardından da Öztürk’ün irtibatlı olduğu mahrem imamın Kara Kuvvetleri Komutanlığı’nda görev yapan istihbarat sınıfındaki subayların mahrem imamı olduğu ve bu subayların takip faaliyetini yürüttüğü ortaya çıkarıldı. İKİ MEKTUP FETÖ ile mücadele deyince, FETÖMETRE ile bu mücadelede önemli katkısı olan Deniz Kuvvetleri Komutanlığı Kurmay Başkanlığı görevinden alınıp Genelkurmay Başkanlığı emrine verilen Tümamiral Cihat Yaycı’nın geçtiğimiz günlerdeki istifasına da değineceğim. İstifa sürecinde yaşananlarla ilgili bazı perde arkası bilgiler edindim. Hakkında açılan soruşturma gerekçesiyle görev yeri değiştirilen Cihat Yaycı’nın o süreçte hem Cumhurbaşkanı Erdoğan’a, hem de MHP Genel Başkanı Devlet Bahçeli’ye mektup yazdığını öğrendim. Mektupta “Beni harcamaya çalışıyorlar” imasında bulunan Yaycı’nın Ankara’da FETÖ ile mücadele, doğu Akdeniz gibi başlıklardaki önemli katkılarına değer veriliyor. Ancak basınla kurduğu ilişki ile TSK’nın hiyerarşisine zarar verdiği eleştirisi yöneltiliyor. Paşa’nın yazdığı iki mektup da TSK’nın hiyerarşisine zarar olarak görülmüş olabilir.",https://www.hurriyet.com.tr/yazarlar/hande-firat/8-dakika-46-saniyenin-sonunda-abd-nefes-alamiyor-41531415
Hande Fırat,Her kötülüğün ardındaki ülke,"Haziran 09, 2020 07:56","Şer cephesinin aktörlerinden. Gücü, parasından kaynaklanıyor. Suriye ve Libya’nın ardından şimdi de Somali’de Türkiye ile uğraşmaya çalışıyor. Üstelik bunun için yine parasını kullanıyor, aracıları ve siyasetçileri bu parayla finanse ediyor, bir anlamda satın alıyor. ABD ve Avrupalı bazı politikacıları nakit olarak destekliyor. Ankara bu politikacıların belirlenmesinde şer cephesi aktörünün FETÖ’cülerden yardım aldığını da tespit etti. Bahsettiğim ülke, Birleşik Arap Emirlikleri. Hafter’in Libya’da sahada kaybetmesinin ardından Birleşik Arap Emirlikleri’nin Somali kartını yeniden nasıl ve niçin açtığına bakacağız. BAE’NİN SOMALİ HIRSI Türkiye’nin Afrika açılımı, Cumhurbaşkanı Erdoğan’ın bölge ile ekonomik ve siyasi ilişkileri geliştirmek için yaptığı ziyaretler neticesinde ortaya çıkan ticari ve stratejik ilişkilerle Türkiye’nin bölgeye ve bölge insanına yaptığı yatırımın, Birleşik Arap Emirlikleri’ni rahatsız ettiği biliniyor. Üstelik Somali’de Türkiye’nin bir de üssü bulunuyor. Bununla birlikte Somali, Katar krizi döneminde Birleşik Arap Emirlikleri’nin (BAE) baskısına boyun eğmedi ve Katar’a karşı o cepheyle hareket etmedi. O dönemden beri Somali’ye karşı provokasyonlarını arttıran BAE, Somali hükümetini baskı altına almaya çalışıyor. Tıpkı Libya’da bugün yaptığı gibi, 2017 yılında Somali’de cumhurbaşkanlığı seçimlerine müdahale etmeye çalıştı. Somali Bölgesel Yönetimleri ile doğrudan ilişki geliştirerek resmi hükümet dışında bir güç oluşturmanın yollarını aradı. Yine parasını kullanmaya kalktı. 2018 yılında Somali güvenlik makamları Mogadişu Havaalanı’nda BAE’ye ait özel bir jetin içinde ülkeye getirilen 9.6 milyon dolara el koydu. BAE’den karşılık gecikmedi. Mogadişu’daki Sheikh Zayed Hastanesi’ni kapattı. Bunun üzerine ise Somali Savunma Bakanlığı, BAE tarafından maaşları ödenen ve eğitilen Somalili askerlerin bütün sorumluluğunu devraldığını duyurdu. İpler gerildi, iki ülke arasındaki diplomatik ilişkiler durdu. AB’Yİ KİM, NEDEN HAREKETE GEÇİRDİ? Avrupa Birliği Parlementosu üyesi Antonio Lopez-Isturuz White, “Somali’nin diktatör bir rejim olduğu gerekçesiyle kınanması ve verilen desteğin gözden geçirilmesi” teklifini AB Parlementosu’na sundu. Görüşülmeye başlanan teklif kabul edilirse Somali, AB’den yardım alamayacak. Şimdi gelelim soru ve yanıtlara... Somali hükümeti ile husumeti olan, hükümeti değiştirmek isteyen, farklı güçlere para desteğe yapmaya kalkan ülke kim? Birleşik Arap Emirlikleri. AB Parlemento üyesi Antonio Lopez-Isturuz White kim? BAE ile bir ilişkisi var mı? Teklifin sahibi Antonio Lopez-Isturuz White, AB-BAE dostluk grubu başkanı, BAE liderlerine yakın ilişkileri biliniyor. BAE’NİN SİCİLİ Konu BAE olunca kabarık sicili de biliniyor. Çıkarları doğrultusunda parasını kullanarak vekâlet savaşlarıyla hedeflerine ulaşmaya çalışıyor. Parayı değiştirmek istediği yönetimlere karşı yapılar için de harcıyor. Bu yöntemi ABD ve AB’deki politikacılar için de uyguluyor. Kendi çıkarları doğrultusunda uluslararası arenada hareket etmesini istediği bazı politikacı ve bürokratlara nakit yardımında bulunuyor. Ankara’nın elindeki bilgi, BAE’nin 15 Temmuz’a giden süreçte samimiyet kurduğu FETÖ’cülerle bağlarını koparmadığı ve söz konusu yardım yapılacak ABD ya da AB’li politikacı ve siyasetçileri belirlerken, Türkiye aleyhinde çalışacak olanlar konusunda onlardan yardım aldığı yönünde. ÜÇ BÖLGEDE TÜRKİYE’NİN KARŞISINDA BAE ile ilgili yapılan tespitlere gelince... Suriye’de Şam rejimini destekliyor. Zaman zaman Rusya ve Şam rejimini Türkiye aleyhine kışkırtıyor. Libya’da Mısır ve Suudi Arabistan ile birlikte Hafter’in her açıdan destekçisi. Rusların “Devlet olarak ilişkimiz yok” dediği paralı asker grubu Wagner’in finansmanını sağlıyor. Türkiye ile nüfuz savaşını sürdürüyor. Şimdi Somali’de de Türkiye’nin tam karşısında yer alarak, Somali’deki üssün kapanmasını ve Türkiye’yi buradan çıkarmayı istiyor. 15 Temmuz’dan beri hedeflerini ve Türkiye’nin bunlarla nasıl başa çıktığını alt alta koysa, şansının ne kadar az olduğunu anlar. Kötülük eninde sonunda mutlaka yenilir.",https://www.hurriyet.com.tr/yazarlar/hande-firat/her-kotulugun-ardindaki-ulke-41536851
Hande Fırat,Libya’da Erdoğan’ın bahsettiği olumlu adım,"Haziran 05, 2020 06:29","Ulusal Mutabakat Hükümeti’nin son dönemdeki askeri başarılarının ardında Türkiye’nin yardımı var. Türkiye’nin askeri danışmanlık olarak tanımlanan yardımı, 5 Ocak 2020’de, Hafter’in darbe girişiminden sonra başladı. Ankara amacının savaşmak olmadığını, meşru hükümete destek vermek ve insani trajediyi engellemek olduğunu birçok kez dile getirdi. 48 SAATTEKİ LİBYA TRAFİĞİ Libya, uluslararası aktörlerin başta enerji olmak üzere kendi çıkarları için sahaya indikleri, sahayı karıştırdıkları bir kriz bölgesi. BM nezdindeki meşru hükümetle ortak kaygılarla iki muhtıra imzalayan Türkiye’nin karşısında her zamanki olağan şüphelilerin başını çektiği bir grup var. Türkiye ile ilgili olumsuz her konudaki olağan şüphelilerden kastım; Mısır, Birleşik Arap Emirlikleri, Suudi Arabistan. Bunlara Libya konusunda Yunanistan, Fransa ve hatta Rusya’yı da ekleyin. Hepsinin farklı çıkarları var, ortak çıkarları ise doğu Akdeniz’deki enerji kaynakları üzerinde birleşiyor. Bu ortak çıkarlarının tam karşısında ise Türkiye var. Türkiye’nin imzaladığı muhtıra ve enerji, güvenlik ve bölgesel çıkarları açısından meşru hükümetin varlığını sürdürmesi, Libya’nın bölünmemesi hayati önem taşıyor. Dünya virüse odaklanmışken, Libya’daki savaş durmadı. Son günlerin sahanın dengeleri değiştirecek şekilde daha da hareketlenmesiyle, son 72 saate de kritik başkentlerdeki görüşmeler damgasını vurdu. Darbeci general Hafter soluğu geçtiğimiz çarşamba akşamı Mısır’da bir başka darbecinin, yani Sisi’nin yanında aldı. Ziyarete gerekçe olarak askeri kargo taşıyan Türk gemisinin Misurata’ya geliş iddiasını gösterdiler. Aslında Ulusal Mutabakat Hükümeti’nin ilerleyişine karşı destek istedi. Kaynaklara dayanarak yapılan haberlerde görüşmede Sisi’nin sınırlarının tehdit edilmesine izin vermeyeceğini söylediği yazıldı. WAGNER’İN LİBYA’DAKİ FAALİYETLERİ Yine çarşamba günü Ulusal Mutabakat Hükümeti Başbakan Yardımcısı Rusya’daydı. Rusya Dışişleri Bakanı Lavrov işbirliği için Rus tutukluların salınmasını istedi. Rus tutuklularla ilgili ayrıntılar bilinmiyor. Rusya inkâr etse de Wagner grubuna bağlı paralı askerlerin Libya’da bulundukları bilgisi var. Konu Erdoğan ile Putin’in mart ayında yaptıkları yüz yüze görüşmede de gündeme gelmişti. Şimdi gelelim o görüşmenin Wagner konusundaki ayrıntısına ve sonrasındaki gelişmeye... Edindiğim bilgiye göre, Cumhurbaşkanı konuyu gündeme getirince Putin gereğini yapacağını söyledi. Sonrasında da Rusya, Wagner’i Libya’da ön hatlardan geriye çekti. Ancak halihazırda Wagner’e bağlı paralı askerlerin sayısında bir değişiklik yok. Ankara’nın elindeki bilgiye göre Libya’da 1400 mensubu var. Ve gelelim başkent Ankara’daki kritik görüşmeye... Bu satırların yazıldığı saatlerde Cumhurbaşkanı Erdoğan Ulusal Mutabakat Hükümeti Başbakanı ile görüşüyordu. Sahadaki son durumun yanı sıra bundan sonraki adımların da konuşulduğu görüşme kritik. Bu görüşmenin içeriği önemli soruların yanıtlarını da belirleyecektir. Türkiye, Libya’daki asker sayısını arttıracak mı? Trablus kıyalarında kalıcı bir üs gündeme gelir mi? Bu yanıtların netleşmesinde aynı zamanda sahadaki gelişmeler ve uluslararası alandaki arayışlar da etkili olacaktır. Diğer yandan, sahada güç kaybeden Hafter’in ve onu destekleyen olağan şüpheliler grubunun şanslarını bu kez masada aramaya çalışacaklarını söyleyebiliriz. Ayrıca ABD’nin şu ana kadar herhangi bir tarafa ağırlığını koymamış olduğuna da dikkat çekelim. Kendi iç sorunlarıyla uğraşan ABD’nin ne yapacağı da süreçte önem taşıyor.",https://www.hurriyet.com.tr/yazarlar/hande-firat/libyada-erdoganin-bahsettigi-olumlu-adim-41534282
Hande Fırat,Dünyanın bilinmeze zorlu ve zorunlu yolculuğu,"Mayıs 22, 2020 06:29","Hayat bu ülkelerde eski normale dönmüyor. Sosyal mesafeli, hijyenli, maskeli yeni normal var artık. Türkiye’de de sokağa çıkma kısıtlamasıyla geçecek Ramazan Bayramı’nın ardından haziran ayının ilk günleri ile birlikte gevşemeyi, sektörlerin peş peşe açılmalarını göreceğiz. Ülkeler, devletler ekonomiyi açmaya, gevşemeye gitmeye mecburlar. Önlerinde virüsün faturası olduğu gibi ekonomik fatura ve bu ekonomik faturanın neden olabileceği krizler, sosyal sorunlar bulunuyor. Bu süreci Ankara Üniversitesi Tıp Fakültesi öğretim üyesi anesteziyoloji ve reanimasyon ve yoğun bakım uzmanı Prof. Dr. Necmettin Ünal ile konuştum. ADIMLAR KÜÇÜK KÜÇÜK ATILMALI Prof. Dr. Necmettin Ünal da vaka sayısının azalmakta olduğu ülkelerde gevşemenin uygulanması gerektiğini düşünüyor. Ancak adımların çok dikkatli atılması konusunda uyarısı var: “Dünya geneline baktığımızda, ekonomik açıdan kayıplar çok fazla. Ülkelerin bazıları bunun yol açabileceği sosyal patlamalardan korkuyor. Bunun faturası virüsten de fazla olabilir. Bu nedenle tüm ülkelerde gevşeme adımları atılmalı. Sadece adımların doğru ve küçük küçük atılması taraftarıyım. 15 günde bir, bilemediniz haftada bir süre bırakılarak yeni adım atılmalı. Bunun nedeni kuluçka süresini izlemek. Attığınız adımın etkisini görmek.” Necmettin Hoca da süreçte izlenecek politikaların dinamik olması gerektiğinin altını çizdi. Tüm ülkelerde gevşemeyle vaka sayılarında artış görülebileceğini belirten Necmettin Hoca, bu nedenle sosyal mesafe, hijyen, maske ve sektörlere özel tedbirlerin sıkı bir biçimde uygulanmasının önemli olduğunu söyledi. TURİZM SEKTÖRÜ TEDBİRLERİ CİDDİYE ALMALI Prof. Dr. Necmettin Ünal, yeni normalde sezon açmaya hazırlanan turizmcilere de sunum yapacak. TURSAB’ı bilgilendirecek olan Necmettin Hoca dikkat edilmesi gereken unsurlara dikkat çekti, “Turizm Türkiye’nin ekonomisi için kilit önemde. Bu nedenle yanlış bir adım ileriye yönelik potansiyeli de kaybetme riskini beraberinde getirir. Çok daha dikkatli olmalılar. Tedbirleri çok ciddiye almalılar, en üst seviyede uygulamalılar. Misafirlerin seçimi ve kontrolü, personel seçimi ve periyodik kontrol, havaalanı-otel arası transport güvenliği, tesislerde sosyal mesafe, hijyen, maske kullanımı önemli maddeler. Mümkün olduğunca klima yerine doğal havalandırma kullanmaları gerekiyor.” SICAĞI DA SONBAHARI DA BİLMİYORUZ Sıcakta virüsün etkisi zayıflıyor mu? Sonbaharda grip gibi bu virüs de etkisini arttıracak mı? Yeni bir dalga mı başlayacak? Bu soruların yanıtları tartışmalı çünkü ne kesin bir bilimsel veri var, ne de virüs yeteri kadar tanınıyor. Peki bu yanıtı belirsiz sorularla ilgili Necmetin Hoca ne diyor? İşte yanıtı: “Virüsün değiştiğiyle ilgili birçok bilgi var. Bu virüs tanındığından beri 40 bin kere mutasyona uğradığını söyleyen bir bilim adamı bile var. Ancak bunların hiçbiri hastalık yapıcı etkisini azaltıcı ya da çoğaltıcı bir etki göstermemiş. Peki o tür bir mutasyona uğrar mı? Bunun da yanıtı belli değil. Bir gün öyle bir mutasyon olur ki virüs hiç hastalık yapmaz, ya da öyle bir mutasyona uğrar ki farklı bir kabiliyet kazanır. Bu yukarıdaki tüm soruların yanıtlarını farklılaştırır. Gelelim sıcaklığa... Koronavirüsün yaz aylarında da enfekte edebildiğini hem görüyoruz, hem de bunun bilgisi var. Bu kış virüs kuzey yarımküre ağırlıklı başladı. Ancak şu anki sıcakta Brezilya örneği ortada. Dünyada en çok hasta sayısına sahip ülke. Diğer yandan kış boyunca güney yarımküredeki hasta sayısının kuzey yarımküreden daha az olduğunu gördük. Sıcağın etkisiyle ilgili kesin bir şey söylemek mümkün değil. Keza sonbaharda ne olacağını söylemek için de erken. Virüsün benzerleri kış aylarında artabiliyor. Bu belirsizlik için de yapmamız gereken kötü senaryodan yola çıkarak tedbirleri almak ve o tedbirleri uygulamak.”",https://www.hurriyet.com.tr/yazarlar/hande-firat/dunyanin-bilinmeze-zorlu-ve-zorunlu-yolculugu-41523115
Hande Fırat,Katar’dan Türkiye’ye yatırımlar devam edecek,"Haziran 12, 2020 07:09","Öte yandan Suudi Arabistan, Birleşik Arap Emirlikleri, Bahreyn ve Mısır’ın Katar’a uyguladığı ambargonun üçüncü yılı 5 Haziran günü geride bırakıldı. Başta ambargo olmak üzere birçok alanda beraber hareket eden ve stratejik ilişkilere sahip Katar ve Türkiye’nin Libya’dan Suriye’ye kadar birçok alanda karşısına çıkan ülkeler de ortak. Hem bu durumu, hem de Katar’ın yeni yatırımlar gerçekleştirip gerçekleştirmeyeceğini Katar Ankara Büyükelçisi Salim Mübarek el Şafi ile konuştum. YATIRIMLAR DEVAM EDECEK Her iki ülkenin geçirdiği zor zamanlarda birbirlerinin yanında durmaktan çekinmediğine dikkat çeken büyükelçi El Şafi, Katar’ın Türkiye’ye yatırımlarının devam edeceğinin mesajını verdi. El Şafi, “Katar devleti 2018 yılında 15 milyar dolarlık bir direkt yatırım sözü vermiştir. Ayrıca swap anlaşmasının tavanını 5 milyardan 15 milyara yükseltmiştir. Doğal olarak bu ilişkiler devam ettiği sürece karşılıklı yatırımlar da devam edecektir” dedi. Hatırlayacaksınız, 2018 yılında söz verdikleri 15 milyar dolarlık direkt yatırımın 5 milyar doları Merkez Bankası kanalından yerine gelmişti. Belli ki kalan 10 milyar dolar için iki ülke arasındaki görüşmeler sürüyor. KÖRFEZDE NORMALLEŞME MÜMKÜN AMA ŞARTLAR BELLİ Hemen her alanda Türkiye ve Katar’ın karşısında yer alan blokla Körfez’de normalleşme mümkün olabilir mi? Katar’ın Ankara Büyükelçisi haksız ambargonun ardından ülkesinin kendi kendine ekonomik yeterliliği sağlama arayışına girdiğine dikkat çekti. Normalleşmenin mümkün olabileceğini belirten El Şafi, “Bu ambargonun kaldırılması hususunda bu devletlerin gerçek bir iyi niyet içinde olmaları, Katar devletinin egemenliğini zedelememeleri, diktelerden uzak durup Katar’ın içişlerine müdahale etmemeleri, uluslararası yasalara saygı ve ülkeler arasındaki eşitlik ilkesine riayet etmeleri şarttır. Bizler, Körfez bölgesinin birlik ve beraberliğini amaçlayan ve gelecekte bunun tekrar etmemesini garantileyen herhangi bir gerçek girişime karşı açığız” dedi. Ancak ambargonun doğrudan Katar halkını hedef aldığına da dikkat çekti. Olanlar diplomatik bir düzeyde meydana gelen bir husus değildi. Dini vecibelerin yerine getirilmesinin, öğrenimlerine devam etmelerinin, sağlık hizmetlerinden yararlanmalarının engellendiğini hatırlattı. Büyükelçi bu soruların kolay aşılamayacağını ekleyerek, “Bu gibi durumların tekrarlanmaması garanti altına alınmalıdır” diye konuştu. TERÖRE VE FİTNEYE YATIRIM YAPAN ÜLKELER Katar ve Türkiye, Suriye ve Libya’da da aynı tarafta yer alıyor. Özellikle Libya’da Hafter’e destek veren malum ülkeler için büyükelçi El Şafi, “Onlar terör, savaş ve fitnede yatırım yapmaktadırlar. Libya’da uluslararası tanınmış bir yasal hükümet vardır. O da Libya Ulusal Mutabakat Hükümeti’dir. Bu nedenle onun yanında olmamız gayet doğaldır” yorumunu yaptı. TRUMP VE ERDOĞAN’IN TELEFON GÖRÜŞMESİ Libya’dan devam edelim. 8 Haziran günü ABD Başkanı Trump ile Cumhurbaşkanı Erdoğan’ın telefon görüşmesinin kritik başlığı Libya’daki gelişmelerdi. Son gelişmelerin ardından Rusya’nın Libya’da sıkışmasından ABD’nin içten içe duyduğu mutluluğu öncelikle ifade edelim. İki ülke Libya’da petrol arama dahil nasıl bir ilişki kurabileceklerini çalışacaklar. ABD’DE FETÖ’CÜLER TRUMP’A KARŞI SOKAKTA Trump her ne kadar Libya’daki gelişmeleri ilgiyle dinlese de aklının ülkesindeki protestolarda olduğunu söyleyelim. Cumhurbaşkanı FETÖ’nün bu protestolardaki rolüne ilişkin görüşmede Türk istihbarat ve güvenlik makamlarının hazırladığı dosyayı gündeme getirdi. Başta 15 Temmuz darbe girişimi olmak üzere, Türkiye’de FETÖ’cülerin olayları, protestoları nasıl manipüle ettiklerini, kendi çıkarları için nasıl kullandıklarını anlattı. Sosyal medya hesapları ile birlikte isim isim de sayarak FETÖ’cülerin ABD’deki protesto gösterilerinde başı çektiğini söyledi. Buraya bir parantez açıp, FETÖ’cülerin Hillary Clinton’ı desteklemiş olduklarını, maddi destekte bulunduklarını, Trump-Erdoğan yakınlığından rahatsız olduklarını da hatırlatalım. NÜKTEDAN SOHBET Cumhurbaşkanı Erdoğan, Trump ile telefon görüşmesini TRT ekranlarında anlatırken aralarında nüktedan bir sohbet geçtiğini de söyledi. Nüktedan sohbetin içeriği de merak konusu oldu. Açıklayayım: “Gençlik... Daha doğrusu kimin daha genç göründüğü idi”... Yaşlarını göstermedikleri yönünde karşılıklı yaptıkları iltifatlar liderleri ve ekiplerini de gülümsetti.",https://www.hurriyet.com.tr/yazarlar/hande-firat/katardan-turkiyeye-yatirimlar-devam-edecek-41539580
Hande Fırat,Vapur yolculuğu,"Mayıs 30, 2020 06:29","Cumhur İttifakı’nın atacağı yeni adımlar. Yeni siyasi partiler, vekil transferleri, bitmeyen seçim tartışmaları. Salgın halinde bile dinmeyen bölgesel sorunlar. Salgın ve salgının etkileri. DIŞ POLİTİKA GÜNDEMİ Vapurdaki bu poz, bir kaynağımın ifadesine göre “samimi, birbirinden gizlisi saklısı olmayan, temiz bir birlikteliğin, ittifakın” fotoğrafı. Edindiğim bilgiye göre vapur sohbeti ağırlıklı olarak dış politika üzerineydi. Cumhurbaşkanı Erdoğan, Suriye ve Libya’daki son gelişmeleri anlattı. Önümüzdeki süreçte her iki konuda da Türkiye açısından olumlu ve önemli gelişmelerin olacağı mesajını verdi. Türkiye’nin önündeki süreç, her zamanki gibi kritik. Bir yandan salgınla mücadele sürecek, diğer yandan ekonomik ve toplumsal etkileri minimize edilmeye çalışılacak. Aynı zamanda salgın dinlemeyen bölgesel sorunlarla da mücadele sürecek. Her iki parti de bu başlıklara daha fazla yoğunlaşmak istiyor, bunun için de içeride zamansız ve yersiz bulduğu tartışmaların son bulması gerektiğini düşünüyor. SEÇİM SÖYLEMİ NEREDEN ÇIKIYOR? ‘Cumhur İttifakı’nın iki ana partisi de erken seçim olmayacağının altını çiziyor. Peki onlara göre seçim nasıl mümkün olur? Özellikle MHP açısından ‘Cumhur İttifakı’ bozulursa seçim gündeme gelebilir. Ancak böyle bir durum mümkün değil. Yine MHP açısından AK Parti’den çok sayıda milletvekilinin yeni kurulacak partilere geçmesi durumunda meclis aritmetiğinin yeni sistemde seçim isteyecek şekilde değişmesi durumunda gündeme gelebilir. Kısacası bu durumda parlamento aritmetiğinin tamamen değişmesi gerekiyor. Hem MHP, hem AK Parti seçim için büyük bir ekonomik ve sosyal mutsuzluk, seçmenin iktidara desteğinin azalması, seçmenin bir başka partiye yönelik desteğinin artışı gibi temel parametrelerin olması gerektiğinin altını çiziyor. Bu parametrelerin hiçbirinin şu anda Türkiye’de bulunmadığına dikkat çekiyor. Listeye bilerek Cumhurbaşkanı’nın seçimleri yenileme yetkisini koymuyorum, çünkü iki parti açısından da bu şu an için beklenen bir adım ve gerçekçi değil. Kısacası ‘Cumhur İttifakı’na göre seçimi sürekli gündemde tutan muhalefet. Ancak ittifak, yeni partilerle birlikte muhalefetin birlik olup tuzak kurabileceğini düşünüyor. Milletvekili transferini önleme ihtiyacı tam da buradan çıkıyor. VEKİL TRANSFERİNE TAM DURDURMA GELİR Mİ? MHP’nin endişesi sadece CHP’nin yeni kurulan DEVA ve Gelecek partilerine destek verebilme ihtimali değil. Aynı zamanda yeni kurulan partilerin, mevcut partilerden, özellikle de iktidar partisinden vekil transfer etme olasılığı. Bu yüzden AK Parti ve MHP vekil transferi üzerinde çalışmaya başladı. Hem başka ülkelerdeki uygulamalar, hem de Türkiye’nin geçmişi değerlendiriliyor. Konuyu gündeme getiren MHP, “Vekil transferleri parlamentoyu da Türkiye’yi de zor durumda bırakır” diyor. AK Parti ise “Mühendisliğe dayalı her oluşumun sonu fiyasko ile neticelendi” yorumunu yapıyor. Ortada henüz bir metin yok. Ancak partisinden istifa eden milletvekilinin bir yıl süreyle bağımsız kalması, seçimlere bir yıl kala bir siyasi partiden diğerine milletvekili geçişi olamayacağı, bir partinin mecliste grup kuracak sayıda toplu vekil transferi yapamayacağı gibi maddeler konuşuluyor. Ancak bir kaynağım, “Önemli olan bunun tam olarak durdurulması” dedi. Bu gelir mi bilmem. Ancak TBMM’nin açılması ile birlikte iki parti arasındaki trafik hızlanacaktır. YENİ BAŞKAN KİM OLACAK? TBMM’nin açılması ile birlikte daha fazla konuşulacak bir diğer konu ise TBMM Başkanlığı seçimi. Dönelim şimdi vapur fotoğrafına... Kendisinin de sıcak baktığı bilinen fotoğrafta Meclis Başkanı Mustafa Şentop’un yanında bulunan ve bir süredir kulislerde bir görevlendirme beklediği konuşulan son Başbakan Binali Yıldırım, AK Parti’nin adayı olarak açıklanır mı? Bu sorunun yanıtı için de az kaldı. 12 Temmuz’da seçimin yapılması gerekiyor. Bu durumda en geç temmuz başında öğrenmiş olacağız.",https://www.hurriyet.com.tr/yazarlar/hande-firat/vapur-yolculugu-41527483
Hande Fırat,Virüsün gölgesinde bir bayram daha Büyük Önder’i anlamak,"Mayıs 19, 2020 06:29","Bu satırlar, “Samsun’a çıktım” cümlesiyle başlayan, 19 Mayıs’ı da anlattığı Büyük Önder Mustafa Kemal Atatürk’ün hatıra defterinden... Atatürk’ü sevmek ve saymak kadar, belki de ondan da önemlisi, Atatürk’ün fikirlerini anlamak. Dünya ve Türkiye zor bir dönemden geçerken siyasetin içine düştüğü kısır çekişmelerden, birbirimizi sürekli ötekileştirmekten, kutupların birbirine kötülük etmesinden kurtulmanın yolu, hem o fikirleri anlamak hem de Kurtuluş Savaşı’ndaki birlik ve beraberlik ruhunu diriltmektir. Bu 19 Mayıs’ı herkesin biraz daha durup düşünmesi umuduyla kutluyorum. Umarım gençlerimize daha iyi bir dünya, kavgasız, ötekisiz daha mutlu bir Türkiye bırakabiliriz. SICAKLIK DEĞİL TEDBİRLER ÖNEMLİ SICAKLIK ve virüs arasında bir bağlantı var mı? Sıcaklık arttıkça virüs etkisini mi kaybediyor? Bu tartışma bir süredir gündemde. Enfeksiyon Hastalıkları Derneği Başkanı ve Hacettepe Üniversitesi Çocuk Enfeksiyon Hastalıkları Bilim Dalı öğretim üyesi Prof. Dr. Mehmet Ceyhan ile sohbet ettik. Harvard ve MIT’nin bu konuda sadece gözlem yaptığına dikkat çeken Mehmet Hoca, nüfus yoğunluğu ve alınan ya da alınmayan tedbirler gibi faktörlerin önemli olduğunu vurguladı: “Türkiye’nin de aralarında bulunduğu 40’tan fazla ülkede vaka sayıları azalmaya başladı. Bu ülkeler önce vaka artış dönemini yaşadı, sonra vaka azalma dönemini ve hemen bununla birlikte iyileşen hasta sayısının yeni vaka sayısından fazla olduğu güvenli bölge dönemini yaşamaya başladılar. Tedbirleri adım adım kaldırmaya başladılar. Diğer yanda ise henüz birinci aşamada, yani vaka artış döneminde olan ve başını Rusya ile Brezilya’nın çektiği ülkeler var. Bu grupta sıcaklığın 40 derecenin üstünde olduğu Suudi Arabistan, Katar ve Ekvator gibi ülkeler de var. Bir süre sonra bu ülkelerde de vaka sayıları azalacak. Güvenli bölge dönemine geçen ülkelerde vaka artışı olmazsa dünya genelinde yaz aylarında vaka sayılarının azalmaya devam edeceğini göreceğiz. Bu sıcaklıkla ilgili olmayacak, alınan tedbirlerle ve tedbirlere uymakla ilgili olacak.” VİRÜSLE İLGİLİ SPEKÜLASYONLAR Son dönemde sosyal medyada dikkat çeken belgeseller, makaleler paylaşılıyor. Kimi Dünya Sağlık Örgütü’nü suçluyor, kimi “Virüs abartılıyor, maskeye gerek yok” diyor, kimi aşıya karşı çıkıyor. Mehmet Hoca’ya bu iddiaları da sordum. “Virüs abartılıyor, maskeye gerek yok” diyenlere Prof. Dr. Mehmet Ceylan, “Bilime aykırı” yanıtını verdi ve şöyle devam etti: “Bu iddiaların bir kısmı dikkat çekmek için söylenen, bir kısmı ise reklam yapmak için söylenen sözler. Söylenenlerin hiçbirinin bilimsel gerçekle ilgisi yok. Bakın, nerede tedbirlere uyulmuyor, maske takılmıyorsa orada hemen bunun kötü sonuçları görülüyor ve vaka sayısı artıyor. Almanya, Güney Kore bunu yaşadı. Virüsün ciddiye alınmayacak bir durumu yok. Aşı bulunacağının garantisi de yok.” SALGINLARA NÜKLEER SİLAH GİBİ BAKILMALI Uluslararası arenada hem virüsün laboratuvar kaynaklı olup olmadığı, hem de Çin’in vakaları Dünya Sağlık Örgütü’nden saklayıp saklamadığı da tartışma konusu. Bazı ülkeler Çin hakkında soruşturma başlatılmasını istiyor. Mehmet Hoca’nın bu konuda dikkat çeken değerlendirmeleri ve öneriler var: “Virüsün laboratuvarda üretildiğine inanan pek yok. Ancak Çin’in ekonomik kaygılar nedeniyle vakaları zamanında bildirmediği düşünülüyor. Bu tüm dünyaya ders olmalı. Dünya yeni tedbirler almalı. İnsanlar salgınlara nükleer silah gibi bakmalı. Bu nedenle tüm laboratuvar verileri, uluslararası denetime açık olmalı. Dünya Sağlık Örgütü, ülkelerdeki laboratuvar verilerine doğrudan ulaşabilmeli. Böylece anlık olarak hangi hastalığın, ne oranda görüldüğü bilgisi elinde olur.”",https://www.hurriyet.com.tr/yazarlar/hande-firat/virusun-golgesinde-bir-bayram-daha-buyuk-onderi-anlamak-41520614
Hande Fırat,Türkiye ve Rusya Libya satrancında,"Haziran 16, 2020 06:29","O görüşmede iki lider, Libya konusunda bir çözüm bulabilmek için heyetlerin görüşmesine karar verdiler. Hemen ertesinde, 13 Haziran günü Putin’in görevlendirdiği Rusya Dışişleri Bakan Yardımcısı yanındaki heyetle Ankara’ya geldi. Türkiye’nin Dışişleri Bakan Yardımcısı Sedat Önal ile görüştü. Ankara’nın beklentisi, söz konusu görüşmede Rusya Dışişleri Bakanı Sergey Lavrov ile Savunma Bakanı Sergey Şoygu’nun askeri ve güvenlik makamlarından oluşan bir heyetle Türkiye’ye yapacakları ziyaret öncesinde Libya görüşmelerinin bir anlamda yol haritasının çıkartılmasıydı. Ancak öyle olmadı. Rus Dışişleri Bakan Yardımcısı masaya ateşkes planı koydu. MÜZAKERE SÜRECİNDE MERKEZE UMH KONULMALI 6 Haziran Kahire Deklarasyonu’nun bir benzeri olan ateşkes planını Ankara şu gerekçelerle reddetti: * Tek taraflı ateşkes olmaz. * Ortaya konan şartlar doğru değil, kabul edilemez. Hafter ve arkasında bulunan ittifak her zamanki gibi Hafter’e ateşkes ile zaman kazandırmak istiyor. Kararda Birleşmiş Milletler’in tanıdığı Ulusal Mutabakat Hükümeti’nin “Çok sayıda ateşkes ilan edildi. Hafter hiçbirinde uyması gereken şartları yerine getirmedi. Bu da taktik bir ateşkes isteği. Hafter’e zaman kazandıracaklar, güvenmiyoruz. Zaten teklif edilen şartlarda ateşkes olmaz” görüşü de etkili oldu. * Türkiye bundan sonra Ulusal Mutabakat Hükümeti’nin merkeze oturtulduğu bir müzakere sürecinin işletilmesini istedi. BAKANLARIN ANKARA’YA GELMESİNE GEREK KALMADI Rusların ön görüşmeye kabul edilemez bir ateşkes metni getirmesinin ardından bakanlar düzeyinde bir toplantıya gerek kalmadı. Ancak iki ülke arasında görüşmelerin önümüzdeki süreçte sürmesi kararı verildi. Peki bundan sonrasına ilişkin Türkiye’nin Libya konusundaki kırmızı çizgileri neler? Ya da Türkiye ile Ulusal Mutabakat Hükümeti nasıl bir ateşkes metnine “Evet” der? ŞARTLAR BELLİ * Yetkililer açık ve net, “Herkes 2015 yılındaki pozisyonuna geri dönmeli” diyor. Hafter’in Bingazi’ye çekilmesi gerekiyor. Ateşkes süreciyle birlikte siyasi çözüm sürecinin hayata geçirilmesi için adımların atılması planlanıyor. * Siyasi çözümden yana olduğunun altını çizen Ankara, Hafter’e güven duyulmadığını, bu nedenle şartların adil ve uygulanabilir olması gerektiğini söylüyor. * Tüm bu sürecin BM ya da Berlin süreci çerçevesinde yürütülebileceği vurgulanıyor. ABD VE AB’YE MESAJ Hem ABD’li, hem de Almanya başta olmak üzere bazı Avrupalı yetkililer görüşmelerde Türkiye’nin katkılarıyla Libya’da ortaya çıkan yeni durumdan memnuniyetlerini “Denge geldi” sözüyle dile getiriyorlar. Bu konuda Ankara, Berlin ile de özel olarak temasa geçti. Berlin sürecinin ölmediğini belirten yetkililer, Almanya’ya söz konusu temaslarda, “Süreci sabote etmek isteyenler var. Hafter’e karşı Alman yetkililer açık ve net tavrını belli etmeli. Muğlak ifadeler terk edilmeli” mesajını verdi. ABD’ye gelince... Cumhurbaşkanı Erdoğan ve ABD Başkanı Trump telefon görüşmesinde ortak heyet kurulmasına karar vermişlerdi. Ancak ABD’den henüz bu konuda bir adım atılmış değil. ABD’nin kendi iç gündeminden kafayı kaldıramadığı değerlendirmesi yapılıyor. ANKARA’NIN BEKLENTİSİ Ankara’nın Batı’dan beklentisi net... ABD’nin de Avrupa ülkelerinin de Hafter ve Hafter’in arkasındaki ittifaka karşı kararlılığını ortaya koyması. Batı açısından kritik olan, Hafter arkasındaki ittifakı ve Rusya’nın amacını görmek. Rusya, Hafter eliyle Libya’ya yerleşiyor. Suriye’den Libya’ya bir anlamda hava köprüsü oluşturdu. Libya Avrupa’nın karşısı. Suriye’ye benzemiyor. Üstelik aslında Hafter sadece bir figür. Mesele, arkasındaki Rusya’nın başını çektiği ittifak. İşte bu yüzden Ankara, ABD ve AB’nin sessizliği için “Anlamak mümkün değil” diyor. GÖZLER ARTIK SAHADA Dışişleri Bakanı Mevlüt Çavuşoğlu, İran Dışişleri Bakanı Zarif ile yaptığı ortak basın toplantısında “Rusya ile farklı taraflarda olduğumuz açık ama kriz yok. Görüşmenin ertelenmesi kararını birlikte aldık” dedi. Dedi ama süreçte hızla bir müzakere masasının kurulması zor görünüyor. Müzakerelerin zorlu olacağı da büyük olasılık. Bu nedenle önümüzdeki süreçte sahadaki gelişmeler önem kazanacaktır. Bir yanda Ulusal Mutabakat Hükümeti’nin kazanımlarının korunmasına, diğer yandan ise bu kazanımların arttırılmasına odaklanılacak. “Sahada güçlü olan masada da güçlü olur” tezi yine işleyecek.",https://www.hurriyet.com.tr/yazarlar/hande-firat/turkiye-ve-rusya-libya-satrancinda-41542576
Hande Fırat,Yeni normalin zorlukları ve zorunlulukları,"Mayıs 12, 2020 06:29","Önümüzdeki süreçte yeni normal kapsamında başka adımlar da atılacak. Normalleşmenin gerekçesi olarak vaka ve can kayıplarındaki azalma gösteriliyor. Sadece Türkiye değil, başka ülkeler de kontrollü sosyal hayata geçiyor, geçmeyi deniyor. Devletlerin virüs varlığını sürdürürken aldıkları bu kararda birçok etken var. Bir yandan halk sağlığını korurken diğer yandan ekonomik ve sosyal hayatın işlemesi ülkeler açısından bir zorunluluk haline geldi. Yönetimlerin kontrollü sosyal hayat ya da yeni normale geçişte koydukları kurallar var. Ancak artık kaçınılmaz olan, her bireyin kendini koruması. Uzmanlar, Türkiye açısından baktığımızda normalleşme için erken mi değil mi tartışmasını yürütüyor. Erken bir normalleşmenin ya da gevşemenin vaka sayısını yeniden arttırabileceğinden endişe ediliyor. Ancak ekonomik ve sosyal hayatın daha fazla kapalı kalması her ülke açısından zor görünüyor. AVM BAŞKENTİ ANKARA Ankara, bir nevi alışveriş merkezlerinin başkenti konumunda. Hem çok sayıda AVM var, hem de ne yazık ki alışveriş merkezinde vakit geçirmek gibi bir kültür var Ankara’da. Henüz tüm alışveriş merkezleri açılmadı Ankara’da. Kontrollü yaşama adım atmışken Hürriyet Ankara muhabirimiz Doğahan Giritlioğlu’nun da gözlemlerinden yola çıkarak şu uyarılarda bulunmak gerek: * Bölgesel olarak bazı AVM’ler daha kalabalık. Kalabalıkta kural daha kolay bozuluyor. * Özellikle Ankara’da hâkim olan AVM’de boş boş gezme kültürünün hiç değilse bir süreliğine unutulması gerekiyor. * Her dakika sizi kontrol eden bir görevli olamaz. Kurallara önce kendiniz, sonra herkes için uyun! * Hijyen kurallarına hem bireyin hem de işletmelerin tavizsiz uyması gerekiyor. VİRÜS SİNDİRİM SİSTEMİNE DE YERLEŞEBİLİYOR Yeni normale ya da kontrollü sosyal hayata adım atarken bir riski daha sizlerle paylaşmak istiyorum: Virüsün tuvaletten bulaşma riski... Bu konuyla ilgili olarak Gazi Üniversitesi Tıp Fakültesi Gastroenteroloji Bilim Dalı üyesi ve Türkiye Gastroenteroloji Derneği Yönetim Kurulu üyesi Prof. Dr. Mehmet Cindoruk’u aradım. Mehmet Hoca, COVID-19 hastalarının yüzde 10’unun ishal, bulantı ve kusma şikâyetiyle hastaneye başvurduğunu hatırlattı. Yani virüs akciğer gibi sindirim sistemine de yerleşebiliyor. Virüs burun ya da ağızdan vücudumuza girdikten sonra ya nefes borumuzdan ya da yemek borumuzdan ilerleyebiliyor. Mide asidinden kurtulursa da ince, kalın bağırsak ya da safra kanallarına yerleşebiliyor. Çünkü orada da akciğerlerdeki ACE 2 olarak adlandırılan ve hücrelere bağlanmasını sağlayan enzimden bulunuyor. Profesör Mehmet Cindoruk bu nedenle sebze ve meyvelerin bol suyla ve özenle yıkanması gerektiğinin altının çiziyor. Sirke dışında herhangi bir özel madde kullanılmaması konusunda da uyarıda bulunuyor. TUVALETLERE DİKKAT Peki kontrollü sosyal hayat başlarken virüs tuvaletlerden bulaşır mı? Nelere dikkat edilmeli? COVID-19’un henüz tam tanınmadığına dikkat çeken Mehmet Hoca, COVID-19 ile SARS COV-2’a sebep olan virüslerin yüzde 80 oranda benzediğini söyledi. SARS hastalarında virüsün 30 gün dışkıda kaldığını belirtti. COVID-19’un dışkıdan bulaşma olasılığı konusunda da çalışmaların sürdüğünü anlatan Mehmet Cindoruk’un uyarıları şöyle: * Ortak tuvaletleri mümkün olduğunca kullanmamakta fayda var. * İşyerleri ya da AVM’lerde ise tuvalet temizliğine çok dikkat edilmeli. * Önce çamaşır suyu ile temizlenip tuvaletin kapağı kapatılarak sifon çekildikten sonra tuvalet kullanılmalı. * Virüslerin negatif basınçta yaşam şansları çok azdır. Mutlaka temiz havayla havalandırılmalılar. * Kültürümüzdeki temizlenme yöntemini göz önünde bulundurursak, el temizliği ve yıkama kritik derecede önemli. Tuvaletten sonra el ve tırnak içleri kurallara uygun, özenle yıkanmalı.",https://www.hurriyet.com.tr/yazarlar/hande-firat/yeni-normalin-zorluklari-ve-zorunluluklari-41515102
Hande Fırat,Yanlış anladık normalleşmeyi,"Mayıs 15, 2020 06:29","Eskisi gibi yaşamayacağız, daha doğrusu yaşamamalıyız. Salgın bitmedi, aşı bulunmadı, hâlâ tedavi için kesin bir ilaç yok. Tüm bu gerçeklere rağmen maske takmayan da var, yanlış takan da. Sosyal mesafeye uymayan da var, hijyene dikkat etmeyen de. Rahatlık, umursamazlık, kural tanımazlık görüntüsü ekranlarda. Sağlık Bakanı Fahrettin Koca, “Salgın şu an kontrol altında ama virüse fırsat tanırsak bir ay öncesine dönmek ihtimal dahilindedir” sözleriyle ve kesin bir dille uyardı. Bu uyarıyı, virüsle mücadeleyi ciddiye almak gerekiyor. Bakın, doktorlar diyor ki virüs her bireyde, her vücutta farklı tepki gösterebiliyor. Henüz tam kanıtlanamasa da, araştırmalar halen devam ediyor olsa da COVID-19 ile bağlantılı olduğu düşünülen toksik şoka benzer ya da Kawasaki sendromuna benzer hastalığa yakalanan çocuk sayısı dünya genelinde artıyor. Araştırmalar tamamlanınca COVID-19’un insan kalbini nasıl etkilediği kesin olarak ortaya çıkacak. Peki şu ana kadar neler biliniyor? Kardiyoloji uzmanı Prof. Dr. Bünyamin Yavuz ile sohbet ettim. KALBİNİZE DİKKAT EDİN Prof. Dr. Yavuz şu ana kadarki seyirden yola çıkarak COVID-19’un kalp üzerindeki olumsuz etkilerini dört maddede sıraladı: * “Kalp zarı iltihabı/kalp kası iltihabına yol açabiliyor. * Kalp krizi riskini arttırabiliyor. * Virüsün tedavisinde kullanılan birtakım ilaç ve antibiyotikler kalpte ritim bozukluklarını tetikleyebiliyor. Bu nedenle tedavi sürecinde kalp de yakından takip ediliyor. * Hastalarda pıhtılaşma riski artabiliyor.” Prof. Dr. Yavuz’un dört maddede sıraladığı risklerle her hasta karşılaşmıyor. Ancak kendi gözlemine göre yüzde 10 civarındaki hastada kalp hastalığı olmasa bile etkilenme yaşanabiliyor. Kesin konuşmak için henüz erken olduğunu belirtiyor, araştırmaların sürdüğüne dikkat çekiyor. VİRÜSÜN KALBE OLUMSUZ ETKİSİ Prof. Dr. Bünyamin Yavuz üç hastasıyla ilgili gözlemini de anlattı: “Son üç ay içinde üç COVID-19’lu hastamda kalp krizi enzimleri yüksekti. Kalp anjiyosu yaptık. Bu hastaların damarlarında tıkanıklık tespit etmedik. Semptomlar bize bu hastalarda COVID-19’a bağlı kalp kası iltihabı geliştiğini düşündürdü.” Peki bazı insanlarda COVID-19 neden kalbi etkiliyor? Bunun bireysel faktörlerle ilgili olduğunu belirten Prof. Dr. Yavuz, “Gözlemim, bazı kişilerin vücudundaki proteinler COVID-19’a benzerlik gösteriyor olabiliyor. Vücut virüse karşı antikor oluşturunca, bu antikor o vücuttaki benzer proteinlere de zarar verebiliyor olabilir” dedi. KURALLARA UYUN! Virüsle ilgili bence en kritik cümlesi ise “Virüsün kimde ne yapacağını bilmiyoruz” idi. Bu nedenle herkesin belirlenen kurallara uyması gerekiyor. Normalleşmeyi yanlış anlamak gerekiyor. Prof. Dr. Bünyamin Yavuz uyarılarını şöyle sıraladı: * “En önemli risk grubu yaşlılar. Tüm kurallara uymaları zorunluluk. * Kalp yetmezliği, hipertansiyon, diyabet hastaları da kötü sonuç geliştirmeye meyilliler. İlaçlarını düzenli kullansınlar. İlaçlarını bırakmasınlar. * Beslenmeye dikkat edilmeli. Bu dönemde yaşlılar ve kronik hastalığı olanlar kendilerine daha da özen göstermeli. * Aşı bulunana kadar ya da toplumsal bağışıklık kazanılana kadar salgının geçmeyeceğini bilerek yaşam şeklimizi değiştirmemiz gerekiyor.”",https://www.hurriyet.com.tr/yazarlar/hande-firat/yanlis-anladik-normallesmeyi-41517898
Hande Fırat,"Bu çocuk da okur, belki büyük adam da olur!","Nisan 24, 2020 06:29","- Mustafa. - Bu koyunlar kimin? - Ağanın. - Peki kaç paraya çalışıyorsun? - Üç liraya. - Sana daha fazla para versem benim çiftliğime gelir misin? - Ağa razı olursa gelirim. - Senin anan baban yok mu? - Yalnız anam var. Onun da rızasını alırsanız, o zaman ben de çalışır, ona bakarım.” Ertesi gün sığırtmaç Mustafa, Yalova’daki Atatürk Köşkü’ne götürülür. Çocuk önce Şişli Çocuk Hastanesi’nde sıtma tedavisi görür, sonra eğitimine başlar. Atatürk ile bazı misafirleri arasında şu konuşma geçer: “- Paşam bu çocuğa boşuna emek vereceksin. - Niçin? - Çoban hiç okur mu? Adam olur mu? - Ya ne uzağa gidiyorsunuz... Ben de bir zamanlar tarlada kargaları beklerdim. Dayımın çiftliğinde onun koyunlarını güttüm. Bu çocuk da okur. Belki de büyük bir adam da olur. Onu da zaman gösterir. Çoban Mustafa okur, binbaşılığa kadar yükselir.” (Atatürk’ün on yıl hizmetini gören Cemal Granda’nın hatıralarından) ÇOCUKLARIMIZ OKUMALI Virüs gölgesinde, adı çocuk kendi büyük bayramımızın 100. yılını evlerde, televizyon ekranlarının önünde, bilgisayarın başında kutlamak zorunda kaldık. Sabah haberleri gözden geçirirken CHP Genel Başkan Yardımcısı Gamze Akkuş İlgezdi’nin TÜİK verilerinden yola çıkarak hazırladığı, Türkiye’de 15-17 yaş arasındaki 3 milyon 649 bin çocuğun 574 bininin çalışmak zorunda kaldığına dikkat çeken raporu gördüm. Aklıma sığırtmaç Mustafa ile Atatürk’ün bu anısı geldi. Sizlerle paylaşmak istedim. Resmi verilere göre ülkemizde sayısı 3 milyon 649 bin olan 15-17 yaş grubundaki her 100 çocuktan 16’sı çalışmak zorunda. Virüsün, mücadelenin ortaya çıkaracağı ekonomik tabloda bu rakamın yükselmesi olasılık dahilindedir. Ancak çocuklarımız okumalı. Çocuklarımızın okumaları için elimizden geleni yapmalıyız. Yeni bir dönem başlıyor, yüzüncü yıl anısına tüm çocuklarımızın okuyabilmeleri için Atatürk’ün çocuklarına yakışır hedefler koymalı ve hayata geçirebilmeliyiz. YENİ NORMALDE ESKİ TARTIŞMA TBMM’deki özel törende, eğitimin tüm paydaşları ile yeniden yapılandırılması CHP Genel Başkanı Kemal Kılıçdaroğlu’nun saydığı 16 madde arasında yer alıyordu. Kılıçdaroğlu, 100. yılda 16 madde ile önerilerini sıraladı. Omurgası yeni ve güçlü bir demokratik parlamenter sisteme dayanan, temelini kuvvetler ayrılığı ilkesinin oluşturacağı yeni bir demokratik anayasanın yazılması 16 maddenin ana ekseniydi. Virüsle mücadele devam ederken, “Dünyada artık hiçbir şey eskisi gibi olmayacak” denilirken, siyasi hedeflerin partiler açısından güncelliğini koruduğunu görüyoruz. Yeni kurulan partileri de göz önünde bulundurursak, virüs sonrası oluşacak yeni normal düzende belli ki siyaset kaldığı yerden, “sistem tartışmasından” devam edecek. Ancak bu kez hedefleri farklı olsa da tüm siyasi partilerin, tüm liderlerin gerçekten yarının gençlerini, yarının yöneticilerini göz önünde bulundurması gerekiyor. Virüsün sağlıkta, ekonomide, toplumda, bireylerde, dünyada yol açtığı tüm olumsuzluklar muhtemelen çocukların ve gençlerin beklentilerini, hayal ettikleri yaşamı, toplumu, düzeni, öncelikleri de farklılaştıracaktır. Daha demokratik, daha güzel, daha güçlü, mutlaka daha sevgi ve saygıya dayalı ve dünyayı önceleyen talepleri olması umuduyla... Sokaklarda hep birlikte kutlayabileceğimiz nice 23 Nisan’lara...",https://www.hurriyet.com.tr/yazarlar/hande-firat/bu-cocuk-da-okur-belki-buyuk-adam-da-olur-41502130
Hande Fırat,Yeni normal ve gündem,"Mayıs 05, 2020 06:29","Süreçte hem tek tek ülkelerin ekonomisi, hem de dünya ekonomisi darboğazda. Ekonominin canlanması, çarkın dönmesi şart. Bu yüzden bir yandan ekonomi canlandırılacak, bir yandan da halk sağlığı korunmaya devam edilecek. Devletler ince bir ipin üzerinde yürüyecekler. Ne kadar sürecek belli değil. Ancak bazı ülkelerin genelde salgın tehlikesinin önümüzdeki sonbahar ve hatta kış boyunca devam edeceği olasılığına karşı hazırlık yaptıklarını biliyoruz. Bir anlamda salgının varlığıyla zorunlu birlikte yaşama ve bu süreçte ekonomiyi ayakta tutabilmenin çalışmaları yapılıyor. TRUMP’IN EKONOMİ ENDİŞESİ Cumhurbaşkanı Erdoğan daha önce “Çoktan çok, azdan az gider” demişti. Salgının ABD’ye ekonomik açıdan etkisi tam da böyle oldu. ABD Başkanı Trump’ın Cumhurbaşkanı Erdoğan ile yaptığı telefon görüşmelerinde de ekonomik kaygılarını sıraladığını ve normalleşmenin bir an önce gerçekleşmesini beklediği yönündeki isteğini anlattığını öğrendim. Cumhurbaşkanı Erdoğan’ın ise yanıtının “Piyasaların normale dönmesi çok önemli ancak önceliğimizin salgın ile mücadele ve insan hayatının kurtarılması olması gerekiyor” olduğu bilgisini edindim. S-400’LER NE ZAMANA KADAR ÖTELENDİ? ABD demişken, en merak edilen konuların başında iki ülke ilişkilerinde tansiyonu daha önce yükselten ve CAATSA yaptırımları ile daha da yükseltme potansiyeli taşıyan S-400 konusu geliyor. S-400’lerin aktivasyonunun ötelenmesiyle sorun şimdilik rafa kalkmış görünüyor. Yetkililer aktivasyonun ötelenmesinin nedenini Rusya’dan virüs sebebiyle gönderilmeyen teknik ekipman ve eğitimin hâlâ tamamlanamamış olması gerekçeleriyle açıklıyor. Ancak tarafların pozisyonlarını koruduklarının da altı çiziliyor. ABD Başkanı Trump ile Cumhurbaşkanı Erdoğan arasında gerçekleşen son telefon görüşmelerinde S-400 konusunun gündeme gelmediği bilgisi var. S-400’ler ve Patriot’lar konusunda ABD ile yürütülen görüşmelerde yeni bir durum yok. Konu, Türkiye’nin “Patriot alımını ön koşulsuz konuşmaya hazırız”, Amerika’nın ise “S-400’ler gündemdeyken Patriot konuşmayız, S-400’ler aktive edilmemeli” açıklamalarında kalmış durumda. Peki S-400’lerin aktivasyonu ne zamana kadar ötelendi? Yetkililer bu konunun şimdilik doğrudan virüsle ilgili olduğuna dikkat çekiyorlar. Aktivasyonun gerçekleşmemesi gerekçesinden hareketle, aktivasyonun yeniden gündeme gelebilmesi için hem Türkiye’nin hem de Rusya’nın normale ya da yeni normale dönmesi gerekecektir. Rusya’dan teknik ekipman ve eğitim ekibinin gelebilmesi iki ülke için de bu durum geçerli. Taraflar prensipte pozisyonlarını koruduklarını beyan etseler de yeni normalin getireceği yeni koşullara göre yeni değerlendirme yapılacaktır.",https://www.hurriyet.com.tr/yazarlar/hande-firat/yeni-normal-ve-gundem-41509799
Hande Fırat,Virüs zamanı bölgede neler oluyor?,"Nisan 28, 2020 06:29","ZİNİ VERTE MESELESİ Terör örgütü PKK’nın üslendiği Kandil’e yakın Erbil ve Süleymaniye arasındaki Zini Verte bölgesinin, Irak’ta hâkim 2 parti Kürdistan Demokrat Partisi (KDP) ve Kürdistan Yurtseverler Birliği (KYB) arasında tartışmaya neden olduğunu yapılan açıklamalardan da biliyoruz. Türkiye’nin bölgede PKK’ya yönelik operasyon da düzenlediği meselede neler yaşandığına bakacağız. Kaynaklarım, yaklaşık 10 gün önce KYB’nin, Zini Verte bölgesini COVID-19 önlemleri nedeniyle virüsün İran’dan girmesini engellemek için kapattığını ve bölgeye peşmerge konuşlandırdığını anlattı. Terör örgütü, özellikle ikmal yolları açısından stratejik gördüğü bölgenin kapatılmasını tepkiyle karşıladı. Militanlarını bölgeye gönderdi. Üst üste iki gün bölgeye operasyon düzenleyen Türkiye, ilk gün 18, ikinci gün 5 terör örgütü üyesini etkisiz hale getirdi. Bu arada KDP de KYB’ye tepki gösterdi. KDP, KYB’yi, “Türkiye’ye terör örgütünün istihbaratını vermekle” suçladı. Gözden kaçıranlar için hatırlatayım: Irak Kürt Bölgesel Yönetimi (IKBY) Başkanı Neçirvan Barzani’nin, “PKK’ya o bölgeleri terk etmelerini, aksi takdirde kendilerini koruyamayacağımızı ilettik. Türkiye’nin teknolojisi, Kürdistan hükümeti, KDP ve KYB’nin bilgi göndermesine gereksinim duymuyor. (Türkiye’nin) Teknolojisi oldukça gelişmiş ve hedefleri çok kolay bir şekilde tespit edebiliyorlar” açıklaması tam da bu suçlamanın ardından yapılmıştı. Zini Verte bölgesi halen kapalı. Kaynaklarıma, virüs sürecinde terör örgütünün sahada alan kazanmaya, güçlenmeye çalışıp çalışmadığını da sordum. Kaynaklarım, “Hayır, bir güçlenme söz konusu değil” diyor. Türkiye, tüm bu süreç boyunca da gelişmeleri anbean takip etti. Üst düzey örgüt üyelerinin rutin işlerini yapmayarak, virüsle mücadele kapsamında kendilerini karantinaya aldıklarının bilgisi de anında edinildi. İDLİB SORUNU İdlib’deki çatışmalar sürüyor. Ankara, rejimin hareketlerini de yakından takip ediyor. Virüs sürecinde rejimin fırsattan yararlanarak tahkimatını arttırdığı gözlemlendi. Araya virüs girdiği için İdlib konusunda sizlerle paylaşamadığım gelişmelere de yer vermek istiyorum. Yaklaşık 1.5 ay önce sorun, Türkiye ile Rusya arasındaki anlaşma ile bir noktaya getirilmişti. Türkiye’nin o günlerde aldığı karar, Rusya’nın anlaşmaya sadık kalmaması durumunda kesin tavır konulmasıydı. Virüsten önce Ankara, Birleşik Arap Emirlikleri’nin Ruslara ortaklık teklifinde bulunduğu bilgisini edinmişti. Rusya’nın bu teklife o dönem BAE’nin yardımda bulunmasını sağlamak için sıcak baktığı belirtiliyordu. Virüsten önce İdlib denklemine girmek isteyen Birleşik Arap Emirlikleri virüs sonrası ne yapar bilinmiyor. Hiçbir şey eskisi gibi olmayacaksa, bu yeteri kadar karışık olan İdlib için de geçerli olacaktır. S-400’LER Siyasetin gündemindeki soru şu: S-400’ler aktive edilecek mi? Yine yaklaşık iki ay önce İdlib krizi tırmanmışken Türkiye’nin elinde bu kart vardı. Ankara, o gerginlik sırasında S-400’leri rafa kaldırabilirdi. Ancak böyle bir yöntem tercih edilmedi. Kriz çözüldükten sonra da kararın teknik değil siyasi olacağı yönünde hava hâkimdi. Gelelim bugüne... S-400’lerin aktive edilmesi bugün ötelenir mi? Kurulumu tam anlamıyla bitti ve eğitim aşaması da tamamlandıysa aktive edilmemesi için bir neden kalmamıştır. Bu kez göz önünde bulundurulacak unsur ise virüsün dünya ekonomisine ve ülke ekonomilerine yaptığı zararın üstüne Türkiye açısından olası Amerikan yaptırım ve tepkilerinin eklenip eklenmeyeceğidir. Kısacası karar bugün de teknik değil, siyasi. Karar mercii ise Cumhurbaşkanlığı...",https://www.hurriyet.com.tr/yazarlar/hande-firat/virus-zamani-bolgede-neler-oluyor-41504705
Hande Fırat,Virüs sonrası,"Nisan 21, 2020 06:29","Dünyada tek seferde yapılan en büyük geçici işten çıkarma, bunun en somut örneği. ABD’li eğlence devi Walt Disney’den bahsediyorum. Şirket 100 binden fazla işçisini bu haftadan itibaren ücretsiz izne çıkardı. Ekonomideki yıkıcı etkisini yaşamaya başladık. İyimser ve kötümser tüm senaryolara rağmen belli ki dünya ekonomik, sosyolojik, politik ve teknolojik değişimler yaşayacak. Üstelik bu değişimler virüsün varlık süresine, aşı ya da tedavinin bulunma zamanına, yeni dalgalar ya da mutasyonlar yaşanıp yaşanmayacağına göre de farklılaşacak. Süreç insanların bileklerine gerçekten çip takılmasıyla mı sonuçlanacak? Uluslararası sistemde büyük değişiklikler mi olacak? Dünyanın patronu ya da patronları değişecek mi? Kırılgan ülkeler daha kötü sonuçlar mı yaşayacak? Virüsle mücadeleyi iyi yönetemeyen ülkelerde iktidarlar mı değişecek? Zengin ve güçlü ülkeler daha da zengin ve güçlü mü olacaklar? Radikal değişimler olmadan hasarla atlatılacak mı? Bu soruların yanıtları henüz belli değil. Ancak dünyanın bazı ülkelerinde birileri olası senaryolara karşı planlar üzerinde çalışmaya çoktan başladı. Bu yanıtlar belli olmasa da virüsün varlığı sürecinde ortaya çıkan değişim ve olumsuzluklar her alanı etkilemeye başladı. İstihdam piyasaları derinden etkilenecektir. Ön araştırmalar işsizlik oranlarında ciddi sıçrama olacağını gösteriyor. Sektörler farklılaşacaktır. Şimdiden kazanan ve kaybeden sektörler var. Virüs, varlığının süresine ve evrimine bağlı olarak sektörleri farklılaştıracak, kazanan ve kaybedeni belirleyecektir. Bazı sektörlerde geçici olarak değişen çalışma düzeni kalıcı hale gelebilir. Evden çalışma, online hizmet, sektörlerde yüz yüze iletişimin ortadan kalkması, belki de olası uzun süreç boyunca belli hizmet alanlarında insanların yerini robotların alması gündeme gelecektir. Dünya liderleri ülkelerinin ekonomilerini çökertmemek için vaka sayıları uyarınca tedbirleri gevşetme arayışında. Amaç kalıcı hasarlar, radikal değişimler yaratmamak. Bu çabanın başarılı olup olmayacağının da virüsün evrimine, sürecine, aşı ve tedaviye bağlı olduğunu hatırlatalım. Bu bölümü bir soruyla bitireyim. Herkes hayatın ne zaman normale döneceğini soruyor. Ben ise “Yeni normal hayat ne zaman başlayacak ve yeni normal nasıl olacak?” şeklinde soruyorum. GEBELİKTE KORONAVİRÜS ENFEKSİYONU Hem çevremden hem de elektronik postayla hamileler konusunda sayısız soru geldi. Bazılarını Hürriyet Ankara yazarımız, kadın hastalıkları ve doğum uzmanı doktor Şenol Kalyoncu’ya yönelttim. Şenol Kalyoncu’nun aktardıklarını sizlerle paylaşıyorum: Aylardır yapılan gözlemlerde gebelerin enfeksiyona daha açık olduğuna dair bir bulguya rastlanmadı. Ancak gebeliğin başında bir immünsupresyon (bağışıklık baskılama) olduğu ve hamilelerin her türlü hastalığa daha kolay yakalandığı bilinmektedir. Gebelerin de virüsle mücadele kapsamında aynı kurallara uyması ve hijyene dikkat etmeleri gerekli. Dışarı çıkılması gerektiğinde izolasyon kurallarına uymak, dengeli ve düzenli beslenmek, vitamin desteklerini almak, dışarıdan söylemek yerine ev yemeklerini tercih etmek, sıvı alımına dikkat etmek ve ev içinde de olsa hareket etmeye özen göstermeleri önemlidir. COVID-19 sebebiyle kontrolleri aksatmamak ve planlanan tarihlere uymak gerekli. Şu anki bilgilerimize göre koronavirüs plasenta yoluyla bebeğe geçemiyor. Yani anne enfekte olsa bile bebeğe bulaşmıyor. Bir diğer merak edilen konu ise bebeği emzirmekle alakalı. Yine enfekte anneler ve bebekleri gözetim altında tutularak yapılan araştırmalarda anne sütünde herhangi bir virüse rastlanmadı. Anne COVID-19 virüsüne sahip olsa bile bebek gerekli hijyen kurallarına uyulduğunda bu virüse yakalanmıyor.",https://www.hurriyet.com.tr/yazarlar/hande-firat/virus-sonrasi-41499365
Hande Fırat,Daha yolun yarısındayız,"Mayıs 01, 2020 07:06","Neden yeni normal diyorum? Çünkü bu yol haritası ile eskiye dönmeyeceğiz. Yol haritası çalışmasının başındaki isim Cumhurbaşkanı Yardımcısı Fuat Oktay, yaptığımız telefon konuşmasında açık açık söyledi ve yeni normali şöyle tarif etti: “Maskeli, hijyenli, sosyal mesafeli hayat...” Peki bu ne kadar sürecek? Telefona sarıldım ve değerli hoca Prof. Dr. Mehmet Ceyhan’ı aradım. İşte bu konuda çok merak edilen açıklamaları... KONTROLSÜZ YAŞAM İÇİN GEREKENLER İyi haber, sonsuza kadar maskeli yaşamayacağımız ve dünya üzerinde iki seneden fazla süren salgın olmadığı. Eski hayatımıza dönüş ya da Mehmet Hoca’nın ifadesiyle “kontrolsüz yaşam” şu şekillerde olabilir: 1. Aşı bulunması. 2. Virüsün iyi anlamda mutasyona uğraması, takatinin tükenmesi, bulaşıcılığını kaybetmesi. 3. Toplumsal bağışıklığın sağlanması. MÜCADELEDE NEREDEYİZ? Mehmet Hoca tüm açıklamalarında “salgını kontrol noktasında” iyileşen günlük hasta sayısının günlük vaka sayısının geçmesinin önemini anlatmıştı. Bir kez daha ona dikkat çekti ve ama kritik bir ek daha yaptı: “Günlük vaka sayımız düşmeli. İki binlerde kalmamalı. Vaka sayısını düşürmek için uğraşmalıyız. Yüzmüş yüzmüş kuyruğuna gelmiş değiliz.” SİPERDEN ÖNCE SÜRÜNEREK ÇIKACAĞIZ Bu bir savaş... Mehmet Hoca, “Bir siperde biz, diğerinde virüs var. Virüsün ateş gücü azaldı diye siperden tüm orduyu çıkaramayız. Önce sürünerek çıkacağız. Sonra köşelerde saklanacağız, bir adım atacağız, bakacağız, bir adım daha atacağız...” dedi. Yavaş yavaş, kontrollü gitmek gerekiyor. Bu evrenin adı “kontrollü yaşam”... KONTROLLÜ YAŞAM Prof. Dr. Mehmet Ceyhan’ın önerisi, kontrollü yaşamda hayatı yavaş yavaş normalleştirmeye çalışırken aciliyete bakılması. Ekonomik ya da sosyal alanda gerçekten acil alanlarda adım atılmalı.  O yüzden bu bayram ev ziyaretlerini erken buluyor. Mehmet Hoca’nın öneri ve uyarıları ise şöyle: 65 YAŞ ÜSTÜNE YASAK GÜNÜ İZİN VERİLSİN  * “Ramazan Bayramı’ndan önce 65 yaş üstü vatandaşlarımızı biraz hareketlendirmeliyiz. Kemik erimesi ve kas kaybı ile karşı karşıya kalacaklar. Sokağa çıkma yasağı olduğu gün onları dışarı çıkarıp evlerine yakın alanlarda yürütmeliyiz. Tam 3 tane 14 gündür evde kapalılar. Onların birbirlerine bulaştırma riski yok denecek kadar az. Sokağa çıkma yasağının olduğu gün bunun için ideal.  * Spor müsabakalarının seyircisiz oynanması az riskli. Uygulanabilir.  EN BÜYÜK RİSK AVM VE OKULLAR  * Bence en risklisi AVM’lerin tam kapasite açılması. Kapalı ortam son derece zararlı ve sosyal mesafe ya da maske kontrolü mümkün değil.  * En riskli ikinci konu ise okulların açılması. Bu haziran ayı için de geçerli. Japonya bunu yaptı, salgında kontrollü bir döneme girdiklerinde okulları açtı. Yeniden başa döndüler. Okulların sonbahardan önce açılması çok riskli olur.  * Bayram ziyaretleri çok riskli olur. Bu bayramda uzaktan selamlaşmak, uzaktan kutlamak daha doğru olur.  * Türkiye’de diyelim ki vaka sayısı sıfır oldu ya da 0 ile 5 arasına düştü. Kendi içimizde normalleşebiliriz. Ancak bu sefer de salgının devam ettiği diğer ülkelere karşı tetikte olacağız. Sınır kontrollerimizi güçlendireceğiz. Dışarıdan vaka gelmesini engellemeye çalışacağız.”  Kısacası sevgili okurlar, henüz yolun ya da virüsle savaşın ortasındayız. Biraz daha sabır, biraz daha tedbir, biraz daha özen şart.",https://www.hurriyet.com.tr/yazarlar/hande-firat/daha-yolun-yarisindayiz-41507386
Hande Fırat,Rüzgârın yüze vurmasını özleyenlere...,"Mayıs 08, 2020 06:29","Pazar günü 21 Mart’tan bu yana ilk kez sokağa çıkmaya hazırlanan annem söyledi bu cümleleri. “Heyecanlıyım” dedi. “Keşke yanımda sevdiklerim de olabilse, keşke istediğim yerlere gidip gönlümce hareket edebilsem” diye de ekledi. Olmaz anne, henüz değil... Anneler Günü olmasına rağmen dikkat etmen, dikkat etmemiz gereken kurallar var. PAZAR GÜNÜ DİKKAT EDİLMESİ GEREKENLER 7 haftanın ardından sokağa çıkmaya hazırlanan büyüklerimizin ve ailelerinin nelere dikkat etmeleri gerektiği konusunda Hacettepe Tıp Fakültesi Geriatri Bilim Dalı Başkanı Prof. Mustafa Cankurtaran’ı aradım. Mustafa Hoca büyüklerimizin sokakta dikkat etmesi gerekenleri şöyle anlattı: Mutlaka maske taksınlar. Maske zorlayabilir. Özellikle kalp, akciğer hastaları biraz zorlanabilir. Bu nedenle cumartesi günü evde maske takıp biraz alıştırma yapsınlar. Evin içinde maskeyle biraz kalsınlar. Sokakta sosyal mesafe kuralına mutlaka uysunlar. Genel kuralımız bir metre ama onlar bir buçuk-iki metreden fazla kimseye yaklaşmasınlar. İki aydır evdeler. Dışarıda bir yere dokunabilirler. Ellerini ağızlarına, burunlarına, gözlerine götürmesinler. Yanlarında dezenfektan ya da kolonya taşıyabilirler. Yürüyüş mesafesinde kalacaklar. İki aydır evdeler. Ev içinde egzersiz yapmıyorlarsa uzun yürüyüşü doğru bulmuyoruz. Yürüyüş mesafesini kısa tutup bir miktar açık havada oturmalarında fayda var. BAŞ DÖNMESİNE DİKKAT İki aydır evde oldukları için kas yapılarında sorunlar oluşmuş olabilir. Yavaş hareket etsinler. Baş dönmesi, dengesizlik olabilir. Buna mutlaka dikkat etsinler. Yürüyüş anında baş dönmesi olursa hemen otursunlar, yakınlarına haber versinler. Yanlarında küçük bir su şişesi taşımalarında fayda var. İhtiyaç duyduklarında az su içebilirler. İlk izin günü için dört saati doldurmalarına gerek yok. Bir-bir buçuk saat de yeterli olacaktır. EVE DÖNÜNCE Yürüyüş bitti, eve döndüler. Prof. Mustafa Cankurtaran, “Hepimizin dikkat ettiği tedbirlere onların da dikkat etmesinde fayda var” dedi ve ekledi: Ayakkabılarını kapının önünde çıkarabilirler. Kıyafetlerini çıkarıp havalandırabilirler. Eve döner dönmez ellerini yıkamalılar. ANNELER GÜNÜ UYARISI Mustafa Hoca’ya sordum; “Dışarı çıkmaya korkan, ‘Çıkmayacağım’ diye sizi arayan var mı?” Arayanlar olduğunu söyledi. Hatta kendi anne ve babasının bu pazar çıkmayacaklarını söyledi. “Psikolojileri uygunsa evde kalabilirler. Ancak paranoyaya da gerek yok. Kurallara uydukları sürece baharın tadını çıkarsınlar” dedi. Ardından da sadece büyüklerimizi değil, hepimizi uyardı: Aileleriyle temas etmesinler. Aynı zamanda Anneler Günü. Evden çıkıp çocuklarının evlerine gitmesinler. Çocukları onları görmek için gelip arabayla almasınlar. Arabaya binmesinler. Bu Anneler Günü’nü telefonla kutlamakta fayda var. YAŞLILAR İÇİN HIZLI NORMALLEŞME OLMAMALI Mustafa Hoca da “Ekonomik kaygılar nedeniyle yeni normale biraz hızlı geçiliyor” diye düşünenlerden. Ancak bu hız konusunda yaşlılarla ilgili çok kritik uyarısı var. “Yaşlılar için hızlı yeni normalleşme ya da normalleşme olmamalı” diyor. Virüsle mücadeledeki başarımızın nedenleri belli. Sağlık sistemimiz, virüsün geç gelmesi, erken aldığımız tedbirler ve yaşlıları erkenden evlerinde tutmamız. Ölüm oranlarımız da bu yüzden düşük. Yaşlılar için hızlı normalleşme olmamalı. Onlara yönelik tedbirler haziran ayına kadar sürmeli. Şu dönemde kuaföre, AVM’lere gitmemelerinde fayda var. Bayramda serbestlik olacakmış gibi bir hava var. Umarım olmaz. Yaşlılar için büyük risk olur. Onları korumamız gerekir. Yüz yüze kutlamayı ve serbestliği bir sonraki bayrama bırakmalıyız. Bayramın sokağa çıkma kısıtlamasıyla geçmesi yaşlılarımızı korur. Bu süreçte yaşlılarımız için normalleşmedeki en önemli adım, kronik hastalığı olanların yavaş yavaş kontrollerinin yapılmasının sağlanması olabilir.",https://www.hurriyet.com.tr/yazarlar/hande-firat/ruzgarin-yuze-vurmasini-ozleyenlere-41512338
Hande Fırat,İnfaz paketi ve af tartışmaları,"Nisan 17, 2020 06:29","CHP Genel Başkanı Kemal Kılıçdaroğlu’nun T24’te yaptığı “Eline bıçak alan çıkıyor, kalem alan hapiste olacak. Bunu hiçbir ahlak ve vicdan kabul etmez” açıklamasıyla başlayacağız. Kılıçdaroğlu’nun gazetecileri işaret eden haklı açıklamasını kaynaklarıma sordum. Kaynaklarım, “Söz konusu yargılamalar gazetecilikten ya da düşünce açıklamasından değil; terör, terör örgütü üyeliği, yardım gibi suçlardan yapılıyor. Bu suçlar TBMM’deki görüşmelerde kapsam dışı bırakıldı” yorumunu yaptılar. TCK’YA YENİ ÇALIŞMA Yine de ortada vicdanen sorunlu bir durum yok mu? Bu soruma ise yeni bir çalışmanın başlatıldığı açıklamasıyla yanıt verdiler. Buna göre Adalet Bakanı Abdulhamit Gül bir önceki gün, TCK ile ilgili suç ve yaptırım dengesi başta olmak üzere yeni bir çalışma yapılması talimatı verdi. Bu çalışmada kamuoyunda rahatsızlığa neden olan konular masaya yatırılacak. Bakanlık yetkilileri, akademisyenler, ilgili sivil toplum örgütleri hızla çalışmalara başlayacak. Kamuoyunda rahatsızlığa neden olan konular ele alınacak. İNFAZ PAKETİ NEDEN AF DEĞİL? Gelelim infaz paketine... Şartlı tahliye oranlarının aşağıya çekilmesi, denetimli serbestliğin geçici olarak üç yıla çıkarılması ve açık cezaevindekilere izin verilmesine bağlı olarak 100 bine yakın hükümlünün cezaevlerinden çıkacağı anlaşılıyor. Hükümet 100 bin mahkûma af mı getirdi? Bakanlık kaynaklarıma soruyu açık açık sordum. İşte yanıtları: Belli sınırlar içerisinde ceza almış mahkûmların izin, hafta sonu ve geceleyin infaz, infazın ertelenmesi gibi hakları zaten bulunuyor. Bunlar hükümlülerin dışarıyla irtibatını sürdüren yasal haklar ve bunlara “af” denilmiyor. COVID-19 izni, açık cezaevlerindeki hükümlülere verilen geçici ve ilave bir izin. İnfaz devam ediyor, suçun cezası ortadan kaldırılmış değil. Yaklaşık 45 bin civarında hükümlünün tahliye olmasının beklendiği denetimli serbestlik süreci de af değildir. Mevcut durumda zaten koşullu salıverme 1 yıl kala yapılıyordu. Süre bir defalık geçici olarak üç yıla çıkarıldı. Başta AB ülkeleri olmak üzere dünyanın birçok yerinde virüsle mücadele kapsamında cezaevlerine el atıldı. Türkiye’de de bu kapsamda önlem alındı. AF TARTIŞMASI NEREDEN ÇIKIYOR? Yukarıda sıralanan maddelere ek olarak yetkililer, “İnfaz hâkiminin kararıyla çıkanlar hâlâ hükümlü. Herhangi bir suç işlediklerinde hem önceki cezalarının tamamını yatacaklar, hem de yenisini. Üstelik sabıkaları silinmiyor. Yani defter kapanmıyor” diyor. Peki af tartışması nereden çıkıyor? “Belli odaklardan sistematik olarak yayılan bir af kanunu söylemi var” diyen kaynaklarım endişelerini şöyle sıralıyor: Paket Anayasa Mahkemesi’nin önüne gidecek. Mahkemeyi “af” düşüncesini kabule zorlamak ve eşitlik ilkesinin gözetilmediği gibi gerekçelerle paketin iptalini sağlamak mı amaçlanıyor? Af söylemiyle hükümetin suçluları affettiği spekülasyonu yapılıyor. Olası olumsuz sonuçların faturası siyasete kesilmek istenebilir. Konu siyaseten kullanılmaya çalışılıyor. “Devlet kendisine karşı işlenen suçları affedebilir ama şahıslara karşı işlenen suçlar affetme hakkı yoktur” söylemi bunu göstergesi. Bu endişelerden hareketle, meseleye COVID-19 tedbirleri çerçevesinde bakılması ve reformların sekteye uğratılmaması için af kavramı kapsamında bakılmaması gerektiğinin altı çiziliyor. Umarım bu reformlar eli kalem tutanları da kapsar.",https://www.hurriyet.com.tr/yazarlar/hande-firat/infaz-paketi-ve-af-tartismalari-41496613
Hande Fırat,11 Mart’tan öncesine dönmek,"Mart 31, 2020 07:22","HIZLI ARTIŞI GÖSTEREN ŞEMA Mehmet Hoca’ya sordum: “Şemada vaka sayısının en hızlı arttığı ülke olarak görünüyoruz. Yani diğer ülkeleri geçecek miyiz? Ne demek bu?” Prof. Dr. Mehmet Ceyhan, “Şemaya göre hız açısından ilk sıradayız. İtalya, İspanya, ABD’den daha hızlı artış olduğunu gösteriyor. Olayın henüz başındayız. Ama bu, hep böyle gideceğiz demek değil. Son iki günde uygulanan tedbirlere bakıyorum, halkımız biraz daha iyi uyum sağlamaya başladı. Unutmayalım, bu uyumun etkisini kuluçka süresi nedeniyle bir hafta sonra göreceğiz. Tedbirlere aynı şekilde uyarsak artış hızında azalma görebiliriz” dedi. Mehmet Hoca şemada önemli bir konuya dikkat çekti. Grafikte ABD, İspanya, İtalya’nın sağa yatıyormuş, yani sanki azalma varmış gibi bir görüntüsü olduğunu söyledi ve ekledi: “Bu yanıltıcı olabilir. Örneğin mevcut hızla gidersek 10 günde vaka sayımız 300 bini bulur. Bunun için altı testten birinin pozitif çıkması gerek. 300 bin rakamı için de bir buçuk milyon test yapmak gerekir. Dünyada hiçbir ülke bunu yapamaz. Tüm ülkeler bu sorunu yaşıyor. O nedenle bir süre sonra artık test sonucu pozitif mi negatif mi aranmayacak. Klinik bulgularla hareket edilecek. Virüsün klinik bulguları hastada varsa tedaviye başlanacak.” SOKAĞA ÇIKMA YASAĞINA GEREK VAR MI? Peki alınan tedbirler yeterli mi? Daha radikal tedbirlere gerek var mı? Mehmet Hoca’ya özellikle sosyal medyadaki çağrıyı hatırlatarak sordum: “Sokağa çıkma yasağı gerekiyor mu?” Prof. Dr. Mehmet Ceyhan: “Benim gözlemim, ille de sokağa çıkma yasağı ilan etmek gerekmiyor. Şu son iki günde polis sokak sokak dolanıyor, ‘Evlerinize gidin’ diyor. Etkili bir yöntem. Şehirlerarası trafik önemli. Keşke özel araçlar için de kısıtlama getirilse. Bu önemli çünkü örneğin Ankara’da durum iyi, tedbirlere uyuluyor. Ancak dışarıdan gelenler olursa gayretinizin anlamı kalmaz, işe yaramaz. Bölgesel pandemi kurulları ve bölgesel kısıtlamaları da olumlu buldum.” PİK NOKTASI NE ZAMAN? Mehmet Hoca önce ‘pik noktasını’ anlattı. Pik noktası vaka artışının durduğu nokta. O noktadan sonra artış azalıyor. Prof. Dr. Mehmet Ceyhan: “Çok yolumuz var. Pik noktasını bir tek Güney Kore erken yakaladı. Ne zaman olacağı, alacağımız tedbirlere ve bunları uygulamamıza bağlı. Unutmayalım, hızlı artışta sağlık sistemimiz çöker. O yüzden önceliğimiz artış hızının yavaşlatılması olmalı.” BİR YILIMIZ VAR! Peki 48 saat kritik mi? Sonra ne olacak? Ne zaman normale ya da normale yakın bir noktaya döneceğiz? İşte Mehmet Hoca’nın cevabı: “Hızı yavaşlatmak için önümüzdeki beş gün kritik. Gevşek olursak vaka sayısını kontrol edemeyiz. Önümüzde uzun bir süre var. Buna kesin bir tarih biçmek doğru değil. Ancak bu iş bir ayda, iki ayda hallolmaz. Dünyada salgın bitmeden, biz kendimizi kontrol altına alsak bile kısıtlamalarla yaşayacağız. 11 Mart’tan önceki döneme hemen dönemeyiz. 11 Mart’tan önceki döneme bir yıldan önce dönemeyiz. Salgın dünyada sürdüğü sürece gevşemememiz gerekiyor. Hayat tarzlarımızı değiştireceğiz.”",https://www.hurriyet.com.tr/yazarlar/hande-firat/11-marttan-oncesine-donmek-41482252
Hande Fırat,"İstanbul’u ülke, ilçeleri şehir gibi düşünmeli","Nisan 10, 2020 06:29","İSTANBUL İÇİN ÖNERİ Türkiye’nin virüsün girişini engelleme ve geciktirme çabasını “takdire şayan” sözüyle niteleyen Dr. Demirbağ, “Hastalığın geç girişi büyük avantaj sağladı. Ülkeleri birbirleriyle kıyaslamak doğru olmaz. Hepsinin koşulları farklı. Ancak Türkiye’nin ciddi yatak ve yoğun bakım kapasitesi var” dedi. Peki sorun ne? Dr. Ali Demirbağ’a göre sorun alınan tedbirlere ve kurallara tam uyulmamasında ve İstanbul’daki artışta: “İstanbul özelinde Türkiye’nin ciddi bir hassasiyet göstermesi doğrudur. Rakamlar da zaten sıkıntıyı gösteriyor. İstanbul’u bir şehir değil bir ülke gibi, ilçelerini de ayrı ayrı şehirler gibi düşünmek ve izolasyonla karantina kararlarını ona göre almak gerekebilir. Çok iç içe ve aynı zamanda üretimin yapıldığı şehir. Bireylere çok ciddi sorumluluklar düşüyor. Herkes kendini izole etmeli.” İNGİLTERE’NİN SÜRÜ BAĞIŞIKLIĞI DENEMESİ Salgın İngiltere’ye sıçradığında hükümetin attığı ilk adım “sürü bağışıklığı kazandırma” stratejisini izleme olmuştu. Toplumun en az yüzde 60’ının virüse karşı bağışıklık kazanması için salgının kontrollü bir şekilde yayılması amaçlandı. Ancak mart ayının ortasından itibaren hükümet bu stratejiyi terk ederek yeni bir strateji izlemeye mecbur kalmıştı. Dr. Ali Demirbağ sürü bağışıklığı stratejisinin siyasi bir karar olmadığına dikkat çekti: “İngiltere’de başbakanın halk sağlığı uzmanı ve enfeksiyon uzmanı olmak üzere iki danışmanı bulunmaktadır. Böyle bir yöntem var. Kısa sürede normale dönmek istemişlerdir. Ben kişisel olarak böyle bir kararı tercih etmezdim. Çünkü İngiltere’nin yatak kapasitesini düşünürdüm. Bu kararı alırken sağlık sisteminin kapasitesi ve ekonomik güç mutlaka göz önünde bulundurulmalıydı. İngiltere’de yatak ve yoğun bakım, yoğun bakım personeli sıkıntısı var. Üstelik hastalığı ötelediğiniz, yayılmasını geciktirdiğiniz sürede denkleme girecek ilaçlardan yararlanma ihtimaliniz olur. Yine de baştaki sürü bağışıklığı tercihinin doğru ya da yanlış olduğunu bir yıl sonra değerlendirebiliriz.” 1 YIL SONRA BÜYÜK DEĞERLENDİRME Dr. Ali Demirbağ’a göre salgının etkilerinin tamamen sona ermesinin öngörüldüğü bir yılın sonunda farklı modeller izleyen ülkelerin neyi ne kadar başardıkları ya da başaramadıkları ortaya çıkacak: “Bir yılın sonunda sadece ölen hastaları değil yoğun bakımlardan kaç kişinin kurtarıldığını, ekonomik açıdan ne kadar harcandığını, ülkenin finansal olarak ne kadar etkilendiğini de analiz edeceğiz. Sonuçta dönemi, ‘COVID-19 öncesi ve sonrası’ diye ayıracağız. Sağlık anlamında da bilişim anlamında da siyasi anlamda da. Dünya artık sağlığa ciddi yatırım yapmak zorunda kalacak. Daha steril bir yaşamla dijital bir iş hayatı ön planda olacaktır.” TEDAVİ PROTOKOLLERİ PAYLAŞILIYOR İngiltere-Türkiye Sağlık Elemanları Birliği Başkanı Ali Demirbağ, WhatsApp gruplarında farklı ülkelerde görev yapan doktorların tedavi protokollerini ve deneyimlerini paylaştıklarını anlattı. Gelinen noktada ülkelerin hemen hemen aynı tedavi protokolünü uygulamakta olduğunu söyledi.",https://www.hurriyet.com.tr/yazarlar/hande-firat/istanbulu-ulke-ilceleri-sehir-gibi-dusunmeli-41491049
Hande Fırat,80 ve 89 yaşındaki karı koca virüsü yendi,"Nisan 07, 2020 07:02","ProFosör Dr. Halil Kurt ile 80 yaşındaki hastası arasında geçen konuşma bu. Kendisi 80, eşi 89 yaşında. 25 Mart günü Ankara’daki TOBB ETÜ Hastanesi’ne koronavirüse bağlı bilinen şikâyetlerle gittiler. Testleri yapıldı, kontrollerine başlandı. 89 yaşındaki erkek hastanın iki akciğerinde yaygın zatürre tespit edildi. Her ikisine birden Sağlık Bakanlığı’nın standart tedavisi başlandı. 80 yaşındaki kadın hastanın standart tedavisine devam edildi, 89 yaşındaki erkek hasta, tedavinin üçüncü gününde solunum yetmezliği yaşadı. Bir süre yoğun bakıma alındı, bir gece kaldı. Bu arada Çin’den gelen ilaca başlandı. Sağlık Bakanlığı’nın Çin’den getirdiği ilaç 7 gün boyunca hastaya verildi. Geçen sürede hem erkek hastanın hem de kadın hastanın tedavileri tamamlandı. Kontrolleri yapıldı, koronavirüs testleri negatif çıktı. Benim Prof. Dr. Halil Kurt ile telefonda konuştuğum dakikalarda her ikisi de normal serviste dinleniyorlardı. Biri 89, diğeri 80 yaşında evli çift koronavirüsü atlattılar. 89 yaşındaki erkek hastanın aynı zamanda hipertansiyon rahatsızlığı var. 80 yaşındaki eşinin ikinci bir hastalığı yok. ÇÖZÜM GÜÇLÜ BAĞIŞIKLIK SİSTEMİ 89 yaşındaki erkek, hipertansiyon en yüksek riskler arasında sayılmasına rağmen iyileşti. Peki ama nasıl? Doktorları, hastanenin enfeksiyon hastalıkları bölüm başkanı Prof. Dr. Halil Kurt’a sordum. İşte Prof. Dr. Kurt’un yanıtları: “Bağışıklık sisteminin kişiye özgü olarak değişen bilmediğimiz farklılıkları var. İki hastanın da bağışıklık sistemleri güçlü. Dengeli ve düzenli beslenme kurallarına uyulmuş. Sigara yıllar önce kullanılmış, yıllar önce bırakılmış.” Prof. Dr. Kurt, “Bence virüse karşı en önemli etken bağışıklık sisteminin güçlü olması” diyor. Yani 89 ve 80 yaşlarındaki hastalar kendilerine iyi bakmışlar. Gelelim Dr. Halil Kurt’un hem bağışıklık sistemini güçlendirmek, hem de virüsten korunmak için öneri ve uyarılarına: “Sağlık Bakanlığı’nın açıkladığı tedbirlere eksiksiz uyulmalı. Dengeli ve düzenli beslenmek önemli. Yaşımız kaç olursa olsun bağışıklık sistemi için uyku saatleri düzenli olmalı. 23.00’te, bilemediniz en geç 24.00’te uyumak gerekiyor. Bu sözüm aynı zamanda gençlere. Sabah dörde kadar bilgisayar başında oturup, ‘8 saat uyudum, kendimi iyi hissediyorum’ demesinler. Önemli olan söylediğimiz saatte uyumaları. Ağız, boğaz, el hijyenine dikkat edilmeli. Herkesin tırnaklarının kısa olmasında fayda var. Kişisel eşyalar ortak kullanılmamalı. Bol sıvı öneriyorum. Evlerimizi sık sık havalandıralım.” HOCANIN UYARISI Prof. Dr. Halil Kurt da önümüzdeki üç haftanın önemine dikkat çekti. Prof. Kurt daha önce influenza salgınları konusunda dünyada yapılan çalışmaları hatırlatarak, gerçek enfekte sayısının bulunması için vefat sayısının binle çarpıldığını anlattı. Bu kapsamda Sağlık Bakanlığı’nın son açıklamasından hareketle toplumda enfekte sayısını öngörebilmek için 574’ü binle çarpmanın yeterli olacağını söyledi ve uyarıda bulundu: “Bir hafta önce tedbirleri ciddiye almayanlar, sosyal mesafeyi korumayanlar vardı. O sırada enfekte olanları önümüzdeki iki hafta boyunca göreceğiz. Toplumda hastalanarak antikoru olan kişiler var. Onların sayısı arttıkça hastalığın yayılma hızı azalacak. Ancak tedbirlere uymak çok önemli. Sosyal izolasyonun nedeni hastanelerdeki yığılmaları önlemek; bilim adamlarına aşı, ilaç, yeni tedavi için zaman kazandırmak; hastalananların konforlu ve iyi tedavilerini sağlayabilmek, yeni olası hastaların yeni ilaç ve tedavilerden yararlanabilmeleri için gereken zamanı sağlamak.” Bitirirken, süreçte ruh sağlığımız ve moralimizin de önemli olduğuna dikkat çeken Prof. Dr. Kurt, “Ruhumuzu dinç, moralimizi yüksek tutalım. 89 yaşındaki hastam tedavisi boyunca günde bir fincan kahve keyfinden vazgeçmedi” dedi.",https://www.hurriyet.com.tr/yazarlar/hande-firat/80-ve-89-yasindaki-kari-koca-virusu-yendi-41488165
Hande Fırat,Birlik ve beraberlik ile akıl ve bilim,"Mart 24, 2020 06:29","Sadece bu dörtlünün gereklerini yerine getirmek, alınan tedbirlere uymakla virüsün yayılma hızını azaltır, virüsle ortaya çıkan birtakım kaotik durumlari önler; birbirimize destek olmamızı, kötü niyete müsaade etmememizi sağlar. Bugün devlet organlarının da siyasetçilerin de sivil toplum örgütlerinin de vatandaşın da ayrımsız, ‘ama’sız, ‘fakat’sız, geçmişi bir kenara bırakarak “birlik ve beraber olma” zamanı. Gerçekten birlik ve beraberlik içinde olanlar kendileri kadar herkesi düşünürler, ahlaklarını yitirmezler, kötülük ve kaos için fırsat kollamazlar. SOKAĞA ÇIKMA YASAĞI  NEDEN SON TEDBİR OLMALI? En kötü olasılık olarak devletin masasında tabii ki sokağa çıkma yasağı da var. Ancak unutmayın: Tüm toplumu kapsayan sokağa çıkma yasağı, aynı zamanda tüm hayatın ve ekonominin durması ve donması anlamına geliyor. Bu devlet ve özel sektör tarafından ne kadar sürdürülebilir? Etkileri ne olur ve ne kadar süreyle o etkiler devam eder? Hem bu soruların yanıtlarının, hem de sokağa çıkma yasağının toplum ve bireyler üzerinde etkisi ne olur? Sokağa çıkma yasağı ya da tedbirler ne kadar sürecek, süre uzadıkça ne olacak? Tüm bu soruların yanıtlarının iyi değerlendirilmesi gerekiyor. Tabii ki hayat ve sağlık, yeri geldiğinde bahsettiğim konulardan önde gelir. Ancak şu an alınan tedbirler gerçekten uygulansa, süreci daha az hasarla ve kayıpla atlatırız. Hepimizin aklı, vicdanı olan insanlar olduğumuz temennisinden hareketle: “İlla katı bir devlet yasağına mı gerek var? Aklınızı kullanın, vicdanınızı dinleyin ve kurallara uyun!” ZORUNDA OLMAYANLAR NEDEN EVİNDEN ÇIKMASIN? Olası ve ne zaman biteceği belli olmayan bir sokağa çıkma yasağının başlayacağı gün ve sonrasındaki tüm etkileri için zorunda olmayanlar evlerinden çıkmasın! Herkes evden çıkar ve sosyal izolasyonla bir metre uzaklık kuralı başta olmak üzere kurallara uymazsa, aynı anda binlerce insan hastanelere akın eder. O kadar insana ne yatak ne de sağlık personeli yeter. Sağlık sistemini ayakta tutmak için zorunda olmayanlar evlerinden çıkmasın! Eğer hepimiz enfekte olacaksak burada aynı anda enfekte olmamamız kritik önemde. Virüs kendiliğinden ortadan kaybolmazsa, ilaç ya da aşı bulunana kadar zamana yayarak, bir anlamda sırayla enfekte olmalıyız ki hastane ve sağlık personeli hepimize yetsin, yetişebilsin. Çalışmak, işe gitmek, üretmek zorunda olanları düşünün! Onları riske atmayın! Riski azaltın! Kurallara uymayıp çalışmak zorunda olanları, sağlık personelini düşünmeyip hareket edenlerin her şeyi devletten beklemeleri ne kadar gerçekçi? Kısacası kendimiz, sevdiklerimiz, çocuklarımız, ülkemiz, yarınlarımız için mutlaka kurallara uymamız gerekiyor. BİRLİK VE BERABERLİK DEMİŞKEN... Çoğumuz artık daha çok telefonla iletişim kuruyoruz. Birbirimizi arıyoruz, görüntülü konuşuyoruz, yazıyoruz, sosyal medyadan duygularımızı paylaşıyoruz. Bu süreç belki siyasete de bir yanıyla iyi gelir. Tartışmalar, hedef almalar, hakaretler ister istemez geride kaldı. Gün gerçekten ortak akılla birlikte hareket etme günü. Cumhurbaşkanı Tayyip Erdoğan’ın, CHP Genel Başkanı Kemal Kılıçdaroğlu’nu kız kardeşinin vefatı nedeniyle başsağlığı dilemek için araması, iki ismin konuşması çoğumuzu rahatlattı. Kısa ve nezaketli bir konuşma olduğunu öğrendim. Başsağlığı da olsa belki bu bir başlangıç olur. Liderler de bu dönemde birbirlerini arar, durum değerlendirmesi yaparlar. Hatta kim bilir, belki kritik şehirlerin büyükşehir belediye başkanlarının da telefonları çalar...",https://www.hurriyet.com.tr/yazarlar/hande-firat/birlik-ve-beraberlik-ile-akil-ve-bilim-41476141
Hande Fırat,"X ülkesi, yıl 2020","Nisan 03, 2020 06:29","Dünya altı ay önce insanların evlerinden rahat rahat izledikleri bir bilimkurgu-korku filminin seti haline geldi. Ve izleyici kalmadı, herkes o filmde oynuyor. Filmin süresi ya da dizinin kaç sezon süreceği belli değil. Üstelik dünyanın ekonomisi de çöküyor; herkes iş, para, geçim, ekmek korkusunda, derdinde. YER X ÜLKESİ X ülkesine geç giren virüs, geç kalmasından öç alırcasına hızla yayılmaktadır. X ülkesinin vatandaşları da dünyanın geri kalanı gibi hem endişeli hem de sevdiklerinin, hayatının, işinin, geleceğinin derdindedir. X ÜLKESİNDE VİRÜSE KARŞI BİRLİKTELİK X ülkesinin içişleri bakanının telefonu çalar. Arayan rakip partiden, ülkenin en büyük şehrinin belediye başkanıdır. Belediye başkanı, bakana “Zor günlerden geçiyoruz, ekonomideki zorlukların farkındayız. Biz yardım kampanyası başlatalım diyoruz. Ne dersiniz?” diye sorar. YA DA X ülkesinin içişleri bakanı, rakip partinin ve ülkenin en büyük şehrinin belediye başkanını arar ve biraz sitem ederek şöyle der: “Yardım kampanyası başlatmışsınız, keşke arasaydınız. Zaman birlik zamanı. Ayrı gayri olmaz, bu işi tek çatı altında yapalım.” YA DA X ülkesinin hükümetinin rakip partisi ile hükümet arasında öyle ya da böyle bir diyalog kurulur. O konuşmada şu cümleler konuşulur ve kararlar alınır: “Salgın var, kavga ve tartışma zamanı değil. Ne yapacaksak beraber yapacağız, kampanya başlatacaksak tek bir kampanyamız olacak. Kalem kalem giderler, ihtiyaçlar açıklanacak.” HATTA Yukarıdaki konuşmaların -siz hangisini seçerseniz- ardından ertesi gün olur. Toplantılar, grup toplantıları, her gün konuşan siyasetçiler ‘VÖ’ (virüsten önceki dönemi anlatır) dönemine aittir. ‘VS’ (virüsten sonra) dönemde siyaset de değişir. Konuşmak isteyen siyasetçi evinden, çalışma ofisinden yayınlara bağlanır. Yukarıdaki konuşmaların yapıldığının ertesi günü, X ülkesinde büyük umut veren bir şey daha olur. Devlet başkanı ile rakip partinin genel başkanı, videokonferans ile konuşurlar. O görüntüler de ekrana verilir. Kadim kavgaları en azından şimdilik geride kalmıştır. Ve ertesi gün virüs yayılmaya devam ederken hiç kimse kavga etmez. Virüs yayılmaktadır ama X ülkesinin insanları eskiye göre daha umutlu, daha huzurlu, daha özgüvenlidir. Olmaz demeyin, X ülkesi bu. Not 1: Bu yazıdaki ülke, yöneticiler, siyasetçiler, aralarındaki diyaloglar tamamen umut ürünüdür! Not 2: Umut ürünü X ülkesini sevdim ben. Bir kere de bir belada kavgasız, tartışmasız, bölünmeden, siz-biz-onlar olmadan, varsa farklı hesaplar hepsini en azından şimdilik bir kenara bırakarak hareket etmek güzel olmalı. Siz-biz-onlar, kim olursak olalım, ne hesap yaparsak yapalım koskoca bir bilinmezlikle karşı karşıyayız. Gidişat gerçekten VÖ ve VS şeklinde iki dönem olacağını gösteriyor. Dünya virüsten önceki dünya olmayacak. Bizler de... Umalım ki bu beladan yarınlar için iyi dersler çıkaralım. Umalım ki kendi hesaplarımızdan önce çocuklarımızın yarınlarını düşünebilelim. Bir bakarsınız bir gün X ülkesi olmuşuz. Ve ertesi gün çok daha umutlu hissetmişiz.",https://www.hurriyet.com.tr/yazarlar/hande-firat/x-ulkesi-yil-2020-41485215
Hande Fırat,Soylu fırtınası,"Nisan 14, 2020 07:03","10 Nisan günü 30 büyükşehir ve Zonguldak’ta gece saat 24.00’ten sonra sokağa çıkma yasağının açıklanması karmaşa yaratmış, özellikle açıklamanın yöntemi, açıklamayla genelge arasındaki saat farkı tartışma yaratmıştı. Edindiğim bilgiye göre, cumartesi günü İçişleri Bakanı Süleyman Soylu ile Sağlık Bakanı Fahrettin Koca arasında telefonda ciddi bir tartışma oldu. Hürriyet Gazetesi Genel Yayın Yönetmeni Ahmet Hakan’a verdiği demeçte “Eleştirileri aldım, kabul ettim” diyen Süleyman Soylu’nun süreçte eleştiri ve hakaretlere karşı kabine içinden destek alamaması kendisini kırdı. Benzer süreci, yani “yalnız kalma” sürecini CHP’li belediyelerin yardımlarına el konulması kararında da yaşamıştı. Pazar sabahı kendisine çok yakın bazı isimlerle istifa kararını paylaştı. Bir kaynağım, “Oflu ve fevri bir damarı var. Ancak birkaç gündür bir anlamda travma yaşıyordu, kendisini suçluyor, yalnız bırakıldığını düşünüyordu” dedi. Pazar günü Cumhurbaşkanı Erdoğan’ı aradı ve istifa düşüncesini iletti. Erdoğan, “İşine bak” diyerek konuyu kapatmak istedi. Soylu sosyal medyaya istifa açıklamasını koyunca ortalık karıştı. KRİTİK 2.5 SAAT Süleyman Soylu cep telefonlarını kapattı, İstanbul’a doğru yola çıktı. Kendisine bir ara Cumhurbaşkanlığı ekibi dahi ulaşamadı. Sonrasında temas kuruldu. Cumhurbaşkanı Erdoğan’ı tanıyoruz. Normal koşullarda gitmek isteyene, üstelik kendisi ona telefonda “Kal” demiş olmasına rağmen sosyal medya yoluyla açıklama yapana bir kez daha “Kal” demesi mümkün değildir. Ancak hem geçilen özel süreç, hem sürece dair tek sorumluluğun Soylu’da olmaması, hem de Soylu’ya sosyal medyadaki yoğun destek Cumhurbaşkanı’nın kararında etkili oldu. Aslına bakarsanız destek karşısında istifayı kabul etseydi belki de kimi çevreler Erdoğan’ı sorumlu tutacaktı. BAHÇELİ YAKIN TAKİPTE, DESTİCİ TELEFONDA MHP Genel Başkanı, kendisi ya da kendisinin görevlendirmesi ile Cumhurbaşkanı Erdoğan’ı ya da kurmaylarını aramadı, aratmadı. Ancak bazı MHP’li vekiller, Erdoğan’ın kurmaylarıyla “Neler oluyor” diye sormak ve fikirlerini söylemek için harekete geçti. Bahçeli titizlikle izledi, bekledi. Aramama ya da önden açıklama yapmama sebebi, başka bir partinin içişlerine karışmamak. Açıklama yapmak için İletişim Başkanlığı’nın mesajını bilerek bekledi. Peki gerçekte ne düşünüyor? Bir kaynağım Bahçeli’nin düşüncelerini şöyle anlattı: “İstifanın zamanı, yeri ve zemini yok. İnfaz yasası çıkıyor, sonrasındaki takip önemli olacak. Virüsle mücadele sürüyor. Terörle mücadelede belli bir noktaya gelindi, o noktaya zarar gelmemeli. Ancak böyle hassas bir dönemde ‘Milletime, devletime zararlı olur’ diyerek istifa etmemeliydi.” BBP Genel Başkanı Mustafa Destici ise Cumhurbaşkanı Erdoğan’a telefon açtı, süreci dinledi ve Cumhurbaşkanı’na, “Kabul etmeyin istifayı, terörle mücadele zarar görür. Kaya sağlam kalmalı, kopuş olmamalı” dedi. Cumhurbaşkanı, Destici’ye istifayı kabul etmeyeceği mesajını verdi. Kritik 2.5 saatte Süleyman Soylu ile temas kuruldu. İstifasının kabul edilmeyeceği kendisine de söylendi. Fırtına geçti ama mutlaka izleri kalacaktır. Virüsten kaynaklı anlaşmazlıklar, daha kadim anlaşmazlıklar zaman zaman gerginlik ve güven sorunu yaratabilecektir. Parti içinde sorulan sorulara gelecek olursak... “Neden şimdi istifa etmeye kalktı? Arkasındaki desteği mi görmek istedi? Virüsten sonra ne olur?” Tıpkı dünyada her alanda olacağı gibi Türkiye’de de siyasette virüsten sonra hiçbir şey ya da birçok şey eskisi gibi olmayacaktır dersek yanlış olmaz. YARDIM DEĞİL SATIN ALMAK İSTEDİK Yoğun trafik arasında Katar Türkiye Büyükelçisi El Şafi ile sohbet ettik. Virüsle mücadele için bazı haberlerde Katar’ın Türkiye’den yardım aldığına dair yazıların yer aldığına dikkat çeken büyükelçi, “Bu doğru değil. Türkiye’den başta bazı medikal malzemeler için satın alma taleplerimiz vardı. Ancak uygulanan yeni ihraç prosedürü çok uzun olduğu için vazgeçtik” dedi. Kısacası Katar, Türkiye’den ücretli ya da ücretsiz bir yardım almamış. Medikal ihtiyaçlarının bir bölümünü ise Çin’den karşılamışlar.",https://www.hurriyet.com.tr/yazarlar/hande-firat/soylu-firtinasi-41493754
Hande Fırat,Virüs gölgesinde yargı adımları: Erken yaşta evliliğe düzenleme,"Mart 27, 2020 07:31","AK Parti, infaz düzenlemesiyle ilgili tartışmalar başlamadan da önce bu konuda bir düzenleme yapılması gereği üzerinde duruyordu. Virüs yasakları başlamadan önceki son grup toplantısında Cumhurbaşkanı Erdoğan’ın yanına üç çocuğuyla gelen bir kadın, bu konu nedeniyle yaşadığı mağduriyeti anlatmış. Cumhurbaşkanı, grup başkanvekillerini bir kere daha görevlendirmiş. Erdoğan başkanlığında yapılan son toplantıya katılan üst düzey bir isim, “Evlenmişler bitmiş. Zaten getirdiğimiz cezalarla artık erken evlilik olmaz. Ancak ortada bir mağduriyet var, özellikle çocuklar açısından” dedi. Düzenleme yasalaşırsa yaklaşık 300 kişinin yararlanacağı belirtiliyor. Yüzde 80’inin Roman olduğu bilgisi var. Romanların hem AK Parti hem CHP milletvekillerinden düzenli olarak bu konuyla alakalı talepte bulundukları ifade ediliyor. Düzenlemede çiftler arasında 15 yaş olmasının göz önünde bulundurulabileceği, cezaevinden çıkan kişinin kusuru nedeniyle beş yıl içinde bir boşanma yaşanırsa kişinin cezasının geri kalanını tamamlamak üzere yeniden cezaevine gönderilmesi üzerinde duruluyor. Maddelerin yazımının partiler arası uzlaşı çerçevesinde yapılması planlanıyor. Ancak burada hassasiyeti dile getirmek lazım. Tecavüzcüsüyle evlenen ya da zorla evlendirilenlerin bu kapsamda olmayacağının kamuoyuna açık bir şekilde duyurulması lazım. İNFAZ DÜZENLEMESİ AK Parti’nin diğer partilere de götürerek üzerinde çalıştığı infaz düzenlemelerinin ayrıntılarını, Hürriyet Ankara bürosunun deneyimli muhabirlerinin haberlerinden takip ediyorsunuz. Ben de “Arkasında ne var, bu düzenlemeye neden şimdi ihtiyaç duyuldu?” sorularının yanıtlarını aradım. AK Parti siyasi mutabakatın önemli olduğunu düşünüyor, bu nedenle de sonuna kadar mutabakat arayacaklarını söylüyorlar. Af olarak yorumlanmaması gerektiğinin altını çiziyorlar. Cezaevlerinde virüs önlemlerinin hassasiyetle uygulandığı belirtiliyor. Ancak yine de doluluk oranına dikkat çekiliyor. Cezaevlerindeki sayı şu an 300 bin. Kapasite ise 120 bin. Suç ve ceza ilişkisi açısından sorun var. Bazı cezaların yüksek olduğu, üstelik yüksek cezaya rağmen rehabilitasyon ve ıslah sisteminde sorun olduğu tespiti yapılıyor. İnfaz düzenlemesiyle birlikte farklı ceza türlerinin de gündeme geleceği belirtiliyor. Terör, kadına ve çocuğa cinsel istismar ve kadına şiddet, adam öldürmeyle uyuşturucu kapsam dışında tutulacak. Yine Erdoğan başkanlığındaki toplantıya katılan bir kaynağım, “Cinsel suçlara af asla yok. Olduğunu söylemek külliyen yalan” dedi. AK Parti, diğer partilerden önerilerini içeren metin istedi. Partiler çalışıyor. İYİ Parti, AK Parti’nin metnini kamuoyuna açıklamasını, sürecin şeffaf yürütülmesini istedi. AK Parti’nin muhalefetle yaptığı görüşmelerde, muhalefet partileri tarafından “yeniden yargılama” sisteminin tekrar çalışır hale getirilmesi önerisi de yapıldı. Partilerin üzerinde konuştuğu metin yasalaşırsa ilk etapta 40 bin, zaman içinde yaklaşık 100 bin kişinin düzenlemeden yararlanması bekleniyor. TUTUKLU GAZETECİLER Konuştuğum hem AK Partili hem de muhalefet partilerinden yetkililere tutuklu gazetecilerin durumunu da sordum. CHP başta olmak üzere, konu muhalefetin gündeminde. Sohbetlerde gösterdikleri hassasiyetten umuyorum ve sanmak istiyorum ki iktidarın da gündemine gelir. Böylesi bir süreçte, kaçma şüphesi bulunmayan durumlarda -ki bu durumun şu an tüm dünyanın gerçeğine aykırı olduğunu biliyor ve yaşıyoruz- doğal bir hak olan tutuksuz yargılama süratle hayata geçirilebilir.",https://www.hurriyet.com.tr/yazarlar/hande-firat/virus-golgesinde-yargi-adimlari-erken-yasta-evlilige-duzenleme-41479012
Hande Fırat,Koronavirüsten daha tehlikelisi,"Mart 13, 2020 06:29","Mevcut vakanın yeri açıklansın. Eve iki aylık malzeme depolamak gerek. Ürünleri stoklayayım, zamanı gelince satar, köşeyi dönerim. Ürünün satış fiyatını istediğim kadar arttırırım, nasıl olsa yok satıyor. Virüsü ilgilendiren her konu başlığını siyasi tartışmaya çevireyim, karşı tarafın üzerine yürüyeyim. Başka ülkelerdeki görüntüleri Türkiye’deymiş gibi sosyal medyaya koyayım, panik yaratayım. Bana bir şey olmaz, açıklanan önlemlere uymuyorum. İşte bu kafalar koronavirüsten daha tehlikeli! Virüs kadar bunlardan da uzak durmaya çalışın, bunlara karşı da önlem alın! Dünya Sağlık Örgütü tarafından pandemi ilan edilmişken, her açıklamada “Şeffaf olmaya devam edeceğiz” derken, bakanlık ya da hükümet neden ve nasıl vaka saklasın? Mevcut vakanın yeri niye açıklansın? Panik olmak için mi? Şehirden kaçmak için mi? İtalya’daki gelişmeleri izlediniz mi, okudunuz mu? Vaka ve şehir açıklamak insanların yer değiştirmesine ve virüsün ülkenin geneline yayılmasına neden oldu. İtalya örneği varken bu ısrarın nedeni ne? Sadece bir vaka çıkmışken, uzmanlar “Dolaşan virüs yok” derken, marketlere gidip rafları boşaltacak kadar ürün almak nedir? Bu arada market arabalarının da mutlaka düzenli temizlenmesi gerektiğini hatırlatalım. Günlerdir marketlere akın ederek alışveriş yapanlar, ürünlerini koydukları ve ellerini dokunduklarını market arabalarının hijyenini hiç düşündüler mi? İnsanların korkusundan, kaygısından yararlanarak, tüm dünya endişe içindeyken nasıl bir zihniyet ve nasıl bir insan 3 liralık ürününü 6 lira, 10 lira, 100 lira yapar? Hiç mi vicdanınız, ahlakınız yok? İnsanları korkutan yalan yanlış haberlerle ve mesajlarla ne amaçlıyorsunuz? Hangi kaosun peşindesiniz? Dünyanın her yerinde böyle bir durumda hükümetlerin önlemleri yeterli değilse, zamanında alınmıyorsa tabii ki eleştirilir. Ancak ortada böyle bir durum yokken virüs ve mücadeleyi siyasi tartışma konularına bağlamaya çalışmak ile ne amaçlanmaktadır? Sabahtan akşama uzmanlar “Panik yapmayalım ama tedbirli olalım” derken, “Bana bir şey olmaz, Türklere bir şey olmaz, yurtdışından geldim ne var yani, gel öpeyim kardeş virüs bize bir şey yapmaz” neyin kafasıdır? VİRÜS ‘ÜST DÜZEY’ TANIMIYOR Sağlık Bakanlığı’nın 14 kuralı da 14 gün kuralı da istisnasız uygulanmalı. Kamu özellikle yurtdışına çıkanların 14 gün evlerinde kalmaları kuralında özel sektöre öncülük etti. Virüs devlet başkanı, bakan, oyuncu, futbolcu demiyor, tanımıyor. Kısacası 14 gün kuralına hepimizin uyması önemli ve artık bir zorunluluk. Buna yurtdışına giden, gitmek zorunda kalan resmi heyet üyeleri de dahil. O heyetlerin güvenlik ve organizasyonunu sağlamak için önden giden ekipleri de hesaba katarsak risk yarattığını görürüz. Kısacası kim olursak olalım, kurallara uymalıyız. Siyaset de virüs ile mücadele için bazı önlemleri hayata geçiriyor. Bu yazının yazılmakta olduğu saatlerde Türkiye Büyük Millet Meclisi’nde salı ve çarşamba günleri yapılmakta olan grup toplantılarına ilişkin bir karar alınmamıştı. Siyasi parti grup toplantılarının da artık bir süreliğine izleyicisiz yapılması gerekmiyor mu? TBMM’nin ziyaretçi sayısını da göz önünde bulundurursak, bir süreliğine bu konuda da bir kısıtlama getirilmesi sağlıklı olmaz mı?",https://www.hurriyet.com.tr/yazarlar/hande-firat/koronavirusten-daha-tehlikelisi-41467882
Hande Fırat,İşte FETÖ'nün 'Üzüm Salkımı',"Şubat 25, 2020 07:05","Cumhurbaşkanı Tayyip Erdoğan, son AK Parti grup toplantısında, “FETÖ tehdidi konusunda kurumlarımızı harekete geçirdikten sonra dahi, bu yapının gerçek organizasyon şemasını çıkarmakta zorlandık. Hatta hâlâ bu şemayı tam olarak çıkaramadığımızı düşünüyorum. İlk kuruluş yıllarından itibaren, bu yapıyı organize eden akıl öyle bir sistem kurmuş ki, en kritik isim üzerinden dahi en fazla birkaç kademe geriye gidebiliyorsunuz. Bunun ucu Türkiye’de değil, bunun ucu dışarıda” demişti. ŞEMANIN PEŞİNE DÜŞTÜM Ben de o şemanın ve çalışmaların peşine düştüm. Bazı boşluklar olsa da, örgütün beyin takımı yurtdışında olsa da devlet örgütle ilgili kapsamlı bir şema çıkardı. Edindiğim bilgileri sizlerle de paylaşmak istiyorum. * Şemalardan örgütün üzüm salkımı gibi yapılandığını görebiliyoruz. * İnsanın ağzını açık bırakacak biçimde profesyonel, “mahrem” alanlar tam gizliliğe dayalı, insanı birebir kıskaç altına alıp bir nevi beyin yıkayarak robot haline getirmeye yönelik, nihayetinde “Arkasında kesin bir devlet ya da istihbarat örgütü var” dedirtecek bir örgütlenme. ÖRGÜT 3 ANA PARÇADAN OLUŞUYOR 1) Sivil yapı 2) Eğitim yapısı 3) Ünite yapısı * Örgütün üzüm salkımı şeklindeki karmaşık şemasını en tepedekilerin dışındakiler bilmiyor. Bu şemayı görüp itiraflarda bulunanların olduğu bilgisini edindim. Örneğin bir il imamının önüne bu şema konulmuş, il imamı şaşırmış ve konuşmaya başlamış. * Örgüt içindeki yönetim ve ana yapıda çalışan kesim maaş alıyor. * Şemayı görüp yapının detaylarını dinleyince Türkiye’nin nasıl bir tehlike ile karşı karşıya kaldığını ve mücadelenin neden bu kadar önemli olduğunu da anlıyorsunuz. SİVİL YAPI * En tepede örgüt elebaşı Fetullah Gülen’in yer aldığı şemada, ikinci satırda ülke imamları ve Türkiye istişare heyeti yer alıyor. 20 kişilik heyetten sadece iki kişi tutuklu. Diğerleri yurtdışında. Türkiye istişare heyetini coğrafi bölge imamları, il ve eyalet imamları, büyük bölge imamları, küçük bölge imamları takip ediyor. * Örgütlenme evlere kadar uzanıyor. * Sivil yapı birbirini tanıyor. * Siyasetle ilişki kuran, işadamları ile ilişkiye giren, sermaye yaratan, himmet toplayan sivil yapı. Siyaset ilişkilerini güç üzerinden yürütüyorlar. Ana hedefleri bürokrasiyi ele geçirmek. EĞİTİM YAPILANMASI * Eğitim yapılanması, sivil yapı gibi göz önünde değil. Aksine tam gizlilik içinde örgütlenmiş mahrem bir yapı. * Mahallelere, evlere girecek şekilde, tek tek öğrencilere ve ailelere ulaşacak şekilde örgütlenmiş. * Temel hedef, küçük yaşta çocukları ele geçirerek örgüte insan yetiştirmek. Burada örgütün şemasını ‘Türk Silahlı Kuvvetleri’ üzerinden inceleyeceğiz. ÜNİTE YAPILANMASI * Askeri eğitim bittikten, rütbe alındıktan sonra kişi örgütte ünite yapılanmasına geçiyor. * Ünite yapılanması paralel yapılanma. Abiye “öğretmen”, rütbeliye “öğrenci” deniyor. * Tamamen mahrem bir yapılanma. Görüşmeler birebir yapılıyor. * Örneğin Hava Kuvvetleri imamı Kemal Batmaz’ın altında 10 genel müdür, onların altında genel müdür yardımcıları, öğretmenler ve öğrenciler bulunuyor. KATALOG EVLİLİKLER * Örgütteki öğrenci “izdivaç mesulü yapılanması” çerçevesinde örgütten biriyle evlendiriliyor. Kadınlar üç gruba ayrılmış. A grubu: Kendisinde ve ailesinde FETÖ izi görülmüyor, bu iz saklanıyor. Bu grup subaylarla evlendiriliyor. B grubu: Kendisinde FETÖ izi yok, ailesinde var. Bu grup üst düzey emniyet mensupları ile evlendiriliyor. C grubu: Kendisinde ve ailesinde FETÖ izi var. Bu grup emniyette memurlarla evlendiriliyor. * Evlilik görüşmeleri kadının ablası ve erkeğin abisinin de katıldığı dörtlü görüşmeyle kararlaştırılıyor. ÖRGÜT ÇOCUKLARA VE AİLELERE NASIL YAKLAŞTI? * Örgütün temel amacı, çocuklara ya da veliye ulaşmak. “Çocuklarınıza bedava ders verelim, dershanemize gelsin” gibi argümanlarla yaklaşıyorlar. * Seviye tespit sınavı ile zekiler belirleniyor. * Başta sadece ders çalıştırılıyorlar. Bir süre örgüt eğitimi, namaz, Gülen yok. * Örgüt eğitimi zaman içinde yavaş yavaş başlıyor. * Çocukların kariyer planlamasını örgüt yapıyor. * “Hususi talebe mesulleri”, çocuk için seçilen kariyeri aileye anlatıyor, ikna ediyor. Askeri lise için annenin başı kapalı ise ikna ediliyor, başı açılarak fotoğraf çektiriliyor. * Örgüt, askeri liseler için çocuğu sınavlara özel olarak hazırlıyor. Fiziki eğitimden sözlüye kadar. Örneğin “Sözlüde sana ‘Paçanı sıyır’ denirse sakın katlama, çek” deniyor. * Askeri liseye giren çocuktan bir kod adı belirlemesi isteniyor. Abisi ile tanıştırılıyor. “Şehir dışı talebe mesulü”, çocuğun askeri lisedeki eğitimi boyunca çocukla ilgileniyor. * Askeri lisedeki çocuğa “Okulda namaz kılma, oruç tutanlar listesine adını yazdırma” talimatını abi veriyor. * “Şehir dışı talebe mesulü” olarak adlandırılan abiler, takiple sorumlu oldukları çocuklarla gizli evlerde 15 günde bir buluşuyorlar. GENEL TESPİTLER * Gelir seviyesi düşük, başarılı ve zeki öğrenciler seçiliyor. * Milli ve manevi değerlere saygılı, ahlaklı insan yetiştiriliyor algısı veriliyor. * Ordu içinde milli ve manevi değerlere sahip insanlara ihtiyaç olduğu algısı veriliyor. * Öğrenciyi kendilerine borçlu hale getiriyorlar. * Öğrenci ailesinden uzaklaştırılıyor. * Okuldan atılma ve tazminat korkusu yaşatıyorlar. * Haberleşmenin gizli yöntemini kullanıyorlar. * İbadet gizlilik içinde yapılıyor. * Örgüt içi evlilik yaptırılıyor. SON SÖZ Kurulan bu yapıyla örgüt 1980’lerden itibaren Türk Silahlı Kuvvetleri’ne sızmaya başladı. Sızma 1994’ten itibaren sistematik hale geldi. 2000’li yıllardan itibaren ise sistematiğin ötesine geçtiler. Şu an bu yapı büyük hasar aldı. Gizli örgütlenme nedeniyle zorlu mücadele devam ediyor, devam edecek. Kaynaklarım, yapının şu an işler hale getirilmesinin çok zor olduğunun, önemli bir mücadele verildiğinin altını çiziyor. Ancak mücadele bir şekilde durur ya da savsaklanırsa, örgütün yöneticilerinin yurtdışında bulunması nedeniyle yapıyı tekrar işler hale getirmek için ellerinden geleni yapacakları uyarısında bulunuyorlar.",https://www.hurriyet.com.tr/yazarlar/hande-firat/iste-fetonun-uzum-salkimi-41454546
Hande Fırat,Kritik ziyaret,"Mart 06, 2020 06:29","Size hem Türkiye açısından tarihi, hem de Türk-Rus ilişkileri açısından son derece kritik ziyaretin nasıl başladığını, havayı ve neler konuşulduğunu aktarmaya çalışacağım. KRİTİK ZİYARETİN YOLCULARI Cumhurbaşkanı Erdoğan başkanlığındaki heyette, başından beri müzakereleri sürdüren Milli Savunma Bakanı Akar, Dışişleri Bakanı Çavuşoğlu, Hazine ve Maliye Bakanı Albayrak, Cumhurbaşkanlığı Sözcüsü İbrahim Kalın, Dışişleri Bakan Yardımcısı Sedat Önal, MİT Başkanı Hakan Fidan yer aldı. Cumhurbaşkanı alışık olunduğu üzere yola çıkmadan önce bir basın toplantısı düzenlemedi. Uçakta geleneği bozmadı, havalandıktan sonra uçağın içinde tur atarak herkesle sohbet etti. Her ne kadar sohbet edilse de gerginlik ve yapılacak görüşmelerin önemi heyetin yüzüne yansımıştı. RUSLAR ŞU ANA KADAR NE DEDİ? * Bugüne kadar yapılan görüşmelerde Ruslar artık Soçi sınırlarının kalmadığını söyledi. Sahadaki yeni gerçeklik üzerinden konuşulması gerektiğini düşünüyorlar. * İstekleri, Türkiye’nin M-4 ve M-5 karayolunun gerisine, kuzeyine çekilmesi. Bunu sadece Türkiye’ye söylemediler. Rusya Devlet Başkanı bu talebini telefonda Almanya Şansölyesi Merkel’e de iletti. Merkel bu talebi Cumhurbaşkanı Erdoğan ile de konuştu. * Yeni gerçeklikten hareketle yeni bir haritadan bahsediyorlar. Karayolu denetimlerinin rejimde kalması gerektiği mesajını da verdiler. * Görüşmelerde sahada yeni bir gerçeklik varken, rejimin eski yerine çekilmesini sağlamanın mümkün olmayacağı mesajını verdiler. * Putin, Cumhurbaşkanı Erdoğan ile telefon görüşmesinde “taziyelerini” iletti. Bunun ötesinde Türkiye’nin acısına dair konuşmadı. Cumhurbaşkanı’nın Putin’e karşı hislerini, üzgün ve kırgın olarak tanımlamak yanlış olmayacaktır. ANKARA’YA GÖRE RUSYA’NIN STRATEJİSİ * Ankara’ya göre Rusya, şehitlerimizin ardından Türkiye’nin karşılık vermesine belli bir noktaya kadar sessiz kaldı. Böylece Esad rejimine “Arkandan çekilirsem zor sürece girersin, kaybedersin” mesajını verdi. * Rus yetkililerin, Türk ve Batılı yetkililerle yaptıkları görüşmelerde açık biçimde, “NATO’nun harekete geçemeyeceğini biliyoruz” tavrını ortaya koyduğu söyleniyor. Ankara’ya göre Rusya, Batı’ya “İdlib konusunda benimle konuşun” mesajını verdi. * Yine Ankara’ya göre İsrail’e dokunmadığını dünya kamuoyuna gösterdi. TÜRKİYE’NİN KIRMIZI ÇİZGİLERİ * Türkiye görüşmelere “Derhal ateşkes başlasın” isteği ile gidiyor. Soçi Mutabakatı’nın yeniden hayata geçirilmesi istenecek. Bunun için Ankara’nın formülü, ateşkesin hemen ilan edilmesi, rejimin çekilmesi için kademeli bir plan hazırlanması. * Rusya’nın sahadaki gerçeklik doğrultusunda yeni talepleri konuşulacak. Türkiye, güvenli bölgenin aynı zamanda uçuşa yasak bölge olmasını istiyor. İdlib’in büyük bölümünün rejim kontrolüne bırakılmasına ve yol kontrollerinin rejim tarafından yapılmasına karşı. AMERİKALILAR İLE NE KONUŞULDU? * Ankara, Amerikalı heyete gelinen noktayı anlattı, Türkiye’nin hava savunma sistemlerine olan ihtiyacı anlatıldı. Patriot konuşlanmasının önemi vurgulandı. Geçici konuşlanmanın ABD tarafından yapılmasa da diğer NATO müttefiklerince, örneğin Almanya ya da Fransa tarafından yapılabileceği belirtildi. * ABD’liler masaya bir kere daha S-400’ler meselesini getirdi. S-400’lerin aktive edilmemesini istediler. * Füze başta olmak üzere mühimmat alımı için destek istendi. “Parasını ödediğimiz mühimmatları teslim edin, paramızı ödeyerek yenilerini alabilelim” denildi. MÜLTECİLER SORUNU * Ankara, mülteci meselesine bir bütün olarak bakıyor. AB komisyonu bir çalışma yürütüyor. Ankara, “Çalışma niye bir haftada bitmedi” sorusunu yöneltti. Türkiye için mali destek tek başına yeterli değil. Türkiye konuya Gümrük Birliği’nin güncellenmesi, müzakerelerin yeniden canlanması, vize muafiyetini de içeren bir paket olarak bakıyor. AB’nin de bu şekilde bir plan hazırlamasını istiyor.",https://www.hurriyet.com.tr/yazarlar/hande-firat/kritik-ziyaret-41462369
Hande Fırat,Başkentin gündemi virüs,"Mart 20, 2020 06:29","Bir süre Çin’de olanları, sonra diğer ülkelerde yaşananları hem endişe hem de “Bize gelmesin” temennisiyle takip ettik. Ancak dünya genelindeki bir salgın doğal olarak bizi de vurdu. Panik yapmadan, rehavete kapılmadan, resmi açıklamaları takip ederek, açıklanan tedbirlere mutlaka uyarak, birbirimize anlayış, saygı göstererek bu süreci en az kayıp ve hasarla atlatmayı umuyoruz. Sizlere Ankara’dan virüs konusunda derlediğim bilgileri, devletin çeşitli kurumlarındaki çalışmaları ve toplantılarda konuşulanları, tespitleri aktaracağım. ADIM ADIM TEDBİRLER Tedbirler adım adım devreye giriyor. Sosyal medyada görüyoruz, “Sokağa çıkma yasağı ilan edilsin, AVM’ler kapatılsın” gibi çağrılar yer alıyor. “Devlet neden hemen bunları uygulamaya geçmiyor?” sorusuna yanıt aradım. Bana verilen yanıtları ve yapılan tespitleri şöyle sıralamak mümkün: *Avrupa’da vaka sayısı artıyor. Türkiye’de de artacak. *Virüs için çok bilinmeyenli bir denklem tanımı yapılıyor. Mutasyon biçimleri tam tespit edilemedi. Her bedende farklı mutasyona uğrayabildiği belirtiliyor. *Sağlık sisteminde altyapısı güçlü olan ülkelerde vaka sayısı artsa da ölüm oranı düşük kalıyor. Türkiye’nin sağlık sisteminde altyapısı güçlü; Türkiye, Almanya kategorisinde. İtalya ve İspanya’daki sorunların başında hem sağlık altyapılarının yeterince güçlü olmaması, hem de yaşlı nüfusun fazla olması geliyor. *Cumhurbaşkanı Erdoğan’ın başkanlık ettiği toplantıda katılımcılardan AVM’ler konusunda görüşler alındı. “Kapatılsın” diyen de oldu, “Kapatılmasın” diyen de. AVM’lerde insanları yakın mesafede bir araya getiren kafeler, spor salonları gibi mekânların kapatıldığı, esnafın da durumunun düşünülmesi gerektiği tavsiyesi yapıldı. Vaka sayısındaki artışa göre gönüllülerin dışındaki AVM’lerin de kapatılması süreçte yeniden değerlendirilecek. *Özel sektörle temas kurulup (kimileri tek tek aranarak) mümkünse işlerin evden götürülmesi, yani evden çalışma sistemine geçilmesi, önümüzdeki üç kritik hafta için işyerlerinin, mağazaların kapatılması istendi. *Milli Eğitim Bakanı da mesajı verdi. Yine vaka sayısına ve salgının ilerleyişine göre okulların kapalı tutulacağı süre revize edilecek. *Ankara’da yapılan toplantılarda bireylerin ve toplumun psikolojik durumunun da önemi konuşuldu. Bu konuya da dikkat edilmesi, tedbirlerin alınması planlanıyor. Sokağa çıkma yasağının “son çare” ya da “en son tedbirlerden biri” olarak düşünülmesinin nedenlerinden biri de bu. Yaratabileceği travmatik sorun üzerinde duruldu. Bir kaynağım, “Gerekirse bu tedbir de hayata geçer ancak toplumun ruh sağlığını, olası travmaları da düşünüyoruz. Önemli olan şu ana kadar açıklanan tüm kurallara hassasiyetle uyulması” dedi. *Başta sokağa çıkma yasağı olmak üzere, ileri tedbirlerin toplumsal ihtiyaçlar ve ekonomi açısından da değerlendirildiğini söyleyelim. VİRÜSÜN KAYNAĞI VE ANALİZLER *Devletin ilgili kurumları, gelişmeleri hassasiyetle ve günlük raporlarla takip ediyor. Ankara ilk günlerden itibaren diğer başkentler gibi virüsün kaynağı hakkında da bilgi topladı. Japonya başta olmak üzere bazı ülkelerle temas kuruldu. Yetkililer, Çin’i en yakından izleyen ülkenin Japonya olduğu bilgisini veriyor. Bu çerçevede “Çin’de pazardan çıkan virüs” bilgisi elde edildi. *Bazı kurumlarda virüs sonrası döneme ilişkin de analizler yapıldı, yapılıyor. Analistler özellikle sonraki dönemde dünyanın karşı karşıya kalacağı ekonomik tabloyla mücadeleyi başarıyla yönetemeyen ülkelerde yönetimlere karşı ortaya çıkabilecek halk tepkilerinin üzerinde duruyor. Şimdiden bu salgından sonra ortaya çıkabilecek yeni salgınlar, birileri tarafından üretilebilecek virüsler konusunda önlem alınması gereği üzerinde duruyorlar. LİDERLER VE VİRÜS *17 Mart günü, Fransa, İngiltere ve Almanya liderleriyle Cumhurbaşkanı Erdoğan, telekonferans yöntemiyle gerçekleşen dörtlü zirvede virüsle mücadele de dahil birçok konu başlığını ele almışlardı. Salgın ve mücadele konusunda ülkelerindeki son durumu anlatan liderler endişelerini paylaştılar. Dayanışma içinde olmaya karar vererek, “Birlikte ne yapabiliriz, araştıralım” dediler. Sadece dört ülkedeki değil, belki de dünyadaki sorun tam da bu. Birlikte ne yapılabilir ve neden yapılmıyor? Açık söyleyelim, herhangi bir teknoloji paylaşımı yok. Ya da ülkeler mücadele için teknolojilerini birleştirmiyor. Çin ve ABD’nin kendi içlerinde yürüttükleri çalışmalardan işin ticari getirisinin hâlâ fazlasıyla düşünüldüğü anlaşılıyor.",https://www.hurriyet.com.tr/yazarlar/hande-firat/baskentin-gundemi-virus-41473228
Hande Fırat,Kriz dondu,"Mart 10, 2020 06:29","Şimdilik diyorum, çünkü süreç beraberinde pek çok risk taşıyor. Krizin diğer ayağı mülteciler ve AB konusu için gözler, bu satırların yazılmakta olduğu saatlerde Brüksel’de sürmekte olan görüşmelere çevrilmiş durumda. Bir sonraki yazıda görüşmenin neticelerini inceleyeceğiz. Biz dönelim 5 Mart 2020 Moskova Mutabakatı’na... KIRILGAN ATEŞKES Moskova Mutabakatı’yla Soçi’den farklı bir noktaya gelindi. En büyük kazanım ateşkes. Kırılgan ateşkesler elbette krizleri çözemez. Ancak birçok insanın ölmesine, evlerini terk etmesine engel olabilir. Bakın, Lübnanlı akademisyenlerin verdiği bilgilere göre Lübnan’da 1975 ile 1990 yılları arasındaki 15 yıllık iç savaşta 600’ün üzerinde ateşkes imzalandı. Birçok insanın hayatta kalmasını sağladı. Moskova Mutabakatı ile sağlanan ateşkesin kırılgan olduğuna şüphe yok. Şam’ın, Ankara’nın hem İdlib’den hem de diğer alanlardan çekilmesini istediği biliniyor. Fırsatını bulduğunda ateşkesi bozabilir. Türkiye ve Rusya arasındaki iletişim mekanizması, Rusya’nın Suriye üzerindeki baskı ve etkisi, Türkiye’nin tüm olasılıklara karşı hazırlığı önemli olacaktır. ARTILAR VE EKSİLER Ortadoğu’da kimi siyasetçiler tarafından “tilki” ismi takılan Putin’in Suriye ile dünya sahnesine dönüş yaptığını unutmayalım. Libya ve Kaddafi’nin gidişini ve süreçteki deneyimleri unutmadan, Suriye krizinin çıktığı ilk günden beri oyuna deneyimle giren, rejimin tam destekçisi, aynı zamanda da patronu oldu. Şiddet kullanmaktan kaçınmadığı bir gerçek. Kısacası, olağanüstü bir durum yaşanmadıkça dokuz yılın sonunda Putin’in Esad’ı gözden çıkarması uzak ihtimal. Bu kapsamda gelelim Moskova Mutabakatı’nın artılarına ve eksilerine... * Ateşkese uyulduğu sürece yeni bir mülteci dalgası olmayacaktır. * Moskova Mutabakatı, Türkiye ve Rusya arasındaki diplomasi ve diyalog kanallarının zor zamanlarda da açık olduğunu göstermiştir. * İki ülke ilişkilerinin çerçevesi korunmuştur. * Türk gözlem noktalarındaki durum şimdilik değişmedi. Bölgeye giren Türk birlikleri de bölgede kaldı. * Ancak Suriye ordusu da çekilmedi. * M-4 karayolu için güvenlik koridoru formülü bulundu. Türkiye ve Rusya’nın ortak devriye yapması kararlaştırıldı. Ancak M-5’de pozisyon değişmedi. M-5 karayolu Esad’da. Kısacası, Moskova Mutabakatı’nın Türkiye açısından artıları da var eksileri de... Ancak Suriye’de siyasi çözüm sürecinin de normalleşmenin de zor ve uzun olduğunu söylemek gerek. Mülteciler başta olmak üzere, AB-Türkiye ilişkileri açısından Brüksel görüşmeleri önemli. Türkiye kendi sınırları içindeki Suriyelilerin yükünü taşırken, her ne kadar İdlib krizi donmuş olsa da sınırının ötesindeki 1.5 milyon mültecinin de ihtiyaçları ile ilgileniyor, ilgilenmek zorunda kalıyor. Ankara konuya geri kabul anlaşması, vize serbestisi, Gümrük Birliği anlaşmasının revizyonu, sınır güvenliğine destek sözü, mali yardım ve üyelik müzakerelerinde bazı başlıkların açılmasını içeren bir paket olarak bakıyor. Çıkacak sonucu başka bir yazıda değerlendireceğiz. AB VE MÜZAKERELER DEMİŞKEN... Ankara’nın AB görüşmelerine bir paket olarak bakması, üyelik müzakerelerinde bazı başlıkların açılmasını istemesi doğru bir adım. Ancak kendi içimizde demokrasi çıtasının yükseltilmesi için yapmamız gerekenler var. Bunları önce kendimiz, çocuklarımız, ülkemiz, sonra üyelik müzakereleri için mutlaka yerine getirmeliyiz. Tam da bu yolda; * MİT Kanunu’nu biliyoruz, bu konuda herkesin hassasiyet göstermesi şart. Ancak gazeteciler hiç değilse tutuksuz yargılanamaz mı? Tutuksuz yargılama kanuni bir hak değil mi? Barış Pehlivan, Barış Terkoğlu, Murat Ağırel başta olmak üzere gazetecilerin tutuklanmasını doğru bulmuyorum. Gazeteci olmak tabii ki suç işleme özgürlüğü vermez. Ancak demokrasi yolunda ifade özgürlüğü olmazsa olmazdır, ifade özgürlüğü de basının oksijenidir.",https://www.hurriyet.com.tr/yazarlar/hande-firat/kriz-dondu-41464988
Hande Fırat,Minimum mobilizasyon ve sosyalizasyon,"Mart 17, 2020 07:02","Hazırlıklı değildik. Ancak bu da oldu... Tıpkı filmlerdeki gibi bir salgın ile karşı karşıyayız. Devletler kimi geç kalarak, kimi gerektiği gibi peş peşe önlemleri hayata geçirdi, geçiriyor. Dünyanın elbirliği ile mücadele etmesi, çözüm araması gereken belki de en kritik ve en gerekli “birliktelik” dönemlerinden biri. Panik yapmadan, kaos yaratmadan “küresel salgını” ciddiye almalıyız. Devletler de kurumlar da bireyler de “küresel salgını” ciddiye almalı. Türkiye salgının ilk anından itibaren tedbir almaya ve açıklamaya başladı. Son olarak İçişleri Bakanlığı genelgesi yayımlandı. Ayrıntılarını haberimizde okuyacaksınız. Tiyatro, sinema, gösteri merkezi, konser salonu, çalgılı/müzikli lokanta/kafe, gazino, birahane, taverna, kahvehane, kıraathane, kafeterya, kır bahçesi, nargile salonu, nargile kafe, internet salonu, internet kafe, her türlü oyun salonları, her türlü kapalı çocuk oyun alanları (AVM ve lokanta içindekiler dahil), çay bahçesi, dernek lokalleri, lunapark, yüzme havuzu, hamam, sauna, kaplıca, masaj salonu, SPA ve spor merkezlerinin faaliyetleri geçici olarak durduruldu. Bu genelgenin ayrıntılarını ve neden ihtiyaç duyulduğunu İçişleri Bakanı Süleyman Soylu ile konuştum. LOKANTALAR ŞİMDİLİK AÇIK Kapalı olanlar genelgede var. Şimdilik açık olanlar ise içkili-içkisiz lokantalar ve AVM’ler. İçişleri Bakanı Süleyman Soylu, “Yemek belli bir mesafede yeniyor. Şimdilik lokantalar açık” dedi ve ekledi: “Panik yapmadan tedbirleri uygulamamız gerekiyor. Hükümetimiz işin başından gelişmeleri dikkatle takip ediyor. Alınması gereken tedbirleri de süratle alıyor. İnsanımızın sağlığını ekonominin, her şeyin üzerinde tutuyoruz. Dünyadaki gelişmeleri takip ediyoruz. Burada önemli olan mobilizasyon ve sosyalizasyonu minimuma indirmek. Sağlık Bakanlığı’mızın liderliğinde gerekli tedbirleri almaya devam edeceğiz.” DENETİM YAPILACAK Alınan kararların uygulanıp uygulanmadığı konusunda denetim yapılacak. Bakan Soylu, “Valiler, kaymakamlar, kolluk kuvvetlerimiz, belediyeler ve zabıtalar denetim için görevlendirildi. Genelgeye uymayanlar hakkında her türlü yasal işlem tavizsiz yerine getirilecek. Kesin ve tavizsiz uygulama şart. Hareketliliği ne kadar azaltırsak, mücadele o kadar başarılı olur” dedi. KOLLUK KUVVETLERİNE UYARI İçişleri Bakanı genelgeyi uygulamakla yükümlü olan bakanlığa bağlı personele de talimat verdi: “Vatandaşımızı sürekli bu konularda uyarın. Genelgeyi tavizsiz uygulayın. Yardım edin ve yol gösterici olun.”",https://www.hurriyet.com.tr/yazarlar/hande-firat/minimum-mobilizasyon-ve-sosyalizasyon-41470381
Hande Fırat,Virüs aklımı ele geçirdi,"Şubat 28, 2020 06:29","VİRÜSÜN ÜZERİMDEKİ ETKİLERİ * Bir süredir her sabah uyandığımda, daha yataktan çıkmadan telefonu elime alıp, arama motoruna “virüs” yazarak son 24 saat seçeneğini işaretleyip gelen tüm haberleri hızla okuyorum. * Hayatımın hiçbir döneminde aşk, drama vb türünde dizi ya da filmlere bayılmadım. Kendimi bildim bileli bilimkurgu, gerilim izleyicisiyim. Bugüne kadar virüs salgınları, uzaylılar, göktaşı ve afetler içeren dizi ve filmleri kaçırmamaya özen göstermiştim. Virüs çıktığından beri izlemediklerimi de sıraya koydum. Dizi, belgesel ne bulursam izliyorum. * Evde akşamları mini toplantılarla okuduklarımı paylaşıyorum. * 20 dakikada bir düzenli olarak ellerimi yıkıyorum, kalabalıklara karışmamaya, düzenli beslenmeye özen gösteriyorum. Uzmanların dediklerini uygulamaya çalışıyorum. * Evde, ofiste ve çantamda dezenfektanlarım var. Maske hazırlığımı yaptım. * Sağlık Bakanı’nı televizyonda her gördüğümde sesi yükseltiyorum. * Spor yapmaya devam ediyorum. Şimdilik aldığım tek tedbir, spor yaparken parmakları da kapatan eldiven kullanmak. * Farkındayım, sakin olmak ve panik yapmamak gerek. Bu düşünceden hemen sonra kafamdaki ses “Sen yine de tedbirli ol” diyor. OFİSTE DE VİRÜS BİR NUMARALI GÜNDEM Ofisteki durum da farklı değil. * Haber toplantılarının ilk sırasında virüs var. * Öğle yemeği yerken masanın gündemi yine virüs. “Olasılıklara göre bir çalışma planı hazırlamak gerekir mi, ne yesek, ne yemesek, çocuklar için ne yapsak, hastanenin önüne gidecek muhabir arkadaşımız maske taksın mı, ofiste bir maske stokumuz olmasın mı, dezenfektanlar takıldı mı” soruları ve olası yanıtları üzerine bitmeyen sohbetlerimiz var. * Alınan tedbirlere, verilen cezalara, yapılan açıklamalara rağmen hepimiz maske ve dezenfektan fiyatları konusunda uzman olduk. Fiyat artışlarını anbean takip ediyoruz. Bazı ürünlerde iki, bazı ürünlerde üç hatta dört katı artış var. Benden söylemesi. Sohbetlerde genelde İran’ı kınıyoruz. Yeterli önlem almadığından yakınıyoruz. Virüsün dünya genelindeki haritasına bakınca kendimizi şanslı görüyoruz. Söylemeden geçemeyeceğim, Sağlık Bakanı Fahrettin Koca’nın şu ana kadar yürüttüğü “önlem politikasını” takdirle karşılıyorum. ACAYİP VİRÜS SORULARI� * Komplo teorilerini bir kenara bırakınca, bilim adamları zaten bu tür virüslerle ilgili bir salgını uzun zamandır bekliyormuş. Kovid-19 olmasa bile bu tür bir “felakete” her daim hazır mı olmak gerekiyor? * Havalar ısınınca Kovid-19’dan kurtulacak mıyız, yoksa mutasyona uğrama riski hâlâ var mı? * Komplo teorisine dönersek, birileri bu virüsü üretmiş olabilir mi? Bu durumda aşı ya da ilacı hazır olabilir mi? * ABD Başkanı Trump’ın rahatlığına nasıl ulaşılır? Ya da bu virüse Trump gibi mi bakmak gerek? “Ellerinizi yıkayın, kendinizi temiz tutun. Zorunlu olmadıkça herkesle tokalaşmayın. Soğuk algınlığı ya da grip belirtisi gösterenden hemen uzaklaşın. Bu virüse tıpkı grip gibi davranın.”",https://www.hurriyet.com.tr/yazarlar/hande-firat/virus-aklimi-ele-gecirdi-41457189
Hande Fırat,Dünyanın gözü önünde,"Mart 03, 2020 06:29","Adına Arap Baharı demişlerdi... Baharın uğradığı ülkelerin çoğundaki durum öyle ya da böyle içler acısı. Mart 2011’de sözde baharın Suriye’ye ilk yansıması Esad ailesinin hükümranlığının protesto edilmesiyle başlamış, hükümet aleyhtarı duvar yazıları yazan çocukların tutuklanması ile alevlenmişti. Kendini tehlikede hisseden Esad, ilk günlerde tipik bir davranış sergileyerek hemen dış komplolardan bahsetmiş, ancak rejiminin yolsuzluğunu, baskısını, otoritesini ve halkının yoksulluğunu gündeme dahi getirmemişti. Acımasız ve yozlaşmış bir polis devletine karşı ayaklanma yaygınlaştı. Şebbihaların vahşeti arttı, vahşeti durdurmak için kılını kıpırdatmayan bölgesel ve küresel güçler, taraflar arasındaki vahşeti arttırmak için oyuna girdi. Yabancı savaşçılar, tarafların farklı ülkelerce silahlandırılması, ülkelerin bizzat sahaya inmesi, terörün yaygınlaşması dünyanın şahitliğinde Suriye’yi kaosun merkezi haline getirdi. Tam 9 yıl böyle geçti. YAPMADILAR Şimdi size soruyorum: O gün uçuşa yasak bölge ilan etmeyenler bugün eder mi? Esad 9 yıldır kendi ülkesinin çocuklarının üzerine bomba atıyor. Dünya şu ya da bu şekilde izledi, izlerken kınadı, çağrıda bulundu ama gerçekte hiçbir adım atılmadı. Kınamanın ve süslü sözlerin ötesine geçmeyen NATO, bugün farklı bir yol izler mi? Bugün de sadece açıklama ile yetindiklerini gördük. Kısacası farklı bir adım beklemek çok da gerçekçi değil. Atacakları en somut adım, hava savunma sistemleri konusunda olabilir. Patriot ya da SAMP-T füzesavar sistemi gönderip göndermeyeceklerini göreceğiz. 100 bin mülteciyi kapısında bulunca fenalaşan Avrupa, Türkiye’nin yıllardır bunların 4 milyonuna ev sahipliği yaptığının ne kadar farkında? Türkiye’nin de bakamayacak, ev sahipliği yapamayacak noktaya gelme hakkı bulunmuyor mu? Daha da önemlisi, Suriye’yi kaos merkezine getiren tüm küresel güçler ve bölgesel güçler, en azından vicdanlarını rahatlatmak için mülteciler konusunda taşın altına ellerini koysalar ne olur? DENGENİN ARDINDAKİ GERÇEK Türkiye’nin ABD ve Rusya’ya yönelik konjonktürel bakış açısı “denge politikası” olarak adlandırılıyor. Rusya-Türkiye ilişkilerinin geldiği noktada ABD yönetiminin gizli gizli avucunu ovuşturduğunu söylemek yanlış olmaz. Daha şubat ayının ortasında Rusya-Türkiye ilişkileri gerginleşmeye başladığında, ABD Dışişleri Bakanlığı üst düzey yetkilisi bakın neler demişti: Türkiye ve Rusya arasındaki mevcut gerilimin daha da artacağını düşünüyoruz. Rusya, İdlib’de Suriye hükümetinin başlattığı ve Türk askerlerinin hayatına mal olan bir harekâtı destekliyor. Stratejik konumdan bakıldığında, turizm ve domates gibi işbirliği alanları bir şey ifade etmiyor. Moskova ile işbirliği yapmak uzun vadede sürdürülebilir bir durum değildir. Bu sözlerin üzerinden neredeyse 15 gün geçti. Amerikalılar bir kez daha Türkiye’ye geliyor. Hem de ABD Başkanı Trump’ın “Erdoğan ile Patriot’ları konuşuyoruz” sözlerinin ardından. Size yine ABD Dışişleri Bakanlığı’nın üst düzey yetkilisinin sözlerini hatırlatacağım: S-400’lerin faaliyete alınmaması önemlidir. S-400’lerle ilgili sorun çözülmeden Patriot’larla ilgili bir anlaşmaya varılması söz konusu olamaz. Pentagon’dan son sızan haberler de göz önünde bulundurulursa, ABD “S-400’leri aktive etmeyin, Patriot satalım ya da geçici olarak konuşlandıralım” diyerek fırsattan istifade denge politikasını, “yeniden ABD ve NATO” politikasına çekmek için elinden geleni yapacaktır.",https://www.hurriyet.com.tr/yazarlar/hande-firat/dunyanin-gozu-onunde-41459637
Hande Fırat,Darbe ve vesayet virüsü,"Şubat 18, 2020 07:05","Kimi “katkı”, kimi “öngörü”, kimi “CIA ajanlarının eylemli katkıları” diye geçer. Bir süredir 1947 yılında kurulan düşünce kuruluşu RAND’in Pentagon için hazırladığı 277 sayfalık Türkiye raporu ve o raporda yer alan “darbe” olasılığı tartışılıyor. Eşzamanlı olarak 26. Genelkurmay Başkanı İlker Başbuğ’un açıklamaları ile “askeri vesayet” de önemli bir tartışma konusu oldu. Bu yazıda bu iki başlığa ilişkin hem İçişleri Bakanı Süleyman Soylu’nun özel demecine, hem de güvenlik ve siyaset kurumlarının bu tartışmalara bakış açısına yer vereceğim. SOYLU: DARBEYE TEŞEBBÜS EDENLERİ BU KEZ KİMSE KURTARAMAZ İçişleri Bakanı Süleyman Soylu’yu aradım. FETÖ’ye karşı yürütülen mücadeleye dikkat çektikten sonra “Darbe tehlikesi var mı?” sorusunu yönelttim. Soylu’nun açıklaması şöyle: “Halep oradaysa arşın burada. Türkiye’de darbe yapabilecek ne kimse var, ne de bir kurum var. Birtakım mahfiller tahrik ediyor, tahrik etmeye çalışıyor. Tahrik yapan da eden de çalışan da tahrike gelen de 15 Temmuz’da darbecilerin karşı karşıya kaldığı süreci rahmet okurlar. Darbeyi aklından bile geçirenler, 15 Temmuz’u rahmetle okur. Darbeye karşı güçlü bir şekilde bilendik. Bu kez darbeye teşebbüs edenleri kimse kurtaramaz.” İkinci sorum ise “Birileri yeniden askeri vesayet istiyor” tartışması üzerine... Soylu’nun bu konudaki yanıtı da netti: “Türkiye’nin hiçbir kurumunda vesayet talebi yok. Vesayet mirasçısı da yok. Kendi dönemlerinde Türkiye’yi vesayete bulaştırmış kişiler acaba yeniden olur mu diye bir alışkanlık, arayış içindeler.” DARBE İDDİASINA KURUMLAR NE DİYOR? İçişleri Bakanı Süleyman Soylu ile yaptığım konuşmanın ardından devletin ilgili kurumlarındaki kaynaklarımla da görüşmeler yaptım. Bu kaynaklarla yaptığım görüşmeler neticesinde elde ettiğim sonuçları maddeler halinde sıralayacağım. FETÖ’nün şu an böyle bir gücü yok. Bu iddia, bir düşünce kuruluşunun adeta içimize attığı bir virüs. TSK ve Türkiye’nin önünde Suriye, Libya ve doğu Akdeniz gibi üç kritik başlık var. Spekülasyonla TSK’nın konsantrasyonu bozulmaya çalışılıyor. Bu oyuna gelinmemeli. FETÖ ile mücadele güçlü bir şekilde sürdürülüyor. Kimse rehavete kapılmadı. ABD’NİN KÖTÜ OYUNLARI Pentagon için hazırlanan RAND raporunda, darbe iddiası en kötü senaryo olarak ifade ediliyor ve “ordu içinde rahatsız olan orta kademe subayların bir darbe düzenleme olasılığından” bahsediliyor. Kurumlar net bir biçimde, “İddia asılsız, amaç TSK’yı yıpratmak” diyor. Ayrıca “FETÖ’nün böyle bir gücü kalmadı” vurgusu yapılıyor. Benim dikkatimi çeken, Pentagon’un düşünce kuruluşunun “orta kademe” tanımlamasını kullanması. ABD’nin FETÖ konusundaki hâkimiyetine şaşmamak elde değil. Bir ülke ancak kurup büyüttüğü ve sürekli takip ettiği bir örgütü bu kadar iyi tanıyabilir. VESAYET BAĞLANTISI VE SİYASİLERİN ENDİŞELERİ Gelelim vesayet tartışmalarına... Siyasi bir kaynağım, “FETÖ’nün ve vesayetin babası birdir, ikisinin babası da ABD’dir” dedi. Askeri vesayet geride kalan, tarih sayfalarında yerini almış bir kavram. Ancak yine de siyaseten endişeler dile getiriliyor. Bazı AK Partili siyasilerin bakışını madde madde sıralayalım: Suriye, Libya, doğu Akdeniz başta olmak üzere Türkiye ve politikaları yürüten Cumhurbaşkanı Erdoğan hedefte. Birileri yine Erdoğan’ın tasfiyesini amaçlıyor. Birileri (ABD, bazı körfez ülkeleri, maşaları terör örgütleri, özellikle FETÖ) her seferinde aynı yöntemi kullanmıyor. Konjonktüre bağlı yeni yöntem oluşturuyor. Makas değiştiriyor. Yeni risk alanları oluşturuluyor. Birileri “Vesayet alanı yeniden oluşsun, hükümet karar alırken danışsın” istiyor. Birileri “FETÖ’nün siyasi ayağı” tartışması ile AK Parti’yi hedef almaya çalışıyor. Tüm bu endişelere, oynanan oyunlara karşı ise Türk milletinin 15 Temmuz gecesi kahramanlığını hatırlatmak gerek. O gece siyasi görüş ve parti ayrımı olmadan sokağa çıkan Türk milleti, yeni pis oyunları da görecek ve mutlaka gereğini yerine getirecektir.",https://www.hurriyet.com.tr/yazarlar/hande-firat/darbe-ve-vesayet-virusu-41449505
Hande Fırat,Geleceğin salgını,"Ocak 31, 2020 06:29","Koronavirüs ile ilgili gelişmeleri endişeyle takip ediyorum. Bazı ülkeler Çin’e uçuşlarını durduruyor, bazıları vatandaşlarını tahliye ediyor. Dünya ayakta. Son bir haftada öğrendiklerimi sizlerle paylaşıyorum. YABAN HAYATINDAKİ BİLİNMEYEN VİRÜSLER Her yıl dünyanın bir yerinde beş yeni hastalık görülebiliyor. Vahşi doğada henüz bilinmeyen milyona yakın virüs olduğu tahmin ediliyor. Bilim insanları 2018 itibarıyla 3 bin virüs biliyordu. Dünya genelinde bir salgın, savaşlara rakip olabilir, ekonomiyi durdurabilir. HAYVAN PAZARINDAKİ TEHLİKE! Uzmanlar 1918 grip salgınının enfekte bir kuş ile bir insanın aynı domuzla karşılaşması; iki virüsün domuzda buluşmasıyla başladığına inanıyorlar. Kuş, kuş gribiydi, insanda da kendi türüne özgü farklı türde bir grip vardı. İki virüs domuza geçti. Domuzun bir hücresinde iki virüs yeni bir virüs yaratarak birleşti: H1N1. Ölümcül birleşim dünyaya yayıldı. 2002’de Güney Çin’de canlı hayvan pazarı... 16 Kasım’da alışveriş yapan bir Çinli, tavuk, kedi, yılan yemeği yaptı. Hastalandı, hastalık yayılmaya, insanlar ölmeye başladı. Farklı türde hayvanları içeren pazarlarda, kanları, etleri karışıyor. Dolayısıyla hayvanların taşıdıkları virüsler karışıyor, mutasyon geçirebiliyor. Teknolojinin geldiği boyutla, ulaşımla, nüfusun etkisiyle hastalık hızla yayılabiliyor. DÜNYA SÖZÜNÜ TUTMALI Dünya Sağlık Örgütü, tanı, değerlendirme, bilgilendirme ve halk sağlığı olaylarını raporlamada ülkelerden kendilerini geliştirmeleri sözünü aldı. 2014 yılında verdiği söze ülkelerin sadece üçte biri uyuyordu. Şehir hayatı, ormansızlaşma, teknoloji, ulaşım... Yaban hayatındaki mutasyona uğramış virüslerin ne yazık ki çok hızla yayılmasına neden olabiliyor. Ancak aynı teknoloji salgına karşı en büyük umut. Uzmanlara göre bulaşıcı hastalık ve salgınlarda başarılı olabilmenin diğer en önemli şartı ise halkın işbirliği yapması. GELECEK İÇİN HAZIRLIK  Uzmanlar, geleceğin dünya genelindeki salgınının dönüşüme uğramış bir virüsten kaynaklanabileceğini düşünüyor. Gelecek derken bugün mü, 10 yıl sonra mı, 50 yıl sonra mı belli değil. Üstelik virüslerin ulaşım araçları aracılığıyla dünya genelinde hızla yayılabileceğini öngörüyorlar. Aşı çalışmalarının zaman alması da göz önünde bulundurulursa, olası bir dünya salgınının yıkıcı sonuçlar doğurabileceği uyarısında bulunuyorlar. Kısacası artık devletler politikalarına, hazırlıklarına mutlaka bu olasılıkları da dahil etmeli. Araştırma ve olası bir salgında müdahale ve mücadele için planlar da dahil, buna kaynak aktarmayı içeren çalışmaları bir an önce hayata geçirmek gerekiyor.",https://www.hurriyet.com.tr/yazarlar/hande-firat/gelecegin-salgini-41434084
Hande Fırat,Altay tankı,"Şubat 04, 2020 06:29","Altay tankının seri üretimi bekleniyor. Ancak henüz o aşamaya geçilmedi. Sorunun nedeni, motor başta olmak üzere bazı aksamların temin edilememesi. CHP, Savunma Sanayi Başkanı İsmail Demir’in, Altay tankı için verilen 18 aylık teslimat süreci konusunda, “Elimizde motor kalmadığı için Altay’da T0 başlatılamıyor” açıklamasında bulunduğunu anımsatarak, gereği yerine getirilmediği için ihalenin feshedilmesini istedi. Son durumu Savunma Sanayi Başkanlığı’ndaki kaynaklarımla konuştum. Altay tankı ile ilgili tartışmalara ve seri üretim ile ilgili sürece ilişkin edindiğim bilgileri paylaşacağım. ALMANYA’DAN ADI KONMAYAN AMBARGO Otokar’ın 2017’de prototipi hazırlamasının ardından ihale sürecinin sonunda seri üretim sözleşmesi BMC ile imzalandı. Hedef 250 Altay ana muharebe tankının üretilmesi, ilk tankın da 18 ayın sonunda Kara Kuvvetleri Komutanlığı’na teslim edilmesiydi. Rutin T0 prosedürü uygulandı, prototipe uygun ön şartlar konuldu. Savunma Sanayi Başkanlığı tarafından hangi motorun ya da aksamın kullanılacağı yazıldı. Projenin ilk etabında Alman firması MTU motorunun kullanılması planlanmıştı. Güç paketi ve aksamlar Almanya’dan alınacaktı. Ancak Türkiye’nin Suriye’de yürüttüğü harekâtlar nedeniyle adı konmamış bir ambargo uygulanmaya başladı. Görüşmelerde Alman firmaları “Bizlik sorun yok, devlet iznini bekliyoruz” derken, Alman hükümeti “Biz bekletmiyoruz” diyor. Kısacası vermiyorlar. Hatta konu Cumhurbaşkanı Erdoğan ile Almanya Şansölyesi Merkel’in son görüşmesinde de gündeme geldi. Ancak yine bir ilerleme sağlanamadı. Ankara’ya göre adı konmamış ambargo uygulayan Almanya, iç kamuoyundaki tepkiden de çekiniyor. Almanya’da güç paketini alamayan BMC, seri üretimi başlatamadı. Savunma Sanayi Başkanlığı da bundan dolayı 18 aylık süreyi başlatamadı. Kaynaklarım, “T0 güç paketi bulunamadığı için başlatılmadı. İhaleyi kim kazansa aynı prosedür uygulanacaktı. Özel bir durum yok” dedi. ÇÖZÜM YAKIN Türkiye, Almanya’nın üstü kapalı ambargosu karşısında motoru da içeren güç paketi için başka ülkelerle görüşmelere başladı. Buradaki kıstas, prototipte fazla değişikliğe gitmeyecek güç paketini bulmak. Bir ülkeyle yapılan görüşmelerde neredeyse sona gelindi. Yetkililer, yakın bir zamanda sonuç alınacağını düşünüyor. FESİH YOK Kaynakların verdiği bu bilgilere dayanarak CHP’nin talebi gibi bir fesih söz konusu değil. Motorun başka bir ülkeden bulunması bekleniyor. “Bulunmazsa ne olacak?” sorusuna yanıt: “Milli üretim beklenecek.” MOTORDA MİLLİ ÜRETİM BMC’nin aldığı diğer ihale ise tank güç paketi ihalesi. Savunma Sanayi Başkanlığı, BMC ile 1500 beygir gücünde dizel motor, çapraz tahrikli transmisyon, soğutma paketi ve ilgili alt sistemlerden oluşan güç grubu geliştirilmesine yönelik de sözleşme imzalamıştı. Yetkililer, yurtdışından motor gelmeme ihtimaline karşı milli üretim çözümünün gündeme geldiğine dikkat çekiyor. “Firma güç paketi üzerinde çalışıyor. Önlerinde iki yılları var. Takip ediyoruz” diyorlar. TSK’NIN TANK İHTİYACI VAR MI? Yetkililer, Fırat Kalkanı ve Zeytin Dalı harekâtları sırasında mevcut tankların kabiliyetlerinde büyük eksiklik görüldüğünü belirttiler. Bu nedenle hızla tank modernizasyonuna gidildiğini anlattılar. Verdikleri bilgiye göre, mevcut tankların durumu iyi bir seviyeye getirildi. Üstelik bu modernizasyon Türkiye’nin kendi imkânları ile yapıldı. MİLLİ ÜRETİM ŞART Almanya örneğinden hareketle ihtiyaç duyulan aksamın Türkiye’de üretilmesi şart. Savunma Sanayi Başkanlığı, savunma sektörüne ilişkin ihtiyaç duyulan aksamla ilgili bir çalışma yaptı. 200’e yakın kalemde üretime ihtiyaç var. Hedef, tüm bunların Türkiye’de üretimini sağlamak.",https://www.hurriyet.com.tr/yazarlar/hande-firat/altay-tanki-41437891
Hande Fırat,Sahada yeni gerçekler ve riskli dönem,"Şubat 07, 2020 06:29","İDLİB’DE RİSKLİ DÖNEM Sadece doğal afetler, virüs ya da kazalar değil, dış politikada da zor günler geçiriliyor. Gözler İdlib’deki gelişmelerde. Türkiye ve Rusya’nın desteklediği bölgesel silahlı güçler arasında çatışma zaten uzun süredir yaşanıyordu. Şimdi yeni bir aşamaya geçildi. Rusya’nın desteklediği rejim güçleri ile Türk ordusu doğrudan çatıştı. Rejim, İdlib Mutabakatı’nı bozarak TSK’nın İdlib’de bulunan gözlem noktalarına takviyeye giden TSK unsurlarına saldırdı. Türk Silahlı Kuvvetleri karşılık verdi. Cumhurbaşkanı Erdoğan son olarak grup toplantısında, “Askerimize yapılan saldırı Türkiye açısından Suriye’de yeni dönemin miladıdır” dedi. Suriye rejiminin bu ay içinde Türk gözlem noktalarının gerisine çekilmesini beklediklerini, aksi halde Türkiye’nin bu işi bizzat yapmak zorunda kalacağını söyledi. Kritik soru şu: Bu aşamaya gider mi, bu aşama aynı zamanda Türkiye ve Rusya arasında çatışma doğurur mu? Ankara’daki kaynaklarım, bu soruya “Taraflar bundan kaçınır, bu ihtimal çok düşük” yanıtını veriyor. Sorunun masada çözülmesi gerektiğini belirten kaynaklarım “Yine de riskli bir döneme girildi” yorumunu yapıyor. NEDEN RİSKLİ BİR DÖNEM? Moskova ve Şam’ın “siyam ikizi” gibi hareket ettikleri şüphe götürmez. Terörle mücadele ettiklerini ileri sürseler de Doğu Guta örneğinden hareketle hayalet şehirler yaratıyor, yerle bir ediyorlar. Ankara, Moskova ile Şam’ın “insansızlaştırma siyasetini” ve olası sonuçlarını masaya yatırıyor. Türkiye İdlib’de buna seyirci kalırsa ne olacak? Kaynaklarım olasılıkları şöyle sıralıyor: Türkiye’ye yine mülteci akını olacak. Onlar yerle bir ettikçe, Türkiye sınırına yüz binler dayanacak. Rejim İdlib’i ele geçirdikten sonra hedefi ne olacak? Bir kaynağım “İdlib’deki radikalleri baskılayarak Afrin’e sürme planı yapıyorlar. Radikaller Afrin’i istikrarsız hale getirecek. Rejim ve Rusya bunu bahane ederek Afrin’e yönelecek. Rejimin hedefinde Türkiye’nin kontrol altına aldığı, kısmen istikrar getirdiği bölgeler var” dedi. Söz konusu olasılık büyük riskleri beraberinde getiriyor. KRİTİK SORULAR Bu çerçevede bazı soruların yanıtları önem taşıyor. İkili ve ekonomik ilişkilerini özel bir seviyeye taşımış olan Türkiye ve Rusya sahada daha da ayrışır mı? Yoksa her iki taraf kâr-zarar analizi yaparak masada yeni bir çözüm bulurlar mı? Bu çözüm, sahanın yeni gerçekleri çevresinde mutabakatlara yeni bir şekil verdirir mi? Türkiye mülteci olasılığına karşı İdlib’de kendi sınırından 30-40 km derinlikte bir güvenli bölge oluşturur mu? Rusya bu öneriyi destekler mi? Daha önce ABD’yi dengelemek için Moskova ile yakınlaşan Türkiye bu kez ne yapacak? Rusya, Türkiye’nin güvenliğini rejim üzerinden tehdit etmeye devam ederse ya da bunu doğrudan yaparsa Türkiye Batıya yönelecek midir? Kritik sorular masada dururken, Dışişleri Bakanı Mevlüt Çavuşoğlu Rusya’dan heyet geleceğini açıkladı. Sorunun masada çözülmesi için dikkat çeken bir adım. Soruların yanıtlarını ise hem görüşmeler hem de zaman gösterecek. Ancak kötü başlayan 2020 yılının Türkiye açısından en kritik konularının başında Suriye meselesinin geldiğini söylemek gerek.",https://www.hurriyet.com.tr/yazarlar/hande-firat/sahada-yeni-gercekler-ve-riskli-donem-41441630
Hande Fırat,Savunma Bakanı’nın açıklamaları,"Şubat 21, 2020 06:29","İDLİB Ruslarla sürdürülen görüşmelerden henüz bir sonuç çıkmadı. Cumhurbaşkanı Erdoğan ise şubat ayının sonuna kadar süre vererek, “Soçi Mutabakatı’nın gerekleri yerine getirilemezse gereken yapılır” mesajı verdi. Herkesin aklındaki soru şu: Türkiye bu harekâtı gerçekleştirecek mi, Ruslarla karşı karşıya mı kalacak? Milli Savunma Bakanı Hulusi Akar’ın açıklamalarından yola çıkarak şu tespitleri yapabiliriz: Öncelik hâlâ diplomaside. Türkiye’nin isteği, öncelikle İdlib’de kalıcı ateşkesin sağlanması. Bunun için de Rusya’nın rejim üzerinde etkisini kullanması gerek. Türk gözlem noktalarının boşaltılması söz konusu değil. Türkiye Rusya’ya karşı bir eylem ya da tavır içinde değil. Türkiye’nin hedefinde rejim ve ateşkese karşı gelenler var. Türkiye yeni bir mülteci dalgası ile karşı karşıya kalmak istemiyor. Tüm olasılıklara karşı planlar yapıldı. TSK hazır. RAND RAPORU VE DARBE İDDİALARI Rand raporuna ve darbe iddialarına geçmeden Bakan Akar’ın açıklamaları doğrultusunda Türk Silahlı Kuvvetleri’nin yürütmekte olduğu büyük operasyonlara dikkat çekmek gerek. Türkiye’nin bazı oyunları bozması ve yürütülen operasyonlar Türk Silahlı Kuvvetleri’ni de bir anlamda hedef haline getiriyor. Güç odaklarının TSK’yı yıpratmaya çalıştığı ihtimalini unutmamak gerekiyor. Rakamlarla açıklayacak olursak... OPERASYONEL SEVİYE ‘Operasyonel seviye’, NATO’da kullanılan teknik bir terim. 29 üyeli NATO operasyonel seviyesini “Aynı anda 2 büyük, 6 küçük operasyon yapabiliriz” şeklinde tanımlıyor. Türkiye tek başına bu oranın üstünde. Aynı anda daha fazla büyük operasyon, daha fazla küçük operasyon yürütebiliyor. Buna dikkat çektikten sonra darbe iddialarına ilişkin yine Bakan Akar’ın açıklamalarından yola çıkarak şu tespitleri yapabiliriz: TSK anayasal ve yasal çerçevede şeffaf çalışıyor. TSK’da FETÖ ile mücadelede azalma, eksilme ve yavaşlama yok. Rand raporu kullanılarak içeride bazı kesimler fitne, nifak üretmeye çalışıyor. Gelelim iki önemli noktaya... Rand raporu üzerinden eksik ve yanlış tercüme ile kendisini “Amerikancı” olarak göstermeye çalışanlara Bakan Akar sert tepki gösterdi. Vesayet konusunda ise eski Genelkurmay Başkanı İlker Başbuğ’un ismini telaffuz etmedi ama “Aklımızdan geçen her şeyi söylersek sistem karışır, ‘Ben böyle hissettim’ demek kafaları karıştırır” dedi. SİYASETE ALIŞTI MI? Bakan Akar, hayatında pek bir değişiklik olmadığını söyledi. Siyasete alışmış ama üniformasızlıkta zorlanıyor. “Üniforma kolaydı, şimdi her sabah kıyafet seçmek zorunda kalıyorum. Üstelik maliyeti de yüksek” dedi. İki üniformasını ise torunlarına hatıra olarak saklamış...",https://www.hurriyet.com.tr/yazarlar/hande-firat/savunma-bakaninin-aciklamalari-41452077
Hande Fırat,Sağlık Bakanı Hürriyet’e anlattı: 7 soruda koronavirüs,"Şubat 02, 2020 06:29","1) MASKE TAKALIM MI? Maske kullanmayın. Böyle bir durum söz konusu değil. Türkiye, Çin’de ilk vakanın ortaya çıktığı 31 Aralık’tan 10 gün sonra Bilim Kurulu’nu oluşturdu. Tanı, teşhis ve tedavi standartilize edildi. Tedbirler önceden alındı. Şu an ülkemizde koronavirüs vakası yok. 2) VİRÜS MÜ, GRİP Mİ? FARKI NASIL ANLAYACAĞIZ Ateşi olan, öksüren, ishal olan herkes koronayım diye düşünmemeli. Bunlar aynı zamanda mevsimsel gribin de belirtileri. Mevsimsel grip geçirmekte olan hastaya da bir metreden fazla yaklaşmamak gerek. Burada kritik olan şu; Çin’e giden, gelen kişinin durumu ya da o kişiyle teması olması durumunda söz konusu belirtileri gösteriyorsa sağlık kuruluşuna gitsin. Numune alınıyor ve sonuca göre hareket ediliyor. Paniğe gerek yok. Gerekli tedbirler alınıyor. 3) TÜRKİYE TEHLİKEDE Mİ? Dünya Sağlık Örgütü, acil durum ilanını özellikle sağlık hizmetleri zayıf olan ülkeler için aldığının altını çizdi. Türkiye’nin sağlık alanındaki hizmetleri ile ilgili gurur duyalım. Ciddi insan kaynağımız var. Altyapımız, kadrolarımız, personelimiz yetkin. Hiçbir ülkede bu virüs için özel bir hastane ayrılmadı. Türkiye bunu yaptı. 4) PEKİN’DEN GELEN DE Mİ RİSKLİ Bilim Kurulumuz, ferdi olarak Çin’den gelenlerdense Vuhan’dan toplu gelenlerin risklerini daha yüksek gördü. 5) VİRÜS ÇOK MU KORKUTUCU? Bu kadar korkutucu demek doğru değil. Dünya Sağlık Örgütü vakaların seyri ile ilgili analiz yapıyor. Klinik seyrini yeni öğreniyoruz. Ancak panik yapmak doğru değil. Kaybedilen hastaların tamamına yakını 65 yaş üstü. Yani direnci zayıf olanlar. Bulaştırıcılık oranına bakıldığında; kızamıkta 1 kişi 15-17 kişiye, mevsimsel gripte 1 kişi 3 kişiye, koronavirüste 1 kişi DSÖ’nün son verisi ile 2.7’ye kişiye virüs bulaştırıyor. 6) VİRÜS NASIL BULAŞIYOR? Temasla ve damlacıkla geçiyor. Kulak ve göz doğru değil. Yüzeylerde ise virüsün yaşama ömrü kısa. 7) ‘BİYOLOJİK SALDIRI’ İDDİASI DOĞRU OLABİLİR Mİ? Benim bu şekilde yorum yapmam doğru olmaz. Ancak kuş gribinde de tüm dünya panik yapmış, harekete geçmişti. O dönem biz de her ülke gibi neredeyse 10 yıllık ilaç almıştık. Gerisini siz değerlendirin. Sonuçta panik yapmamak gerek, paniğe gerek de yok. Ancak her türlü tedbiri alıyoruz.",https://www.hurriyet.com.tr/yazarlar/hande-firat/saglik-bakani-hurriyete-anlatti-7-soruda-koronavirus-41436115
Hande Fırat,ABD heyetinin Türkiye temasları,"Şubat 14, 2020 06:29","Baş döndüren İdlib trafiğini, ABD’li heyetin Ankara görüşmelerini ve Ankara-Washington ilişkilerini ABD’nin üst düzey dışişleri yetkilisi ile konuşma fırsatımız oldu. ABD’nin Türkiye politikasını anlamak açısından önem verdiğim bu bilgilendirmeyi başlıklar halinde sizlerle paylaşacağım. Üst düzey yetkili, Türkiye ve Rusya arasındaki gerilimin daha da artacağını düşünüyor. ABD ziyareti neden şimdi? Stratejik mi, taktiksel mi? Türkiye ile Rusya arasında gerilim tırmanınca ABD heyetinin soluğu Ankara’da alması, Ankara’da kimi çevrelerce “Aman ABD’nin oyununa gelmeyelim” telkinini gündeme getirdi. ABD Dışişleri Bakanlığı üst düzey yetkilisi açık açık şu mesajları verdi: Ziyareti taktik şeklinde değerlendirmek hatalı bir yaklaşım olur. Türkiye ile ilişkimiz stratejik bir ilişkidir. Stratejik ortaklık çerçevesinde değerlendirilmelidir. ABD, Türkiye ile Suriye’nin savaşmasını mı istiyor? Amacı Türkiye’yi kullanmak mı? İdlib’de görmek istediğimiz, çatışmaların durması. Çatışmalardan önceki statükoya dönülmesi ve BM Güvenlik Konseyi’nin 2254 sayılı kararı ile uyumlu olacak siyasi bir çözümün desteklenmesi. Suriye’de çatışmaların kapsamının genişlemesinin mutlak surette engellenmesi taraftarıyız. Rusya ve İran’ın Suriye’den çıkmasını arzu ediyoruz. (Türkiye’nin Suriye’deki varlığı): Türkiye’nin BM Güvenlik Konseyi’nin almış olduğu kararların tam manasıyla ve düzgün bir şekilde uygulanabilmesi açısından Suriye’de bulunmasının önemli olduğu kanaatindeyiz. Suriye’deki ABD varlığı konusunda Başkan Trump net bir şekilde tavrını ortaya koymuştu. Suriye’de petrol üretiminin gerçekleştiği bölgede ufak bir grubumuz var. Bunun da amacı IŞİD’in tekrar devreye girmesinin engellenmesi ve en önemlisi bu bölgede hidrokarbon kaynaklarının kontrolünü ele almalarının engellenmesi. Suriye’de uzun vadeli kalmak gibi bir düşüncemiz yok. İdlib’de gerilimi kim tırmandırıyor? Gerilimi tırmandıran Şam ve Moskova’dır. ABD en üst düzeyde bu konuda gerçekten ciddi endişeler duymaktadır. Türkiye’nin İdlib’deki güvenlikle ilgili endişeleri meşrudur. Türkiye’nin hem NATO müttefikimiz hem de dostumuz olarak Suriye’de kendisini meşru bir şekilde müdafaa etmesini savunuyoruz. ABD, Türkiye’nin NATO’daki yerini hiçbir zaman sorgulamadı. İdlib’de en kötü senaryo ne? Ciddi sayıda mültecinin Türkiye sınırına doğru dayanmış olması. Bunun Türk partnerlerimiz üzerinde yarattığı baskıyı anlayışla karşılıyoruz. Türk-Rus işbirliği sona mı eriyor? Rusya’nın İdlib’de yürüttüğü faaliyetler, hem Türkiye’nin hem de ABD’nin menfaatleri ile çelişmektedir. Rusya, İdlib’de Suriye hükümetinin başlattığı ve Türk askerlerinin hayatına mal olan bir harekâtı destekliyor. Stratejik konumdan bakıldığında turizm ve domates gibi işbirliği alanları bir şey ifade etmiyor. Moskova ile işbirliği yapmak uzun vadede sürdürülebilir bir durum değildir. Mevcut gerilimlerin daha da artacağı, su yüzüne çıkacağını düşünüyoruz. Libya konusunda da Rusya ile Türkiye masanın farklı iki köşesinde oturuyor. ABD, Rus Büyükelçiliği’nin Twitter mesajını nasıl yorumladı? Bu tweet ile Ruslar hedef saptırmaya çalışıyorlar. Bu oyuna hiçbir şekilde gelmemeliyiz. ABD, YPG için bütçe ayırdı. İşbirliği sürecek mi? Suriye’de IŞİD’i ortadan kaldırmak için YPG ile işbirliği yaptık. Bu durum Türk partnerlerimizle aramızda bir sürtüşme yarattı. Bu meseleyi halletmeye çalışıyoruz. Bütün bu olaylar içerisinde “Kim bizim stratejik ortağımız” diye bakılırsa, esas görüşümüzü hiçbir zaman kaybetmedik. Bu stratejik partner Türkiye. S-400’ler kutudan çıkmazsa sorun çözülür mü? S-400’lerin faaliyete alınmaması önemlidir. S-400’lerle F-35’ler beraber çalışamayacak sistemlerdir. S-400’lerle ilgili sorun çözülmeden Patriot’larla ilgili bir anlaşmaya varılması söz konusu olamaz. 100 milyar dolarlık ticaret hedefi de buna mı bağlı? S-400 meselesini bir çözüme ulaştırabilirsek, F-35’lerin de Türkiye tarafından alınması ile Amerika açısından bu hedefe ulaşılması daha da kolaylaşacaktır. ABD Dışişleri Bakanlığı üst düzey yetkilisi, sözlerinin sonunda, “Türkiye ve ABD arasındaki halihazırdaki bu güçlü stratejik ittifak Rusya da dahil olmak üzere Türkiye’nin diğer başka ülkelerle yaptığı her türlü ittifaktan ve ilişkiden çok daha güçlüdür” dedi. Açıklamalar böyle. Son olarak, Ankara açısından da duruma bakmakta fayda var. Ankara’daki kaynaklarımla yaptığım görüşmeler neticesinde ortaya çıkan bilgilere gelince... ANKARA NE DİYOR James Jeffrey daha önce Türkiye’ye ziyarette bulunacağını bildirmişti. Ziyareti Türkiye-Rusya arasında gerilimin arttığı bir döneme denk geldi. ABD, Türkiye’ye Suriye konusunda yeni bir öneride bulunmadı. ABD görüşmelerde ateşkesin sürmesi gerektiği görüşünü tekrarladı. ABD ile Türkiye arasında güven sorunu yaşansa da ABD kenara atılacak bir aktör değil. Türkiye denge politikasını sürdürecek.",https://www.hurriyet.com.tr/yazarlar/hande-firat/abd-heyetinin-turkiye-temaslari-41447052
Hande Fırat,Ambargolar,"Şubat 11, 2020 06:29","CNN TÜRK 15 TEMMUZ NEDENİYLE Mİ HEDEF? Bugüne kadar birçok isim, o geceki bağlantıya ilişkin yalan yanlış açıklama yaptı. CHP’nin boykot kararı ile 15 Temmuz yayını sosyal medyada bir kere daha farklı kesimlerce gündeme getirildi. Hatta kimi kesimler 15 Temmuz yayınının ardından “yandaş” tanımlamasını kullandı. Kısaca hatırlatmak gerekirse, Cumhurbaşkanı Erdoğan’ın Özel Kalem Müdürü Hasan Doğan’ı ben aradım, “Bağlanın” dedim. Yayın için kimseden izin almadım, kimseye bilgi vermedim. Öyle bir vaktim de yoktu. Bugün olsa yine yaparım. Darbe, terör örgütü saldırısı vb karşısında seçilmiş hükümet, seçilmiş cumhurbaşkanının yanında dururum. Bir gazeteci olarak da başbakanı da cumhurbaşkanını da genel başkanları da ararım. 15 Temmuz’da darbe ya da terör örgütü karşısında yer almak, Cumhurbaşkanı’nı yayına bağlamak “yandaşlık” değildir. Aksine zaten yapılması gerekendir. Peki CNN Türk 15 Temmuz nedeniyle mi hedef? Bazı sosyal medya hesaplarına bakıldığında, bazılarının o yayının sonuçlarını hazmedemediklerini görüyoruz. O akşam sokağa her partiden vatandaş çıktı, her siyasi partinin milletvekili TBMM’ye akın etti. O yayına tüm siyasi partilerin liderleri arayarak teşekkür etti. Kısacası, iktidarıyla, muhalefetiyle, medyasıyla kimsenin oyununa gelmemek gerekir. CHP’NİN KARARININ ARKASINDA NE VAR? AK Parti ambargo uygularken CNN Türk Ankara Temsilcisi idim. AK Partili yöneticilerle o dönem birçok görüşme yaptım. CHP görüşmesine ise CNN Türk Genel Müdürü Murat Yancı’nın isteği üzerine katıldım. Amaç, “seçim dönemine ilişkin rahatsızlıklarını ileten CHP yönetimine” CNN Türk’te değişen yönetimi anlatmak ve karşılıklı sorunları çözmekti. Kapıdan çıktığımızda “CHP’li bir üst düzey kaynağa atfen” görüşme medyaya sızdırılmıştı. Sonraki günlerde açıklamaları, sızdırılan başka haberleri, yorumları izledim, okudum. Şimdi tüm tartışmaları geçip temel sorunla başlıyorum. Türkiye’de hatırı sayılır bir izleyici grubu tartışma programlarını izliyor. Adı üstünde, tartışma programları farklı tarafları bir araya getirir. Milletvekilleri tartışma programlarına çıkmıyorlar. Partilerin gerekçeleri şöyle: “Beni tek çıkarın, o siyasi parti milletvekili çıkarmıyorsa ben de çıkarmam, ayrı ayrı söz verin, tartışma programlarına katılmıyoruz, o vekil ile çıkmam, o parti ile çıkmam...” Dönem dönem siyasi partiler bazı medya gruplarına ambargo uyguluyor. Yayıncılar tartışma programı yapmak, üstelik beş gece farklı konuk bulmak için ciddi bir çabanın içine giriyor. Vekâlet yayıncılığı: Yukarıda yazdığım tablo vekâlet yayıncılığını zorunlu hale getirdi. Programlar partili hukukçular, partili gazeteciler, partili öğretim üyeleri ile doldu. İşin gerçek sahipleri yayınlara çıkmayınca gazeteci, hukukçu, öğretim üyesi daha da partilileşti, daha da radikalleşti. Vekâlet yayınları sürerse, ilk seçimde bu isimlerin bir kısmı milletvekili olur. Yayıncılar da vekâlet yayını yapacak yeni hukukçu, gazeteci ve öğretim üyesi bulur. Dolayısıyla temel sorun, siyaset ve medyanın vekâlet yayınlarını azaltmak için bir formül bulabilmektir. CNN TÜRK YAYINLARI Bazı medya sitelerinde iddia edildiği gibi ambargonun “Gece Görüşü’ndeki son tartışma” ile ilgisi yok. Hatta Tuncay Özkan moderatörlük yaptığım program ve yönetim biçimimle ilgili takdirlerini ifade etti. Şunların bilinmesi gerekir: Zaman zaman siyasi partiler medya ile karşı karşıya gelir. Siyasi partiler bu sayede kendi tabanlarını konsolide ederler. CNN Türk’te yıllardır çeşitli programlar yapan, son üç yıldır da Gece Görüşü’nü yapan bir isim olarak yukarıda saydığım zorluklara rağmen (ben onunla çıkmam, karşımda milletvekili yoksa gelmem, onların vekili varsa benimki gelmez gibi tüm ön şartlar) ana akım görüşlerin, partilerin temsilcilerine ayrım yapmadan yer verdik. Hatalar yok mu? Tabii ki var. Her yerde, her kurumda zaman zaman hata var. Geride kalan yönetimler, yeni yönetimler, yöntem arayışları hem hataları düzeltmek hem de daha iyisini ekrana getirmek içindir. Ambargo kararına sevinç çığlıkları atan bir kesim var. Biz bunu daha önce de yaşamıştık. Ambargo dün de yanlıştı, bugün de yanlış. Dün nasıl düzeldiyse, bugün de düzelir. Bir gün gelir, CHP açısından en kritik yayını CNN Türk yaparsa şaşırmayın.",https://www.hurriyet.com.tr/yazarlar/hande-firat/ambargolar-41444427
Hande Fırat,Cezası 13.5 yıl değildir!,"Ocak 10, 2020 07:30","- Bianet’in yerel ve ulusal gazetelerden, haber sitelerinden ve ajanslardan derlediği haberlere göre erkekler, aralıkta en az 74 kadına şiddet uyguladı, beş kadına tecavüz etti, 161 kadını seks işçiliğine zorladı, 32 çocuğa cinsel istismarda bulundu, 28 kadını taciz etti. Sadece bir aylık istatistiki bilgi bu. Her gün şiddeti, bu şiddetin nasıl önleneceğini, tartışmalı mahkeme kararlarını konuşuyoruz. Bakan Zehra Zümrüt Selçuk’un geldiği gün de gündemde yine tartışmalı bir mahkeme kararı vardı. Hatay’da asit türü bir sıvı atıldığı için yüzünün bir bölümü yanan ve sağ gözünü kaybeden Berfin Özek davasında, sanık Ozan Çeltik’e kasten yaralamadan sadece 13 yıl 6 ay hapis cezası verilmesi. Gencecik bir kız, yüzü, gözü, geleceği, psikolojisi... Bunun karşılığı 13.5 yıl mıdır? Bakana açık açık sorduk, “Kezzap attığı için 13.5 yıl, bu mudur cezası?” dedik. Bakan Selçuk’un yanıtını paylaşıyorum: “Değildir tabii ki. Biz bu tür davalarda itiraz ediyoruz. Gereken bütün hukuki süreçleri takip ediyoruz. Hukukun teknik olarak verdiği ceza ile vicdan arasında fark oluyor. Biz de o tür davalarda itiraz ediyoruz.” Bakanlık bu davada da savcılığın gerekçeli kararı ulaşınca itiraz edip istinafa taşıyacak. Bu konularda hukuk ile vicdanın uyumlu olması gerektiğini, tam da bu satırları yazarken Cumhurbaşkanı Erdoğan da dile getirdi. Sözlerinden davayı yakından takip ettiğini anladık. Erdoğan, “Kendi kızının başına gelmiş olsa, orada bu olayı nasıl değerlendireceksin? Buradan yargı dünyasına sesleniyorum. Bu kanunların sayfaları arasında maddelere değil, vicdanınızın sesine mutlaka kulak verin” dedi. Bir ayda 74 kadına şiddeti, 5 tecavüzü, 32 cinsel istismarı önlemek için hâkimler vicdanlarının sesini dinlesin! AH FİNLANDİYA AH! Coğrafyalar insanların ve ülkelerin kaderlerini belirler. Ortadoğu’da herhangi bir ülkede doğmak acıya, ölüme doğmaktır. Finlandiya’da doğmak ise insana buradan bakınca “Neyin kafası?” sorusunu sordurabilir. Dünya, özellikle de Ortadoğu diken üstündeyken, Finlandiya’nın güzel ve akıllı başbakanının gündemini “haftada dört gün altı saat çalışma” sistemi oluşturuyor. Bu sistemi de “İnsanlar bu vakti hak ediyor. İnsanların ailelerine, sevdiklerine, hobilerine ve kültür gibi yaşamını diğer yönlerine daha fazla vakit ayırmayı hak ettiklerine inanıyorum” sözüyle savunuyor. Ortadoğu ülkelerinin, küresel güçlerin yöneticileri! Bu coğrafyada da insanlar yaşamayı, hayatta kalmayı hak ediyor! Üstelik haftanın yedi günü sabahtan akşama çalışmaya da razılar. Yeter ki yaşasınlar. Finlandiya Başbakanı’nın dört gün çalışma sistemi ile açıklamalarını Bakan Zümrüt Zehra Selçuk’a sordum. Yanıtın özeti şu: “Torunlarımız rahat etsin diye bizim çok çalışmamız şart.” Devamında ise “Finlandiya gelişmiş bir ülke. Bizim ise üretmemiz ve atağa geçmemiz gerekiyor. Türkiye olarak bir şeyler biriktireceğiz ki bizden sonraki kuşaklar, torunlarımız rahat yaşayabilsinler” diyor. Gelecek nesiller için ise umut var. Zehra Zümrüt Selçuk’a göre çalışma saatlerini düzenlemek efektif çalışma sistemini hayata geçirmek önemli: “Efektif çalışma farklı bir şey. Bunu oturtmamız farklı bir şey. Herkes sorumluluğunu yerine getirdiğinde zaten belki çalışma saatlerini düzene sokacağız. Bazılarının çok uzun saat ve fazla çalışması, aynı yerde birkaç kişinin ortalamanın altında çalışması demek aynı zamanda. Soru şu: Ortalamada herkes aynı düzeyde sorumluluklarını yaptığında 8 saat aşılır mı? Bazı sektörler dışında aşılmaz.” EYT’LİLERE İYİ HABER YOK Kahvaltı masasında iki EYT’li vardı. Biri ben, biri de Hürriyet Daily News Ankara Temsilcisi Serkan Demirtaş. Birçok defa açıklama yapılmasına rağmen EYT’lilerin soruları ve talepleri de gündeme geldi. Hürriyet Ankara büromuzdan Hacer Boyacıoğlu’nun haberinde ayrıntılarını okuyabileceksiniz. Bir EYT’li olarak söylüyorum: Umut yok, henüz genciz, çalışmaya devam.",https://www.hurriyet.com.tr/yazarlar/hande-firat/cezasi-13-5-yil-degildir-41416418
Hande Fırat,Dünya diken üstünde,"Ocak 07, 2020 07:29","Dünya diken üstünde çünkü en büyük korku üçüncü dünya savaşı olasılığı. ABD ve İran arasındaki “Şeytan kim?” saçmalığı, dünyanın önüne bir olasılık cetveli koydu. Olasılık cetvelinde olası karşı saldırılar, olası ölümler ve olası sonuçları bulunuyor. Cetvelin bir ucunda düşük oranlı karşılık ile az sayıda ölüm, diğer ucunda ise üçüncü dünya savaşı var. Şimdi dünya büyük bir tedirginlikle nereye sürükleneceğini bekliyor. Çünkü ABD’nin öldürdüğü Kasım Süleymani, İran için herhangi bir komutan değildi. İRAN ORTADOĞU’DAKİ KILICINI KAYBETTİ Kasım Süleymani, Mayıs 2011’de Kum’da Hakkani Medresesi’nde konuşmaktadır. O konuşma ilkokul mezunu bir istihbaratçının vizyonunu da ortaya koyar: “Bugün, İran’ın zafer ya da yenilgisi artık Mihran veya Hürremşehr’de belirlenmiyor. Sınırlarımız genişledi. Mısır, Irak, Lübnan ve Suriye’de zafere şahitlik etmek zorundayız. Bütün bu gelişmeler İslam Devrimi’nin meyveleridir.” İran’ın Ortadoğu’daki kılıcıydı. ABD’nin Bağdat Büyükelçiliği’nin belgelerine göre Süleymani, İran’ın Irak’taki her türlü politikasını formüle eden ve hayata geçiren kişiydi. Yıllarca “Ortadoğu’yu parmağında çeviren adam” denildi. Öldürülmesinin önemli sonuçları olacak. Şimdi tespitlerimizi ve sorularımızı sıralayalım: - Suikast, 40 yıllık İran-Amerikan kavgasını bitirecek olası diyalog kanallarını havaya uçurdu. - Krizin nasıl şekilleneceği İran’ın vereceği yanıta bağlı. Doğrudan misilleme tarafları savaşa sürükleyebilir. - Şiddet artabilir, kaos çıkabilir. - Saldırının Suriye ve Irak başta olmak üzere diğer bölgeleri yansımaları olabilir. - İran, Irak siyaseti üzerindeki nüfuzunu daha da arttırabilir. - Suriye’de de Amerikan askeri varlığına karşı İran, Suriye ve Rusya arasında koordinasyon artabilir. - ABD “Ne işim var, gidiyorum” derken, bir kere daha yerleşti Ortadoğu’ya. Belli ki hedefi daha da karıştırmak. -İsrail’in ve diğer ABD başkanlarının bu kadar yıl olası sonuçlarını hesaplayıp cesaret edemediği ölüme Trump’ın aşağıdaki gerekçelerle onay verdiği düşünülüyor: - Azil süreci ve 2020 seçimleri. - Bağdat büyükelçiliği işgal girişimi ve bu girişimin arkasında Süleymani’nin olduğu iddiası. - Süleymani’nin, ABD hedeflerine saldırı hazırlığında olduğu iddiası. - Süleymani’nin, ABD ve İsrail çıkarları için en büyük tehdit olması. Sonuçta neden ne olursa olsun, Trump’ın dünya ülkelerini hayrete düşürecek “cesareti”(!) Ortadoğu’da yeni bir dönemi başlatmıştır. Şimdi tek umudumuz aklıselimin galip gelmesi ve bu “zor ve sancılı” dönemin olasılık cetvelindeki görece en az hasar veren seçeneklerle atlatılması. SOĞUKKANLI VE BARIŞ EKSENLİ POLİTİKA Bize gelince... Gerilimin azaltılması, itidal sağlanması yönünde yapılan açıklamalar son derece yerindedir. Cumhurbaşkanı Erdoğan, Kanal D-CNN Türk ortak yayınında, “Ortadoğu adeta kaynıyor. Herkes şu soruyu soruyor: Bu nereye gider?” diyerek herkesin aklındaki endişeyi net biçimde ortaya koymuştur. Ardından da “ABD-İran gerginliğinin kontrol altında tutulması, azaltılması, diplomasi usulüyle geride bırakılması için bugüne kadar biz Türkiye olarak ciddi gayretler gösterdik” demiştir. Türkiye bu gayretini sürdürmelidir. Dünyayı yakmak isteyen yanlış politikalara alet olmamalı, soğukkanlı ve “barış eksenli” bir politika izlemelidir.",https://www.hurriyet.com.tr/yazarlar/hande-firat/dunya-diken-ustunde-41413830
Hande Fırat,Libya masası,"Ocak 14, 2020 07:30","Ankara’nın Suriye ve Libya’da benzer süreçler takip ettiğini söylemek yanlış olmayacaktır. Stratejinin temelinde askeri, istihbarati süreç ile siyasi sürecin birlikte yürütülmesi var. Maddeler halinde bakacak olursak: Türkiye çatışma alanlarında askeri gücü kullanarak, askeri gücü tehdit göstererek siyasi alanda söz sahibi olmaya çalışıyor. Bunu yaparken siyasi süreçleri ve diplomatik temasları sürdürüyor. Askeri güç ile birlikte istihbarat gücünü de devreye sokuyor. Cumhurbaşkanı Erdoğan, MİT’in Libya ile ilgili çalışmalarını “Teşkilatımız Libya’da üzerine düşen görevleri hakkıyla yerine getiriyor” sözüyle açıklamıştı. Libya özelinde çalışmalar, kamuoyuna Erdoğan’ın sözleri ile yansıdığı tarihten çok önce başladı. Daha önce Suudi Arabistan ve Birleşik Arap Emirlikleri’nin desteği ile sahada alan kazanan Hafter’e artık bunun kolay olmadığı gösterildi. Askeri teçhizat ve lojistik yitirmesine neden olacak adımlar atıldı. Hafter’e attığı adımların maliyeti olduğu gösterilmeye çalışıldı. Sahada masaya oturmaya zorlandı. Süreçte Rusya ve Türkiye arasında yine “çatışma içinde işbirliği” mekanizması devreye girdi. Ankara ve Moskova Libya için de işbirliği yaptı. Rusya’ya “arabulucu”, “başaktör” gibi sıfatlar takılsa da bazı gerçeklerin de altını çizmek gerekiyor. Ortadoğu’da başta Suriye olmak üzere sahadaki kaosu Rusya da sürdürülebilir görmüyor. Suriye sorunu devam ederken bu Libya için de geçerli. Ankara’nın Ruslarla yapılan temaslardan edindiği izlenim şu: Ekonomideki gelişmeleri de göz önünde bulunduran Rusya, ciddi maliyet üreten kaos noktalarında artık istikrar arıyor. Tabii oluşturulacak istikrar Rusya’nın çıkarlarına hizmet etmeli. ANKARA SÜRECİ NASIL YORUMLUYOR? Genel olarak bu tespitleri yaptıktan sonra süreci yürütenlerin ne dediğine bakmakta fayda var. Moskova’da Libya masasında görüşmeler sürerken üst düzey kaynaklarla görüşerek edindiğim Ankara’nın bakış açısını ve değerlendirmesini de yine maddeler halinde sıralayalım: Libya tezkeresiyle birlikte Türkiye’nin bölgede askeri bir varlığa sahip olması ihtimali ulusal mutabakat hükumetinin diplomaside de elini güçlendirmiş; Hafter’i önce ateşkes yapmaya, daha sonra ulusal mutabakat hükumeti ile masaya oturmaya zorlamıştır. Libya tezkeresinin Hafter ve onu destekleyen güçler üzerinde ne denli etkili olduğu teyit edilmiştir. Burada tüm engelleme çabalarına rağmen tezkereyi Meclis’e gönderen Cumhurbaşkanı Erdoğan ve tezkereyi kabul eden TBMM’nin kararlılığı ve gücü bir kez daha ortaya konmuştur. Libya’da ateşkesin sağlanması ve siyasi çözüm yolunun açılmasında tezkerenin yanı sıra Cumhurbaşkanı Erdoğan’ın yürüttüğü çok boyutlu diplomasi ve çözüm odaklı siyaset kritik ve belirleyici bir rol oynamıştır. Özellikle Rusya Devlet Başkanı Putin ile sağlanan temas ve ortaya konan irade, ateşkesin bu denli hızlı ve sağlam oluşmasına vesile olmuştur. Türkiye, muhalefetin sürekli dile getirdiği gibi burada bir “arabuluculuk” faaliyetinden ziyade, meşru ulusal mutabakat hükümetinin uluslararası zeminde temsil gücünün artması ve sahadaki varlığının tam karşılığını alma noktalarında öncülük rolü üstlenmekte, Libya halkının çıkarlarının korunmasını sağlamaktadır. Libya tezkeresi gündem olduğunda “Savaşa hayır”, “Libya’da ne işimiz var”, “Diplomasiyi kullan” sloganları üzerinden sürekli “itidal” çağrısı yapan muhalefet, Türkiye’nin öncülüğünde bir ateşkes sağlandığı andan itibaren ortaya koyduğu aleyhte ve küçümseyici tepkilerle siyasi çözüm konusunda samimi olmadığını bir kez daha göstermiştir. ATEŞKES KIRILGAN OLMAMALI Önümüzdeki süreç açısından da Libya meselesine bakacak olursak: Ateşkes kırılgan olmamalı. Hafter’in daha önce iki kez ateşkesi bozduğu unutulmamalı. Moskova’nın etkili bir biçimde davranılması sağlanmalı. Avrupa başkentleri de hareketlendi. Ankara-Moskova işbirliğinin ardından Avrupa başkentleri de masaya dahil olmak istiyor. Süreçte onlarla yapılacak görüşmeler de önemli olacaktır. Avrupa’nın Libya kaynaklı göçten, insan kaçakçılığından şikâyetçi olduğunu da unutmayalım. Libya masası dağılmazsa önümüzdeki süreçte genişleyebilir. Türkiye’nin Rusya ile Libya ittifakı doğu Akdeniz’deki kazanımların korunması açısından da önemli.",https://www.hurriyet.com.tr/yazarlar/hande-firat/libya-masasi-41418977
Hande Fırat,2020’nin ağır dış politika çantası,"Ocak 03, 2020 07:29","- Yine 2019’da Türkiye, Akdeniz’de de kuşatılmaya çalışıldı. Türkiye, geçtiğimiz yıl o kuşatmayı yıkmak için de önemli adımlar attı. Doğu Akdeniz ve Libya dosyası da zorlukları ve tartışmaları ile birlikte 2020’ye taşındı. - 2020 için siz bu iki ana başlığa, bu iki başlığın da aynı zamanda içinde yer aldığı üçüncü bir ana başlık daha ekleyin: ABD ile ilişkiler dosyası. Üstelik bu dosyada S-400’ler, F-35’ler, yaptırım tartışmaları, Halkbank davası da var. Nispeten daha az kabarık dosyaları ise burada saymıyorum. Ama Türkiye’nin ağır dış politika çantasını aklınızda tutun. Bugünkü yazımızda doğu Akdeniz ve Libya dosyasını incelerken “ağır çantayı” da göz önünde bulundurmak gerekiyor. DOĞU AKDENİZ VE LİBYA DOSYASI Türkiye, doğu Akdeniz kuşatmasını kırmak için 27 Kasım 2019 günü İstanbul’da Trablus’taki Libya hükümeti ile iki mutabakat imzaladı. - Türkiye’nin güney Akdeniz kıyılarından Libya’nın kuzeydoğu kıyılarına kadar uzanan bir münhasır ekonomik bölge yaratılmasını amaçlayan Deniz Yetki Alanlarının Sınırlandırılmasına Dair Mutabakat Muhtırası. - Güvenlik ve Askeri İşbirliği Mutabakat Muhtırası: Libya’da bir ani müdahale kuvveti kurulması için Türkiye’nin Trablus hükümetinin emrindeki Libya Silâhlı Kuvvetleri’ne eğitim, silahların kullanılmasına yönelik danışmanlık ve malzeme desteği vermesini; ortak askeri planlama ve tatbikat, istihbarat paylaşımı, barışı koruma operasyonları yapılmasını öngören bir anlaşma. - Muhtıralar, BM tarafından kabul edilen Libya Siyasi Anlaşması çerçevesinde kurulan Libya Ulusal Mutabakat Hükümeti ile imzalandı. - Libya Ulusal Mutabakat Hükümeti’ne bağlı güçlerle General Halife Hafter komutasındaki Libya Ulusal Ordusu arasında ise yoğun çarpışmalar yaşanıyor. - Libya hükümeti çarpışmaları, terör örgütlerini, yasadışı göç ve insan ticaretini gerekçe göstererek Türkiye’den asker talep etti. ‘ASKER GİTSİN’ DİYENLERİN GEREKÇELERİ - Doğu Akdeniz’deki çıkarlar. Deniz Yetki Alanlarının Sınırlandırılmasına İlişkin Mutabakat Muhtırası dikkate alınınca Libya’da ateşkes ve barışın sağlanması Türkiye açısından kritik önemde. - Çatışmalar içsavaşa dönerse Türkiye’nin Akdeniz havzasındaki ve Kuzey Afrika’daki çıkarları olumsuz yönde etkilenecek. - Hafter’e bağlı güçler, dış güçlerden destek alıyor. - İnsani durum giderek kötüleşiyor. - Çatışmalar terör örgütlerine zemin hazırlıyor. - Libya toprakları ve karasuları Akdeniz’deki uluslararası göçmen ve insan kaçakçılığında kullanılıyor. - Bu gelişmeler Türkiye dahil tüm bölgeye tehdit oluşturuyor. - Tezkere ve asker hamlesi masada da Türkiye’ye güçlü yer açacaktır. ‘GİTMESİN’ DİYENLERİN İTİRAZLARI - İçsavaş çıkmakta olan bir ülkede Türkiye taraf olmamalı. Soruları: TSK’nın Libya’da savaşta ne işi var? - Bu iş sınırdaş ülkelerde muharip güç bulundurmaya ya da harekât yapmaya benzemez. Askere lojistik güç sağlamak sorunlu olur. - Ulusal çıkarlar belli değil. - Asker gönderilmesi konusunda kapsam, sınır, miktar ve zamanın Cumhurbaşkanı’na bırakılması yanlıştır. - Her iki tarafla da diyalog olmalı, diplomasi kanalı açık tutulmalıydı. TESPİTLER VE SORU İŞARETLERİ Türkiye son yıllarda dış politikasında kritik değişikliklere gitti. Sorunlu alanlarda TSK’yı da kullanarak konseptini değiştirdi. Bu avantajları olduğu söylense de bazı riskleri ve soru işaretlerini de beraberinde getiriyor. - Türkiye anlaşma yaptığı bir hükümeti ayakta tutmak için asker göndermek istiyor. - Türkiye, Suriye’de sahada Özgür Suriye Ordusu’nu eğitti, işbirliği yaptı. Libya’da benzer yöntem başarılı olacak mı? - Hafter’in yanında Mısır, Rusya ve Birleşik Arap Emirlikleri var. Tunus, Türkiye’nin teklifini kabul etmedi. Bu durum dezavantaj yaratmayacak mı? - Soruna taraf olarak girince o soruna müdahil olan diğer aktörler de karşı cepheye alınıyor. - Türkiye’nin mücadele ettiği cephe sayısı artıyor. Türkiye birden fazla sorunla karşı karşıya. Birden fazla alanda askeri gücü bulunacak. Birden fazla alanda görev yapacak. - Yazının başında bahsettiğim ağır çanta tüm bu cephelerde taşınabilecek mi?",https://www.hurriyet.com.tr/yazarlar/hande-firat/2020nin-agir-dis-politika-cantasi-41411283
Hande Fırat,Berlin Konferansı ve olası sonuçları,"Ocak 21, 2020 07:30","Berlin Konferansı’ndan ve Libya konusundaki 55 maddelik sonuç bildirgesinden bahsediyorum. Kim ne derse desin Berlin Konferansı önemli bir adım, ancak mutlaka konferansı somut adımlar takip etmeli. Neden mi? Çünkü tam da Erdoğan’ın deyimi ile “Söz uçar yazı kalır”. Hafter metinlere imza atmadı. Cumhurbaşkanı Erdoğan bu durumu uçağındaki gazetecilere “‘Bunun imza ile teyit edilmesi gerekir’ dedik. Fakat tüm bunlara rağmen imza altına alınamadı. Olay tamamen sözlü olarak bütün katılımcıların şahit olması ile o şekilde kalmış oldu” sözleriyle açıkladı. Ortada sadece söz var. Yine de verilen sözleri, atılması gereken adımları ele alacağız. Önce konferans sürecine Ankara açısından nasıl gidildiğine bakalım. ANKARA AÇISINDAN KONFERANSA GİDEN SÜREÇ - Türkiye açısından doğu Akdeniz’deki enerji kaynakları, Körfez ülkelerinin ve küresel aktörlerin enerji ve güvenlik oyunları elbette önemli. Ancak işin kültürel, sosyal ve insani boyutu da kritik. Libya Ulusal Mutabakat Hükümeti’nin en büyük destekçisi Köroğlu aşireti. Köroğlu aşireti Osmanlı döneminde Anadolu’dan giden Türklerden. Sayıları bir milyonu aşıyor. Hafter tarafından etnik temizliğe tabi tutuluyorlar. Türkiye açısından kritik bir başlık. - Birleşik Arap Emirlikleri (BAE), Mısır ve Suudi Arabistan Ortadoğu’daki halk hareketlerini ezmek için tüm imkânlarını seferber etti. Hafter’e askeri ekipman ve finansal kaynak sağladılar. Üstelik BAE’nin telkin ve baskıları ile Hafter, Moskova’daki zirveden anlaşma metnine imza atmadan apar topar ayrıldı. Abu Dabi yönetimi her seferinde bölgede Türkiye’nin ayağına çelme takmak için uğraşıyor. - Türkiye’nin politikalarından rahatsız olan diğer ülke Yunanistan. Yunanistan Berlin’deki konferansa davet alamayınca barış ve ateşkes çabalarını engelleme tehdidinde bulundu. Ankara’ya göre Rum-Yunan ikilisi AB’nin Türkiye ile ilişkisini rehin aldı. Tüm bunlara rağmen Ankara, doğu Akdeniz ve Libya’da diplomasi ve işbirliğine önem veriyor. Müzakere kapılarını açık tuttuğunun altını çiziyor. - Ankara Berlin Konferansı’na giden süreçte her görüşme ve zeminde kalıcı, sürdürülebilir barışın sağlanamaması durumunda mevcut sorunun Libya’nın sınırlarını aşarak bölgeyi derinden etkileyeceği uyarısında bulundu. KONFERANSIN SONUÇLARI VE ORTAYA ÇIKAN SORU İŞARETLERİ - Birleşmiş Milletler (BM), 2011 yılından beri Libya’ya silah ambargosu uyguluyor. Ancak bu ambargo yıllardır bazı ülkeler tarafından deliniyor. Konferansta imzalanan metinde silah ambargosunun uygulanması isteniyor. “Ülkeler çatışmaları körükleyici eylemlerden kaçınsın, askeri yardım yapmayın, finansman desteği vermeyin” deniliyor. Konferansa katılan ülkeler Berlin’de Libya’daki silahlı çatışmalara müdahale etmeme ve Libya’nın içişlerine karışmama taahhüdünde bulundu. Soru şu: BAE, Suudi Arabistan ve Rusya bu sözünü tutacak mı? Cumhurbaşkanı’nın açıklamalarından öğrendiğimiz kadarıyla katılımcılar Türkiye’ye “Bundan sonra oraya asker gönderecek misiniz?” sorusunu yöneltmiş. Peki aynı katılımcılar Suudi Arabistan, BAE ve Mısır’ın yardımlarını sordular mı? Rusya’nın Wagner gücünü, Sudan’ın askerlerini sordular mı? Kısacası öncelikle Libya sahasındaki ülkeler sahneden çekilebilecekler mi? - Serrac ve Hafter tarafından belirlenecek heyetlerin askeri komite oluşturarak birkaç gün içinde görüşmelere başlayacağı duyuruldu. BM çatısı altında bir mekanizma kurularak aylık toplantılarla Libya’daki gelişmeler takip edilecek. Konferansta bile hiçbir metine imza atmayan Hafter, tüm bu süreçlerde ne kadar yapıcı olacak? Hafter kalıcı ateşkese, sonrasında siyasi sürece nasıl ikna edilecek? - Libya’da bir anda çözümün zor hatta imkânsız olduğu biliniyor. Başlangıç yapıldı. Ancak mutlaka somut adımlar atılmalı. Libya içindeki diğer ülkeler ve Hafter üzerinde verdikleri sözlere uymaları için baskı mekanizmasının kurulması gerekiyor. - Berlin’de varılan uzlaşı sonuç vermeyecek olursa, neticesi ağır olacaktır.",https://www.hurriyet.com.tr/yazarlar/hande-firat/berlin-konferansi-ve-olasi-sonuclari-41424363
Hande Fırat,Hürriyet'in konukları gençlik dizisi izliyor YouTuber’larla görüşüyor,"Ocak 25, 2020 07:29","Milli Eğitim Bakanı Ziya Selçuk Hürriyet gazetesi Ankara bürosunun bu haftaki konuklarındandı. Eğitim politikaları ile ilgili açıklamalarını muhabirimiz Gamze Kolcu’nun haberinden okuyabilirsiniz. Ben bakan ile çocuklar ve ebeveynleri üzerine yaptığımız sohbeti aktaracağım sizlere. Bakan Selçuk alfabemizin son harfi “Z” ile tanımladığımız kuşağı anlamaya çalışıyor. Örneğin son bir ayda gençlerin en çok izlediği YouTuber’lardan dördüyle görüşmüş; neler yaptıklarını, nasıl izlendiklerini, gençlere ne mesajlar verdiklerini sormuş. Bakanlık bu konuda kapsamlı bir çalışma yapıyor. Ziya Selçuk çalışmanın ayrıntılarını anlattı: “Bu gençler hangi yaş grubuyla, ne tür bir etkileşim içindeler, en çok izlenen içerikler neler? Çocuklarla ilgili görüşleri neler? Bu sorulara yanıt olacak şekilde ve YouTube içerikleriyle ilgili analiz yaptırıyoruz. Üç akademisyen, ‘Data Mining (Veri Madenciliği) Projesi’ üzerinde çalışıyor. YouTuber’ların içeriklerindeki kelimeler, kavramlar neler, nasıl bir fotoğraf çıkıyor ortaya, bakılıyor.” Analizin sonuçları her ebeveyn açısından önem taşıyacaktır. Sonucunu merakla bekliyorum. Diğer yandan Milli Eğitim Bakanı, içerisinde kendisinin de bulunduğu bir ekiple dizi platformlarını gençlik dizileri açısından inceliyor. Gençlerin en çok izledikleri dizileri takip ediyor: “Gençler aksiyonla, Kore dizileri ile İspanyol dizilerine ilgi gösteriyorlar. Şunu anlamaya çalışıyorum: En fazla izlenen dizide ne görüyorlar, ne alıyorlar? Sonra da liselileri topluyorum, onlarla sohbet ediyorum.” ÇOCUKLARA ‘ÖZGELECEK’ YAZDIRMAK “Ben çocuklara özgeçmiş yazdırmam, ‘özgelecek’ yazdırırım.” Milli Eğitim Bakanı Ziya Selçuk’un bu sözü üzerine düşünün derim. Gelelim bu sözü neden söylediğine... Bizler çocuklarımızı anlayabiliyor muyuz, anlamak için yeteri kadar çaba gösteriyor muyuz, aramızdaki kuşak farkı zorluk mu yaratıyor sorusuna verdiği yanıt şöyle: “Çocuklarda problem yok, problem yetişkinlerde. Yetişkin, kendi döneminin özgeçmişi ile bağlantılı. Ben çocuklara özgeçmiş yazdırmam, ‘özgelecek’ yazdırırım. Anne-babalar çocuklarını anlamaya çalışmalı. Çocuk istenmeyen bir davranış yapıyorsa, istenilen davranışı görmüyor olabilir. Çocuk eğer gerçekten bütün ruhuyla bir anne-baba ile birlikte olmaktan tatmin yaşıyorsa başka bir arayışa girmez zaten. Çocukları suçlamak yerine hangi tatmin noktalarında sorun var, bizim yaşam tarzımız bir çocuğun çocukluğunu yaşamasını ne şekilde eksik bırakıyor bakmak lazım.” YAVAŞ’TAN GÖKÇEK’E: İŞİNE SON VERİLDİĞİNİN FARKINDA DEĞİL HÜRRİYET gazetesi Ankara bürosunun bu haftaki diğer konuğu ise Ankara Büyükşehir Belediye Başkanı Mansur Yavaş idi. Mansur Yavaş, TOGO Kuleleri’nden Ankara’daki rant iddialarına kadar birçok başlıkta sorularımızı yanıtladı. Ayrıca Melih Gökçek’in makam odasının arkasına yaptırdığı “sağır oda”yı da ilk kez Hürriyet’e açıkladı. Yavaş’a Melih Gökçek’in canlı yayın teklifini de ilettim. İki hafta üst üste kendisi ile ilgili iddialara CNN Türk’teki ‘Gece Görüşü’ programına telefonla bağlanarak yanıt veren Melih Gökçek, Mansur Yavaş ile birlikte canlı yayında her konuyu konuşmaya hazır olduğunu söylemişti. Ankara Büyükşehir Belediye Başkanı’na bu teklifi hatırlattım, “Yayına birlikte katılır mısınız?” sorusunu yönelttim. Mansur Yavaş’ın yanıtını aktarıyorum: “Onun benimle televizyona çıkması için artık bir sıfatının olması lazım. Benimle televizyona çıkmak isteyen herkesle televizyona çıkacak halim yok. O belediye başkanlığı mesleğinden atıldığının, işine son verildiğinin farkında değil. Ben onun ruh sağlığı açısından torun sevmekle ilgilenmesini tavsiye ediyorum. Rahatlayacaktır, strese girmeyecektir. Benim Melih Gökçek’e karşı bir siyasi sorumluluğum yok. Benden hesap soracak hali de yok. Ama kendisinden bizim hesap soracak halimiz var.”",https://www.hurriyet.com.tr/yazarlar/hande-firat/hurriyetin-konuklari-genclik-dizisi-izliyor-youtuberlarla-gorusuyor-41426778
Hande Fırat,Yine Yunus’u hatırladım,"Ocak 28, 2020 07:29","Yüzümdeki o dehşeti unutmayın. Benim son fotoğrafım bu ölümlerin de son fotoğrafı olsun. Biliyor musunuz, ben 1 yaşındayken de gazeteleriniz başka ölü çocukların fotoğrafları ile dolmuştu... Daha çok çocuk, daha çok kadın, daha çok erkek üzerlerine yıkılan duvarlarla ölmüştü. Yine siz büyüklerin yaptığı duvarlarla. Hayalet kentler varken ekranlarda ben 1 yaşımdaydım. Sizin tam 12 yılınız vardı. Ben evinize ve rüyalarınıza top oynarken gelemedim, başka çocukların son fotoğrafları gelmesin evinize, girmesin rüyalarınıza... Ben son fotoğrafın son çocuğu olayım.” Bu yazıyı, Reuters muhabiri Ümit Bektaş’ın 2011 yılında depremin 7.2 ile vurduğu Van’da enkaz altında kalan Yunus’un hiç unutamadığım o fotoğrafının ardından yazmıştım. Yunus depremde ölen son çocuk olmadı, olamadı. Marmara depremi ile Van depremi arasında 12 yıl, Marmara depremi ile Elazığ depremi arasında 21 yıl var. Kısacası, gereken dersi çıkarmak için çok uzun zaman geçmiş. Dünyada büyük depremlerde en hazırlıklı ülkede de ölümler oluyor. Mesele ölümleri en aza indirmek, indirebilmek. Bundan sonrası için kaybedecek tek bir dakika, boşa harcanacak tek bir kuruş olmamalı. 3 BAKAN OLAY YERİNDE Elazığ depremi olurken, İçişleri Bakanı Süleyman Soylu İstanbul’da afet toplantısındaydı. Deprem haberini alır almaz, Sağlık Bakanı Fahrettin Koca ve Çevre ve Şehircilik Bakanı Murat Kurum ile birlikte bölgeye gittiler. O günden beri deprem bölgesindeler. Üç bakanı da vatandaşların yanında oldukları, çalışmaların başında bulundukları, düzenli bilgilendirme yaptıkları için tebrik ediyorum. Bu fotoğraf Azize’nin “Yanımda Fatma var” dediği, Fatma Yamış’ın çıkarılma anından. Enkazın başında Fatma’yı bekleyenlerin arasında İçişleri Bakanı Soylu ile Sağlık Bakanı Koca da var. Önce Soylu, sonra da Koca enkazdan çıkan Fatma Yamış’a ellerini uzatıyor. AKŞENER: FELAKETLER ÜZERİNDEN SİYASET YAPILMAZ Meral Akşener deprem olduğu anda canlı yayındaydı, “Siyaset konuşulmaz” dedi, yayının bitirilmesini istedi. Deprem bölgesine gitti, siyasi demeç vermedi. Akşener birlik ve beraberliğin nasıl olması gerektiği konusunda dört dörtlük bir duruş sergiledi. İYİ Parti Genel Başkanı Akşener’e bu duruşunu sordum. Akşener’in açıklamalarını aktarıyorum: “Acılar ve felaketler üzerinden siyaset yapılmaz. Böyle zamanlarda birlik ve dayanışma ruhu öne çıkmalıdır. Siyasetçiler olarak önceliğimiz, arama ve kurtarma faaliyetlerinin elbirliği ile tamamlanması, vatandaşlarımızın güvenli ve huzurlu bir ortamda ihtiyaçlarının eksiksiz bir şekilde karşılanması olmalıdır. Ama bu olan bitene kör ve sağırız demek asla değildir. Elbette ki gelişmeleri, yapılan ve yapılmış olması gereken icraatları, toplanan vergilerin akıbetini takip ediyoruz. Ancak bunları gündeme taşımanın zamanı, depremzede vatandaşlarımızın güvenlik ve huzurları sağlandıktan sonra olmalıdır.” AKŞENER’İN GÖZYAŞLARI Meral Akşener, arama-kurtarma çalışmalarına engel olmamak için cumartesi yerine pazar günü bölgeye gitmeyi tercih etti. Elazığ il başkanı, “Yardım TIR’larımız ulaştı, görmek ve katılmak ister misiniz?” sorusunu yöneltince, Akşener il başkanını tersledi, “Ben buraya bunun için gelmedim” dedi. Siyaset konuşmadan deprem bölgesinde incelemelerde bulundu, enkaz başında torunlarını bekleyen bir dede ile yaptığı konuşmadan sonra ise arabaya bindiğinde gözyaşlarını tutamadı. SON SÖZ Tüm partiler oradaydı, orada. Birlikte olmak için büyük felaketler yaşamak gerekmiyor. Büyük felaketler yaşamamak için ise birlikte, sağduyulu ve ortak akılla hareket etmek gerekiyor.",https://www.hurriyet.com.tr/yazarlar/hande-firat/yine-yunusu-hatirladim-41430495
Hande Fırat,O mektupta ne var?,"Ocak 17, 2020 08:04","NORMALLEŞME İSTEĞİ 4 sayfalık mektup “Türkiye Cumhuriyeti Cumhurbaşkanı Sayın Recep Tayyip Erdoğan” hitabıyla başlıyor. 23 Haziran’dan bu yana hükümet ile İstanbul Büyükşehir Belediye Başkanlığı ilişkilerinin normalleşmeme nedenlerinin anlatılmak istendiği vurgulanıyor. Paragraflarda “Cumhurbaşkanım” ifadesinin kullanıldığı mektup için Ekrem İmamoğlu, “Son günlerde özellikle bakanların yalan yanlış ifadeleriyle süreci manipüle etme çabalarını, Sayın Cumhurbaşkanı’na yanlış bilgiler aktardıklarını dile getirdim” demişti. Kamuoyuna yansıyan bilginin aksine, Kanal İstanbul projesinin neden yapılmaması gerektiğine ilişkin İmamoğlu’nun gerekçeleri mektupta yok. Peki ne var? Melen Barajı etrafında dönen tartışma. Şehir hastanesine giden metro hattının durması konusundaki tartışma. İstanbul’da Kanal İstanbul proje güzergâhındaki arazi hareketliliği tartışması. İstanbul Büyükşehir Belediye Başkanlığı, bu üç konuda bakanların Cumhurbaşkanı’na yanlış bilgi verdiğini iddia ediyor. Mektupta, bakanlıkların iddiaları ve İstanbul Büyükşehir Belediyesi’nin tezleri ve karşılaştığı zorluklar yer aldı. Hem bakanlıklar hem de bürokraside karşı karşıya kaldıkları zorluklar anlatıldı. İmamoğlu, “Bu sistematik yanlışlıklar hükümet ile İstanbul Büyükşehir Belediyesi arasındaki normalleşmeyi engelliyor” ifadesini kullandı. Talebinin “Hükümet ile İBB arasında normalleşme sürecine geçilmesi” olduğunu belirtti. “İstanbul’un sorunlarını hükümetimizle birlikte çözmek istiyoruz” temennisi de yer aldı. Mektubun son bölümünde Cumhurbaşkanı Erdoğan’dan randevu talebini hatırlatarak “Arzu ettiğiniz her konuda bilgi ve belge sunmaya hazırım” dedi. RANDEVU GELİR Mİ? Normalleşmek iyidir. Cumhurbaşkanı Erdoğan mektubu cebine koymadı, açtı, hemen okudu. İçindekileri mutlaka değerlendirecektir. İstanbul Büyükşehir Belediye Başkanı Ekrem İmamoğlu’nun mektup yazarak “normalleşme” istemesi de önemli bir adımdır. Gerginliğin İstanbulluya da İstanbul’a da Türkiye’ye de faydası yok. Cumhurbaşkanı randevu verirse İstanbul’un sorunlarını yüz yüze konuşmaları önemli olacaktır. Siyaset arenasında da yumuşama getirecektir. SURİYE GÖRÜŞMELERİ KONJONKTÜR ve sahadaki gerçekler, siyasi olmasa da askeri ve istihbari görüşmeleri iki ülke Türkiye ve Suriye için zorunlu kıldı. İstihbarat alanında bir süredir yapılan görüşmeler en üst seviyeye taşındı. Belli ki bu üst düzey görüşmeler ihtiyaç oldukça sürecek. Bunun askeri alana da yansımasının olup olmadığı Milli Savunma Bakanı Hulusi Akar’a televizyon ve gazetelerin Ankara temsilcileri ile yaptığı görüşmede soruldu. Akar, açık açık ne “Görüşüyoruz” ne de “Görüşmüyoruz” dedi: “Türkiye Cumhuriyeti bağımsız bir devlet. Yapmamız gereken ne varsa ilgili kişiler, kurumlar, bakanlar bu konuda çalışırlar. Aslolan milli menfaatler. İlgili kişi, kurum, yetkili kimse şunlar bunlar yapılır. Bunlar yapıldı, yapılacak, yapılır” dedi. Açıkçası ben bu sözlerden askeri alanda da temas olduğu izlenimini edindim. Akar’ın dikkat çektiği gibi, milli menfaatler neyi gerektiriyorsa o alanda adım atmakta fayda var. SAVUNMA BAKANLIĞI’NDA KAHVALTI SAVAŞLARI SURİYE ile ilgili açıklamaları Hulusi Akar, Milli Savunma Bakanlığı’nda medya yöneticilerine verdiği kahvaltıda yaptı. O sabah Hürriyet gazetesinin “Kahvaltı savaşları” başlıklı haberini okuyup gelmişti. Masaya oturur oturmaz kahvaltı tabağına baktıktan sonra “Sizi kahvaltıya çağırdım ama kahvaltının zararlı olduğunu okuyup geldim” dedim. Saatler yaklaşık 11.00’i gösteriyordu. Bazı bazın mensupları “Artık bu saat itibariyle brunch sayılır” dediler. Akar ise “Neyse ki hafif bir kahvaltı ve sağlıklı bir tabak hazırlanmış” yanıtını verdi. Doğru mu yanlış mı yaptık bilmiyorum ama tabaktakileri afiyetle yedik.",https://www.hurriyet.com.tr/yazarlar/hande-firat/o-mektupta-ne-var-41421694
Hande Fırat,İyi ki geldin,"Aralık 27, 2019 07:29","Seymen başının çağrısıyla davulcular ve zurnacılarla seymenler Dikmen tepesine çıkarlar. Demirden yapılmış çanağın içine yağlı çıralar konur. Ateşi yakarlar. Adı “sinsin” ateşidir. “Yeni dirlik” hedefinin ilk kıvılcımı, birlik ve beraberliğin simgesidir. Aynı zamanda “toplanma” çağrısıdır. Seferberlik ilanıdır. Dualar eşliğinde kurban kesilir. Seymenler heyecanlıdır. Gece bitmez... Sabah O gelecektir. Sabahın ilk saatlerinde ise Ankaralılar çıngırak, davul ve zurna sesleriyle uyanırlar. KIZILCA GÜN Tam 100 yıl önce bugün, 27 Aralık 1919’da öğleye varmadan herkes sokağa dökülür. Köylerden, kazalardan, çevre illerden de gelenler olur. O güne karanlıktan aydınlığa dönüşün başlangıcı denir: “Kızılca Gün”... Gölbaşı’ndan Ankara’ya giren Mustafa Kemal Atatürk, halk ve 3 bin atlı ile 700 yaya seymenin oluşturduğu “seymen alayı” ile karşılanır. Hürriyet’in Ankara eki, “başkentin bayramı” da diyebileceğimiz bugüne özel bir gazete hazırladı. Hürriyet Ankara muhabiri Doğahan Giritlioğlu’nun haberinde ayrıntılarıyla okuyabileceğiniz “Kızılca Gün”de Ankara Kulübü Derneği Başkanı Metin Özarslan, Atatürk’ün Ankara’ya gelişini şöyle anlatıyor: “Seymenleri gören, şaşıran ve duygulanan Ulu Önder’in ‘Merhaba efeler! Niye zahmet ettiniz, neden geldiniz’ sorusuna seymenler hep bir ağızdan ‘Paşam, seni görmeye geldik, bu vatan uğruna ölmeye geldik’ yanıtını verir. Atatürk sorar: ‘Fikrinizde sabit misiniz?’ Seymenler büyük bir kararlılıkla ‘Ant olsun’ der. Atatürk ‘Var olun yiğitler’ karşılığını verir.” Mustafa Kemal önderliğindeki heyet, Dikmen’den Yenişehir-Radyoevi-Ulus meydanı yolundan dönemin “hükümet konağına” (Ankara Valiliği Ek Hizmet Binası) ulaşır. Biraz dinlendikten sonra kendisine tahsis edilen Ziraat Mektebi’ne (Meteoroloji Genel Müdürlüğü) yerleşir. Atatürk, Heyet-i Temsiliye adına duyuru yapar: “Heyet-i Temsiliye’nin merkezi Ankara’dır” der. ATATÜRK’ÜN NOT DEFTERİNDEN Atatürk’ün Askeri Tarih ve Stratejik Etüt Başkanlığı (ATASE) arşivinde bulunan ve kitap haline getirilen not defterinde o güne ilişkin yazı var mı diye merak ettim. Ankara’ya gelişi ile ilgili defterindeki notlar şöyle: “1) Milletvekillerinin Ankara’ya davet edilmesi. (17 Aralık ve 29 Aralık 1919) 2) Milletvekillerinin Ankara’ya gelmelerine Hüseyin Kazım Bey ve bazıları engel oluyorlar. (20 Aralık 1919) 3) 4 Ocak 1920’de Ankara’ya gelen milletvekilleriyle görüşmeler.” BAŞKENTİN KENT KONSEYİ Uzun yıllardır sonra Ankara’da kurulan ve toplumun pek çok kesiminin temsil edildiği Ankara Kent Konseyi (AKK) kurulur kurulmaz Atatürk’ün Ankara’ya gelişi olan 27 Aralık’ı gündemine aldı ve coşkuyla kutlanması, öneminin anlatılmasına karar verildi. Slogan olarak ise “İyi ki geldin” seçildi. İyi ki gelmiş Atatürk! Başkente mutlaka arkasındaki tarihi gerçeklerle, yürütülmüş olan tarihi mücadele ile birlikte “başkent” olmasının önemini de vermeliyiz. BİR ŞEHİR KURMAK: ANKARA Son olarak, tarihini ve geçmişini bilmek, bugüne ve geleceğe ışık tutmaktır. Ankara ve Cumhuriyet kavramları bir anlamda birleşmiştir. Kurtuluş Savaşı’nın yürütülmesi, Ankaralıların maddi ve insani desteği, başkent oluşu ve neredeyse sıfırdan bir şehrin kuruluşu, inşa edilmesi... Yolu düşenler mutlaka Cer Modern’deki ‘Bir Şehir Kurmak: Ankara 1923-1933’ sergisini ziyaret etsin. Vehbi Koç Vakfı’nın kuruluşunun 50. yılı kapsamında, Koç Üniversitesi Vehbi Koç Ankara Araştırmaları Uygulama ve Araştırma Merkezi (VEKAM) tarafından Ali Cengizkan ve Müge Cengizkan’ın küratörlüğünde düzenlenen sergiyi gezdiğiniz zaman, eminim bir kez daha “İyi ki geldin” diyeceksiniz.",https://www.hurriyet.com.tr/yazarlar/hande-firat/iyi-ki-geldin-41406907
Hande Fırat,‘Erdoğan’ın geç kalmayacağına inanıyorum’,"Aralık 24, 2019 08:54","Diğer yandan konunun bir de “Libya’ya asker gönderme” tartışması tarafı var. CHP Lideri Kemal Kılıçdaroğlu, daha önce bu köşede yer aldığı üzere, “Ne işimiz var Libya’da?” demişti. Cumhurbaşkanı Tayyip Erdoğan ise son olarak “Meşru Libya yönetimini yıkmaya yönelik çabaların yoğunlaşmasının sebebini gayet iyi biliyoruz. Son dönemde meşru Libya yönetimine çok ciddi desteklerimiz oldu. Gerekirse bu desteklerin askeri boyutunu arttıracak; karada, denizde ve havada her türlü imkânı değerlendireceğiz” açıklamasını yaptı. Türkiye-Libya hattındaki gelişmeleri Libya Ankara Büyükelçisi Abdurrezak Muhtar Ahmed Abdulkadir ile konuştum. Arap basınındaki iddiaların aksine, Türkiye’den şimdilik asker taleplerinin olmadığı mesajını veren büyükelçinin sözlerinden Türkiye’nin yakında böyle bir taleple karşı karşıya kalabileceğini anlıyoruz: “Talep edilmesi halinde Sayın Cumhurbaşkanı’nın Libya’ya yardım elini uzatma konusunda kesinlikle geç kalmayacağına inanıyorum. Tabii asker gönderme talebiyle ilgili şartları değerlendirip karar verecek merci, Libya’nın meşru hükümetidir. Aslında bu durum yeni de değildir. Trablus halkı, ülkelerini işgal etmek isteyen Aziz Yuhanna Şövalyeleri’ne karşı 1551’de Kanuni Sultan Süleyman’a çağrıda bulunmuş, o da buna icabet etmiştir.” ASKERİ ÜS NEDEN OLMASIN Kİ? Özellikle yabancı basında Türkiye’nin Libya’da askeri üs kurabileceği de iddia edilmişti. Büyükelçiye bu soruyu da yönelttim: “Libya ile Türkiye arasında imzalanan mutabakat muhtırası, her iki ülke için de bir kazanımdır. Şayet Libya, çıkarı gereği kendi topraklarında bir Türk üssünün bulunmasını gerekli görürse bu neden olmasın ki? Nihayetinde Türkiye dostumuzdur, ortak tarihe sahibiz ve bizleri ayrıştırmayıp birleştiren aynı dinin mensuplarıyız.” İTİRAZLARIN HİÇBİR ANLAMI YOK İki ülke arasındaki mutabakat karşı cepheyi deyim yerimdeyse hoplattı. Mutabakatın uluslararası sözleşmelere aykırı olduğu iddiası gündeme taşındı. Libya’nın Ankara büyükelçisi, “Uluslararası toplum, devletlerin egemenlik haklarına ve diğer ülkelerle ilişkilerine saygı duymalıdır” dedi. “İmzalanan anlaşmaların meşruiyetini, sadece imza yetkisine sahip tarafların imzaları belirler. Dolayısıyla egemenlik hakkına sahip olan ilgili taraflar dışındakilerin itirazlarının hiçbir anlamı yoktur.” HAFTER’İN DESTEKLENMESİ İKİYÜZLÜLÜKTÜR Türkiye doğal olarak mutabakatı BM tarafından tanınmış meşru hükümetle imzaladı. Ancak Türkiye karşıtı bölge ülkeleri, General Hafter’i destekliyor. Büyükelçi, Hafter’i destekleyenleri uyardı, “Bu ateşe körükle gitmektir” dedi. “Genel olarak meşru olanın desteklenmesi ve ilgili tarafların anlaşmalara sadık kalmaları gerekmektedir. Aksi halde yapılması gerekenin dışına çıkıldığı ve sabote edildiği sonucu doğar. Ülkemde olup bitenlere bakıldığında, uluslararası toplumun meşru olanın yanında yer alması ve istikrara kavuşması için çalışması gerekirken, bazı ülkelerin gayrimeşru kanalları desteklemesi hem bir çelişki, hem ikiyüzlülük, hem krizin ömrünü uzatmak ve hem de ateşe körükle gitmektir.”",https://www.hurriyet.com.tr/yazarlar/hande-firat/erdoganin-gec-kalmayacagina-inaniyorum-41404399
Hande Fırat,Kılıçdaroğlu’ndan 4 kritik soruya yanıt,"Aralık 17, 2019 08:14","En sıcak başlıklar ise şunlar: 1- ABD-Türkiye ilişkileri ve ABD’nin bitmeyen yaptırım tehdidi ve girişimleri. 2- Bu girişimlere karşılık Türkiye’nin Kürecik ve İncirlik kartını çekmesi. 3- İç politikadaki en tartışmalı konu olan Kanal İstanbul’un Montrö Boğazlar Sözleşmesi ile ilişkilendirilmesi ve bu kapsamdaki iddialar. 4- Doğu Akdeniz’deki gelişmeler, Türkiye ile Libya’nın mutabakat zaptı ve “Gerekirse Libya’ya asker göndeririz” söylemi. Bu kritik başlıklar hakkında konuşmak üzere CHP Genel Başkanı Kemal Kılıçdaroğlu ile buluştum. Açıklamalarını sizlerle paylaşacağım. ABD’NİN YAPTIRIM AJANDASI ABD’NİN YAPTIRIM KARARLARINI ASLA DOĞRU BULMUYORUZ CHP Genel Başkanı, ABD’nin yaptırım ve tehdit politikasını doğru bulmuyor. Üstelik büyük bir haksızlık yaratacağını düşünüyor. Kılıçdaroğlu’nun mesajları şöyle: “Bizim arzumuz Türkiye ile ABD arasındaki ilişkilerin düzelmesidir. Diğer devletlerle de ilişkilerimizin iyi olmasını isteriz. Yani barış eksenli bir ilişkinin tüm ülkelerle gelişmesini ve büyümesini isteriz. Amerika ile Türkiye arasındaki ilişkilerin bozulması, hiç düzelmeyecek anlamına gelmez. Bu konuda iki tarafın da daha olgun ve dünya koşullarını değerlendirerek adım atmalarının yararlı olacağını düşünüyorum. Yaptırım uygulanması ilişkilerin sertleşmesine, geri dönülmez bir şekilde kırılmasına yol açabilir. Bundan iki ülkenin de bir şekilde kaçınması gerekir.” İNCİRLİK VE KÜRECİK KOZU TEHDİT YERİNE MÜZAKERE KANALLARI AÇILMALI CHP Genel Başkanı’na Cumhurbaşkanı Erdoğan’ın “Kapatılması gerekiyorsa İncirlik’i de kapatırız, Kürecik’i de kapatırız” sözünü hatırlattım. Kılıçdaroğlu, karşılıklı restleşme ile sorunların çözülemeyeceğini söyledi ve ekledi: “Restleşme yerine sorunları nasıl çözeriz, sorunları nasıl aşarız bağlamında açıklamalar ve görüşmeler yapılmalı. Türkiye’nin her sıkıştığında bu tehditleri kullanması, elindeki kartları bu kadar açık etmesi, muhataplarını bu tehditleri bertaraf edecek adımlar atmaya zorlayacaktır. Nitekim ABD, bölgede İncirlik Üssü’ne alternatif olabilecek birçok üs kurmuştur. Her fırsatta bu üslubu kullanmak Türkiye’nin çıkarlarına aykırıdır. Bunun yerine, müzakere kanallarını açık tutarak diplomasiyi önceleyen bir yaklaşım benimsenmelidir.” CHP Genel Başkanı, tüm bu sürece neden olan S-400’ler için “Aldıysak kullanacağız” dedi. ABD’nin zamanında Türkiye’ye Patriot’ları satmamasının ABD tarafından değerlendirilmesi gerektiğini de söyledi. Kılıçdaroğlu, “Patriot’lar konusunda özel bir engelleme yapılmasaydı belki Türkiye bu sürecin içerisine girmeyecekti. Amerika’nın oturup bunu da kendi çerçevesinde değerlendirmesi lazım” diye konuştu. KANAL İSTANBUL VE MONTRÖ KANAL İSTANBUL GERÇEKLEŞMEYECEK BİR PROJE Hatırlayacaksınız, Cumhurbaşkanı Erdoğan, “Kanal İstanbul’un siyasi bir boyutu olacak. Vakti gelince açıklarız. Sükse yapacak” demişti. Ardından da bazı yazarlar tarafından o süksenin Montrö anlaşması ile ilgili olduğu iddia edildi. Öncelikle şunu söyleyeyim: CHP Genel Başkanı, Kanal İstanbul’un gerçekleşmeyecek bir proje olduğunu düşünüyor. Önce Kılıçdaroğlu’nun bu konudaki sözlerini paylaşayım. “Tamamen gündemi saptırmak amacı ile ortaya konuldu. Vatandaşın günlük sorunlarını gündemden düşürmek amaçlı bir konu olduğuna inanıyorum. Örneğin işsizliği, örneğin ekonomik krizi gündemden düşürmek için... Hangi kaynakla, nasıl yapacaksın? Para verip geçecekler oradan. Boğaz’dan bedava geçiyor zaten, neden para versin? Akıl var, mantık var. Her türlü akılcılıktan uzak. Siyaset bunu tartışacağına bu konuyu teknisyenlerin, uzmanlarının, bilim insanlarının tartışması lazım. Uzmanların bu konuda olumlu veya olumsuz görüşlerinin kamuoyu ile paylaşılması lazım. Amaç Kanal İstanbul’u yapmak değil, amaç halkı gündeminden kopararak farklı bir konuda tartışma zeminine çekmektir.” MONTRÖ’NÜN TARTIŞILMASI TÜRKİYE’NİN ÇIKARLARINA AYKIRIDIR Peki iddia edildiği gibi Montrö’ye etkisi olur mu? Ya da bu eksende Montrö’nün tartışmaya açılması doğru mu? CHP Genel Başkanı’nın bu sorulara yanıtı ise şöyle: “Kanal İstanbul kapsamında Montrö’nün tartışmaya açılması dahi Türkiye’nin çıkarlarına aykırıdır. Türkiye’nin Boğazlar’da hassas bir denge üzerinde duran kazanımlarının masaya yatırılma ihtimali dahi, karşı çıkılması gereken bir durumdur. Montrö’nün delinmesi, Türkiye–Rusya ilişkileri bakımından da olumsuz bir dizi gelişmeye yol açabilir.” LİBYA’YA ASKER GÖNDERME TARTIŞMASI NE İŞİMİZ VAR LİBYA’DA? CHP, Türkiye’nin doğu Akdeniz’de Libya ile yaptığı mutabakatları destekliyor. Ancak Libya’ya asker gönderme söylemine karşı. Cumhurbaşkanı Erdoğan bir soru üzerine gerekirse Libya’ya asker gönderilebileceğini söylemişti. CHP Genel Başkanı’nın bu konuda uyarısı var. “Ne işimiz var Libya’da? Suriye batağında ne işimiz vardı? Siyasi iktidarın Suriye batağında yaşananlardan ders alması lazım.”",https://www.hurriyet.com.tr/yazarlar/hande-firat/kilicdaroglundan-4-kritik-soruya-yanit-41399088
Hande Fırat,"Gül: Kendi eşinize, kardeşinize olmuş gibi hissediyorsunuz","Aralık 20, 2019 08:04","Adalet Bakanı, kadına karşı şiddetin önlenmesi için acil faaliyet planı kapsamında yayınladığı “müdahale genelgesi”nin ayrıntılarını anlattı. Oya Armutçu’nun haberinde bu ayrıntıları okuyabilirsiniz. Adalet Bakanı’na kadına karşı şiddet, cinayet haberlerinde bir baba, bir eş olarak neler hissettiğini sordum. Bu soruya verdiği yanıtla başlayalım: “ -Türkiye’de bu meseleler herkesi incitir, üzer. Herkesin paylaştığı duygular bizim de yaşadığımız duygular. Çünkü Eskişehir’deki, Ordu’daki, Ankara’daki bir hadise sanki kendi kardeşiniz, kendi eşinize olmuş gibi hissediyorsunuz. - Bu işi sadece kamuya, bir bakanlığa, polise havale etmek de doğru değil. Sorun hepimizin sorunu. Siyasi bir konu da değil. Şiddetle mücadeleyi bu çerçevede yapmak lazım. - Şimdi ‘Bir genelge yayımladık, şiddet bitecek’ demek doğru değil. Bunun uygulanması önemli. Sürekli bir mücadele gerektiriyor. - Asıl olan cinayet işlenmeden sorunu çözmek. Önemli olan cinayet ya da şiddet olayının yaşanmaması. Bu hadiseler neden yaşanıyor? Nasıl önlenebilir? Bunların analizinin yapılması, bunlara çözüm bulunması gerekiyor. - Bir olay olunca bir ay konuşup unutmak da doğru değil.” UZLAŞTIRMA YAKLAŞIMI GÜL: GENELLEME DOĞRU DEĞİL Adalet Bakanı’na yerleşik bir algıdan bahsettim. Erkek egemen kolluk ve erkek egemen yargıda kadının çığlığının bazen duyulmadığı iddialarını ya da sırf aile yapısı bozulmasın diye uzlaştırma yolunun seçilmesini hatırlattım. Adalet Bakanı genellemeye karşı. Ancak hâkim ve savcıların da her olaya ayrı ayrı bakması gerektiğini düşünüyor. “- Hâkim ve savcıların hakkaniyet merkezli bir şekilde her olaya ayrı ayrı bakmasını istiyorum. Hâkimin de kızı var, eşi var. - Diğer yandan, yüz binlerce olayın içinden sadece bir meseleyi alıp genelleştirmeyi de doğru bulmuyorum. Bu konuda birçok sayıda dosyadan çekip birini genelleştirmek haksızlık olur. - Aile hâkimlerinin büyük çoğunluğu kadın.” YARGIDA KADIN-ERKEK DENGESİ Adalet Bakanı “Hâkimlerin büyük çoğunluğu kadın” dedi. Sizlerle bakanlıktan öğrendiğimiz rakamları da paylaşayım: 2002 yılında erkek hâkim-savcı sayısı 7 bin 502. 2019 yılında erkek hâkim-savcı sayısı 13 bin 252. 2002 yılında kadın hâkim-savcı sayısı 1847. 2019 yılında kadın hâkim-savcı sayısı 7 bin 403. 17 yılda erkek hâkim-savcı sayısı yüzde 90 oranında artarken, kadınlarda artış yüzde 400 oranında. Ancak erkek hâkim-savcı sayısı hâlâ kadınların iki katı kadar. Rakamlara “Yetmez ama evet” diyorum. Mutlaka kadın-erkek hâkim ve savcı sayısı eşitlenmeli. ÇUVALDIZI KENDİMİZE! GÜL: KİM ÇOCUĞU İLE HABER İZLEYEBİLİYOR? Adalet Bakanı kadına yönelik şiddette konuya istatistik olarak yaklaşılmasına karşı. Bakan “Bir cinayet, tek bir vaka olsa bile üzerine kafa yormak lazım” dedi. Diğer yandan teknolojinin geliştiğini, MOBESE’lerle görüntülerin elde edilebildiğini, cep telefonları ile kişilerin adeta bir haber ajansı gibi çalıştıklarını söyledi. “Teknolojik imkânlar, şiddete karşı farkındalık oluşması, mutlaka yaptırım ve cezasının gerektiği fikri, devletin hassasiyetinin artması gibi gelişmelerle insanlar bu konuyu karakola taşımaya başladılar” diyen Adalet Bakanı, bunları olumlu adımlar olarak niteledi. Ancak medyada şiddet ve cinayetlerin veriliş biçimlerine ise eleştirileri oldu: “Kim çocuğu ile haber izleyebiliyor? Ben izleyemiyorum. Tabii ki haber verme özgürlüğü var. Bu haberlerin elbette verilmesi gerekiyor. Bunlar verilmeli ki kamu tedbir alsın. Farkındalık oluşturulsun. Ama o cinayet görüntüleri ya da şiddet görüntüleri insanlarda daha fazla travma oluşturuyor. Bu konuda medya, sivil toplum örgütleri, kamu hep birlikte ortak bir mücadele yürütmeliyiz.”",https://www.hurriyet.com.tr/yazarlar/hande-firat/gul-kendi-esinize-kardesinize-olmus-gibi-hissediyorsunuz-41401784
Hande Fırat,Şiddetle uzlaştırmayın,"Aralık 03, 2019 11:02","Dayak mı yedin? Affet, aynı evde yaşa, aynı yatakta yat. Kemiklerin mi kırıldı? Uzlaşın, aynı evde yaşa, aynı yatakta yat. Düzenlemenin adı bile “ailenin korunması ve kadına karşı şiddetin önlenmesi”. Şiddet ve aile zaten bir arada olmaz. Burada kritik olan, aileyi korumak için şiddeti görmezden gelmek. Kadın, çocuk ya da erkek fark etmez. Kimse şiddetle uzlaşmamalı. Hiç kimse şiddetle uzlaşmak zorunda bırakılmamalı. Hele hele dosya kabarıksa, birden fazla başvuru var ise uzlaşmanın ‘u’su akıldan geçirilmemeli. Bu satırları yazma sebebim, Ankara büromuzdan Mesut Hasan Benli’nin haberi. Eskişehir’de eski eşi tarafından başına satırla vurularak öldürülen Ayşe Tuba Arslan’ın yaptığı her şikâyetin savcılık tarafından uzlaştırma bürosuna gönderildiğinin ortaya çıkması... Kısacası, Ayşe Tuba Arslan’ın korunmak yerine katili olan eski eşiyle uzlaştırılmaya çalışılması. Dün çok sayıda hukukçu ile konuştum, hepsi İstanbul Sözleşmesi’nin yasalarımızdan üstte olduğunu hatırlatıyor. Ancak belki de hiçbir boşluk bırakmamak gerekiyor. Bu nedenle TBMM acil olarak kadın, çocuk, eş açısından yaralama, tehdit ve hakaret suçlarını uzlaşma kapsamından çıkarmalı. BIRAKIN MÜDAHİL OLSUNLAR! Türkiye Kadın Dernekleri Federasyonu Başkanı Canan Güllü’yü de aradım. Güllü de öncelikle kanunun adına dikkat çekti: “‘Ailenin korunması, kadına karşı şiddetin önlenmesi’ ismi nedeniyle ailenin korunması ifadesi zaten savcı ile hâkimi zor durumda bırakıyor” dedi. Ayşe Tuba Arslan için verilmemiş olan ama normalde verilmiş olması gereken kararları sıraladı. Elektronik kelepçe. Uzaklaştırma kararı. Kimlik karartma, yani kadını sığınma evine yerleştirme. Bu kararlardan herhangi biri verilse belki de Ayşe Tuba Arslan bugün hayattaydı. Peki bu sarmaldan nasıl çıkacağız? Bu cinayetler nasıl önlenecek? Canan Güllü önerilerini şöyle sıraladı: Bu alanda uzlaştırma kaldırılsın. İstanbul Sözleşmesi’nin tüm mekanizmaları ve maddelerinin uygulanması konusunda kararlılık gösterilsin. STK ve baroların kabul edilmeyen müdahillik talepleri kabul edilsin. Kadın cinayetlerinde faile indirim kalksın, kanunda yazsın. Belediyelere sığınma evi açma zorunluluğu getirilsin. Canan Güllü’nün acil önlemleri böyle. Ben de bir tane ekleyeyim: Zihin yapımızın, özellikle de erkeklerin zihin yapılarının bu konuda mutlaka eğitilmesi gerekiyor. Bulundukları makam ve mevkileri düşününce aslında Türkiye’nin en öncelikli gündeminin de bu olması gerektiğini görüyoruz. KONGRE İLE DEĞİŞİM  YILDIRIM YENİDEN TBMM BAŞKANLIĞI’NA AK Parti kongre çalışmalarını sürdürüyor. Geçen hafta basın mensuplarıyla bir araya gelen AK Parti Genel Başkan Yardımcısı Erkan Kandemir, kongre sürecine giderken çok geniş bir mutfak çalışması yaptıklarını belirtmişti. Kandemir, “Bunu yaparken yeni sosyolojiyi, gelen yeni seçmenin beklentilerini, değişen beklentileri iyi okuma gayreti içindeyiz. Milletin sesine kulak vereceğimiz bir ekip oluşturacağız” dedi. Kongre için bir senelik takvim öngördüklerini açıkladı. Kandemir’in açıklamalarının ardından AK Parti kulislerine baktım. Kongre için hedef 2020 Haziran ya da Eylül ayı. Kongre ile parti yönetiminde değişikliğe gidilmesi öngörülüyor. Yine aynı takvimde kabine değişikliği gündemde. Binali Yıldırım’ı TBMM Başkanlığı’nda, Mustafa Şentop’u kabinede görürseniz şaşırmayın. Yıldırım’ın TBMM Başkanlığı’na sıcak baktığını da söyleyeyim.",https://www.hurriyet.com.tr/yazarlar/hande-firat/siddetle-uzlastirmayin-41387912
Hande Fırat,"14 AK Partili, ziyaretleri ve önerileri","Aralık 13, 2019 09:11","- 7 değil, 14 kişiler. Ekrem Erdem, Ahmet Albayrak, Feyzullah Kıyıklık, Harun Karaca, Hasan Basri Yıldız, İdris Güllüce, İsmail Erdem, İsrafil Kışla, Kemal Çiftçioğlu, Mehmet Müezzinoğlu, Nuri Albayrak, Osman Develioğlu, Osman Kaan, Ünal Kacır. - İlk tur görüşmelerini tamamladılar. Cumhurbaşkanı Erdoğan, Abdullah Gül, Ahmet Davutoğlu ve Ali Babacan ile ayrı ayrı görüşmeler yaptılar. - Kendi aralarında bir değerlendirme yapacaklar, o değerlendirmeye göre yeni bir görüşme yapıp yapmayacaklarına karar verecekler. NEDEN BİR ARAYA GELDİLER? Bu 14 isim neden bir araya geldi? Neden bu ziyaretleri gerçekleştirdiler? Bazı isimlerle yaptığım görüşmelere göre aktarayım: - AK Parti iktidarının önemli, güzel hizmetleri oldu. Bu hizmetlerde herkesin emeği var. Ancak hataları konuşup düzeltmeye ihtiyaç var. - Neticede “yol arkadaşlığı” ve ortak bir geçmiş var. “Parçalanmanın önüne geçmek için ne yapılabilir?” sorusuna yanıt arandı. - Tarafların görüşleri dinlendi. ERDOĞAN’A SUNULAN ÖNERİLER Tüm görüşmeler uzun sürdü. İlk görüşme, Cumhurbaşkanı Erdoğan ile yapıldı. 14 AK Partili isim o görüşmeye “önerilerini” sıraladıkları bir raporla gittiler. Görüşmede metni içlerinden bir isim okudu. Giriş bölümünde seçim sonuçlarının doğru analiz edilip parti tüzüğündeki ilkelere sadık kalınması istenen raporda; teşkilatlar, belediyeler, hükümet ve bürokrasi, Cumhurbaşkanlığı Hükümet Sistemi, seçmenin genel eleştirileri ve talepleri, FETÖ ile mücadele, ittifaklar, ekonomi, değişen seçmen profili başlıklarında eleştiriler ve öneriler yer alıyor. Cumhurbaşkanı Erdoğan’a yaptıkları sunumda, “yeni oluşumların ‘millet ittifakı’nı güçlendireceği” tespitlerini paylaştılar. “Bunun için özel bir çalışma yapılmalı” dediler. Konu raporun “İttifaklar” başlığında yer aldı. 14 ismin bu konuda tespiti özetle şöyle: - MHP’den beklenen oy alınamadı. Aksine, AK Parti’den oylar MHP’ye kaydı. Saadet Partisi başta olmak üzere muhafazakâr seçmene hitap eden partilerle ilişkiler geliştirilmelidir. YEREL SEÇİM DEĞERLENDİRMESİ 14 isim hazırladıkları metinde yerel seçimler ve değişen seçmen profiline de değindi. Seçmenin eleştirileri, talepleri de şöyle sıralandı: - Teşkilatların yenilenmesinde ehliyet ve liyakat kalktı, gruplaşma ve adam kayırma kalitede kayıplara neden oldu. - Belediye başkanlarımızın istifa ettirilerek görevden uzaklaştırılmaları aleyhimize gelişmiştir. - Lüks ve israf iddiaları seçimlerde aleyhimize olmuştur. - Belediye başkanları, meclis üyeleri ve kamu görevlileri halktan kopuk olmamalıdır. - Medyadaki tekelleşme ve taraflı yayınlar aleyhimizde gelişmektedir. - Sosyal medyada AK Parti taraftarı görünerek saldırgan yayınlar yapan eylemlerden kaçınılmalı. - Siyaset dilinin yumuşatılması lehimize olacaktır. - Parti yeni dönemde “ötekileştirmeyen, yumuşak ve kuşatıcı bir dil” kullanmalı. 14 AK Partili ismin ortak metninde, Öcalan’ın mektubu ve kardeşinin TRT’ye çıkarılması gibi tutumlardan kaçınılması gerektiği de vurgulanıyor. CUMHURBAŞKANLIĞI HÜKÜMET SİSTEMİ Gelelim Cumhurbaşkanlığı Hükümet Sistemi’ne ilişkin önerilerine... Muhalefetin, Cumhurbaşkanı’nın bütün yetkileri kendinde topladığı ve tek adam olduğu algısına oynadığına dikkat çekilerek, “Bu algıyı güçlendirecek uygulamalardan kaçınılması gerekiyor” mesajı verildi. Önerileri arasında Cumhurbaşkanı yardımcıları sayısının arttırılması da var. SEÇMEN PROFİLİ DEĞİŞİYOR 14 ismin sunum metninde yer alan dikkat çekici ifade, “Eğitim seviyesi yükseldikçe oy oranlarımızın düşmesinin mutlaka bir sebebi olmalı” şeklinde. Bu durumun sebeplerinin bulunması isteniyor. Diğer öneri ise genç seçmen profilinin mutlaka analiz edilmesi gerektiği... PEKİ NE OLDU? Bahsettiğim öneriler, eleştiriler Cumhurbaşkanı’na sunuldu. Ardından Abdullah Gül, Ahmet Davutoğlu ve Ali Babacan ile yine uzun görüşmeler yapıldı. Görüşler dinlendi. Ancak “yeni parti oluşumları” durmadı. Ahmet Davutoğlu’nun ardından 15-20 gün içinde Ali Babacan da parti kuracak. Politika ekibi çalışıyor, metinler hazır, ortak dil oluşturuldu. Bir kaynağım, “Önemli olan kurulacak partinin bir süre sonra rotasından sapmaması ve AK Parti’nin hatalarına düşmemesi. Bunun için tüzüğe ve programa özel mekanizmalar koyuyoruz” dedi.",https://www.hurriyet.com.tr/yazarlar/hande-firat/14-ak-partili-ziyaretleri-ve-onerileri-41396448
Hande Fırat,Ceren Özdemir’in ardından,"Aralık 06, 2019 09:15","Türkiye’de kadın olmanın iki saniyesidir o... Gözlerimden yaşlar akarak döne döne izlediğim o görüntü... Özellikle de karanlığa kaldıysanız, ensenizde bir tedirginlik duyarsanız... Ya da arkanızdan birinin geldiğini hissederseniz... Adımlarınızı bozmadan şöyle bir geriye dönüp bakma ihtiyacı hissederseniz. İki, üç, bilemediniz dört saniye sürer. Tıpkı Ceren gibi... Kamera görüntülerinde onun omzundan geriye bakışı iki saniye sürmüş... Kaç Ceren var aramızda? Ya da daha doğrusu kaç kadın o tedirginliği hiç yaşamadı? Türkiye’de ya da Türkiye gibi bu mücadelede bir türlü başarı elde edememiş ülkelerde kadını anlatan görüntüdür bu. OH OLSUNCULARA TEDAVİ ŞART Pes kardeşim! Nasıl hastalıklı bir kafanız var sizin? Bir genç kızın, bir kadının, bir insanın öldürülmesini giyimine, gezmesine, şuna buna nasıl bağlarsınız? Bundan nasıl keyif alırsınız? Nasıl “Oh olsun” dersiniz? Siz hastasınız ve mutlaka tedavi olmalısınız. Ne giydiğimiz, içtiğimiz, yediğimiz, hatlarımız sadece bizi ilgilendirir! AYŞE TUBA ARSLAN’IN ARDINDAN AYŞE Tuba Arslan... Eskişehir’de eski eşi tarafından başına satırla vurularak öldürüldü. Yaptığı her şikâyet, savcılık tarafından uzlaştırma bürosuna gönderildi. Geçen yazımda, “Şiddetle uzlaştırmayın kadınları, uzlaşmaya da mecbur bırakmayın” demiştim. Bu konuda hem Adalet Bakanı Abdulhamit Gül ile hem de Türkiye Barolar Birliği Başkanı Metin Feyzioğlu ile konuştum. Barolar Birliği’nin önerisi üzerine Adalet Bakanlığı’nın öncülüğünde, ilgili bakanlıkların da katılımıyla önemli bir adım atılacak. KADINLARIN YANINA KADIN AVUKATLAR Şiddet önleme ve izleme merkezlerinde barolar alanında uzman kadın avukatlar görevlendirecekler. Hem merkezde hem de alanda görev yapacaklar. Mağdurun yanından süreçteki hukuki ve idari adımlarda ayrılmayacak, sahada hukuki prosedürleri üstlenecekler. Hizmetin mağdurun ayağına gitmesi hedefleniyor. Neden önemli? Türkiye Barolar Birliği Başkanı Metin Feyzioğlu “Kadın birçok süreçte yalnız kalıyor. Kabul edelim, erkek egemen sistem kadını zorluyor ve ne yazık ki caydırmaya çalışıyor” dedi. Adalet Bakanı, Ayşe Tuba Arslan’ın ölümüne dikkat çekerek anlattı: “Şimdi burada kadıncağız emniyete gitmiş, aynı kişi onu belki 10 defa görmüş. Burada bir şekilde bir eksikliğin olduğu ortada. Barolarla konuştuk. ‘Şiddet önleme merkezlerine avukat koyalım’ dedik. Eskişehir örneğinde bir avukat olsaydı, belki ‘Tedbir ihtiyacı var’ diyerek yapılması gerekeni yapacaktı. Sürece bir bütün olarak bakıyoruz.” Adalet Bakanı, ilgili bakanlıklarla da çalışmaların yürütüldüğünü söyledi. Öngörülen sistemi özetleyecek olursak: Şiddeti önleme ve izleme merkezlerinde baroların avukatları bulunacak. Mağdurların süreçleriyle avukatlar ilgilenecek. Çözülemeyen sorunla karşılaşılması durumunda avukat o ilin baro başkanını; baro başkanı da vali ya da emniyet müdürünü arayacak. Böylece hızlı bir karar ve önlem alma süreci hayata geçirilecek. Çalışmanın en kısa sürede tamamlanarak uygulamaya geçirilmesi planlanıyor. ŞİDDETLE UZLAŞTIRMAYIN Adalet Bakanı Abdulhamit Gül’e de söyledim, “Kadınlar şiddetle uzlaştırılmasın” dedim. Bakan, “Biz bu alanlarla ilgili aile hukuku çalıştayı yaptık” açıklamasını yaptı. İlgili sivil toplum örgütlerinin, akademisyenlerin, ilgili kurumların görüşlerine başvurulduğunu belirtti. Adalet Bakanı, “Uzlaştırmada da bir daraltma yapılacaksa elbette parlamento bunu değerlendirebilir. Kanun, düzenleme, geçenlerde de söyledim, gerekiyorsa anayasa... Bir kadının canı için her şeye değer” dedi.",https://www.hurriyet.com.tr/yazarlar/hande-firat/ceren-ozdemirin-ardindan-41390769
Hande Fırat,İçişleri Bakanı Soylu danslı eyleme ne diyor,"Aralık 10, 2019 08:10","DANİELA CARASCO Pandomim sanatçısı. Şili’deki protesto gösterilerinde palyaço kıyafetiyle simge oldu. Gözaltına alındı. İşkence ve cinsel saldırıya maruz bırakıldı. Bedeni demir parmaklılara asılı halde bulundu. MARTİNEZ BURGOS Gazeteci ve fotoğrafçı. Protesto gösterilerini takip ediyordu. Evinde ölü bulundu. Bedeninde şiddet izlerine rastlandı. Son çektiği fotoğraflar çalınmıştı. SİYAH BANTLI GÖZLER Şili’de ekim ayında metro zammına karşı başlayan öğrenci eylemleri, polis şiddeti nedeniyle öfke yarattı. Ülke geneline yayıldı. Ancak Carasco ve Burgos’un ölümleri, protestoları farklı bir noktaya taşıdı. Kadınlar gözlerini siyah bantla kapattılar, sokağa çıktılar. Dans ederek şarkılarıyla isyan ettiler. LAS TESİS “Cezamız senin görmediğin şiddettir. Kadın cinayetidir. Katliamın dokunulmazlığıdır. Kaybolmaktır... Tecavüzdür. Tabii ki suç bende değildi. Ne nerede bulunduğumda! Ne de nasıl giyinmiş olduğumda! Tecavüzcü sensin, sendin. Polislerdir, yargıçlar, devlet, başkandır. Baskıcı devlet eril bir tecavüzcüdür. Sen rahat uyu masum kız, eşkıyadan çekinmeden...” NEDEN YAZILDI? Şili’de kadınların dans ederek söylediği şarkının sözleri bu. Sözler Şili’de yazıldı. Polisin ülke çapındaki protestolarda kullandığı şiddete karşı, ama özellikle de Carasco ve Burgos’un ölümleri nedeniyle yazıldı. “Tabii ki suç bende değildi. Ne nerede bulunduğumda, ne de nasıl giyinmiş olduğumda!” sözleri eminim dünyanın neresinde olursa olsun, her kadının haykırarak söyleyeceği sözlerdir. Polis, yargıç, devlet ve başkana yönelik bölümlerde ise iki kadının ölümünün ardından ortaya çıkan gerçekler nedeniyle suçlama var. Bu şarkı bu sözleriyle dünyada yayıldı. Şilili kadınların isyanı, dünyadaki tüm kadınlara bir çağrıya dönüştü. İspanya, Fransa, Kolombiya, Almanya, İngiltere’de kadınlar dans ederek şarkıyı söyledi. Ve Türkiye! Şule Çet, Ayşe Tuba Arslan, Ceren Özdemir’in ardından Türkiye’de de kadınlar o şarkıyı söylemek istedi, söyledi ama polisin müdahalesi ile karşılaştı. SOYLU: SİSTEM EROZYONA UĞRATILMAMALI İstanbul Valiliği yazılı bir açıklama yaptı. “Platforma yaptıklarının (kullandıkları ifadeler) suç olduğunun hatırlatıldığı” belirtilen açıklamada, “Konusu suç oluşturan sloganlara devam etmeleri üzerine Çevik Kuvvet Şube Müdürlüğü Kadın Grubu tarafından polis marifetiyle alan boşaltılmaya çalışılmıştır” denildi. Başka ülkelerde söylenen, Spotify’da bile en çok dinlenenler arasında yer alan, sosyal medyada fenomen haline gelen, kadına karşı şiddette bir simgeye dönen o sözlere, o sözleri söyleyen kadınlara müdahaleye ne gerek vardı? Soruyu İçişleri Bakanı Süleyman Soylu’ya yönelttim. İçişleri Bakanı, “Polisin yüzüne bakıp ‘katil, tecavüzcü’ demek doğru değil. Hiçbir devlet buna müsaade etmez. Yüzlerce eylem oluyor, insanlar söyleyeceklerini söylüyor. Burada marjinal gruplar vardı. Bu grupların dertleri ne kadın cinayetleri ne de kadına karşı şiddet. Devleti erozyona uğratmak. Oysa bu hepimizin meselesi. Meseleyi marjinalleştirmemek lazım. Buradan meseleyi marjinal hale getirip insanları kutuplaştırmak çok yanlış olur. Çözüm üretecek olan sistemdir, sistem erozyona uğratılmamalı” dedi. KAV: KİMSENİN ÜZERİNE ALINMASINA GEREK YOK Kadın Cinayetlerini Durduracağız Platformu Genel Temsilcisi Gülsüm Kav aradığımda adliyede gözaltındaki kadınların durumunu takip ediyordu. Kav, “O sözler Şilili grubun şarkısının sözleri. Bir çeviri. Aynı sözlerle pek çok ülkede protesto gösterisi yapıldı. Hiçbirinde müdahale olmadı. Kimsenin üzerine alınmasına gerek yok. Biz Şilili kadınların çağrısına yanıt verdik” dedi. Aralarında marjinal grup bulunduğu iddiasını ise reddetti. GÜLLÜ: KEŞKE AİLE BAKANI DA GELSEYDİ Türkiye Kadın Dernekleri Federasyonu Canan Güllü ile de konuştum. Müdahale sırasında yaşadıkları nedeniyle ağrı çekiyordu. Türkiye’de yaşananlara dikkat çeken Güllü, “Adalet zincirinde sorun olduğunu Adalet Bakanı bile dile getiriyor. Buradaki dil tüm dünyada söylenen, kullanılan ortak bir dil. Mesele hakaret değil. At gözlüğü ile bakılmasın. Bu ülkenin bir şiddet sorunu, yasal mevzuat sorunu var mı, var” dedi. Kendisinin dans etmediğini, ancak kadınlara destek için orada bulunduğunu hatırlatan Güllü, “Keşke Aile Bakanı da gelseydi. Benim gibi dursaydı. Hiç değilse böyle görüntüler oluşmazdı” dedi. Sonuca gelirsek, Şilili kadınlardan sonra İstanbullu kadınlar da dünyada konuşuluyor. Ancak ne yazık ki “Kadına şiddete karşı yazılmış şarkıyı söyleyen kadınlara, kadın polisler tarafından müdahale edildi” diye konuşuluyorlar. Buyurun çıkın işin içinden...",https://www.hurriyet.com.tr/yazarlar/hande-firat/icisleri-bakani-soylu-dansli-eyleme-ne-diyor-41393588
Hande Fırat,ABD ziyaretine doğru,"Kasım 05, 2019 07:29","Trump ve yakın çevresinde infial yaratan kitabın yazarı Michael Wollf, ABD Başkanı Donald Trump’ın dış politikasını, başkanlığının ilk ayları için böyle özetlemişti. Bugüne uyarlarsak Trump ve Amerika için terör örgütü PYD/YPG, birlikte yol alabilecekleri güçler sınıfına giriyor. Buna hiç şüphe yok. Mesele, Türkiye hangi kategoriye giriyor? Üstelik o kategori konusunda Trump ile Amerikan müesses nizamı arasında fark var mı? Ayrıca fark olsa bile azil konusunda sıkışan Trump, Amerikan müesses nizamına ne kadar direnebilir? Bir öyle bir böyle açıklamaları ile kafa karıştıran Trump’a ne kadar güven olur? Sahi, “Trump iyi, çevresi kötü” söylemi gerçekçi mi? NORMALİ BUYSA VAY HALİMİZE Soru çok... Yanıtları artık yolda görülecek. Ancak aklımızı kurcalayan sorular bile bazen tespit niteliği taşıyor. CNN Türk’te ‘Gece Görüşü’ programında AK Parti Genel Başkan Yardımcısı Mahir Ünal geçen perşembe gecesi “Trump ile ilgili çok şey söylenebilir ama ben şunu söylüyorum: Trump anormal değil, yeni normal. Trump bütün bu sorunları çözerken hiç tanık olmadığımız esneklikler ve farklı seçenekleri çok hızlı bir şekilde deneyebiliyor” demişti. Yeni normal bu ise vay halimize... “Bazı konularda esneklik ve farklı seçenekleri deneyebiliyor” tespitine katılıyorum. Hatta biraz da ek yapmak istiyorum. Adına “yeni normallik” mi deriz, başka bir tanımlamamı buluruz bilmiyorum ama aklıma gelenleri alt alta sıralamak istiyorum. Yakın çalışma ekibini ve kabinesini sık sık değiştirmek. Dünyayı, ülkesini ilgilendiren tüm açıklamaları sosyal medyadan yapmak. Diplomatik üslubun yitirilmesi. Açıktan tehdit, açıktan çıkar açıklaması. Terör örgütleri ile yol arkadaşlığı. Bunlar Amerikan müesses nizamının Trump’a dayattığı maddeler değil. ABD Başkanı “Bir terörist ile telefonda konuşmayacağım” dese kimse ahizeyi zorla kulağına tutmaz herhalde. İşin bir diğer garip yanı ise Trump özelinde toplanan bu niteliklerin(!) hepsi olmasa da bir veya birkaçını başka ülkeleri yöneten liderlerde de görebiliyoruz. İşte bu yüzden adına “yeni normal”, “yeni lider tiplemesi” ya da “yeni anormal”, ne dersiniz deyin, dünyanın işi zor. İBRE ZİYARETTEN YANA “Yeni normal” Trump, Cumhurbaşkanı Erdoğan’ın olası ABD ziyaretinden önce bazı adımlar atabilirdi. Bu adımlar Ankara’nın haklı olarak beklediği adımlardı. Özellikle de “diplomasi ve terbiye nezaketinden yoksun” mektubunun ardından söz konusu adımları atması, en azından “Trump iyi, çevresi kötü” tezini ön plana çıkarırdı. Şu ana kadar mektup sebebiyle özür dilemeyen Trump, ABD Temsilciler Meclisi’nin kabul ettiği iki yasa tasarısı ile ilgili de açıklama yapmadı. Oysa kendisi ya da bir “üst düzey” Beyaz Saray yetkilisi “Temsilciler Meclisi’nin kararıdır, saygı duymakla birlikte yönetimimiz açısından bağlayıcı değildir” diye başlayan ve Türkiye’nin gönlünü almaya yönelik bir açıklama yapabilirdi. İkincisi, hadi PKK’ya terör örgütü dedin ama YPG’ye demedin, hadi çakma adı “Mazlum Kobani” olan terör elebaşısı Ferhat Abdi Şahin ile telefonda görüştün... Türkiye Cumhuriyeti Cumhurbaşkanı’nı Beyaz Saray’da ağırlamadan önce bari terör örgütünün elebaşısının ziyaretinin söz konusu olamayacağını açıkla.  Ya da üst düzey yetkilin çıkıp “Senatörler çağırsa da kırmızı bültenle aranan bir ismin ülkemizde ağırlanması söz konusu değildir” desin. Ama böyle bir adım da yok. Önümüzdeki günlerde benzer açıklama ya da bilgilendirmeler gelir mi göreceğiz. Başta terbiyesiz mektup olmak üzere, bu gerekçeler nedeniyle Cumhurbaşkanı Erdoğan’ın ABD’ye gitmemesi gerektiğini söyleyenler çok. Ancak “ikili ilişkiler, ekonomik ilişkiler, masada mutlaka kalmak, Türkiye karşıtı lobiler, senatörler nezdinde güçsüz bırakmamak gibi” haklı gerekçeler ile gidilmesi gerektiğini söyleyenler de çok. Üçüncü yol formülünü yine CHP Sözcüsü Faik Öztrak getirdi. ‘Gece Görüşü’nde sorularımızı yanıtlayan Öztrak, “ABD dışında bir ülkede görüşebilirler” dedi. Gerçekçi değil ama ara formül. Tüm bu tartışmalara rağmen bu satırların yazıldığı saat, yani Pazartesi öğleden sonrası itibariyle görüşmelerimden yola çıkarak, ibrenin “Gidecek” seçeneğinde olduğunu söyleyebilirim.",https://www.hurriyet.com.tr/yazarlar/hande-firat/abd-ziyaretine-dogru-41366799
Hande Fırat,ABD ziyaretinin değerlendirmesi.... Fahrettin Altun: Her şeyden önce başarılı bir görüşme,"Kasım 15, 2019 07:29","ABD Başkanı Trump ile Cumhurbaşkanı Erdoğan’ın başbaşa, senatörlerle ve heyetler arası yaptıkları görüşmelerden bahsediyorum. Görüşmenin en dikkat çeken karelerinden biri heyetler arası görüşmeye ilişkindi. Türkiye’nin mücadelesi yani “Terörizm ile savaşı” masanın üzerindeydi. İletişim başkanlığı tarafından özel olarak hazırlanmış, heyet ve senatörlere dağıtılan “Türkiye’nin terörizmle ile savaşı” adlı kitapçık masada İletişim Başkanı Fahrettin Altun’un hemen önünde duruyordu. Heyetin Ankara’ya dönmesinin ardından, “kritik” görüşmelerin Altun tarafından nasıl yorumlandığını merak ettim. Altun’un yanıtlarını başlıklar halinde sizlerle paylaşıyorum; - Görüşme sadece önemli ve tarihi değil, aynı zamanda ve her şeyden önce başarılı bir görüşmeydi. - İki ülke arasındaki birçok kriz başlığının çözümü yönünde önemli görüşmeler yapıldı, kararlar alındı. - Ziyaretin gündemini, amacını, başlıklarını politik çıkarı için istismar eden birçok odak sözkonusu iken; “lider diplomasisi” ile ciddi bir merhale katedildi. - Türkiye’nin Suriye, terör örgütleriyle mücadele, güvenli bölge gibi konularda tezleri tüm detaylarıyla ele alındı. Cumhurbaşkanı Erdoğan hassasiyetlerimizi ve politikalarımızı muhataplarına belgeleriyle ortaya koydu. - Hangi terör örgütüyle neden mücadele ettiğimizi bu görüşmede tüm detaylarıyla paylaştık. - Türkiye’nin yaşadığı tüm kayıplar ve YPG ile PKK arasındaki ilişki belge ve detaylarıyla ortaya kondu. Bu husus toplantının en başarılı sonucuydu. - Türkiye ile ABD arasında kriz noktası olarak görülen tüm başlıklar için iki ülkenin ilgili bakanlarının karşılıklı çalışması kararı alındı. Bu vesileyle birçok konu başlığında daha hızlı ilerleme sağlanacak. NEFES ALDIRDI Benim izlenimlerime gelince... İki ülke arasında en üst düzeyde “görüşme” yapılıyor olması bile tek başına önemli. İplerin kopmadığını, köprülerin atılmadığını gösteren bu gelişme, iki ülke ilişkilerine nefes aldırdı. Diyeceksiniz ki ‘iyi de hiçbir anlaşma yapılmadı, hiçbir sorun çözülmedi.’ Doğru... Ancak “gergin ortamdan”, “iki ülke arasında görüşmelerin süreceği mesajının sık sık tekrarlanması ile” nispeten daha sürdürülebilir bir ortama geçildi. TERÖR ÖRGÜTÜ SORUNU İki NATO müttefikinin en temel sorunu “terör örgütü”. Türkiye’ye göre terör örgütü olan iki örgüte ABD terör örgütü demiyor, diyemiyor ya da içten içe “terör örgütü olduklarını bilse” de onlara karşı gereğini yerine getirmiyor. Bunu da basın toplantısında Trump’ın söyledikleri ve söylemedikleri ile net bir biçimde gördük. - Trump “çok destekliyorum, hayranıyım” dediği Cumhurbaşkanı Erdoğan’ın yanında; dünya kamuoyunun önünde Mazlum Kobani çakma isimli terör elebaşısı Ferhat Abdi Şahin ile “çok yakın” çalıştığını kayıt altına aldı. - Erdoğan, Trump’a; “Sizin Kürt diye zikrettiğiniz, PYD/YPG. Bunlar terör örgütü, bunlar PKK’nın yan kuruluşlarıdır” dedi. Trump ise yanıt vermedi. Hatta kendisinden en azından Türkiye’deki tepkiyi azaltmak için “PKK bir terör örgütüdür” ifadesini bile belli ki boşuna bekledik. - Trump yine Erdoğan’ın yanında Suriye’deki petrolün kontrolünü güvence altına aldıklarını söyledi. Hani gelirlerini terör örgütüne aktardıkları petrolü... - Sözlerine “Serkan Gölge” için teşekkür ile başlayan ABD Başkanı, FETÖ elebaşısı için de tek kelime etmedi. Oysa ekran başında insan “gönderdiğiniz belgeleri inceliyoruz, ABD’de bağımsız bir yargı var” türünden bir klişeyi bile bekliyor. Kısacası “terör örgütleri” ana sorunu masanın ortasında tüm ağırlığı ile duruyor. ABD bir anlamda eski yol arkadaşını da yeni yol arkadaşını da koruyor. DÖNDÜK YENİDEN S-400’E Yol arkadaşlarının durumunu ve petrolü kurtaran ABD masaya eski yemeği de yeniden koydu. S-400’ler... ABD Başkanı “Türkiye’nin S-400 alımı bizim için ciddi zorluklar ortaya çıkarıyor” dedi. İki ülke arasında bu konuda görüşmelerin süreceği belirtilse de; uzlaşma olmaz ise ne olacak? Bu durumda ABD eski ve yeni yol arkadaşlarının, destekçilerinin de gazıyla Türkiye’ye karşı CAATSA yaptırımlarını uygulamak için harekete mi geçecek, yine tehdit dilini mi devreye sokacak?",https://www.hurriyet.com.tr/yazarlar/hande-firat/abd-ziyaretinin-degerlendirmesi-fahrettin-altun-her-seyden-once-basarili-bir-gorusme-41374532
Hande Fırat,Topyekûn mücadele,"Kasım 26, 2019 08:44","Uyuşturucu ile mücadele hayati önem taşıyor. İçişleri Bakanlığı ise yoğun çalışma yürütüyor. Bakanlık kullanımı, arzı, satışı, uluslararası dolaşımı adım adım takip ediyor. Operasyonları sürdürüyor. Sahada operasyon ve baskı ile uyuşturucunun rotası da değişiyor. Kısacası, bu bitmeyen bir mücadele. Mücadeleyi İçişleri Bakanı Süleyman Soylu ile konuştuk. 18 İLDE KANALİZASYONDA ANALİZ İçişleri Bakanı Süleyman Soylu sessiz sedasız hayata geçirdikleri tedbirleri paylaştı. En dikkat çekeni kanalizasyonda atık su analizi. Uyuşturucunun yoğun olarak kullanıldığı düşünülen 18 ilde kanalizasyonda atık su analizi yapılıyor. Tahliller yılda dört çeyrek bölümlerde tekrarlanıyor. Karşılaştırmalar ve analizler takip ediliyor, ona göre önlem alınıyor. Uyuşturucu kullanımı ve satışının artıp artmadığı takip ediliyor. Yaş aralığı mercek altında. 81 ilde Narkotim ekipleri çalışıyor. Ekipler şimdi de ilçelerde görev yapmaya başlayacak. Kanalizasyonda atık su analizi yapılan iller yukarıda bahsettiğim gibi uyuşturucunun en çok kullanıldığı düşünülen, tespit edilen iller. Hangi iller var derseniz, başta İstanbul, Ankara, İzmir, Antalya ve Diyarbakır olmak üzere 18 il. ZORUNLU TEDAVİ GELİYOR İçişleri Bakanı Süleyman Soylu, “Mücadeleyi topyekûn yürütüyoruz, yürütmek zorundayız” dedi. Bunun için de yeni bir yasal düzenleme yolda. Uyuşturucu bağımlılarına zorunlu tedavi getirilecek. Düzenlemeye göre uyuşturucu bağımlıları, hekim raporu ve hâkim kararı ile 20 günlük zorunlu tedavi altına alınacak. Sağlık Bakanlığı eski hastanelerin büyük bir bölümünü tedavi merkezleri haline getirecek. Uyuşturucu kullananlar kadar aileleri de zor bir dönem geçiriyor. Hem kullananların hem de satanların ailelerine yönelik de çalışma yapılıyor. EN BÜYÜK TEHLİKE YENİ NESİL UYUŞTURUCULAR Son yıllarda yeni nesil uyuşturucuların (sentetik) piyasaya sürülmesiyle uyuşturucuya bağlı ölümlerde artış var. Bakan Soylu uyardı, “Ucuz, yaygın, karışımı ve dozu da belli olmadığı için direkt ölümlere neden oluyor” dedi. Dünyada uyuşturucuya bağlı ölümlerde artış yaşanırken, Türkiye’de aşağıya doğru bir gidiş var. Alınan tedbirlerin bu azalmada etkili olduğu anlaşılıyor. İçişleri Bakanı, Türkiye’de 2017 yılında 941, 2018 yılında 657, bu yılın ilk 10 ayında ise 181 kişinin uyuşturucuya bağlı olarak hayatını kaybettiğini açıkladı. POLİS AKADEMİSİ’NİN RAPORU Uyuşturucu ile mücadele konusunda Polis Akademisi’nin de detaylı bir raporu bulunuyor. Raporda, madde bağımlılığı açısından en kritik dönemin ergenlik olduğu belirtiliyor. Bu konudaki öneriler de çarpıcı. Özellikle ergenler açısından son yıllarda patlama yapan rap müziği ve rap’çilerle ilgili öneriler dikkat çekiyor. DEVLET RAP’ÇİLERLE BULUŞSUN Rap müziğinin uyuşturucu ve şiddeti meşrulaştıran çeşitli sözleri sıklıkla içermesi, gençler arasında bu unsurları oluşturulan suçların sıradanlaşmasına neden olabilir. Medyatik rap’çilerle devlet nezdinde toplantılar ya da çalıştaylar yapılarak işbirliğine davet edilebilirler. Rap’çilere bu konuda eğitim verilebilir, farkındalık kazanmalarının yararları olabilir. Raporda ailelere eğitim verilmesi, ortaokul ve lise öğrencilerinin maddeye ulaşabilirliğini önlemek için daha sıkı önlemler alınması, film endüstrisi ile işbirliği gibi öneriler de yer alıyor.",https://www.hurriyet.com.tr/yazarlar/hande-firat/topyek-n-mucadele-41382450
Hande Fırat,Anne ben bir süredir...,"Kasım 19, 2019 07:29","Çok önemli, kritik bir an. “Çok değerli bir paylaşım. Bana anlattığın, itiraf ettiğin için çok teşekkür ederim. Ancak sen de bunun bir sorun olduğunun farkındasındır, bu sorunu çözmemiz önemli” yanıtını vermeniz gerekiyor. Bağırmadan, kızmadan, tepki göstermeden... Okuduğunuz bu “olması gereken” davranış biçimini, Yeşilay Başkanı Mücahit Öztürk anlattı. Hatırlayacaksınız, geçen yaz 18 yaş altı çocuklarımızın tütün ve tütün ürünleri ile madde bağımlılığı sorununa; yasaya rağmen çocuklara tütün, tütün ürünü ve alkol satışı sorunlarına bu köşede yer vermiştim. Yeşilay Başkanı ve yöneticileri ile geçen hafta görüştük. Başkan Mücahit Öztürk, çocuk-ebeveyn arasında en önemli konunun “iletişim” olduğunu söyledi. İletişim kanalları açık olacak. Tepki göstermek yerine, “neden içtiğini, neden denediğini, ne hissettiğini” sormak gerekiyor. Çocuğunuz tütün, tütün ürünü, alkol ya da madde kullanıyorsa, “Bu sorunu çözmeliyiz, birlikte çözebiliriz, profesyonel destek almalıyız” demek gerekiyor. Bu süreçte Mücahit Öztürk’ün bazı kritik uyarıları da var: Süreçte çocuk, anne-babayı kandırdığını düşünmemeli. Külyutmaz ebeveynler olmak önemli. Çocukların, ergenlerin özgürlük alanı olacak ama bir yere kadar... Bağımlılıkta ilk sırada yer alan risk faktörü, merak ve çevre. Çevre, yani arkadaş faktörü kontrol altında tutulmalı. “Aşırı yasakçılığın yasaklananı cazip kılabileceğini” unutmadan, arkadaş çevresi konusunda çocuk uyarılmalı. YEŞİLAY DANIŞMANLIK MERKEZLERİ Bağımlılıkla mücadelede profesyonel yardım önemli ve şart. Yeşilay, 36 ilde 39 danışmanlık merkezi oluşturdu. Soruları yanıtlamak için de danışma ve destek hattı var. Ücretsiz hizmet verilen danışmanlık merkezlerinde gizlilik esas. Okullarda çocukların eğitimi, yönlendirilmesi için rehber öğretmenlere de seminerler verildi. TEKNOLOJİ HASTALIĞINA DOĞRU Dünya Sağlık Örgütü, “online oyun ve online kumar”ı da hastalık ilan etti. Sosyal medya ile ilgili çalışmalar ise sürüyor. Ancak çocuk doğduğu andan itibaren önlem almak gerekiyor. Yeşilay Başkanı, çocukların teknoloji ile olan ilişkilerinde ebeveynlere uyarıda bulundu, “Çocuğun ekran karşısında geçirdiği süreyi sınırlı tutmak gerek” dedi. Buna göre; 0-3 yaş arasını ekrandan uzak tutmak gerekiyor. 3-6 yaş arasında günlük toplam süre 20-30 dakikayı, 6-9 yaş arasında günlük toplam süre 40-50 dakikayı, 9-12 yaş arasında 60-70 dakikayı, 12+ yaş döneminde 120 dakikayı geçmemesi gerekiyor. Ebeveynlerin içerik konusunda da hassas olmaları, içeriği mutlaka denetlemeleri isteniyor. Takibin 18 yaşına kadar yapılması öneriliyor. Online oyun ve online kumar bağımlılık boyutunda ise profesyonel yardım alınması şart. EVRİM ŞART Yoğun siyasi ve dış politika gündemi nedeniyle yazamamıştım. Ancak Ankara Büyükşehir Belediye Meclisi MHP Grup Başkanvekili Murat Ilıkan’ın sosyal medya mesajını görünce yeniden aklıma geldi. Avcı toplayıcılar ve avcı hasatçılar yürüdü çevresinde... Şimdi nesli tükenmiş olan hayvan türleri de... Belki su içtiler o gölden. Evrim sürdü... 12 bin yıl geçti. Evrimin “genel çerçevede” olumlu yönde sürdüğünü düşündük. Yanılmışız... Hem de epey yanılmışız. Evrimde avcı toplayıcıların seviyesine bile erişemeyen bazılarının göl kuruttuğunu gördük. Hazine söylentisi nedeniyle izin veren, izin alan, gölü kazan, gölü kurutan evrim dışı bir tür ile karşı karşıyayız. 2020 yılına girmek üzereyken karşı karşıya kaldığımız bu evrim dışı tür ve bu türün yol açabileceği tehlikelere karşı uzmanlar acil önlem almalı. Murat Ilıkan sosyal medya mesajında, Yeni Zelanda Meclisi’nin bir yasa çıkararak Whanganui Nehri’ne insan statüsü tanıdığını paylaşmış. Nehir canlı bir varlık sayılmış, bir insanın sahip olduğu haklara sahip olmuş. İki yıl önce Hindistan’da Ganj ve Yamuna nehirleri için de insan statüsü tanınmış. El âlem nehre insan statüsü veriyor, bizim insanımız göl kurutuyor. Uzmanları acil göreve çağırıyorum.",https://www.hurriyet.com.tr/yazarlar/hande-firat/anne-ben-bir-suredir-41377017
Hande Fırat,Akşener’den HSK’ya şikâyet,"Kasım 29, 2019 07:29","Ancak CHP’deki gelişmelerin ardına denk düşen dilekçeyle ilgili gelişmeyi öğrenir öğrenmez, aynı zamanda İYİ Parti Genel Sekreteri olan, Akşener’in avukatı Uğur Poyraz’ı aradım. Bir süredir ifade vermek için uğraşan Akşener’in HSK’ya neden şimdi şikâyet dilekçesi verdiğini sordum. Uğur Poyraz, “Geçtiğimiz hafta siyasette oksitlenme yaşandı” dedi. Puslu hava olduğunu söyledi. Ardından da gerekçelerini sıraladı: Türkiye’de siyasetin güvenilir, komplolardan uzak, çok sesli, temiz ve umut verici olması lazım. Siyaset tercih değil, sorumluluk meselesidir. Hukukun amacı dışında, yöntemler deforme edilerek kullanılmasına müsaade etmemek, bunu hukukun tanıdığı yetki ve sınırlar içerisinde dile getirmek her şeyden önce vatandaşlık görevimizdir. Oy veren ya da vermeyen seçmenin iradesine konulan ipotekleri kaldırmak için bu soruşturmanın takipçisiyiz. ŞİKÂYET DİLEKÇESİNDE NE VAR? Meral Akşener, hakkındaki soruşturmada gizlilik kararını kaldırmak ve ifade vermek için Ankara Cumhuriyet Başsavcılığı’na bu yılın temmuz ve ekim aylarında iki ayrı dilekçe ile başvurdu. Soruşturmanın açıldığı tarih üzerinden üç yıl dokuz ay, son dilekçenin verilmesinin üzerinden bir ayı aşkın bir süre geçti. Ancak hiçbir gelişme olmadı. Bunun üzerine İYİ Parti Genel Başkanı harekete geçti. Bu kez Hâkimler ve Savcılar Kurulu’na avukatı aracılığıyla şikâyette bulundu. Dilekçede, Akşener hakkındaki soruşturma süreci ve uygulanan yöntemlerin, hukuk ve yargıyı siyasi amaca hizmet eder bir konuma düşürdüğü belirtildi. DİKKAT ÇEKEN TALEP: TELEFON KAYITLARI KARŞILAŞTIRILSIN Şikâyet dilekçesinde Akşener, avukatı aracılığıyla “soruşturmayı uzatanların tespit edilmesini” istiyor. Maddeler halinde sıralanan talepler arasında dikkat çekenleri sizlerle paylaşıyorum: 3.5 yıl konulmayan ve seçim sonrası konulan “gizlilik” kararının konulması ve alınması sürecinde, ilgililerin telefon baz ve HTS kayıtlarının yargı, kolluk, istihbarat bürokrasisi ve siyasi makamlar ile karşılaştırılması, Adli ve idari birimleri yanıltan, yönlendiren kişi ve sorumluların tespiti, Siyasi amaç ve hedef ile yargıyı etkilemeye teşebbüs eden, etkileyen varsa tespiti, Soruşturma savcısının ve kolluk görevlilerinin değiştirilmesi. ANKARA’DAKİ SORULAR GELELİM İYİ Parti’nin “siyasette oksitlenme” dediği gelişmeye... Hararetli tartışma dönemi bitse de Ankara’da senaryo da çok, sorulan soru da... Genel siyasete geçmeden önce CHP içindeki tartışmaya bakalım... Aklımdaki sorulara yanıt aramaya çalıştım, bazısına yanıt aldım, bazısına alamadım. CHP Genel Başkanı “CHP’li bir isim Erdoğan ile görüştü” iddiasından hangi aşamada haberdar oldu? İhlas Medya Ankara Temsilcisi Batuhan Yaşar, geçtiğimiz günlerde “Haberin kaynağı Kemal Kılıçdaroğlu” diye yazdı. Bu konuşulan iddialardan biri. Ancak CHP’ye göre doğru değil. 70 gündür “CHP’ye komplo kuracaklar” iddiasını dile getiren Kılıçdaroğlu, olayı ilk kez Sözcü gazetesinde gördü. Ancak yine CHP’ye göre “bir şeylerin olacağını” biliyordu. Hem Cumhurbaşkanı hem Muharrem İnce tarafından yalanlanan “olayı” kim servis etti? Amacı neydi? Ankara’da hem Kılıçdaroğlu’nun hem de İnce’nin aynı anda tasfiyesinin amaçlandığı iddiasına CHP ne diyor? Bunu kim ya da kimler ister? Kılıçdaroğlu, Talat Atilla’nın bahsettiği o üst düzey milletvekilinin kimliğinin peşine düştü mü? Olağan şüphelilerle (gazetelerde adı geçen vekiller) görüştü mü? Yeni çıkan veya çıkacak siyasi partilere olası etkisi ile ilgili senaryolar liderlerin de kulağına gidiyor mu? Siyasetin genel olarak yeniden dizayn edileceği, görece gençlerin hâkim olacağı bir yapılanma ile karşı karşıya kalınacağı iddiası ne kadar doğru?",https://www.hurriyet.com.tr/yazarlar/hande-firat/aksenerden-hskya-sikayet-41385237
Hande Fırat,Dipsiz Göl’e müfettiş,"Kasım 22, 2019 09:21","Dün ilerleyen saatlerde görüştüğüm eski Çevre Bakanı ve AK Parti’nin yerel yönetimlerden sorumlu Genel Başkan Yardımcısı Mehmet Özhaseki ise “Dipsiz Göl, Kültür Bakanlığı Tabiat Varlıkları Kurulu tarafından tescillenmeliydi” dedi. Özhaseki’nin bu sözlerinin ardından ülkemizde korunması gereken ama tescillenmemiş, Tabiat Varlıkları Kurulu’nun onayına sunulmamış kaç ‘Dipsiz Göl’ümüz var sorusu aklıma geldi. Benzer bir olayın bir daha yaşanmaması için Türkiye geneli için bir çalışma yapılmasında fayda var. DEFİNE AVCILARI Gelelim Dipsiz Göl’ü o hale getiren define arayanlara, define ararken asıl hazineyi yok edenlere... Hem İçişleri Bakanı Süleyman Soylu’yla hem de AK Parti Genel Başkan Yardımcısı Mehmet Özhaseki ile bu konuyu konuştuk. Define arayanların ilin müze müdürlüğüne başvurması, kriterlerin karşılanması durumunda alınan iznin o ilin valiliğine onaylatılması şart. Özhaseki’ye göre define arama Türkiye’de bir hastalığa dönmüş durumda. Özhaseki, “Türkiye’de bir define hastalığı var. Kesinlikle tedavi edilmesi lazım. Her şehirde 10-15 kişi var. Kendi aralarında haberleşirler. Kısa yoldan zengin olma peşindeler” dedi. Gelelim Özhaseki’nin “Tedavi edilmesi gerekir” dediği hastalığın nedenine... Define bulunması durumunda yüzde 50’si bulanlara, yüzde 50’si devlete gidiyor. Hastalığın nedeni yüzde 50 pay. Bugüne kadar izin alıp, kazı yapıp hazine bulan ise yok. FETÖ ALTINLARININ PEŞİNDE “Definecilerin gözlerinde çizgi film karakteri gibi dolar işareti dönüyor”. Bu sözler, “Definecilerden yoruldum, bıktım” diyen İçişleri Bakanı Süleyman Soylu’ya ait. Soylu, definecilerin şimdiki hayali hedeflerinin ise FETÖ altınları olduğunu söyledi. İçişleri Bakanı, “Koskoca adamlar kapımızı çalıyor, ‘Şurada FETÖ altınları var’, ‘Burada FETÖ’nün gömülü paraları var’ diyorlar. Herkesi kandırıyorlar, herkesi de birbirine düşürüyorlar. Bugüne kadar bir şey çıkarttıklarını da görmedim” dedi. KORUMALAR NEDEN ÇEKİLDİ? CHP İstanbul İl Başkanı Canan Kaftancıoğlu’nun koruma polisleri çekilmiş, Emniyet Müdürlüğü tarafından sağlanan koruma desteğinin 9 Kasım’da sona erdiği ortaya çıkmıştı. İçişleri Bakanı Süleyman Soylu’ya koruma desteğinin neden kaldırıldığını sorduk. İçişleri Bakanı, “Neyi var da özel koruma kararı veriliyor? Sosyal medyadan tehdit almayan mı var? Yüzlerce insan sosyal medyadan tehdit alıyor” dedi. Tüm korumalarının çekildiğini belirten Soylu “Tehdit mehdit yok, olursa veririz. Sorumluluğu alıyorum” açıklamasını yaptı. ÇAKAR HAVASI BİTTİ YANAR dönerli, sesli, sirenli, havalı araba dönemi bitti. Siyasetin merkezi Ankara’daki tabloyu Hürriyet Ankara ekimizde okur iletilerini kaleme alan Fatih Tekeci, taa 8 Nisan 2016’da yazmıştı. Başlığı da “Trafiğin ‘çakar’ları” idi. İçişleri Bakanlığı, 1 Kasım itibarıyla “çakar lamba” konusunda çok ciddi denetimlere başladı. Bakan Soylu, dünkü ziyaretinde bu denetimlerle ilgili bilgi verirken “Alanda sıkı ve ciddi bir denetim var” dedi; üç haftada Ankara ve İstanbul’da işlem yapılan araç sayısını açıkladı. Buna göre Ankara’da 162, İstanbul’da 320 araca işlem yapılmış. Bakan Soylu’nun “Enteresan, Ankara’da o kadar beklemiyorduk. İstanbul’un 320 olduğu yerde Ankara’nın 20 olması lazım” dediği noktaya ben de şaşırdım.",https://www.hurriyet.com.tr/yazarlar/hande-firat/dipsiz-gole-mufettis-41379707
Hande Fırat,Düzenli tehdit ilişkisi,"Kasım 01, 2019 08:15","Washington’ın nabzını tutan Turkish Heritage Organization Başkanı ve dış politika analisti Ali Çınar’ın iki tasarı ile ilgili oylamadaki analizini sizlerle paylaşmak istiyorum. 11’e karşı 405 oyla kabul edilen sözde Ermeni soykırımı karar tasarısına 106 üyeli Türk Dostluk Grubu’ndan sadece 4 üye “Hayır” dedi. Türk Dostluk Grubu Eşbaşkanları (2 Demokrat, 2 Cumhuriyetçi) “Evet” oyu verdi. 2 Müslüman kongre üyesi çekimser kaldı. 16’ya karşı 403 oyla geçen, Türkiye’nin Suriye operasyonunu kınayan ve yaptırım önerilerini içeren yasa tasarısına 106 üyeli Türk Dostluk Grubu’ndan sadece 3 kişi “Hayır” dedi. Türk Dostluk Grubu Eşbaşkanlarının hepsi “Evet” oyu verdi. 2 Müslüman kongre üyesi “Hayır” dedi. Ali Çınar’ın bu bilgilerinden hareketle genel bir değerlendirme yapacak olursak: Öncelikle sayılardan görüldüğü üzere ortada dostluk grubu kalmamıştır. “Dostluk grubu”, “müttefik”, “stratejik ortak”, “model ortak” gibi tanımlamaların artık hiçbir önemi yoktur. Tehdit dilini kullanmayı alışkanlık hale getirmiş olan ABD, sözde Ermeni soykırımı tasarısı ile Türkiye’yi cezalandırmak istemiş, yaptırım tasarısı ile bir kere daha “İsteklerimiz yerine gelmezse ilişkileri kesmeye hazırız” demiştir. Üstelik açıklamalar, görüşmeler, ABD basınındaki haberler, NATO müttefiki -ki ben bunu artık zorunlu yasal müttefik olarak adlandırıyorum- yerine “doğal müttefikinin”, yani terör örgütünün yanında durduğunu ve duracağını göstermiştir. Tüm bu gelişmelerin ardından, Beyaz Saray her ne kadar “Bekliyorum” dese de 13 Kasım’da Cumhurbaşkanı ABD’ye gidecek mi yoksa “Sen beklemeye devam et” mi diyecek göreceğiz... BU HABER ABD BASININDA YOK “Gerçekten kötü bir durum biliyorum, söylemek bile insanı utandırıyor ama durumumuz bu.” Bu son söz, Tunceli-Merkez-Vartinik Deresi bölgesinde yapılan operasyonda sığınak içerisinde ele geçirilen ve bir PKK’lı teröriste ait olan rapordan... Üst düzey bir kaynağım hem raporu hem de elindeki bilgileri paylaştı benimle. Ben de sizlerle paylaşacağım. Haziran ayının son günlerinde Tunceli kırsalında eylem hazırlığı yapan teröristlere yönelik operasyon düzenlenmiş, o operasyonda bazı teröristler güvenlik güçleri tarafından etkisiz hale getirilmişti. O teröristlerden biri de sözde Dersim eyalet YPS gücünden Adnan Piro kod adlı Mahmut Alınbay idi. Alınbay’a ait belgeleri güvenlik güçleri ekim ayında Tunceli kırsalında bir sığınakta buldu. Alınbay’ın sözde halk savunma komutanlığına gönderdiği rapor da belgeler arasından çıktı. Örgütte özellikle kadınların içinde bulunduğu “sıkıntılı ve zor şartlar” ile karşı karşıya kaldıkları muamele rapora yansımış... Rapordaki ifadelere burada ayrıntılarıyla yer vermeyi doğru bulmuyorum. Bu raporu gördükten sonra yurtiçindeki terör örgütü mensupları içindeki kadın ve çocukların sayısı ile katılım oranını merak ettim. Güncel rakamlarla Türkiye sınırları içinde PKK terör örgütüne mensup 538 terörist bulunuyor. Bunların 102’sinin kadın olduğu tespit edilmiş. Gelelim çocuklara... Örgüte 2015-2018 yıllarında katılan 4 bin 884 kişiden 572’sinin (15 yaş ve altında) çocuk olduğu belirlendi. Burada kritik ve çok önemli bir gelişme var. Terörle her alanda mücadelenin ve dağa çıkmayı engellemek için politika geliştirmenin başarısı yıllara göre rakamlarla görülüyor. 2015 yılında örgütün dağa götürdüğü çocuk sayısı 521, 2016’da 46, 2017’de 4, 2018 yılında ise 1. Başarı net bir biçimde görülüyor. Bir yandan ülkenin bekası, güvenliği için; diğer yandan başta çocuk, kadın olmak üzere insan hayatının önemi için mücadelenin ve politika geliştirmenin ne kadar önemli olduğu bir kere daha ortaya çıkıyor. Son dönemde “PKK/PYD/YPG” terör örgütünün güzellemesini sayfalarından, ekranlarından eksik etmeyen başta ABD olmak üzere Batı basını, keşke bir de konuyu bu yönden incelese...",https://www.hurriyet.com.tr/yazarlar/hande-firat/duzenli-tehdit-iliskisi-41364163
Hande Fırat,13 Kasım’a doğru,"Kasım 12, 2019 07:29","ABD Başkanı Donald Trump ve Cumhurbaşkanı Recep Tayyip Erdoğan bir araya gelecekler. 1 Mart 2003 tezkeresiyle başlayan “sorunlu döneme” dur denebilecek mi, ilişkilerde yeni bir model oluşturulup, sorunlu alanlar tek tek ele alınıp çözülebilecek mi, yoksa “Daha kötü olmasın, en azından mevcut durum korunulsun” diyerek “tüm sorunların konuşulduğu” ancak her iki tarafın da bu sorunlara “farklı pencerelerden” bakarak farklı çözüm önerileri ve temennilerini dile getirdikleri bir basın toplantısı ile mi noktalanacak? Ya da Trump-Erdoğan başlıklara ilişkin çözümlerde uzlaşsa da Amerikan müesses nizamı bildiğini okumaya devam mı edecek? Bu soruların kritik yanıtları için gözler 13 Kasım’a çevrilmiş durumda. SURİYE Görüşmenin ana gündemi Suriye... Barış Pınarı harekâtının devamında ABD ve Rusya ile mutabakat sağlanmış olsa da ortaya çıkan tablo sorunlu alanlar barındırıyor. Bunlardan ilki, ABD ile varılan mutabakat hattındaki, yani Tel Abyad-Resulayn hattındaki terör saldırılarına açık hatta terör saldırıları altındaki bölgeler. Resualyn’ın güneyindeki Tel Tamer bölgesinde konuşlu terör örgütü YPG/PYD’nin tacizi sürüyor. Türkiye, Menbiç ve Ayn-El Arap’tan sınırlarına yönelen tacizlerden de şikâyetçi. Sahadaki durum, Türkiye’nin karşı karşıya kaldığı güvenlik sıkıntısı haritalar üzerinden anlatılacak. Amerikalı yetkililer kapalı kapılar ardında ve sohbetlerde verdikleri “Ruslarla muhatapsınız, bahsedilen birçok bölgede Ruslarla baş başa kaldınız” mesajını tekrarlayacak mı göreceğiz. Barış Pınarı harekâtı bölgesi açısından baktığımızda ABD sadece 120 km’lik hat için konuşmayı tercih ediyor. Diğer alanların muhatabı olarak Rusya’yı işaret ediyor. Sorun tek başına alan ve alandaki muhataplık değil. Asıl sorun NATO müttefiki iki ülkenin arasında duran PYD/YPG terör örgütü. Türkiye’yi hedef alan terör örgütü, ABD’nin Suriye’deki yol arkadaşı, kara gücü, hükümeti olmayan oyuncusu olması. Türkiye, NATO müttefiki devletin kendisine saldıran terör örgütü ile ilişkisini kesmesini istiyor. Oysa o devletin başkan yardımcısı, Türkiye’de başkent Ankara’da düzenlediği basın toplantısında terör örgütüyle angajmanını sürdüreceğini açıklamıştı. Pentagon başta olmak üzere Amerikan müesses nizamı açıklamalarıyla, görüşmeleri ile politikalarıyla terör örgütüyle ilişkisini sürdüreceğini gösteriyor. TERÖR ÖRGÜTÜYLE YOL ARKADAŞLIĞI Hâlâ DEAŞ’a karşı mücadele için terör örgütü PYD/YPG’yi işaret eden ABD; bu bahane ile petrol bölgelerini tutmaya, gelirlerini de YPG/PYD için kullanmaya devam ediyor. Bunu sadece güneydeki bölgeler olarak düşünmemek lazım, Kamışlı’nın doğusundaki petrol alanı Suriye’de çıkan petrolün yaklaşık yüzde 25’i. Terör örgütü ile yol arkadaşlığı yapan, bu yol arkadaşlığından vazgeçmeye niyeti olmayan ABD’nin özel olarak “parlattığı”, çakma ismi “Mazlum Kobani” olan terör elebaşısı Ferhat Abdi Şahin de görüşmede masaya konulacak. Trump’a telefondan “Ne yazık ki siz böyle bir kişiyle bir araya geliyorsunuz. Böyle bir kişi ile bir araya gelişinizi biz kınıyoruz” diyen Cumhurbaşkanı Erdoğan, terör elebaşısının sorumlu olduğu saldırıları, o saldırılarda verilen şehitleri de dosyalar halinde masaya koyacak. Şüphesiz en kritik başlık ABD ile terör örgütünün işbirliği. Ancak şu ana kadar gördüklerimiz bu kritik başlıkta Türkiye’nin istediği çözümün, yani ABD’nin terör örgütüyle angajmanını bitirmesinin zor olduğunu gösteriyor. SORUNLU BAŞLIKLAR Aslında Türkiye’nin karşıtı olan iki terör örgütünü bağrına basmış oluyor. Biri yukarıdaki satırlarda ayrıntılarını anlattığımız YPG/PYD, diğeri ise FETÖ. Kaç yıl geçti, kaç dosya, kaç koli gönderildi; FETÖ ile ilgili tek bir adım atılmadı. Türkiye yine isteyecek, ABD belli ki yine yargısını ve yargısının bağımsızlığını işaret edecek. Hani bekleyip bekleyip Türkiye Barış Pınarı harekâtına başlayınca Halkbank için harekete geçen yargısını... Masada Halkbank, ABD’nin ziyaret öncesinde yeniden “yaptırımlar tehdidini” ısıttığı S-400’ler, F-35’ler de olacak. Unuttum sanmayın... Bir de hadsiz mektup olacak. Görüşmenin başında mı, sonunda mı konulur masaya, bilmiyorum. Cumhurbaşkanı Erdoğan o mektubu Trump’a iade edecek. Hiç mi iyi bir şey yok diyenlere, iki ülke arasındaki 100 milyar dolarlık ticaret hacmi hedefini gösterebilirim. O hedef bu sorunlu alanlardan bağımsız olarak harekete geçirilir ise ne âlâ... Ancak Türkiye’yi her adımda “yaptırımla” tehdit eden bir yasal müttefikin “Aramızda kriz de olsa 100 milyar dolar ticaret hacmini hayata geçirelim” demesini beklemek gerçekçi olmayacaktır. Senatoda yaptırım tasarısının görüşmelerini bir sonraki haftaya ertelemiş bir ABD’den bahsediyoruz. Ve son hatırlatma ile bitirelim... Erdoğan-Trump görüşmesinin yapılacağı 13 Kasım günü, Trump hakkındaki azil sürecinin resmen başlayacağı tarih. Asıl kritik soru: Zorlu bir dönemece giren Trump, üzerinde azil giyotini sallanırken senatoya Türkiye’ye yaptırım uygulanmasın diye baskı yapar mı?",https://www.hurriyet.com.tr/yazarlar/hande-firat/13-kasima-dogru-41371994
Hande Fırat,Sen El-Kaide ve DEAŞ ile masaya oturur musun?,"Ekim 19, 2019 07:30","Bu isteğini telefonda Cumhurbaşkanı Erdoğan’a da söyledi. Tepkisini, teröre bakışını telefonda çok açık sözlerle ortaya koyan, “Türkiye’nin terör örgütleriyle masaya oturmayacağını” söyleyen Cumhurbaşkanı Erdoğan, “Sen El-Kaide ve DEAŞ ile masaya oturur musun?” sorusunu yönelttiği Trump’a “Bizim açımızdan böyle bir şey asla söz konusu olamaz” yanıtını verdi. Barış Pınarı harekâtı sürerken sadece Erdoğan-Trump değil, Amerikalı-Türk yetkililer arasında çok kritik görüşmeler yapıldı. Trump’ın “arabuluculuk” teklifine, YPG’nin sözde komutanı ile telefon görüşmesi yapmasına, “rezalet” bulunan mektubuna da o görüşmelerde çeşitli seviyelerde yanıt verildi. Yanıtları Ankara’ya gelen ve müzakereyi yürüten heyetteki isimler bizzat Türk muhataplarından duydular. BİR BAŞKAN NASIL BİR TERÖRİSTLE GÖRÜŞTÜRÜLÜR? Trump’ın A takımından bir isimle yapılan görüşmede, “Trump-sözde SDG komutanı görüşmesine” atfen Ankaralı üst düzey yetkili, “Bir teröristi ABD Başkanı ile nasıl telefonda görüştürürsünüz, bunu nasıl yapabilirsiniz?” sorusunu yöneltti. Ankara’da sinirler zaten gergindi. Bu gerginlikte ABD Başkanı’nın kaleme aldığı sorunlu mektup da etkili olmuştu. Mektubu ABD Ankara Büyükelçisi David M. Satterfield, “Bizzat elden getirmem konusunda talimat aldım” diyerek Cumhurbaşkanlığı Sözcüsü İbrahim Kalın’a getirdi. Cumhurbaşkanlığında yapılan değerlendirmede mektup, içerik açısından da üslup açısından da çirkin bulundu. Sistemin “Obama dönemindeki” sorunlu tüm tezlerin arkasında durduğu yeniden görüldü. SÜREÇTEKİ TESPİTLER Bu süreçte Ankara da kendi içinde peş peşe değerlendirme toplantıları yaptı. Başkan Trump’ın bir yandan da ABD içinde çok sıkıştığı tespiti ortaya çıktı. Trump’ın “sağ-dindar-muhafazakâr” tabanı “azil sürecinde” bile kendisini yalnız bırakmazken, Türkiye konusunda Trump’ın karşısına geçti. Oysa Ankara, Trump’ın en başından beri “Suriye’den çekilmeyi” istediğini ancak buna gücünün yetmediğini; “Obama döneminde yerleşen” hatta “geçmişi ve geleceği” olan ve “İran’a, Rusya’ya karşı daha güçlendirmeyi tercih ettiği” terör örgütüyle ilgili politikasında sıkıştığını biliyordu. Sonuçta ABD askerlerini Suriye’nin kuzeyinden çekti, ancak terör örgütüyle angajmanını “şimdilik” bitirmedi. UZLAŞMANIN SONUÇLARI ABD Başkanı Trump’ın “A takımını çözüm için gönderme” teklifi ve müzakereler neticesinde ortaya çıkan uzlaşma metnini Ankara’nın nasıl bulduğuna ve bundan sonraki sürece de bakacağız. ABD-Türkiye ilişkileri büyük bir kriz daha yaşadı, ancak kriz dondu. Krizin ortadan kalkması için bundan sonra iki ülke tarafından atılacak adımlar önemli olacak. İki taraf da masadan eli boş kalkmadı. Türkiye, Barış Pınarı harekâtı operasyonunu başlattığı, Tel Abyad-Resulayn arası 120 kilometre uzunluk, 30 kilometre derinlikte güvenli bölgeyi kısa sürede aldı. ABD ise doğal müttefiki terör örgütünü şimdilik kurtardı. ABD, Suriye’nin güneyinde terör örgütüyle çalışmaya devam edecek. ABD ve Türkiye’nin ortak basın toplantısı yerine Pence’in ve Çavuşoğlu’nun ayrı ayrı basın toplantıları düzenlemelerinin nedeni “iç kamuoylarına mesaj” idi. Sürecin en sancılı başlığı, daha önceki müzakerelerde de olduğu gibi “silahların toplanması”. Güvenli bölgeden teröristler çekilirken silahlarını bırakmaları isteniyor. Ancak nasıl bir mekanizma kurulacağı, bu mekanizmanın işleyip işlemeyeceği muamma. Diğer yandan güneyde terör örgütüyle çalışmaya devam edeceğini açıklayan ABD, yeteri kadar silahlandırdığı teröristleri güneyde eğitmeye-donatmaya da devam edecektir. ABD’nin kuzeyden çekilmesi, Rusya ile yanında Şam rejimini kuzeyde “başaktör” olarak oyuna soktu. Cumhurbaşkanı tarafından güvenli bölgenin hedefi “tüm Suriye sınırı” olarak açıklansa da Resulayn-Telabyad hattı dışındaki alanlar için görüşmeler Rusya Devlet Başkanı Putin ile yapılacak. Salı günü Soçi’de Putin’e “Kobani, Menbiç ve Kamışlı başta olmak üzere terör örgütü Türkiye sınırından çekilsin. Terör örgütü kaldıkça ABD yerine Rusya’nın ya da rejimin geçmesi kabul edilemez. YPG’nin kalması kabul edilemez” denilecek. Ankara, Putin’in “Erdoğan’ı kaybetmek istemeyeceği” yorumunu yaparak, orta yol bulunulacağını düşünüyor. Erdoğan Soçi’de Putin ile görüşürken salı günü ABD “yaptırımları” uygulamadan kaldıracak. Yeni yaptırımların olmaması için ABD hükümeti çaba gösterecek. Bu, iki ülkenin iş dünyası açısından da önemli. 100 milyar dolarlık ticaret hacmi hedefi için başta Türk-ABD İş Konseyi olmak üzere iki ülkenin ilgili kuruluşları, gelecek haftadan itibaren ABD’de yeniden ortak çalışmalara başlıyor. Türkiye, Resulayn-Telabyad arasında çekilmenin tamamlanması, arama-tarama faaliyetleriyle bölgenin temizliğini ve alan hâkimiyetini sağladıktan hemen sonra mültecilerin yerleşebilmeleri için çalışmalara başlayacak. Eşzamanlı olarak AB üyeleri ve ABD ile mültecilerin durumunu, maliyeti konuşacak.",https://www.hurriyet.com.tr/yazarlar/hande-firat/sen-el-kaide-ve-deas-ile-masaya-oturur-musun-41353847
Hande Fırat,Terörle mücadele ederken...,"Ekim 29, 2019 07:29","Türkiye açısından dikkat çekici olan ise Bağdadi operasyonunun YPG’yi aklama ve ona paye çıkarma çabasına dönmüş olması. Bu, Barış Pınarı harekâtı sürecindeki gelişmelere de baktığımızda Türkiye açısından kabul edilemez bir durum. Kabul edilemez olmanın yanı sıra gerçekçi de değil. Geçmiş süreçte iki terör örgütünün zaman zaman işbirliği yaptığını, birbirlerini kullandıklarını, özellikle YPG/PYD’nin çıkarına göre davrandığını biliyoruz. Son olarak YPG/PYD terör örgütünün bazı üst düzey DEAŞ’lıları petrol tankerleri ile İdlib’e kaçırdığı da ortaya çıkmış, uluslararası basın tarafından da haberleştirilmişti. Bağdadi ile bağ kurulur mu bilmem. Açık kaynaklara bakınca tarihlerin üst üste gelmesi kafa karıştırıyor, soru işaretleri yaratıyor. Sonuçta uluslararası birçok saldırının, bölgenin bu noktaya gelmesinin arkasındaki isimlerden biriydi, DEAŞ’ın elebaşıydı... TERÖR BİR BUMERANG Terörle mücadele “ayrımsız, amasız” tüm örgütlere karşı aynı kararlılıkla tüm ülkeler tarafından sürdürülmeli. Ancak gerçekleri, bağlantıları görmeyerek hem Bağdadi’ye yönelik operasyondan YPG/PYD’ye pay çıkaranlar ya da örgütün kendi kendine pay çıkarmasına sessiz kalanlar, hem de harekâtın başladığı andan itibaren PKK/PYG’li teröristlerin Suriye’deki elebaşı olan Şahin Cilo, Mazlum Abdi gibi kod adları ile bilinen Ferhat Abdi Şahin’i, uluslararası arenada ön plana çıkaranlar mutlaka bundan ilerleyen süreçte zarar görecektir. Batıya karşı ‘DEAŞ’ı bir aparat gibi kullanan terör örgütü ile ilgili gerçekleri bir gün mutlaka görmek zorunda kalacaklardır. Terörün en belirgin özelliklerinden biri bumerang oluşudur. Bunu en çok bir terör örgütünün elebaşına karşı operasyonun ardından bir başka terör örgütüne teşekkür edenlerin bilmesi gerekir. KANDİL’E YÖNELİK OPERASYONLAR Türkiye “terör himayecisi” davranışlara bir süredir sahada karşılık vermeyi tercih ediyor. ABD ve Rusya ile yaptığı anlaşmalarda masada, “koşullara uyulmaz ise harekâtların devam edeceği” şartını koymuştur. Diğer yandan içeride ve dışarıda bu mücadelesini de sürdürmektedir. Ankara’da Ferhat Abdi Şahin’in Kobani’de yoğun güvenlik önlemleri ile korunduğu bilgisi var. Kendisinin Kandil ile arasının da açık olduğu belirtiliyor. Diğer yandan Ankara’nın Kandil’e yönelik hedefi, özellikle nokta operasyonlarla terör örgütünün sözde tepe yönetimine ilişkin operasyonları da sürüyor ve sürecek. Kaynaklar, özellikle son dönemdeki nokta operasyonların ardından örgütün yeni talimatlar verdiğine dikkat çektiler. Buna göre örgüt artık üç-dört kişinin bir arada dolaşmasını istemiyor. Araba yerine motosiklet, hatta çoğu zaman yaya olarak yolculuklar tercih ediliyor. Kaynaklar “Örgüt sıkıştı, operasyonlar sürecek” mesajını veriyor. Diğer yandan örgüte yönelik mücadelenin örgüte katılımın olduğu diğer ülkeler tarafından da ciddiyetle sürdürülmesi gerekiyor. Türkiye’den katılım çok azaldı. Ancak Suriye, İran ve Irak’tan katılım sürüyor. FETÖ İLE MÜCADELEDE SON DURUM Terör örgütlerinden ve terörle mücadeleden bahsederken, FETÖ’yü de unutmayalım. Ankara, Pensilvanya’da şeker hastalığı tedavisi sürdürülen örgütün elebaşı Gülen’in talimat ve mesajlarını yakından takip ediyor. “Bir yerine 500 kat çalışın” talimatı gerçekçi bulunmuyor. Artık FETÖ’nün böyle bir gücünün kalmadığı tespiti yapılıyor. Mücadelenin başarılı bir noktaya geldiğinin, örgütün operasyonel gücünü kaybettiğinin ve herhangi bir kurumda yeniden organize olamadığının da altı çiziliyor.",https://www.hurriyet.com.tr/yazarlar/hande-firat/terorle-mucadele-ederken-41361632
Hande Fırat,‘Yasal müttefik’ ve onun nüktedan başkanı!,"Ekim 18, 2019 07:30","Stratejik ittifak, Kıbrıs Barış Harekâtı döneminde büyük bir kırılma yaşamıştır. Johnson mektubu, ABD’nin Türkiye’ye yönelik iki yıl süren silah ambargosu... Eşzamanlı olarak Türkiye’de Amerikan karşıtlığının yükselişi... Arayışlar, ilişkiler, normalleşen ilişkiler... Körfez krizi, Öcalan’ın Türkiye’ye getirilişi, Irak savaşı, tezkerenin TBMM’de reddi ve arkasından gelen çuval olayı... 4 Temmuz 2003 günü, Kuzey Irak’ın Süleymaniye kentinde ABD 173. Hava İndirme Tugayı’na bağlı Amerikan askerlerinin Bağdat’la önceden yapılmış bir anlaşma uyarınca orada konuşlanmış Türk Özel Kuvvetleri’nin karargâhını basarak 11 Türk askerinin başlarına çuval geçirmesi, prangalaması ve kelepçeleyerek gözaltına alması... İki ordu mensuplarının tarihte ilk kez karşı karşıya gelmesi... Arayışlar, ilişkiler... Tüm bu süreçlerde duyduğumuz, “stratejik ortak”, “stratejik müttefik”, “model ortaklık” kavramları... Tüm dünyada kökeni 18. yüzyıla dayandığı kabul edilen Amerikan karşıtlığı kavramının, geçmişe baktığımızda Türkiye’de en çok Johnson mektubu ve Süleymaniye’deki çuval olayı zamanında yükselmiş olduğu görülür. Yine süreçte Amerikan karşıtlığında ulusal egemenlik kavramının, ulusalcılığın ve sol ideolojinin de etkili olduğu görülür. BUGÜN 15 Temmuz darbe girişimi... ABD’nin Fetullah Gülen ve FETÖ’cülere daimi ev sahipliği... Rahip Brunson gerilimi ve ekonomik sonuçları... ABD’nin YPG/PYD/PKK angajmanı; eğitmesi, donatması, silahlandırması, büyütmesi, sahip çıkması... Yani, “ABD-YPG/PYD/PKK doğal müttefikliği”... Ve o mektup! ABD Başkanı Trump’ın “tehdit ve hakaret” içeren, diplomasi, siyaset, nezaket yoksunu mektubu... NÜKTEDAN BAŞKANIN HADSİZ MEKTUBU Bunlar artık tarihe geçen, onlarca yıl sonra Türk-Amerikan ilişkilerinin kırılma noktaları olarak sayılacak ana başlıklar. O başlıklardan biri de nüktedan(!) başkanın hadsiz mektubu. Tarihe geçen Johnson mektubundaki üslupla Trump mektubundaki üslupsuzluğu sakın ola kıyaslamayın. Ancak sorun sadece mektup da değil. Sorun ‘yasal müttefikin nüktedan başkanı’nın sorunlu ve kararsız bir ergen gibi attığı sosyal medya mesajları da değil. Sorun, doğal müttefikini bir terör örgütünden seçmiş olması. Sorun, bir terör örgütüne karşı bir devletin ateşkes ilan etmesini istemesi. Sorun, bir terör örgütü ile bir devletin resmen masaya oturmasını istemesi. Sorun, önce terör örgütünün sözde komutanını, sonra da devletin cumhurbaşkanını araması. Sorun, terör örgütü ile bir devleti aynı kefeye koymaya çalışması. Sorun, Türkiye için “stratejik ve model ortaklığın” artık çok eskilerde kaldığı ve uluslararası anlaşmalar çerçevesinde sadece “yasal müttefike” dönüştüğü ABD ve bir söylediği bir söylediğini tutmayan nüktedan başkanında. Ben her ne kadar “Türkiye ile ABD artık sadece yasal müttefiktir” desem de ABD’nin politikası “yasal müttefikliği” bile karşılamıyor. GENÇLER SİZE KARŞI Nüktedan başkanı ve ülkesine şakayla yakından uzaktan ilgisi olmayan ciddi bir durumu da anlatalım. Türkiye’deki artan Amerikan karşıtlığı yerleşti. “Bu ne demek” derseniz... 15 Temmuz’dan önce Amerikan karşıtlığı yüzde 70’lerdeydi. 15 Temmuz sonrasında yüzde 90’lara çıktı, rakam artık düşmüyor. A/G araştırma şirketi sahibi Adil Gür ile görüştüm. Yüksek oranın ana sebebinin ABD’nin iki terör örgütünün, FETÖ ile PKK/PYD/YPG’nin hamisi olmasından kaynaklandığını söyledi. Son 10 yılın gençleri arasında bu oran daha da yüksek. Onların önümüzdeki yılların siyasetçileri, yöneticileri, bürokratları, cumhurbaşkanları olacağı gerçeğini unutmayın bay nüktedan başkan. SAHADAKİ ŞAM GÖRÜŞMELERİ Şu an sahanın kazanan aktörü Rusya. Kimsenin bu konuda şüphesi yok. Kremlin’den veya Kremlin adına yapılan her açıklamada “Adana mutabakatı” öne çıkarılarak, iki ülke arasında Şam-Ankara hattında ilişki kurulması isteniyor. Hatta Rusya daha da ileri giderek iki ülke arasında görüşmeler olduğunu iddia etti. Ankara da Şam da siyasi görüşmeler olmadığını açıkladı. Burada soru, Şam-Ankara hattındaki görüşmelerin kapsamı ve düzeyinin ne olduğu. İstihbarat kuruluşları arasında bir süredir görüşmeler var. Bu görüşmelere askeri bazı temasları da ekleyebiliriz. Bunlar tamamen sahada, Suriye’de ve sahadaki ihtiyaçlardan kaynaklanan görüşmeler. İstihbarat örgütleri arasında ve sahada gerçekleşen görüşmeler en üst düzeyde yapılmıyor. En üst düzeyin altında sahada görevlendirilen isimler tarafından yürütülüyor.",https://www.hurriyet.com.tr/yazarlar/hande-firat/yasal-muttefik-ve-onun-nuktedan-baskani-41353089
Hande Fırat,Kritik gün,"Ekim 22, 2019 07:29","“Türkiye’nin Esad rejimi ile masaya oturmasını isteyen” ve son dönemin tartışmasız “kazananı” olarak kabul edilen Putin’in ne yapmak istediğine geçmeden önce bugüne nasıl gelindiğini hatırlayalım... GÜÇLÜ AKTÖR RUSYA “Amerikalılar bize başından beri, ‘Biz çekilirsek onlar (Ruslar) gelir’ diyordu”... Bu sözleri Dışişleri Bakanı Mevlüt Çavuşoğlu, Amerika heyeti ile yapılan müzakerelerin ardından düzenlendiği basın toplantısında söyledi. Tam da Çavuşoğlu’nun ya da Amerikalıların söylediği gibi oldu. Ruslar geldi. ABD’nin Suriye’nin kuzeyinden çekilme kararı ile ortaya çıkan alanları Şam rejimi ve arkasındaki Rusya doldurdu. 13 Ekim tarihinde Şam rejimi ile terör örgütü arasındaki uzlaşmayla Suriye ordusunun Derik’ten Menbiç’e kadar sınırı kontrol etmesi öngörülüyor. Daha sonra bu alana Kobani, Kamışlı ve Haseke de dahil edildi. RUSYA’NIN HAZIRLIĞI Moskova-Şam-Tahran-Ankara hattında hazırlık trafiği: Putin’in özel temsilcisi Aleksandr Lavrentyev, 16 Ekim’den itibaren Tahran, Şam, Ankara’da temaslarda bulundu. Rusya Dışişleri Bakanı Lavrov ile İran Dışişleri Bakanı Zarif telefonda görüştü. O telefon görüşmesinin ardından yapılan açıklamalarda “Şam-Ankara ve Şam-terör örgütü” diyaloğu vurgusu öne çıktı. Açıklamada, “Suriye’nin toprak bütünlüğü ve egemenliği temel alınarak Ankara ve Şam’ın diyaloğunun gerekliliği, Şam ve PYD/YPG diyaloğunun önemi, Rusya ve İran’ın bu temasları kolaylaştırmaya hazır oldukları” belirtildi. Rusya, Putin-Erdoğan zirvesi öncesinde masaya koyacağı teklif ve Türkiye’ye vereceği yanıt için bir anlamda Tahran’ın desteğini aldı. MASAYA NASIL OTURULUYOR? Şu ana kadar iki ülkenin politikalarını ve başta liderleri olmak üzere yetkililerinin açıklamalarını göz önünde bulundurursak Ankara, Tel Abyad-Resulayn hattı dışında kalan bölge için de 30 km’lik derinlikte güvenli bölge kurmak istiyor. Bunun için YPG/PYD terör örgütü unsurlarının o alanlardan da çekilmesini istiyor. Ankara’nın Şam ile siyasi bir diyaloğu yok. Şam ile Rusya ve İran üzerinden dolaylı mesajlaşıyor, sahada ise güvenlik ve istihbarat birimleri üzerinden doğrudan temas var. Rusya, Türkiye’nin güvenlik kaygılarını haklı buluyor, ancak “Şam hükümetini” muhatap almasını istiyor. 30 km’lik derinliği fazla buluyor. 1998 yılında imzalanan Adana Mutabakatı’nın işlerlik kazanarak yeniden hayata geçirilmesinden yana. Mutabakatta yer almasa da Rusya’dan son dönemde Türkiye’ye 5 km, en fazla 10 km hareket serbestliği tanınabileceği açıklamaları geldi. Süreçte belirleyici olabilecek bazı sorular var. Askerlerini çekme kararının ardından, ABD’nin bölgede YPG/PYD’yi kontrol etmesini beklemek ne kadar gerçekçi olacaktır? Diğer yandan terör örgütü ile geçmişteki angajmanı çok iyi bilinen Şam rejimine ne kadar güvenilir? SDG iddia edildiği gibi sadece üniformayı değiştirirse, Şam’ın üniformasını giyerse ne olur? Uzun vadede Suriye’nin toprak bütünlüğü genel kabulü içinde Rusya ile ABD arasında “Kürtlerin durumuna ilişkin” Irak’takine benzer yapı kurulmasına dair bir uzlaşma var mıdır? DİYALOG FORMÜLLERİ-ADANA MUTABAKATI Sorular kritik, yanıtları belirsiz de olsa Türkiye ve Rusya masaya “mutabakat” arayışı ile oturuyor. Rusya’nın Şam-Ankara arasında diyaloğun sağlanması için masaya hazırlıklı oturacağı yönünde iddialar var. Siyasi diyalog yerine bürokratlarla yürütülecek bir diyalog gibi. Temelinde ise Adana Mutabakatı olacak. 20 Ekim 1998 günü imzalanan mutabakat, Öcalan’ın Suriye’nin dışında olduğu ve bir daha asla girmeyeceği, yurtdışındaki PKK unsurlarının Suriye’ye dönmeyeceği, ülke topraklarındaki PKK kamplarının bir daha kullanılmayacağı ve tutuklanan PKK üyelerinin listelerinin Türkiye’ye verilmesi taahhütlerini içeriyordu. Mutabakata göre Suriye kendi topraklarından Türkiye’nin güvenlik ve istikrarını tehlikeye atacak eylemlere; PKK’nın silah, lojistik ve mali destek sağlamasına ve propaganda faaliyetlerine izin vermeyecek. Aslında mutabakatla Suriye zaten PKK’yı terör örgütü olarak ilan etmiştir, PKK ve uzantılarının topraklarındaki faaliyetlerini ve PKK’nın topraklarında eğitim kampı kurması ile ticari faaliyetlerde bulunmasını yasaklamıştır. Şimdi bu mutabakatın yeniden hayata geçmesine Türkiye ne diyecek? Kabul eder ise nasıl bir mekanizma kurulacak? Bu soruların yanıtları belirsiz. Ancak göz önünde bulundurulması gereken husus şu: “Mutabakat ile zaten Şam rejiminin topraklarında terör örgütüne müsaade etmemesi gerekiyor. Mesele Şam hükümetinin topraklarına ne kadar hâkim olduğu sorusunda...” Tablo böyle, ancak 30 Ekim’de toplanması planlanan anayasa komitesi ve iki ülke arasındaki ilişkiler göz önünde bulundurulursa, Putin ve Erdoğan’ın masadan uzlaşma olmadan kalkmaları beklenmiyor.",https://www.hurriyet.com.tr/yazarlar/hande-firat/kritik-gun-41355585
Hande Fırat,Trump o gece ne dedi?,"Ekim 11, 2019 08:03","Yeşil ışık mı, kırmızı mı? Yaktı mı yakmadı? Bu tartışmayı bitirecek cümle bu. Pazar gecesi ABD Başkanı Trump ile Cumhurbaşkanı Erdoğan arasında yapılan telefon görüşmesinde, Cumhurbaşkanı Erdoğan kararını vermiş şekilde konuştu; Türkiye’nin gösterdiği sabra dikkat çekti, ekim ayı olmasına rağmen hâlâ somut adım atılmadığını belirtti ve Türkiye’nin güvenli bölge oluşturacağını söyledi. Bunun üzerine ABD Başkanı Trump, “Madem girmek, bunu yapmak istiyorsunuz, o halde DEAŞ’lılar meselesini siz çözün. Gerisini hallederiz” yanıtını verdi. Şimdi “gerçeklere” maddeler halinde bakmamız lazım. İki liderin telefon görüşmesinden sonra Beyaz Saray, “Operasyonu desteklemeyeceğiz, bu operasyona dahil olmayacağız” dedi. Amerika’da bazı çevreler (siyasetçi, medya vb) Türkiye’nin operasyon kararını büyük bir öfke ile karşıladı. Trump, en başından beri sadece Türkiye sınırındaki 30 kilometrelik alandan değil, Suriye’den Amerikan askerinin çekilmesinden yana. Trump’ın başı ABD’de azil soruşturması ile de belada. Bu sebeple Türkiye’ye karşı kıyameti koparanlar Trump’ı başta azil süreci olmak üzere başının belada olduğu konularla sıkıştırmaya devam edecekler. ABD HAREKÂTI ENGELLEMEDİ Tüm bunları biliyoruz, ancak altı çizilmesi gereken unsurlar da var. Ankara’daki kaynaklarım tüm tepkilere rağmen “Pratikte yaşananlara odaklanmak gerek” yorumunu yapıyor. Genel hava şöyle: Sonuçta ABD, Türkiye’nin harekâtını engellemedi. Trump-Erdoğan arası diyalog ve Trump’ın eski, özellikle de Obama dönemindeki politikaları yok sayması sayesinde S-400 süreci büyük bir krize neden olmadan nasıl atlatıldıysa, Fırat’ın doğusu için de Amerikan askerleri çekilerek Türkiye’nin belli derinlikte güvenli bölge kurmasının önü açıldı. Trump zaman zaman farklı açıklamaları ile iç kamuoyuna oynuyor. Hem tepkileri kontrol altında tutmaya çalışıyor hem de devlet olarak pozisyonunu kayda geçiriyor. Hava sahası kullandırılmayacak iddiası da boşa çıktı. Amerika kendine ait olmayan bir hava sahasını üçüncü ülkeye yasaklayamaz. Sonuçta iki ülkenin askerleri karşılıklı koordinasyon sürecini etkiledi, Türk jetleri hava operasyonunu yaptı, yapmaya devam edecek. ÖFKENİN NEDENİ “Obama Türkiye’nin ölümcül düşmanı PKK ile anlaşma yaptı.” Bir NATO üyesi, “NATO’nun sınırlarını korumakla da görevli” diğer üyeye karşı, üstelik “stratejik ortak” dediği üyeye karşı bir terör örgütüyle anlaşma yaptı. Bu tarihi itiraf da o üyenin, ABD’nin başkanından geldi. Şimdi ABD’de de kıyameti koparanlar, Trump’ın sözleriyle “Obama ve PKK anlaşmasına” sahip çıkanlar. O anlaşma bir terör örgütünü beslemek, büyütmekten, İran politikasından çok daha öte bir anlam taşıyordu. O politika, Suriye’nin kuzeyinde “devlet” kurulmasını içeriyordu. ABD’de kopan kıyamete bir de bu pencereden bakmak gerek. KARA PROPAGANDAYA HAZIRLIK Tüm bunlar nedeniyle Ankara kendisine karşı kara propaganda ile iklim oluşturulmaya çalışıldığının farkında. Hem AK Parti’de hem de Cumhurbaşkanlığı’nda bunun için hazırlık yapıldı. Yayılabilecek iftiralar tek tek sıralandı. Bu iftiralar karşısında atılacak adımlar tek tek belirlendi. Sivilleri hedef alıyorlar. Hıristiyanları hedef alıyorlar. Türkiye etnik temizlik yapacak. Türkiye demografik yapıyı değiştirecek. Türkiye işgalci. Tüm bu iftiralara karşı Türkiye kendi gerçeklerini her türlü platformda anlatacak. Bununla birlikte özellikle dış kamuoyu hedefte tutulacak. Türkiye’nin yaşadıkları, karşı karşıya olduğu riskler yabancı basına anlatılacak. HER OLASILIĞA HAZIRLIK Üst düzey siyasi bir kaynağım, “Olumsuz havayı yayanlar, bir haftaya kadar Türkiye’nin ne yapmaya çalıştığını net görecek. Korkuları ve yalanları boşa çıkacak” dedi. Yine de tüm olasılıklara karşı Ankara’nın hazırlık yaptığının da altını çizmek gerek. Sözde Türk dostu senatörün olası yaptırım tasarısının yasalaşması ihtimalinden AB’nin elini taşın altına koymaması ihtimaline kadar. Zaten Cumhurbaşkanı Erdoğan da söyledi, “Kapıları açarız, 3.6 milyon mülteciyi göndeririz” dedi. Türkiye’nin “Mültecilerin yükünü taşıyamıyorum” demekten İncirlik’e kadar önünde birçok seçenek var. Hem “kara propagandaya hazırlık” hem de “her olasılığa hazırlık” ana başlıklarında ortaya çıkan politik çerçeve, dün Cumhurbaşkanı Erdoğan’ın AK Parti il başkanları toplantısında yaptığı konuşmayla da kamuoyuyla paylaşılmış oldu.",https://www.hurriyet.com.tr/yazarlar/hande-firat/trump-o-gece-ne-dedi-41348379
Hande Fırat,ABD’nin kara propagandası,"Ekim 10, 2019 08:10","Amerika’daki tepkilere bakınca son dönemin moda tabiriyle SDG “güzellemeleri” ve bu güzellemeleri yaparken bizzat ABD ve başkanı Trump tarafından “Bitti” denilen DEAŞ ile korkutmak taktiğinin ön plana çıktığını görüyoruz. Ankara tüm bu “güzellemelerin”, “korku yaratma gayretinin” ayrıntılarıyla farkında. Trump’a ve Türkiye’nin güvenli bölge kuracak olmasına karşı ABD’de yürütülen kara propagandanın genel çerçevesini maddeler halinde şu şekilde özetleyebiliriz: - Trump, Kongre’yi ve Amerika’nın müttefiklerini karanlıkta bıraktı. - DEAŞ ile mücadele eden Kürtler ölüme terk ediliyor. - Amerika müttefiki SDG’yi kaybediyor. - Türk ordusunun bu işin sorumluluğunu üstlenecek niyeti, arzusu, kapasitesi yok. - Trump SDG’ye ihanet ediyor. - Serbest kalan DEAŞ’lı teröristler terör hücresi kurabilir ya da Avrupa’ya dönebilir. Şimdi gelelim bu yalanlar ve iddialar karşısında gerçeklere... Ankara kara propagandaya karşı kendi gerçekleriyle her platformda yanıt vermeye devam edecek. Madde madde onları da özetleyelim. ABD’NİN TAKTİKSEL APARATI Türkiye en başından beri DEAŞ ile mücadele edebileceğini, bir terör örgütüne karşı bir başka terör örgütünün kullanılmasının sakıncalı olduğunu anlattı. Buna rağmen ve o dönemki bölgesel farklı çıkarları için ABD, PYD/YPG’yi tercih etti. Ağır silahlarla donattı, eğitti. Terör örgütü, Amerikan silahlarını, NATO üyesi ve ABD’nin müttefiki Türkiye’ye karşı da kullandı. DEAŞ ile mücadele için sahaya sürülen YPG/PYD kimi zaman özellikle de Türkiye’ye karşı DEAŞ ile işbirliği yaptı. “Türk ordusunun niyeti, arzusu, kapasitesi yok” diyen Amerikan basınına ve siyasilere Fırat’ın batısını, Fırat’ın batısında TSK ve ÖSO’nun operasyonlarını, etkisiz hale getirilen DEAŞ’lı yaklaşık 3 bin teröristi hatırlatmak gerek. Ayrıca Türkiye’nin içinde patlayan bombaları, yapılan operasyonları da... FELAKETTEN DÖNÜLDÜ Düzenli olarak elinde DEAŞ’lıları serbest bırakmakla hem ABD’yi hem tüm dünyayı tehdit eden YPG/PYD terör örgütünün, işine geldiği zaman DEAŞ ile yaptığı anlaşmaların en dikkat çeken örneklerinden biri sadece son bir yılda Türkiye sınırından soktukları yaklaşık 20 DEAŞ’lı. Hepsi “emir” seviyesindeki üst düzey örgüt mensubu olan bu DEAŞ’lıların bir kısmının amacı üçüncü ülkelere geçmek, bir kısmının amacı ise Türkiye’yi hedef alacak saldırıları planlamaktı. Türkiye bu sene iki noktada felaketin eşiğinden döndü. Yıllarca terör örgütlerinin hedefi olan Türkiye’de DEAŞ Anadolu’da, PKK ise güneyde büyük bir saldırı hazırlığındaydı. Güvenlik güçlerinin, istihbaratın özverili ve başarılı çalışmaları sayesinde saldırılar önlendi. Kısacası bir devlet kendine müttefik olarak terör örgütünü seçmemeli. Terör örgütüne ise o devletin tarih boyunca işine geldiğinde kendilerini kullandığını, işleri bitince birçok kez kendilerini yüzüstü bıraktığını hatırlatmak gerek. ŞİMDİLİK SADECE GÜVENLİ BÖLGE ‘Tüm kuzey Suriye için DEAŞ sorumluluğunu Türkiye alamaz, DEAŞ yeniden hortlar’ tezine karşı da gerçekleri anlatmak gerekiyor. Türkiye bu süreçte sadece güvenli bölgeden sorumlu. 32 kilometre derinlikte olması öngörülen güvenli bölgede sekiz-on binada yaklaşık bin 500 yabancı terörist savaşçı var. Türkiye’yi süreçte sadece bu bin 500 terörist ilgilendiriyor. Güvenli ve standartları olan hapishaneler kurulacak. Ancak Trump söylediği gibi Amerikan askerlerini tamamen Suriye’den çeker ise farklı görüşmeler ve seçenekler gündeme gelebilecek. Amerika’nın bugünkü talebi, “tamamen çekilme durumunda DEAŞ ile mücadeleden Türkiye’nin sorumlu olması”. Tamamen çekilme olur mu, olur ise 32 kilometrenin altındaki YPG/PYD’liler ne olur, o koşullarda Suriye rejimi ve Rusya ne der? Bu soruların yanıtları için henüz çok erken. O yüzden Türkiye bugün için güvenli bölge içindeki DEAŞ’lı mahkûmları konuşuyor. AVRUPA NEREDE? ABD Başkanı Trump, yabancı terörist savaşçıların ait oldukları ülkeler tarafından alınmaları, o ülkelerde yargılanmaları için bir süre baskı yaptı. Sonra o baskı bitti. Türkiye 2013-2014-2015 yıllarında Türkiye’den geçerek bölgeye gitmeye çalışan Avrupa vatandaşlarını ilgili ülkelere tek tek bildirdi. Avrupalı ülkeler “Bilmiyoruz” yanıtını vererek, harekete geçmediler. Kaynaklarım, “Teröristler oraya gitsin, öldürülsünler politikasını yürüttüler” sözleriyle o dönemi anlattı. Çoğu etkisiz hale getirildi, kalan kısmı için Avrupa uykuda. Avrupa onları yok sayıyor. Tam da bu nedenle Ankara süreçte “Avrupalı ülkeler, vatandaşlarınızı alın ve ülkenizde yargılayın” diyecek. Ayrıca güvenli bölgenin yapılanması, mültecilerin dönmesi için de “Elinizi taşın altına koyun” denecek. Kısa sürede donörler toplantısının yapılması planlanıyor. TSK’NIN BİR KOLU GİBİ MİLLİ ORDU -  Daha önce isimlerini Özgür Suriye Ordusu (ÖSO) olarak biliyorduk. Artık Suriye Ulusal Ordusu deniliyor. 2015 yılında 350 kişiyle kurulmuştu. Bugün TSK’nın adeta bir kolu olarak Barış Pınarı harekâtına katılıyorlar. Güvenlik sebebiyle tam sayı vermiyorum. Ancak sayıları binlerce. Barış Pınarı harekâtına tam bir yıldır hazırlanıyorlar. Arap, Türkmen ve Kürtlerden oluşan Suriye Ulusal Ordusu, bir yıl boyunca askeri eğitimlerin yanı sıra Fırat’ın batısındaki “yağmalama” iddialarına karşı da ayrıca eğitimden geçirildi.",https://www.hurriyet.com.tr/yazarlar/hande-firat/abdnin-kara-propagandasi-41347592
Hande Fırat,Yeni denklem,"Ekim 25, 2019 07:29","Terör koridoru da devlet hayali de bitti. Türkiye’nin sürecin ta en başında ortaya koyduğu “güvenli bölge” önerisi hayata geçiyor. ABD kendi tercihi ile geri plana geçerken, ön plana Rusya ve Türkiye yerleşti. SONRASI... TÜRKİYE-ABD AÇISINDAN ABD ile 120 kilometrelik hat ile ilgili anlaşma şu ana kadar sorunsuz uygulandı. Saha temizliği, alan hâkimiyeti, yeniden inşa gibi konularda süreç devam edecek. ABD-Türkiye ilişkileri açısından bakacak olursak: Türkiye-ABD ilişkileri tarihinin en ciddi kırılmalarından birini yaşadı. Sorun şimdilik uzlaşma ile çözülmüş de olsa ABD, yıllar boyunca “müttefikim, stratejik ortağım” dediği Türkiye’ye karşı sahada terör örgütünü eğitti, donattı, kullandı. Türkiye-ABD ilişkileri ciddi yara almıştır. “Yeni bir olumsuz” gelişme yaşanmasa da tamiri zaman alacaktır. Yeniden gerçek anlamda “stratejik ortaklık” ise şu an için zor görünüyor. Yine de iki ülkenin ilişkilerinde “olumlu” adımlar atılması için gözler 13 Kasım’da yapılması öngörülen Trump-Erdoğan görüşmesinde olacak. Karşılıklı ekonomi ve ticari çıkarların ön plana çıkarılması hedefleniyor. Süreç hem ABD Başkanı’nın “azil tartışmaları” hem de seçim dönemi gibi iç tartışmalar nedeniyle Türkiye-ABD ilişkilerini olumsuz etkileme riskini taşıyor. Trump’ın “şahinler ve Türkiye karşıtları” karşısında iyice güçsüzleşmesi durumunda farklı gelişmeler ortaya çıkarabilir. Diğer yandan, Amerikalıların terör örgütü ile angajmanının son bulmadığı da bir gerçek. Bunu hem müzakere akşamı basın toplantısı düzenleyen Başkan Yardımcısı Pence söyledi, hem de Amerikan yönetimi sahada politikaları, SDG ile yakın temasları ve açıklamaları ile net bir biçimde ortaya koyuyor. Ayrıca Trump yönetiminin Deyr el Zor ve Haseke’deki petrolün SDG ile ortak işletilmesi önerisini de Türkiye’nin Rusya ile doğrudan, Şam rejimi ile diplomatik olarak dolaylı, istihbari ve askeri açıdan sahada dolaysız değerlendirmeye almasını da unutmamak gerek. TÜRKİYE-RUSYA AÇISINDAN Türkiye’nin Rusya ile doğrudan, Şam rejimi ile diplomatik olarak dolaylı, istihbari ve askeri açıdan sahada dolaysız ilişkileri açısından da tabloyu değerlendirmek gerekiyor: Putin ve Erdoğan’ın masadan uzlaşma olmadan kalkmayacaklarını yazmıştık. Tam da öyle oldu. İki ülke 10 maddelik mutabakat muhtırasıyla anlaştı. Buna göre YPG ağır silahlarıyla Türkiye sınırlarından 30 kilometre aşağıya çekilecek. Tel Abyad ve Resulayn dışındaki sınırlara Suriye ordusu yerleşecek. Barış Pınarı harekâtı ile tutulan alanın Kamışlı hariç batısında ve doğusunda 10 kilometre derinlikte Türk-Rus ortak devriyesi başlayacak. Rusya’dan mutabakat sonrasında gelen açıklamalarda, “Türkiye’nin tezlerine önem verildiği” ve “bu tezler konusunda Rusya’nın tereddütsüz olduğu” görüldü. Terör örgütünün 30 kilometrenin altına çekilmesi konusunda Rusya’nın taviz vermeyeceği anlaşılıyor. Bu konuda dikkat çeken açıklama ise Kremlin Sözcüsü Dmitri Peskov’dan geldi, “YPG çekilmezse Türk ordusunun silindirinin altına girer” dedi. Rusya’nın hem çekilme konusunda, hem de “üniforma değiştirme” olasılığı konusundaki tavizsiz tutumu, şimdilik federasyon ve özerklik gibi modellerin de önünü kapatmış görünüyor. Ancak haklarının tanınması, “beşinci kol” ismiyle Suriye ordusuna katılmaları, hatta yerel polis gücüne çevrilmeleri gibi ihtimallerin konuşuluyor olduğunu görüyoruz. Rusya sürecin bir anlamda masanın başında kendinin oturması karşılığında, Esad rejimi ile terör örgütü arasında diyalog ile çözülmesinden yana. Burada gücün, yani Rusya’nın ağırlığını Esad rejiminden yana koyduğunu da unutmamak gerek. Bu süreç başından beri Rusya’nın telkini ve isteği olan Şam-Ankara diyaloğunu da zorunlu kılıyor. Diplomatik anlamda doğrudan bir temas olmasa da hem dolaylı hem de sahada askeri ve istihbari temasın sürdüğünü biliyoruz. Ancak Adana Mutabakatı’nın Şam’ın topraklarına tam hâkim olması durumunda uygulanabilmesi için temasın seviyesinin ve içeriğinin farklılaşması bekleniyor. Burada uygulama için bir mekanizma kurulması da gündeme gelebilir. Rusya bazı AB üyeleri tarafından gündeme getirilen uluslararası güvenli bölge önerisini reddetti. Suriye’de oyun dışı kalan AB’nin, Türkiye ile zirve yapması ve mülteciler konusunda elini taşın altına koyması gerekiyor.",https://www.hurriyet.com.tr/yazarlar/hande-firat/yeni-denklem-41358600
Hande Fırat,Barış Pınarı harekâtı... Sahada değişen dengeler,"Ekim 15, 2019 07:29","Bilgilendirmeye başladığı anda da malum ülkelerden tepkilerle karşılaştı. Alanını/süresini soranlar, dar tutulması temennisini getirenler, başka formül bulunmasını önerenler oldu. Türkiye hepsine tek tek güvenlik kaygısını, terör tehdidini, mültecilerin yerleştirilmesi amacını anlattı. Ancak “Türkiye’nin güvenlik kaygılarını anlıyoruz” diye başlayan tüm cümleler “ama”yla ve operasyonun sona erdirilmesini isteyen taleplerle devam etti. Geldiğimiz noktada Türkiye harekâtına, terörle mücadelesine devam ediyor, edecek. Ancak başlangıçtaki çerçeve, değişen dengeler neticesinde farklılaşabilecek. Cumhurbaşkanı Erdoğan’ın önceki gün harekâtın Ayn el Arap (Kobani) ve Haseke’yi de kapsayacağını açıklaması ile Azerbaycan’a giderken söylediği “Münbiç konusunda verdiğimiz kararın uygulama aşamasındayız. Münbiç boşaltıldığında oraya Türkiye olarak biz girmeyeceğiz ki. Oranın gerçek sahipleri Araplar. Yaklaşımımız onların oraya girmesi” sözlerinin şifrelerine bakacağız. DEĞİŞEN DENGELER Sahadaki hareketlenme, Türkiye açısından harekâtın başta öngörülen 120 kilometrenin batısına doğru bir kayma olduğunu gösteriyor. Bunun nedeni sahada değişen dengeler. Kaynaklarım, ABD Başkanı Trump’ın “Suriye’nin kuzeyindeki askerlerimizi güneye çekiyoruz” açıklaması ile sahada dengelerin değişmeye başladığını söyledi. Hemen ardından Esad rejimi ile SDG’nin uzlaşma arayışları, hatta iki tarafın da “Anlaştık” açıklamaları kamuoyuna yansıdı. Esad ordusunun hareketliliği de takip ediliyor. Ankara’nın yaptığı tespitlere gelirsek... * ABD’nin Suriye’nin çekilme kararı o alanda bir boşluk yarattı. O boşluğu kim dolduracak? O boşluğu kim kontrol edecek? Ankara’ya göre birinci soru bu. Kısacası herkes boşluğu doldurmanın derdinde. * YPG/PYD’nin yeni ABD’si kim olacak? İkinci kritik soru da bu. Yeni ABD derken, terör örgütünün hamisi kim olacak? Ankara sahadaki gelişmeleri, pazarlıkları izliyor. Evet, “pazarlık” dedim. Terör örgütü, Esad ile anlaştığını açıklasa da başka ülkelerle de pazarlık yürütüyor. Aslında hem ABD hamisi kalsın diye uğraşıyor, hem de “ABD giderse yerine en iyi şartlarda kimi koyarım” diye uğraşıyor. Bu tek taraflı bir uğraş olarak da görülmesin. Bölgeye meraklı ülkeler de bu pazarlığa çok meraklı. Kısacası Ankara pazarlıkların farkında, izliyor. Olasılıkları göre politika oluşturuyor. Doğacak boşluktan terör örgütünün yararlanmaması için de yeni planları devreye sokuyor. Harekâtın ilk etapta Menbiç’e kayma ihtimali de bu yüzden. O İHTİMALLER Esad ordusu hareketli. Bu hareket ve terör örgütüyle anlaştıkları iddiası iki soruyu gündeme getirdi: - Esad’ın ordusu ile Türkiye karşı karşıya gelir mi? - Rus ve Türk güçleri karşı karşıya gelir mi? İkinci sorudan başlayalım. Soru açık açık Kremlin Sözcüsü’ne soruldu. Kremlin Sözcüsü Peskov, “Rus ve Türk güçlerinin Suriye’de birbirleriyle çatışması ihtimalini düşünmek bile istemiyoruz” dedi. İki ülkenin düzenli irtibat halinde olduğunu söyledi. Ankara da böyle bir ihtimali düşünmüyor, aklından bile geçirmiyor. İki ülke arasındaki özellikle liderler düzeyindeki ilişkilere dikkat çekilerek, “Düzenli irtibat halindeyiz, karşılıklı bilgilendirme düzenli yapılıyor” deniliyor. Üstelik Rusya üzerinden Esad rejimi ile de karşılıklı dolaylı mesajlaşma var. Gelelim ilk soruya... Ankara’nın hedefinde Esad ordusu da yok. “Kendisine saldırı yapılmadığı sürece” diyerek istisnayı da yazalım. Burada Ankara’nın hassasiyetini ve formülünü de ortaya koyalım. Cumhurbaşkanı Erdoğan’ın da işaret ettiği gibi Menbiç’e Türk ordusu girmeyecek. Arap aşiretleri ile görüşmeler yapıldı. Arap aşiretleri sahada olacak. Diğer yandan Suriye Milli Ordusu’nun hassas noktalarda yer alacağını söyleyelim. HAREKÂT MERKEZİ “Filmlerdeki gibi... Gurur duydum”. Bu sözler, Barış Pınarı harekâtının ilk saatlerinde, içinden Cumhurbaşkanı Erdoğan ve devlet yetkililerinin görüntülerinin paylaşıldığı Cumhurbaşkanlığı Harekât Merkezi için söylendi. Tahmin edebileceğiniz gibi sözlerin sahibi de o ana tanıklık edenlerden bir isim. Edindiğim bilgilere göre, Cumhurbaşkanı Erdoğan ilk beş buçuk saat harekâtı bizzat yönetmiş. Bu beş buçuk saat merkezden canlı izlendi. Hedeflerin vurulması ve askerlerin girişi, İHA’lardan alınan görüntülerle anı anına harekât merkezindeki ekranlara yansıtıldı. O toplantıda AK Parti’nin bazı genel merkez yöneticileri ile Meclis yöneticilerinin bulunması da daha sonra eleştirilmişti. Konuştuğum bir kaynağım, “Harekâtın Meclis boyutu, yani bilgilendirilmesi gibi konularla siyasi risk boyutu bu eleştiriler yapılırken unutuluyor. Milli Savunma Bakanı’nın belli bir aşamada siyasi parti genel başkanlarını bilgilendirmesine de o gece orada karar verildi” dedi.",https://www.hurriyet.com.tr/yazarlar/hande-firat/baris-pinari-harekati-sahada-degisen-dengeler-41350769
Hande Fırat,Tam saha pres,"Eylül 13, 2019 08:25","Önce Türkiye’nin güvenli bölge ısrarındaki amacını hatırlayalım. - 440 km’lik sınırın güvenli hale getirilmesi. ABD tarafından silahlandırılan teröristlerin sızmasını engellemek. Terör tehdidini en alt düzeye indirmek. Bölgede olası farklı yapılanmaların önüne geçebilmek. - Türkiye’nin içindeki mültecileri güvenli bölgeye yerleştirmek. Bu amaçlar doğrultusunda bir yanda ABD ile müzakereler yürütülürken, bir yandan da masada “sonuç alınamaması” ihtimaline karşılık askeri sevkıyatlarla sınırda hazırlık yapılıyor. ABD ile müzakereler henüz bitmiş değil. Şimdi üzerinde uzlaşılan ve müzakerelerin sürdüğü başlıklara göz atalım. ABD İLE MÜZAKERE MASASI - 1) FAZ 150 KM: 440 km’lik sınırın şimdilik 150 km’sinde uzlaşma sağlandı. Bir önceki yazımda yaklaşık 120 km olarak ifade etmiştim ancak kaynaklarım tam 150 km olduğu yönünde bilgi verdiler. Telabyad’ın biraz gerisinden başlayan, Resulayn’ın biraz ötesinde biten bir sınır düşünün. Ankara’ya göre derinlikte son söz söylenmiş değil. Ankara 30 km’de ısrarcı. ABD ise daha az bir derinlikten yana: 5-14 km arası değişen bir derinlikten söz ediliyor. Haritayı göz önüne getirin. Derinliği de çizdiğinizde ortaya bir dikdörtgen çıkıyor. Tam uzlaşma durumunda güvenli bölgenin ilk etabı bu alanı kapsayacak. Ankara’nın amacı hattı sağdan ve soldan uzatarak tüm sınırı boyunca güvenli bölgeyi bir an önce kurmak. - 2) KONTROL, HAVA SAHASI VE SİLAHLAR: Türkiye güvenli bölgenin kontrolünün kendisinde olmasını istedi ancak ABD ile kontrol sağlamakta sakınca görmüyor. İlk etapta haritada gördüğünüz dikdörtgen alandaki hava sahasının da kontrolünün kendisinde olması gerektiğini söyledi. Anlaşma, o alandan çekilecek teröristlerin ağır silahlarının ve silahlarının toplanmasını kapsıyor. Amerika görüşmelerde “Tamam” dedi. Ankara çekilme sürecinin ardından silahları görmek isteyecek. Türk Silahlı Kuvvetleri tarafından tespitinin yapılması gereken diğer konu ise mevziler. Ankara terör mevzilerinin ortadan kaldırıldığı tespitinin bizzat Türk askeri tarafından yapılmasını istiyor. - 3) MİLİS GÜÇ OLUŞUMU: İki ülke asayiş olayları için “polis-bekçi” gibi görev yapabilecek milis gücü oluşturulmasında da anlaştı. Anlaşma “terör örgütü üyesi olmayan” kişilerden oluşturulmasını içeriyor. Bölgede yaşayan Kürt, Türkmen, Araplardan oluşturulacak. Müzakerelerde varılan uzlaşmaya göre milis gücünü iki ülke birlikte oluşturacak. Üstelik karşılıklı itirazlar çerçevesinde “istenmeyen kişiler” listeden çıkarılacak. Örneğin Türkiye “Bu kişi terör örgütü ile alakalı” der ise ABD kabul edecek. İşte son dönemde akıllarda soru işareti yaratan konulardan biri de bu. Anlaşmaya rağmen ABD’nin milis gücünü tek başına oluşturmak için harekete geçtiğine ilişkin iddialar var. Yerel kaynaklardan edindiğim bilgilere göre ABD’nin tek taraflı oluşturduğu Kürt-Arap gücünü eğitmeye başladığı belirtiliyor. Bu Ankara’nın kabul edebileceği bir durum değil. Zaten uzlaşmaya da aykırı. Türkiye, Cumhurbaşkanı Erdoğan başta olmak üzere açık ve net, “Amerikalıların ikili oynamaması gerektiğini, terör örgütü ile angajmanını kesmesi gerektiğini ve güvenli bölgede oyalamanın kabul edilmeyeceğini” söylüyor. Askeri temaslar ve müzakereler sürüyor. Konu A’dan Z’ye Erdoğan-Trump görüşmesinde de ele alınacak. Temel amaç, sorunu uzlaşarak, diplomasi ile çözmek. Aksi halde Türkiye kendi göbeğini kesmeye hazırlanıyor. Bu kararlılığın ardında sınırlarımızın hemen ötesindeki gerçekler yatıyor. Oradaki gerçeklere ilişkin son duruma bakacak olursak... PİLOT EĞİTİMİ İDDİASI DEAŞ ile mücadele adı altında ABD sınırımızın hemen ötesinde terör örgütünden adeta bir ordu kurdu. Türk Silahlı Kuvvetleri’nin ‘Zeytin Dalı harekâtı’nı kapsayan bölgede karşılaştığı terör örgütü üyeleri ile bugün Fırat’ın doğusunda bulunan terör unsurları arasında ciddi fark var. ‘Zeytin Dalı harekâtı’ bölgesindeki teröristler profesyonel eğitimi bu şekilde almamışlardı. Fırat’ın doğusundaki teröristler başta ABD olmak üzere birçok ülke tarafından eğitildiler ve donatıldılar. Drone eğitiminden güdümlü tanksavar eğitimine kadar... Ankara’ya ulaşan bir başka iddia ise YPG’li teröristlere helikopter pilotluğu eğitimi verildiği... Sadece eğitim değil, söz konusu teröristlerin ABD sayesinde DEAŞ’a karşı savaş tecrübesi de bulunuyor. Tam eğitimli ve donanımlı terörist sayısının 35-40 bin civarında olduğu belirtiliyor. Başa dönecek olursak, terör örgütünün güç kazanması artık sadece sınırlar için bir tehdit olarak görülmüyor, Türkiye Cumhuriyeti’nin beka sorunu olarak görülüyor. SINIR HATTINDA TÜNELLER Öyle ki terör örgütünün sınırın hemen ilerisini tünellerle birbirine bağladığı bilgisi var. Amaçları olası bir harekâtta tünellerden mevziler arası kuvvet kaydırmak. İşte tüm bu nedenlerle Ankara “güvenli bölge”nin kurulmasında kendi güvenliği için ısrarcı. Birinci faz için tam uzlaşma sağlanır ve harekete geçilirse, havadan ve karadan kontrol sağlayarak kalıcı üs bölgeleri oluşturmayı planlıyor. Arama, tarama ve temizleme faaliyetleri ile birlikte alan hâkimiyetinin tesis edilmesi amaçlanıyor.",https://www.hurriyet.com.tr/yazarlar/hande-firat/tam-saha-pres-41329397
Hande Fırat,Kamp öncesi 3 günlük toplantı,"Ekim 04, 2019 07:29","Üç gün boyunca süren toplantıda konuşulanlar dikkat çekici. Yapılan tespitleri ve eleştirileri alt alta sıralamakta fayda var. Yeni bir dil lazım. AK Parti geçmişte daha çok halktan ve özgürlükten yanaydı. Bu politikasından uzaklaştı. Ekonomideki sorunlar seçmeni, vatandaşı doğrudan etkiliyor. Güven sorunu aşılmalı. AK Parti geçmişte toplumsal duyarlılıklar konusunda öncü idi. Bu rolünü yeniden kazanmalı. Siyasetçiler partinin yanında değil, halkın yanında olmalı. Yeni siyasi parti oluşumlarındaki isimler AK Parti’den çıkan, yetişen isimler. Onlara yönelik “hain” tanımlaması doğru değil. Bu oluşumları hor görmek de yanlış. Söz konusu siyasi oluşumlar, AK Parti’ye kızgın seçmenin olası adresleri. AK Parti’ye kızgın seçmen daha fazla küstürülmemeli. Uygulamaya konulmuş Cumhurbaşkanlığı Hükümet Sistemi’nin temel taşı 50+1’i yeniden tartışmak, hatta konuşmak bile zafiyet. Toplantıda katılımcılar genelde toplumun tüm kesimlerinin kucaklanması için yeni politikalar üretilmesi, demokrasi ve hukukun üstünlüğü için adımlar atılması gereği üzerinde durdular. “Yerel seçimlerdeki sonucun siyasi olarak hesabının verilmediği” eleştirisinde bulunanlar da oldu. Kamp öncesi üç günlük toplantının sonuçları nasıl ve ne şekilde değerlendirilecek göreceğiz. İYİ PARTİ’NİN ÇIKMAZI SİYASET günlerdir İYİ Partili Yavuz Ağıralioğlu’nun “CHP, HDP ile ittifak yaparsa biz orada yokuz” sözüyle bahsettiği üçlü ittifak modelini konuşuyor. “CHP ile İYİ Parti’nin yolları ayrılıyor mu” sorusu gündemde. Meral Akşener ile Kemal Kılıçdaroğlu önceki gün telefonda konuştular. Bu konuların telefonda gündeme geldiğini sanmıyorum ama Akşener’in “Yüz yüze de görüşelim” dediği bilgisini paylaşayım. İYİ Parti’nin, CHP-HDP ilişkisinden ya da olası birlikteliğinden rahatsız olduğu aşikâr. İYİ Parti’nin karşı ittifaka, yani ‘cumhur ittifakı’na geçeceğini söylemek, beraberinde bazı tartışmaları ve soru işaretlerini getiriyor: MHP, özellikle Devlet Bahçeli buna ne der? Kamuoyu şirketlerinin dikkat çektiği en önemli başlık, İYİ Parti’ye oy veren seçmen. Hemen şunu söyleyelim, İYİ Partili yöneticiler de kamuoyu şirketlerinden bu konuda bilgi alıyorlar. Buna göre, İYİ Parti seçmeni ağırlıklı olarak cumhur ittifakı karşıtı. Olası bir değişiklikte seçmenini CHP’ye ve yeni oluşumlara kaptırma riski var. Yani “siyasi intihar” yaşayabilir. Diğer yandan CHP gerçekten HDP ile yol yürümeye karar verirse CHP içindeki “HDP karşıtı seçmen” için cumhur ittifakına girmemiş İYİ Parti bir alternatif olabilir. Ancak hem kamuoyu araştırma şirketleri hem de Ankara’daki siyasi kulisler açısından son günlerde İYİ Parti, Saadet ve yeni oluşumu içeren üçlü ittifak ya da üçüncü ittifak daha sık konuşulur oldu. YENİ OLUŞUMDA SON DURUM SAADET Partisi Genel Başkanı Temel Karamollaoğlu’nun liderler turu kapsamında Ali Babacan ile de bir araya gelmesi Ankara’da kulisleri yeniden hareketlendirdi. Karamollaoğlu liderlere yaptığı ziyaretlerini “genel başkanların el sıkışmasının bile haber olduğu bir ortamda”, siyasetin bir nebze normalleşmesi için zemin olarak görüyor. Ali Babacan ile yaptığı görüşmede de ekonomi ve dış politikadaki gelişmelerin yanı sıra AK Parti içindeki tartışmalar da gündeme geldi. Ali Babacan hazırlıklarına ilişkin bilgi verdi. “Partinin kuruluşu erteleniyor” iddialarının ardından ben de nasıl bir takvim izleneceği konusunda Babacan’a yakın isimlerle sohbet ettim. Buna göre: Ekim ayında insan kaynağı büyük ölçüde tamamlanacak; partinin vitrini, kadrosu oluşturulacak. Kasım ayında politika setleri ve Türkiye’nin sorunlarına ilişkin çözüm önerileri kadrolarla gözden geçirilecek. Aralık ayının ikinci yarısında tüzel kişilik sorunu halledilecek, siyasi parti kurulacak.",https://www.hurriyet.com.tr/yazarlar/hande-firat/kamp-oncesi-3-gunluk-toplanti-41343565
Hande Fırat,Deprem,"Eylül 27, 2019 07:29","16’sını 17 Ağustos’a bağlayan o gece sarsıntıyla uyandım. Ankara da sallanmıştı. Anneannemle kardeşimi kapının önüne indirdikten sonra hızla ofise geçtim. Kamuran Çörtük’ün o yıl kurduğu BRT kanalında muhabirdim. Her yer karanlıktı. İlk gelen bilgi “Ankara’dan sonrası yok oldu” şeklindeydi. O dönemki haber müdürü Gürkan Zengin’le konuşup ilk gelen kameraman arkadaşla yola çıktık. Ankara-Bolu yolunda sabahın ilk saatleriyle birlikte, o acı gerçekle yüzleştik. Deprem... 17 Ağustos 1999 depreminden bahsediyorum. O ilk saatlerde büyük bir şok ve sarsıntı yaşadığımı hatırlıyorum. Ömür Hastanesi, Gölyaka... Yıkıntılar içinden gelen sesler... Yardım istekleri, karanlıktan gelen çığlıklar... Yollarda kolumuzdan tutup “Çocuğum kayıp, yardım edin!” diyenler... “Kızım ben yaşıyorum, aileme ulaşamıyorum. Yaşadığımı aileme haber verin” isteğinde bulunanlar... Enkaz altındaki sesleri duymak, yardım etmeye çalışmak, haber vermek... Deprem bölgesinde diğer muhabir arkadaşlarla birlikte dönüşümlü olarak uzun bir süre kaldık. Çoğu zaman arabaların içinde uyuduk. Bölgedeki görev bitip dönünce, sarsıla sarsıla ağladığımı hatırlıyorum. BÜYÜK DEPREM KAÇINILMAZ 17 Ağustos depremi 7.4 büyüklüğü ile Türkiye tarihinin en büyük ikinci depremi olarak yaşattığı acıyla tarihe geçti. Ardından Düzce depremini yaşadık. İlk yıl hep depremi konuştuk. Alınmayan önlemleri, malzemeden çalan müteahhitleri, deprem kuşağında olduğumuzu bildiğimiz halde hiçbir şey yapmayan kurumları, sorumluları, vatandaşları konuştuk. Sonra yavaş yavaş unuttuk. Yavaş yavaş alıştık. Deprem vergisini bile konuşmaz olduk. Türkiye’nin herhangi bir yerinde deprem olduğunda “büyük İstanbul depremine hazırlanmayı” yeniden gündemimize aldık. Sadece bir süreliğine... 1999 yılının üzerinden tam 20 yıl geçti. Belki de o gün geldi, belki de yaklaştı, belki daha var. Bilmiyoruz.... Uzmanların açıklamaları ışığında tek bildiğim “büyük deprem kaçınılmaz”... 20 yıl geçti, biz tam anlamıyla hazırlanamadık. Şu an bir yıl mı, yirmi yıl mı yoksa bir gün mü var bilmiyoruz. Bilmemiz gereken tek gerçek hazır olmak için kaybedecek tek bir saniyemiz olmadığı gerçeği. İstanbul dün 5.8 büyüklüğü ile sallanırken, ben de İstanbul’daydım. Evin sağlam görünen kirişinin altına geçtim. Sallantı sona erince sokağa çıktım. Sonra haberleri takip ettim. Panik görüntülerini izledim. Vatandaş olarak bizlere de düşen görevler var. Evlerimizi kontrol etmek, dayanıklı hale getirmek, deprem anında nasıl davranmamız gerektiğini bilmek gibi... Kısacası her an hazırlıklı olmak gerekiyor. O GÖRÜŞME OLMADI İstanbul depreminin, Cumhurbaşkanı Erdoğan’ın uçağının Türkiye hava sahasına girdiği sıralarda olduğunu Cumhurbaşkanı’nın açıklamalarından öğrendik. Cumhurbaşkanı, BM Genel Kurulu için gittiği New York’ta temaslarını bitirerek yurda döndü. Ziyareti öncesinde Trump ile olası görüşmesinin önemine dikkat çekmiştik. Erdoğan, Fırat’ın doğusunda Türkiye’nin beklentilerini karşılayacak güvenli bölge oluşturulması için eylül ayının sonuna kadar süre tanımıştı. O tarihten sonra, Türkiye’nin kendi göbeğini kendi kendisinin keseceği mesajını vermişti. Hem bu kararlılığını hem de güvenli bölge müzakerelerini Başkan Trump’la konuşması bekleniyordu. Ama olmadı. ABD, deprem ile değil ancak Trump’ın azil sürecinin başlaması ile sarsılıyor. ABD Başkanı Trump yaptıkları telefon görüşmesinde “Yüz yüze görüşeceğiz” demişti. Ancak o sözleri söylediğinde azil süreci ortada yoktu. Şimdi kapsamlı bir telefon görüşmesi mi yapılacak yoksa Türkiye, ABD’deki sallantı sebebiyle “eylül sonu” tarihine mi erteleyecek, bekleyip göreceğiz.",https://www.hurriyet.com.tr/yazarlar/hande-firat/deprem-41338769
Hande Fırat,Zaten tehlikeli ve ölümcül...,"Eylül 17, 2019 12:32","Tütün ve tütün ürünlerinden bahsediyorum. Özellikle son yıllarda adeta mantar gibi türeyen kafelerde satışa sunulan nargilelerden. İçeriği hasta ediyor. Bir de kaçağını düşünün... Daha zararlı, daha ölümcül, daha tehlikeli! Hatırlayacaksınız 18 yaş altı çocuklarımıza alkol, tütün ve tütün ürünlerinin satışının önlenmesi için dört ayrı yazı yazmıştım. Her şeyden önce bir anne olarak en önem verdiğim konuların başında geliyor. 18 yaş üstünün kendi tercihi ve iradesi. Ancak 18 yaş altı çocuklarımızı her türlü zehirden korumamız lazım. Son yazımda “Kimse bir şey yapmıyor mu? Çocuklarımızı hâlâ kafelerde nargile içerken, yollarda sigara içerken, ‘mutlu saatler’ partilerinde görüyorum” diye yazmıştım. Eleştirileri ve feryadı nasıl yazıyorsam, atılan adımları da yazacağım. Yazacağım çünkü hem çocuklarımızı hem de tütün ve tütün ürünlerini kullanan 18 yaş üstünü de ilgilendiriyor. Bilgiler Ankara’dan... Öncelikle Ankara siyasetin ve bürokrasinin şehri. Ne yazık ki “nargile kültürü” bu kesim arasında çok yaygın. - Öncelikle ricam Ankara’nın Çayyolu, Çukurambar semtindeki nargile kafelere takılan yöneticilere, siyasetçilere ve bürokratlara. Bulunduğunuz mekânlarda 18 yaş altındakilere satış yapılmasına itiraz edin. İşletme sahiplerinin kimlik sormasını isteyin. Diğer yandan toplum açısından örnek alınacaksanız, ideali tabii ki kullanmamanız. - Diğer önemli konu tütünün içeriği. Zaten zehirli ama bir de kaçak nargile tütünü kullanan mekânlar var. O tütün daha da ölümcül. BAŞKENT POLİSİNİN ÇALIŞMALARI Ankara Emniyeti bir süredir nargile kafeleri denetliyor. Hem 18 yaş altı için istihbaratları değerlendiriyor, hem de kaçak nargile tütünü ile mücadele ediyor. Ankara İl Emniyet Müdürlüğü’nden edindiğim bilgiler çerçevesinde size bu kaçak tütünlerin nasıl yapıldığını ve içindeki zehirli maddeleri anlatacağım... - Yurtdışından kaçak yollarla giren iri yaprak tütünlere metal kazanlar içinde glikoz, gliserin, nargile aroması ekleniyor. - İçinde halihazırda katran ve zifir bulunuyor. - Kullananlar baş ağrısı, mide bulantısı, gözlerde katarakt, KOAH ve bulaşıcı hastalıklara yakalanabiliyor. Orta ve uzun vadedeki zararlarını söylemiyorum bile. Ankara Emniyeti’nin verilerine göre: - Bir yıl içinde 6 bin 555 kaçak ve el yapımı nargile tütününe el konuldu. - 98 şüpheli hakkında işlem yapıldı. Yetmez ama evet. Yetmez çünkü görev sadece Emniyet’in değil. Tüm Türkiye’de ama özellikle de başkent Ankara’da görev en çok da devleti yönetenlerin. Özellikle Çukurambar ve Çayyolu’ndaki mekânları dolduran siyasi ve bürokratlar açısından... Örnek olduklarını unutmamaları ve etraflarındaki masaları 18 yaş altında çocuk var mı diye kontrol etmeleri temennisiyle bitiriyorum. ‘ÇOK İYİ TAKLİT YAPARIM’ GEÇEN hafta İYİ Parti Genel Başkanı Meral Akşener Ankara’da medyadaki kadın yöneticileri topladı. Çok da iyi yaptı. Ankara temsilcisi, haber müdürü, şef pozisyonunda kadınları bir arada görmekten çok mutlu oldum. Sayımız yeterli mi? Tabii ki hayır! Tüm sektörlerde daha fazla kadın çalışmalı, yönetici olmalı. Ancak şunu da hemen söylemeliyim, medya sektöründe o masada CNN Türk Ankara Temsilcisi Dicle Canova, Milliyet Gazetesi Ankara Temsilcisi Didem Tümer, Demirören Haber Ajansı Ankara Temsilcisi Tuba Atav, Kanal D Ankara Haber Müdürü İrem Akbaş ve benimle birlikte beş kadın yöneticinin Demirören Medya’dan olduğunu gururla paylaşmak isterim. Siyasetin konuşulduğu, sorularımızı yönelttiğimiz masada “kadın sohbeti” de yapıldı, siyasetin magazin ve yumuşak yüzü de konuşuldu. İYİ Parti Genel Başkanı “Çok iyi taklit yaparım” dedi. Masada bize taklit yapmadı. Ancak kendisine bir grup toplantısında söylediği ve sosyal medyada çok konuşulan “Winter is coming Sayın Erdoğan” sözü hatırlatıldı. Dizilerle arasının nasıl olduğu soruldu. Yabancı dizileri takip ettiğini söyleyen Akşener, ‘Game of Thrones’un tüm sezonlarını izlemiş. Akşener, “Çok genç bir ekiple çalışıyorum. O ekip benim içimdeki muzipliği de yeniden ortaya çıkardı. O sözü söylemek benim fikrimdi” dedi. YERLİ OTO... DÖNEN MAVRALAR... GERÇEKLER... 4 kapısı var. 4 lastiği var. Direksiyonu var. SUV model. Oldu mu? Sanayi ve Teknoloji Bakanı Mustafa Varank’ın açıklamaları ve fotoğrafımızın ardından sosyal medyada dönen mavraya, yazılara ben de katılayım dedim. Esprilere bayağı güldüm. Ancak bazı bilgileri paylaşmak isterim. - Prototipin fotoğraflarını gördük ancak o fotoğrafları alıp yayınlayamıyoruz çünkü ticari sır. - Arabanın lansmanını konsorsiyum yapacak. Özelliklerini onlar açıklayacak. - Sanayi ve Teknoloji Bakanı Mustafa Varank, Otomobil Girişim Grubu’nun aralık ayında yürüyen prototipi Türkiye’ye sunmak istediğini söyledi. Bakanın tarih vermesi nedeniyle “Daha önce de tarih verdiler, yeni tarihe niye inandınız?” diye soranlara, “Bakanın açıklamalarını yazdık, aralık ayında söylediği gerçekleşmezse sebebini sorar onu da yazarız” yanıtını veriyorum. - Bakan bizi bir masa etrafında toplamış değil. Hürriyet Türkiye’nin en büyük haber platformu. Hürriyet Ankara haber merkezi yıllardır bakanları, siyasileri, kahvaltıya ya da yemeğe davet eder. Ankara’daki yazarlar, birim şefleri, alan muhabirleri de o yemekte olur. Herkes soru sorar, siyasiler yanıtlar. Biz davet etmeye devam edeceğiz.",https://www.hurriyet.com.tr/yazarlar/hande-firat/zaten-tehlikeli-ve-olumcul-41331747
Hande Fırat,Değişen koşullar ve Fırat’ın doğusu,"Ekim 01, 2019 07:29","Cumhurbaşkanı Erdoğan New York’taki BM Genel Kurulu öncesinde Türkiye’nin artık sabrının kalmadığını, istediği koşullarda güvenli bölge oluşturulmazsa Fırat’ın doğusuna harekâtın kaçınılmaz olacağını, bunun için de Türkiye’nin aylarca hatta günlerce beklemeyeceğini açıkça söylemiş; eylül ayının sonuna kadar da süre vermişti. Üstelik BM Genel Kurulu’nda tüm dünyanın önünde Türkiye’nin Fırat’ın doğusunu da terörden temizleyeceğini açıkladı. Cumhurbaşkanı BM Genel Kurulu’nda yaptığı konuşmada “Suriye’de terörden temizlediğimiz bölgelerde okulları, hastaneleri, altyapı ve üstyapı imkânlarını yeniden ayağa kaldırıyoruz. Şimdi aynı amaçla Fırat’ın doğusunu terör örgütlerinden temizlemeye hazırlanıyoruz. Hem ülkemizdeki Suriyelilerin hem de güvenli hale getirdiğimiz bölgede ikamet eden kardeşlerimizin, kalıcı barış sağlanınca Suriye’nin yeniden inşasına katkıda bulunacak bireyler olarak yetişmelerini hedefliyoruz. Sizlerden de Türkiye’nin tüm insanlık adına yürüttüğü bu çabalara destek olmanızı bekliyoruz” dedi. Ankara’nın beklentisi genel kurul sonrasında New York’ta iki liderin bir araya gelmesi ve güvenli bölge ile pürüzlerin ele alınmasıydı. Görüşme olsa idi, Ankara hem pürüzlerin giderilmesine çalışacaktı hem de kararlılığını bir kere daha gösterecekti. Ancak o görüşme olmadı, olamadı. Trump hakkında azil süreci başlatıldı ve başkan ile adamlarının doğal olarak gündemi altüst oldu. DERDİ BAŞINDAN AŞKIN Cumhurbaşkanı Erdoğan, New York’tan dönerken uçaktaki gazetecilere Trump ile kapsamlı bir telefon görüşmesi yapma ihtimalinden bahsetti. Türkiye’nin verdiği süre dolarken, şu satırların yazılmakta olduğu dakikalara kadar iki lider arasında henüz bir telefon görüşmesi olmadı. Açıkçası Trump’ın derdi başından aşkın. 2020’de yapılacak ABD başkanlık seçimlerine doğru bu süreç “azil” ile noktalanmasa da Trump’ın başını ağrıtıyor ve daha da ağrıtacak. Siyasi açıdan Trump’ı yıpratacağına şüphe yok. O yüzden telefon görüşmesi de hemen olmayabilir, olamayabilir. Diğer yandan Suriye’de 2011’den beri süren içsavaşı sonlandırmak için BM gözetiminde oluşturulan Suriye Anayasa Komitesi’nin 29 veya 30 Ekim’de Cenevre’de toplanacağı açıklandı. Türkiye’nin de desteklediği süreçte önemli bir dönemece giriliyor. Ayrıca Türkiye tüm gelişmeleri, özellikle de mültecilerin durumunu Rusya, Fransa ve Almanya ile dörtlü zirvede de masaya yatırmak istiyor. TÜRKİYE YENİDEN GÖZDEN GEÇİRECEK İşte Trump’ın azil sürecinden dörtlü zirveye ve anayasa komitesine kadar tüm bu gelişmeler sebebiyle Türkiye’nin Fırat’ın doğusuna ilişkin harekâtla ilgili “eylül ayı sonu” kararını yeniden gözden geçireceği belirtiliyor. Yani Ankara’daki hava, harekâtın hemen olmayacağı, Türkiye’nin değişen koşullara göre hareket edeceği yönünde. Konunun bu satırlar yazılırken toplanan Milli Güvenlik Kurulu’nda da kapsamlı bir şekilde ele alınması bekleniyor. Türkiye’nin verdiği sürenin dolduğu gün, yani bugün, yeni yasama yılı açılırken Türkiye Büyük Millet Meclisi kürsüsünden Cumhurbaşkanı Erdoğan’ın yapacağı açıklama da merakla beklenecek. Ankara değişen koşullar sebebiyle harekât kararını bir süre ertelese de talepleri değişmeyecek. Güvenli bölgenin hızla oluşturulması. Kademeli olarak hayata geçse de zaman içinde tüm sınırı kaplaması. Yeterli derinlikte olması. Kontrol mekanizmasında TSK’nın olması. Mülteciler için planlanan yerleşim yerlerinin finansmanında ülkelerin harekete geçmesi. EN CAN ALICI KONU En can alıcı konu, yani terör örgütü YPG/PYD’nin geleceğine ilişkin ABD-Türkiye arasındaki anlaşmazlık ise masanın ortasında duruyor. Türkiye, ABD’nin terör örgütüyle angajmanına son vermesini istedikçe TIR’larla silah yardımı sürüyor. “ABD zaman içinde YPG’yi meşrulaştıracak mı, SDG farklı bir yapıya mı dönüştürülmeye çalışılacak yoksa Türkiye tüm bunlara ‘Yeter’ diyerek Fırat’ın doğusuna girerek terör örgütünü temizleyecek mi?” Sorunun yanıtını gelişmeler, ince diplomasi ve askeri caydırıcılık zaman içinde gösterecek.",https://www.hurriyet.com.tr/yazarlar/hande-firat/degisen-kosullar-ve-firatin-dogusu-41341139
Hande Fırat,Yargıda atama tartışmaları,"Eylül 20, 2019 07:30","“Yargıda FETÖ’cüler kritik noktalara getiriliyor” iddiasına Bakan Gül, “Bu örgütün sadece yargıya, orduya, emniyete sızdığı sanılmasın. Nerede ahlaksızca bir saldırı varsa bilin ki orada FETÖ’nün bir tezahürü vardır. Daha düne kadar FETÖ’cülerle aynı maklubeye kaşık sallayanlar, bugün çıkıp bize FETÖ ile mücadele dersi vermeye, asil şerefli Türk yargısına saldırmaya kalkışmasın” diyerek yanıt verdi. Bu açıklama ve tartışma, “FETÖ yeniden mi örgütleniyor? Göz mü yumuluyor” sorularını beraberinde getirdi. Bu sorulara ben de yanıt aradım. Edindiğim bilgileri sizlerle paylaşacağım. TARTIŞMA NEREDEN BAŞLADI? Yargının içinde gruplar olduğu sır değil. Hakyolcular, ülkücüler, sosyal demokratlar diye adlandırılan gruplar... Yargıda “resmi olmasa da” söz konusu yapılanmaların olması ne kadar doğru ve bunun gelişmiş demokrasilerde örneği var mı ciddi bir tartışma konusu. Bu gruplar arasında özellikle “atama” dönemlerinde yaşanan çekişmeler de Ankara’da herkes tarafından biliniyor. Kaynaklarım işte bu grupların zaman zaman birbirlerinin aleyhine sohbetler yaptığına ya da gazetecilere haber sızdırdığına dikkat çektiler. Burada mesele, haber ya da bilgilendirme değil; mesele yargıdaki bu tip gruplaşmalar... FETÖ’den çok çekmiş hâlâ çekmekte olan ülkenin ve yargısının hâlâ “siyasi vb saiklerle gruplaşması” çok doğru değil. Bu genel çerçevenin ardından, son tartışmada gündemdeki isim, HSK Genel Kurulu’nca Yargıtay üyeliğine atanan Hatay Ağır Ceza Mahkemesi Başkanı Ahmet Turan Oral. Oral’ın bir FETÖ iddianamesini reddettiği haberleri yer almıştı. HSK yazılı açıklama ile Oral’ın iade ettiği iddianamenin yeniden tanzimi üzerine yapılan yargılama sonucunda sanık hakkında FETÖ üyeliği nedeni ile mahkûmiyet kararı verildiğini açıkladı. Peki Oral’ın Yargıtay’a atanması sorunlu mu? Bu soruyu HSK Başkanvekili Mehmet Yılmaz’a sordum. Oral’ı şahsen tanımadığını belirten Mehmet Yılmaz, “Oral hakkındaki iddialarla ilgili üç yıl önce müfettiş raporu hazırlandı; HSK 1. Dairesi raporu incelemesinin sonunda ‘Soruşturmaya mahal yoktur’ kararını verdi” dedi. HSK Başkanvekili, Oral ile ilgili kendilerine üç yıl boyunca başka bir şikâyetin ulaşmadığını da söyledi. İÇ TARTIŞMALARDAN UZAK DURULSUN Tartışmanın bir başka boyutu ise bakanlar arası sorun olduğu iddiası idi. Kaynaklarım net bir biçimde “Bakanlar arasında sorun yok” dedi. FETÖ ile mücadele konusunda tüm bakanların hassas davrandıklarını belirttiler. Ancak Cumhurbaşkanlığı’nın bu tip tartışmaların medya önünde yapılmasını doğru bulmadığını da anımsattılar. Aldığım bilgiye göre bu konuda birebir telkinlerde de bulunulmuş. Cumhurbaşkanı Erdoğan’ın MKYK toplantısındaki “İç tartışmalardan uzak duralım” sözleri de uyarı olarak yorumlanmış. FETÖ İDDİALARINA HSK NE DİYOR? Peki asıl soru... FETÖ iddia edildiği gibi yargıda yeniden örgütleniyor mu ya da örgütlenmeye çalışıyor mu? Bu soruyu da HSK Başkanvekili Mehmet Yılmaz’a yönelttim. Yılmaz, 2014 yılından beri yaklaşık 4 bin hâkim ve savcının ihraç edildiğini belirterek başladı sözlerine. 133 kişinin örgüt hakkındaki itirafları nedeniyle de istifa ettiklerini söyledi. Yılmaz, “Biz FETÖ ile mücadele konusunda ilk günkü gibi çalışıyoruz. HSK’ya bir şey söylemek büyük haksızlık olur. HSK olarak örgütle kararlılıkla mücadele konusunda sözümüzün arkasındayız. Bu mücadeleyi kararlılıkla sürdüreceğiz” dedi. HSK Başkanvekili hâlâ ihraçların sürdüğüne de dikkat çekti. Adli tatil başlamadan hemen önce, temmuz ayında 17 hâkim-savcı hakkında soruşturma açıldığını, örgüt nedeniyle de 9’una görevden el çektirildiğini açıkladı. Yılmaz’ın anlattıklarına göre HSK’ya dört ayrı koldan örgütün yargıdaki gizli yapılanma çabasıyla ilgili bilgi geliyor: - İhbarlar - Etkin pişmanlık çerçevesinde ifadeler - ByLock içeriklerinden yeni bilgiler - Ankesör soruşturması gibi yürümekte olan süreçler. Dört koldan da bilgi akışı devam ediyor. Örgütün tam anlamıyla çökertildiğini söylemek mümkün değil. Yılmaz, örgüt çözüldükçe, yeni bilgi ve belgeler geldikçe kendilerinin de kararlılıkla mücadeleyi sürdüreceklerini ve gereğini yerine getireceklerini söyledi.",https://www.hurriyet.com.tr/yazarlar/hande-firat/yargida-atama-tartismalari-41334072
Hande Fırat,F-35’leri askıya alma formülü,"Eylül 24, 2019 07:29","Gerçi Cumhurbaşkanı Erdoğan New York’ta Trump ile kısa bir telefon görüşmesi yaptı. Ancak o görüşme daha çok nezaket içerikli ve çok uzun olmayan bir telefon görüşmesiydi. Edindiğim bilgiye göre Başkan Trump’ı Senatör Lindsey Graham aramış. Hatırlayacaksınız, pazar günü Cumhurbaşkanı Erdoğan ABD’li Cumhuriyetçi Senatör Lindsey Graham ile bir araya gelmiş, görüşmeye Dışişleri Bakanı Mevlüt Çavuşoğlu da katılmıştı. Çok sıcak ve samimi geçtiği belirtilen o görüşmede “Başkanı arayayım” diyerek Senatör Graham’ın Trump’ı aradığı belirtiliyor. Kaynaklarım, Cumhurbaşkanı Erdoğan ve ABD Başkanı Trump arasında da olumlu bir görüşme geçtiğini belirterek, Trump’ın “Yüz yüze görüşeceğiz” ifadesini kullandığının altını çizdiler. Hem olası görüşme hem de ABD’deki genel temaslar açısından iki önemli başlık var. İlki Fırat’ın doğusu ve güvenli bölge, ikincisi ise S-400’lerin alımının ardından başta yaptırımlar olmak üzere ortaya çıkabilecek sonuçlar. İkincisinden başlayarak son durumun fotoğrafını çekmeye çalışalım. S-400’LER, OLASI YAPTIRIM, F-35 PROGRAMI... S-400’lerin alımının ardından Türkiye’ye yönelik CAATSA yaptırımlarının hayata geçirilip geçirilmeyeceği merak ediliyor. Amerika’daki hava, genel olarak konu Rusya olunca “Mutlaka tepki göstermek gerek” sözüyle özetleniyor. Amerika’da yaklaşan başkanlık seçimleri de göz önünde bulundurulunca, Türkiye’nin yaptırım paketiyle karşılaşabileceği, ancak bunun düşük dozlu, hatta “erteleme”yi de içerecek şekilde formüle edilebileceği belirtiliyor. Bu formülasyonda başta Fırat’ın doğusu olmak üzere başka alanlardaki işbirliklerindeki olumlu gelişmelerin de etkili olacağını söylemek gerekir. Diğer yandan S-400 alımının somut sonucu F-35 programı ile yaşandı. Cumhurbaşkanı Erdoğan’ın Senatör Graham ile yaptığı görüşmede de F-35 programı gündemdeydi. Senatör Graham, Erdoğan’a “Türkiye’yi F-35 programına geri kazandırmanın önemli olduğu kanaatindeyim” dedi. Bu konudaki Ankara’daki son gelişmeyi de burada aktaralım. Senatör Graham’ın “geri kazandırma” temennisinin de altında yatan o gelişme, Türkiye’nin resmi olarak programdan “çıkarılmaması” ancak “ortaklığın askıya alınması”. MEKTUP GÖNDERİLDİ ABD resmi olarak da Türkiye’ye “askıya alındığını” iletti. Amerikalı kaynaklarımın verdiği bilgiye göre ABD Savunma Bakanlığı’na bağlı müsteşarlık birimi, yakın zamanda Türkiye’ye F-35 kararıyla ilgili bir mektup gönderdi. Mektupta “Türkiye’nin F-35 programı ortaklığının askıya alındığı” ifadesi kullanıldı. Şu ana kadar Türkiye bu mektuba yanıt vermedi. Edindiğim bilgilere göre mektuptaki argümanlar hukuki bir zemine dayanmadığı için de cevap verilmesi düşünülmüyor. FIRAT’IN DOĞUSU Gelelim en zorlu başlığa, Fırat’ın doğusu ya da güvenli bölge çalışmalarına... Olası Erdoğan-Trump görüşmesi öncesinde, eylül ayında baş döndüren gelişmeler yaşandı. Bir yanda müzakereler sürerken, diğer yanda taraflar müzakere masasını doğrudan etkileyen çok kritik açıklamalar yaptılar, sahada kritik adımlar attılar. Ankara en yüksek seviyeden “Göstermelik adımları yutmayız” dedi. Bizzat Cumhurbaşkanı Erdoğan, “Üç-beş helikopter uçuşuyla, beş-on araç devrisiyle güvenli bölge olmaz” dedi. Dışişleri Bakanı ise “kozmetik adım” ifadesini kullandı. Ankara, “oyalanmaktan, kandırılmaktan, güvenli bölge adı altında terör örgütünün korunmasından” endişe etti, ediyor; ABD’nin terör örgütüyle angajmanının ise son bulmasını istiyor. Tüm bu nedenlerden dolayı Ankara, Washington’a eylül ayının sonuna kadar süre tanıdı. Peki Amerikalılar ne yaptı? Türkiye ile ortak devriyeler sürerken SDG ile görüşmeye, terör örgütüyle de ortak devriyeye devam ettiler. Bir de ağızlarındaki baklayı çıkardılar. Nasıl mı? ABD’nin DEAŞ ile Mücadele Görev Gücü Direktörü Chris Maier, YPG ile DEAŞ’la mücadele konusundaki ortaklıklarının sürdüğünü belirterek, “Güvenlik mekanizmasının temel amacı, hem Türkiye ile müşterek bir çalışma vasıtasıyla onların güvenlik kaygılarını çözmek hem de SDG’nin güvenliğini sağlamaktır. Türkiye ile çalışırken Türkiye’nin Suriye’ye girme fikrinin önemli ölçüde gerilediği konusunda ikna olduk” dedi. Yani ABD’nin en istemediği olasılık Türkiye’nin Fırat’ın doğusuna girmesi, amaçları ise SDG adı altındaki YPG/PYD terör örgütünün güvenliği. Türkiye “oyunun” farkında, bu nedenle de kararlılığını net bir biçimde ortaya koyuyor. ABD, Türkiye’nin girmesini istemiyorsa, güvenli bölge konusunda Türkiye’nin taleplerini karşılamak zorunda kalacak. Erdoğan-Trump görüşmesi gerçekleşmeden ABD bir adım daha attı. Kasım 2015’ten beri verilmeyen izni verdi, Türk F-16’ları Suriye’nin kuzeyinde uçtu. Fırat’ın doğusundan, yani öngörülen güvenli bölgenin üzerinden de geçtiler. Ankara’da bu durum ilk etapta olumlu bir adım olarak nitelendiriliyor, hatta “Güvenli bölge uçuşlarının başlangıcı olarak değerlendirilebilir” yorumu yapılıyor. Ancak “ABD’nin terör örgütüyle bitmeyen angajmanı”, “sonu gelmeyen TIR’larla silah ve ekipman yardımları” ve açık açık “Yeter ki Türkiye Fırat’ın doğusuna girmesin” istekleri olduğu sürece temkinli olmakta fayda var gibi geliyor.",https://www.hurriyet.com.tr/yazarlar/hande-firat/f-35leri-askiya-alma-formulu-41336424
Hande Fırat,Fırat’ın doğusu Aralık 2018 ve 800 DEAŞ’lı,"Ekim 08, 2019 07:29","2018 yılının Aralık ayında ABD Başkanı Donald Trump önce önemli bir açıklama yapacağını duyurmuş, sonra da DEAŞ’ı yendiklerini söyleyerek Suriye’den çekileceklerini açıklamıştı. Yine o dönem Trump, “İngiltere, Fransa, Almanya ve diğer müttefiklerden Suriye’de yakaladığımız 800 DEAŞ militanını teslim alarak yargılamalarını istiyoruz. Hoş olmayan diğer alternatif ise onları serbest bırakmak” demişti. 19 Şubat 2019’da bu konunun perde arkası ile ilgili bu köşede yazdığım yazıda:  800 DEAŞ’lı teröristin SDG’nin elinde olduğunu,  Hapishane olarak adlandırılan birtakım binalarda tutulduklarını,  PYD’nin, ABD’nin çekilme açıklamasına karşı DEAŞ’lı teröristleri serbest bırakmakla tehdit ettiklerini kaleme almıştım. O dönem ABD Başkanı, Erdoğan ile peş peşe yaptığı telefon görüşmelerinde “800 DEAŞ’lı teröristin durumu”nu gündeme getirmişti. Ankara ise bugün Beyaz Saray’ın açıklamasında yer alan cümle için o gün çözüm önerisinde bulunmuştu. Ankara, Washington’a “DEAŞ’lılar için Suriye sınırları içinde çözümümüz var, alırız, koyacağımız yer belli” mesajını vermişti. BİR YILIN KÖŞE TAŞLARI Bir yıl önceki tablo buydu. Şimdi bugüne geliyoruz. Ama önce bu bir yılda neler yaşandı maddeler halinde sıralayalım. Bir yılda ABD Başkanı’nın açıkladığı gibi bir çekilme olmadı. ABD, Suriye’de kalırken DEAŞ’a karşı sahada kullandığı PYD/YPG’yi içeren SDG’yi her gün silahlandırmaya ve eğitmeye devam etti. Ankara’nın o süreçteki “operasyon” açıklamasına Trump sosyal medyadan, “Kürtlere saldırılması durumunda Türkiye’yi ekonomik olarak yerle bir edeceği” yanıtını vermiş, bunun olmaması için güvenli bölge önerisinde bulunmuştu. Ankara-Washington hattında güvenli bölge için müzakereler yürütüldü. Ankara’nın tabiriyle “göstermelik” kara ve hava devriyelerinin ötesine geçilemedi. Ankara 1 Ekim’e kadar Washington’a süre verdi. Süreçte Trump’ın güvenlik bürokrasisinde değişiklikler oldu, ‘şahinler’ gitti. Azil tartışması ve yaklaşan seçimlerle ABD Başkanı’nın gündemi altüst oldu. SON GÖRÜŞMENİN ŞİFRELERİ Gelinen noktada Türk heyeti beklenti ile gittiyse de BM New York görüşmelerinde ne ABD Başkanı ile ne de üst düzey bir isimle “güvenli bölge” görüşmesi oldu. Süre doldu, kapsamlı bir telefon görüşmesi bile 1 Ekim’e kadar yapılmadı. Ankara “Söz bitti” dedi. Erdoğan-Trump görüşmesi de sözün bittiği anda yapıldı. Bir yılda yaşananlar, özellikle ABD içindeki tartışmaların da etkili olduğuna dikkat çekerek, son telefon görüşmesinin ardından Ankara operasyona start verdi. Beyaz Saray açıklaması ile ABD de operasyona yeşil ışık yaktı. Amerikan askerleri çekiliyor. Bu çekilme iki müttefik askeri karşı karşıya gelirse ne olur endişesini de şimdilik ortadan kaldırıyor. Beyaz Saray açıklamasında da Trump’ın sosyal medya paylaşımlarında da “SDG’ye yönelik” bir atıf, koruma, kollama yok. YPG/PYD, ABD’ye tepkili. “Sırtımızdan bıçaklandık” açıklamasını yaptılar. ABD, DEAŞ sorununu Türkiye’ye bırakmış görünüyor. HAPİSHANEDEKİ DEAŞ’LILAR Burada 2018 yılında sayıları 800 olarak açıklanan ve hapishane benzeri yerlerde tutulan DEAŞ’lılar için özel bir bölüm açalım. Bugün “10 bin” iddiasının doğru olmadığını belirtelim. Cumhurbaşkanı Erdoğan 10 bin rakamının abartılı olduğunu Sırbistan’a yola çıkmadan önce söyledi. YPG/PYD’nin elindeki DEAŞ’lı terörist sayısının 1200 ile 1500 arasında olduğu belirtiliyor. Ayrıca Türkiye’nin olası güvenli bölge alanında hapishane benzeri içinde DEAŞ’lıların tutulduğu 8 ila 10 arası bina olduğu ancak buradaki DEAŞ’lıların rakamının tam bilinmediği belirtiliyor. Trump, 2018 yılında gündeme getirdiğinde Türkiye “Onlar için Suriye içinde çözümümüz var, alırız, koyacağımız yer belli” demişti. Halihazırda Fırat’ın batısında, Türkiye’nin kontrolü altındaki bazı bölgelerde de hapishane benzeri binalarda tutulan DEAŞ’lı teröristler var. ABD diğer taraftaki DEAŞ’lıları Türkiye’ye teslim ederse benzer yöntem izlenecek. Edindiğim bilgilere göre Suriye topraklarında, daha güçlendirilmiş binalarda, hapishanelerde tutulacaklar. Farklı milletlerden oldukları düşünülürse muhtemelen bir yandan da o ülkeler tarafından yargılanmak üzere alınmaları için de çaba gösterilecektir. Mesela bir yıl önceki rakamlara göre 130 DEAŞ’lı Fransız vatandaşıydı. OPERASYONUN ÇERÇEVESİ Türkiye içinde de “Fırat’ın doğusuna girmeyelim, ABD ile anlaşma için zorlayalım” lobisinin kaybettiğini belirterek, altı aydır hem TSK’nın hem de istihbaratın bölgeye yönelik ayrıntılı çalışma yaptığını söyleyelim. Ağır silahların nerede olduğu, YPG’nin mevzileri, tüneller, hatta tünellerin üzerinin toprakla örtülmesine kadar alan mercek altında. Türkiye’nin ilk etapta yaklaşık 120 km’lik hatta bulunan Telabyad-Resulayn arasında kendi güvenliği için öngördüğü ve dile getirdiği derinlikte güvenli bölge oluşturma hedefini hayata geçireceğini belirtelim. Yetkililer, ilk söylenen derinliğin, 20 mil ya da 32 kilometrenin ortalama hedef olduğunu belirtiyor. Operasyonun, Telabyad-Resulayn hattında başlaması, aşamalı olarak öngörülen güvenli bölgenin tüm sınırı kapsaması amaçlanıyor.",https://www.hurriyet.com.tr/yazarlar/hande-firat/firatin-dogusu-aralik-2018-ve-800-deasli-41345932
Hande Fırat,Erdoğan’ın konuşmasının şifreleri: Güvenli bölge müzakerelerinde ne oldu?,"Eylül 06, 2019 08:08","İdlib tarafında milyonlarca yeni sığınmacı tehdidiyle karşı karşıya bulunan Türkiye’nin Fırat’ın doğusundaki duruma daha fazla seyirci kalma şansı yoktur. Geçtiğimiz günlerde de ifade ettiğim gibi, eylülün son haftasına kadar Fırat’ın doğusundaki güvenli bölge oluşumunu kendi istediğimiz şekilde fiilen başlatmakta kararlıyız.” TARTIŞILAN KRİTİK BAŞLIKLAR Cumhurbaşkanı Erdoğan’ın dün partisinin genişletilmiş il başkanları toplantısında yaptığı kritik açıklamanın bir bölümü böyle. Erdoğan’ın AB’ye yönelik de bir çağrısı vardı. Cumhurbaşkanı’nın bu mesajları vermesinin ardındaki gelişmeleri ve Ankara’nın stratejisini inceleyeceğiz. Adına “zorlayıcı diplomasi” diyenler var ama baştan söyleyelim: “Ankara, ABD tarafından oyalanmaktan ve ABD’nin ikili oynamasından” bıktı. Her ne kadar bu satırların yazıldığı saatlerde iki ülke arasında Türk ve ABD helikopterleri güvenli bölge birinci safha uygulamaları kapsamında üçüncü ortak uçuşunu yapsa da gerçekte bir ilerleme yok. Madde madde gidelim. - Türk-ABD heyetleri, ABD Başkanı Trump’ın 32 kilometre açıklamasının ardından güvenli bölge derinliği için masaya bu rakamdan oturdu. - Ankara’nın deyimiyle “ikili oynayan” ABD, terör örgütü PYD/YPG ile de görüşmeler yürüttü. Terör örgütü 5-14 km aralığında derinliğe “Tamam” dedi. - ABD bu kez masaya terör örgütünün talebiyle oturdu. Ankara müzakerelerde tepki gösterdi, “Önümüze terör örgütünün talebini nasıl koyarsınız” dedi. - Türkiye’nin istediği derinlik talebi karşılanmasa da yaklaşık bir ay önce ABD, terör örgütü YPG/PYD’nin çekileceğini ve tahkimatlarının etkisiz hale getirileceği sözünü verdi. Verdi de ne oldu? Hiçbir şey... Cumhurbaşkanı Erdoğan’ı dünkü sözleri söyleme noktasına getiren tam da bu: “Hiçbir şey olmaması” ya da ABD’nin ikili oynaması. Çünkü ABD’nin sözüne rağmen sadece helikopterler uçtu. - Ankara’nın “Terör örgütüyle angajmanınızı kesin” demesine rağmen ABD terör örgütü mensuplarını eğitmeye, donatmaya devam etti. ABD’nin terör örgütü ile angajmanı değişmedi, değişmiyor. - Terör örgütü çekilmedi. Ankara, çekilme olduğunda bu çekilmenin kendi güvenlik güçleri tarafından da doğrulanmasını istiyor. Kısacası “Askerim bölgede olsun” diyor. Amerikalılarla yapılan görüşmede hem bunlar anlatıldı hem de “Savsaklıyorsunuz, geciktiriyorsunuz” uyarısı yapıldı. Cumhurbaşkanı Erdoğan gelinen noktayı ve Ankara’nın kararlılığını 21-25 Eylül’de BM Genel Kurulu için gideceği New York’ta ABD Başkanı Trump’a son kez anlatacak. Ya ABD sözünü tutacak ya da Türkiye kendi göbeğini kesmek zorunda kalacak. ELİNİ TAŞIN ALTINA KOY AVRUPA BİRLİĞİ Gelelim Cumhurbaşkanı Erdoğan’ın AB’ye mesajına... Erdoğan,�“İdlib’deki gelişmeler yeni bir sığınmacı tehlikesini ortaya çıkardı. Güvenli bölge olmazsa, kapıları açmak zorunda kalırız” dedi. Peki Cumhurbaşkanı Avrupa Birliği’nden ne istiyor? - AB sözünü tutmadı, maddi destek yok. - AB siyasi süreçlerin hiçbirinde yok. - Sadece izleyici ama “Mülteci gelmesin” çığlığı atıyor Ankara diyor ki “Hiçbir şey verme, destek olma ama kendin için sürekli ‘Mülteci istemiyorum’ çığlığı at. Böyle bir dünya yok.” En son 2018 tarihinde İstanbul’da bir araya gelen dörtlü zirvenin tarafları; Fransa ve Almanya başta olmak üzere “mülteci istemeyen” AB ülkeleri de elini taşın altına soksunlar. En azından Putin’i arayarak baskı oluşturabilirler. TRT WORLD FORUM’UN 3. YIL ORGANİZASYONU BM Suriye Özel Temsilcisi Mistura’dan Ürdün Kraliçesi Rania Al Abdullah’a, Dünya Ekonomik Forum Başkanı Brende’den Hollanda Dışişleri Bakanı Blok’a, ayrıca Afganistan’dan Yunanistan’a, Almanya’ya bu ülkelerin çok sayıda eski devlet başkanı ve siyasetçisi Türkiye’ye geliyor. İyi yapılan her iş alkışlanmalı. TRT World Forum kapsamında 21-22 Ekim tarihlerinde Türkiye’ye gelecek olan konuklar ‘Küreselleşmenin Krizi: Riskler ve Fırsatlar’ konusunu masaya yatıracak. 10 civarı açıkoturumun yanı sıra 30’a yakın kapalı oturum ve özel toplantı yapılacak. Bu yıl katılımcı sayısının bini geçmesi bekleniyor. Öyle isimler geliyor ki Türkiye’nin ikili ilişkileri ve bölgesel sorunlar kapsamında neler söyleyecekleri şimdiden merak uyandırıyor.",https://www.hurriyet.com.tr/yazarlar/hande-firat/erdoganin-konusmasinin-sifreleri-guvenli-bolge-muzakerelerinde-ne-oldu-41322838
Hande Fırat,5 km nereden çıktı?,"Ağustos 16, 2019 08:01","Türkiye kendi güvenliği ve terör saldırılarına karşı 30 kilometre isterken ABD’nin 5 kilometre teklifinin nereden çıktığını öğrendik. Türkiye’nin müttefiki olarak müzakere masasında oturan ABD, o müzakereyi bir yandan da terör örgütü ile yürütüyor. Terör örgütünün de kabul edebileceği derinlik rakamının 5 kilometre olduğunu haberlerden, açıklamalardan gördük. Üstelik bu süreçte Dışişleri Bakanı Mevlüt Çavuşoğlu’nun açıklamalarından da bir kez daha öğrendik ki “müttefikimiz” terör örgütüne hâlâ silah yardımı yapmaya devam ediyor. Ankara ortadaki tablonun farkında. O yüzden kararlılığını net bir biçimde ortaya koydu, “Gireriz” dedi. ABD’nin “koordinasyon merkezi” gibi birtakım adımlar atmasının nedeni Türkiye’nin kararlılığıydı. Ankara bundan sonra olabileceklerin de farkında. Bu yüzden uyarısını sürdürüyor. Dışişleri Bakanı Mevlüt Çavuşoğlu’nun “ABD’nin bir oyalama taktiğinin geçerli olmayacağı” sözü de bunun kanıtı. İHA’lar, koordinasyon merkezi gibi tüm adımlara rağmen ABD işi ağırdan alabilir, güvenli bölgeyi Menbiç’e çevirebilir. O yüzden Türkiye geri adım atmıyor. DEĞİŞEN BİR ŞEY YOK Kendimce üç yazı yazdım. Hepimizin çocukları için. Kimlik kontrolü yapılmadan, yaşa bakılmadan barlara, “mutlu saatler” adı altında plajlara, nargile kafelere alınan, büfeden sigara satılan çocuklar için kendimce bağırdım. Ne mi oldu? Hiçbir şey... Değişen bir şey yok. Hiçbir yerde kimlik istenmiyor. Çocuklara büfeden sigara satmaya devam ediyorlar. Para kazanmak için 18 yaş altını her bara, kafeye alıyorlar. Nargile servisini sürdürüyorlar. Ben yazmaya ve bağırmaya devam edeceğim. İMDAT! KURTARIN ÇOCUKLARIMIZI! KİMLİK KONTROLÜ DÜNYANIN BİRÇOK ÜLKESİNDE ZORUNLU! KURALLARA VE YASALARA UYALIM! UYMAYANLARA DA YASALAR NEZDİNDEKİ CEZASINI VERELİM! JLO İZLEMEK Bizde bir sorun var... Ankara siyaset, bürokrasi, medya dünyasında bu sorun daha da büyük. “Hmmm tatilde misin?” Çok ayıp.... Hâlâ mı? Konsere mi gittin? Ya bir gören olursa? Allah korusun, eğlenirken, şarkı söylerken görülürsen karizma yerle bir olur. İnsanlar senin çalışmadığını düşünür. Sanki eğlenmek, konser izlemek, tatil yapmak ayıp. İnsan olmak, bir sürü önemli değerin yanında biraz da gezmek, biraz da eğlenmek, biraz da tatil yapmak, biraz da konsere gitmek, dünya starını görmek... Üstelik daha çok çalışmak ve daha mutlu olmak için mutlaka konsere gidilmeli, tatil yapılmalı, kocaman kahkahalar atılmalı. Siyasi partiyle, görüşle, meslekle ilgisi yok, olmamalı. JLo’yu izlemek iyidir. HAKAN: MUHAFIZ Şimdi tam olmuş... Bütün ölümsüzlere savaş açabilir. Kellik herkese yakışmaz. Kadında da erkekte de... Kafa şekli ister. Mesela Sinead O’Connor vardı. Bizim gençliğimizin en nefis şarkıcısıydı. ‘Nothing Compares 2U’yu söylerdi. Kafasını kazıttırmıştı. Çok yakışmıştı. Şimdi saçları uzasa da O’Connor benim için hep dazlak kaldı. Şimdi de ‘Hakan: Muhafız’. Çok iyi olmuş... Bravo Çağatay Ulusoy...",https://www.hurriyet.com.tr/yazarlar/hande-firat/5-km-nereden-cikti-41303078
Hande Fırat,Büyük Taaruz’a giden yol,"Ağustos 30, 2019 08:05","Buraya geldikten sonra düşmanı kovmak icap ettiğinden, taarruz ederek (...) Afyonkarahisar’ını aldık. Dolayısıyla birkaç gün buralarda kalmam lazım gelecektir. Siz müsterih olunuz, inşallah duanız bereketleriyle bütün memleketi düşmandan kurtarmak kolay olacaktır.” (Atatürk’ün Bütün Eserleri-Kaynak Yayınları) Tarih 29 Ağustos 1922... Atatürk, annesi Zübeyde Hanım’a bu telgrafı cepheden yollar. Ertesi gün Yunan ordusunun “asıl kuvvetlerinin” imha edildiği 30 Ağustos’tur: Başkumandan Meydan Muharebesi. Türk ordusunun büyük zaferiyle sonuçlanan muharebe. Şimdi ben sizi o tarihten yaklaşık bir yıl önceye götüreceğim. Büyük taarruzun önsözüne, Halide Edib’in (Adıvar) sözüyle “Türk’ün makus talihinin değiştiği ana”, 30 Ağustos Zaferi’ne giden yolun başlangıcına, Türk ordusunun son çekildiği noktaya, son mevziye... Basrikale’ye... Zafere ve Cumhuriyet’e giden yol Ankara’nın yanı başından geçiyor. Araba ile yaklaşık 40 dakikada gidebilirsiniz. Basrikale mevzileri, Türk ordusunun son çekilme noktası. Mevzide bulunan 38. Alay’ın önünde Duatepe, arkasında Atatürk’ün ve komutanların bulunduğu Zafertepe... 31 Ağustos 1921’de Duatepe Yunanların eline geçer. Türk askeri Basrikale mevzilerine çekilir. Bu son çekilmedir. Türk ordusu bir daha çekilmeyecektir. 10 Eylül sabahı Zafertepe’deki Mustafa Kemal Atatürk taarruz emri verir. Mevzideki askerler helalleşir. O son çekilmedir, o son noktadır. Kanlı savaş başlar. Sisle kaplı Duatepe Yunanlardan alınır. Polatlı ve Haymana topraklarında insanın tüylerini diken diken eden bir “açık hava müzesi” var. Bizi, tarihimizi, var oluşumuzu, bayrağımızı, şehitleri, Mustafa Kemal Atatürk’ü anlatan bir açık hava müzesi... Yaklaşık 100 kilometrelik hatta, savaşın tanığı tepelerde mevzileri, siperleri görebiliyorsunuz. Üstelik bugüne kalan bir de Yunan mevzisi var. İsimsiz şehit mezarları ile dolu topraklar... 98 yıl geçmiş olmasına rağmen hâlâ yeni şehit mezarları bulunuyor. 3 yılda 3 bin şehit mezarı bulundu. O topraklar yaşayan tarih. Ben her ne kadar açık hava müzesi dediysem de gerçekten dört dörtlük bir açık hava müzesi haline getirilmesi gerek. 30 Ağustos Zafer Bayramı’ndan önce o toprakları Polatlı Belediye Başkanı Mürsel Yıldızkaya ve belediyenin kurduğu Tarihi Alanlar Tanıtım Merkezi Genel Koordinatörü Kadim Koç ile birlikte gezdim. Onlar anlattı, benim gözlerim doldu. Kalbim de bir kere daha Mustafa Kemal Atatürk ve silah arkadaşları, tüm şehitlerimiz için şükranla doldu. Başkan Mürsel Yıldızkaya’nın önemli bir çağrısı var. MHP’li Yıldızkaya, “Merkezi hükümetin, Kültür Bakanlığımızın çok büyük destek vermesi gerekiyor. Son yıllarda bilinçlenme var. Ama biraz daha gayretli olunması gerekiyor. Aradığım yardımı bulamadım, onu söyleyeyim. Her 13 Eylül günü etkinlikler düzenliyoruz. Ama maalesef son iki yıldır sönük geçiyor. Bakanın kendisi bile iştirak etmeyebiliyor. Onun için biraz daha duyarlı olmaları gerekiyor” dedi. Bizim geçmişimiz, tarihimiz... Gitmek de program da yapmak da kolay. Polatlı Belediyesi Tanıtım Merkezi’ni arayan her vatandaş için planlama yapılıyor. O siperler görülmeli, o taşlara dokunulmalı, o toprak koklanmalı. Mutlaka tarihimize, Atatürk’e, o topraklarda yatan tüm şehitlerimize yakışır bir düzenleme yapılmalı. 2012 yılından beri inşaatı devam eden ama açılamayan müze artık açılmalı. Unutmadan: 106 kilometrelik Türkiye’nin en uzun savaş alanı, yürüyüş rotası da hazır. Mangaldağı’ndan Duatepe’ye 3-8 Eylül tarihleri arasında başta Polatlı Belediyesi olmak üzere belediyeler, Dağcılık Federasyonu, sivil toplum örgütleri ve gönüllüler ile yürüyüş düzenlenecek. Duatepe’de son bulacak rotada Kurtuluş Savaşı anlatılacak, Mustafa Kemal Atatürk ve tüm şehitlerimiz anılacak. Bir kere daha 30 Ağustos Zafer Bayramımız kutlu olsun!",https://www.hurriyet.com.tr/yazarlar/hande-firat/buyuk-taaruza-giden-yol-41316276
Hande Fırat,Ton farkları,"Ağustos 23, 2019 07:29","ABD ile Türkiye arasında Suriye’nin kuzeyine ilişkin müzakereler birçok boyutta sürüyor. Burada altı çizilmesi gereken bir nokta, “Türkiye’nin endişelerinin giderilmesi için önlem alınması” gereğinden her fırsatta bahseden, bu cümleyi açıklamalarına yerleştiren ABD’nin, PKK/YPG/PYD’ye verdiği siyasi/askeri desteği kesmediği. Ayrıca Türkiye ile yürüttüğü müzakerelerle ilgili terör örgütüne de bilgi verdiği hatta onlarla da bir anlamda müzakere yürüttüğü gerçeği. Bu iki konunun önemine gelince... PKK’lı sözde yöneticilerin ABD-Türkiye müzakerelerine ilişkin ABD’den bulundukları taleplerin basına yansımasının ardından yapılan bir telefon görüşmesine ve iki basın açıklamasına dikkatinizi çekmek istiyorum. DİKKAT ÇEKEN İFADELER Çarşamba günü ABD Savunma Bakanı Mark T. Esper ile Milli Savunma Bakanı Hulusi Akar telefonda görüştü. Görüşme sonrası her iki ülkenin bakanlığı ayrı ayrı açıklama yaptı. Milli Savunma Bakanlığı’nın açıklamasında, özetle sıralayacak olursak şu ifadeler dikkat çekti: - Bakan Akar görüşmede Suriye’de Fırat’ın doğusunda güvenli bölgeye ilişkin bilinen görüş ve beklentilerimizi ifade ederek güvenli bölgenin zaman kaybetmeksizin oluşturulmasının gerekliliğini vurguladı. - İki bakan tarafından güvenli bölgenin oluşturulmasına ilişkin planın birinci aşamasının bu günden itibaren başlatılması ile planlamanın ileri aşamalarını ele almak amacıyla askeri heyetlerin en kısa zamanda Ankara’da tekrar bir araya gelmeleri hususlarında mutabık kalındı. ABD Savunma Bakanlığı tarafından yapılan bilgilendirmede ise özetle sıralayacak olursak dikkat çeken ifadeler şöyle idi: - Sekreter Esper ve Bakan Akar, Suriye’nin kuzey doğusundaki güvenlik mekanizmasının uygulanmaya konulmasını memnuniyetle karşıladılar. - Halen üzerinde çalışılması gereken teknik detaylar var. - Sekreter Esper ve Bakan Akar, Türkiye’deki ortak koordinasyon merkezinin kurulmasının da gösterdiği gibi çerçeve belirlemede acil, koordine adımlar atma niyetlerini doğruladılar. - Sekreter Esper ve Bakan Akar, ortak çıkarları tehlikeye atacak koordinasyonsuz askeri operasyonların sınırlandırılmasının geçerli bir yol olduğunu belirtti. AKLA GELEN SORULAR İki açıklamayı alt alta koyunca, son günlerdeki gelişmeler, Türkiye’nin her zeminde “Menbiç’teki gibi bir oyalama istemiyoruz” ifadesi, terör örgütü tarafından yapılan açıklamalar da göz önünde bulundurulunca akıllara bazı sorular geliyor. Pentagon bu son görüşmeden sonra yaptığı açıklamada “güvenli bölge” ifadesini neden kullanmadı? Beş paragraflık açıklamada bir kere bile “güvenli bölge” denilmiyor. Bunun yerine “güvenlik mekanizması” ifadesi dikkat çekiyor. “Güvenlik mekanizması” daha kapsamlı bir çalışmayı mı içeriyor, yoksa ABD güvenli bölge yerine bir mekanizma kurulmasından mı yana? Burada özellikle Türkiye’nin ortalama 30 kilometre derinlik talebini, Trump’ın 20 mil sözünü, terör örgütünün sözde temsilcilerinin ise 5-7 kilometre açıklamalarını hatırlatmak isterim. İki açıklamadaki ton farkı sadece bununla bitmiyor. Türkiye, Urfa’da kurulması öngörülen askeri mekanizma için “müşterek harekât merkezi” ifadesini kullanıyor. ABD’nin ise bunu “ortak koordinasyon merkezi” olarak adlandırdığını görüyoruz. Birileri bana “İsimlere takılmayalım” diyebilir. Ancak konu ABD ve uzun zamandır silahlandırdığı, eğittiği, her türlü desteği verdiği PYD/YPG/PKK olunca ister istemez isimler bile soru işareti yaratabiliyor. SIR DEĞİL Üzerinde durduğum diğer nokta ise ABD açıklamasında yer alan, Türkiye’nin açıklamasında bulunmayan operasyonlarla ilgili cümle. “Ortak çıkarları tehlikeye atacak koordinasyonsuz askeri operasyonların sınırlandırılmasının geçerli bir yol olacağı konusunda iki bakanın hemfikir olduğunun” belirtildiği bölüm. Türkiye’nin olası bir askeri operasyonunda Türk-ABD askerinin karşı karşıya gelme ihtimalinden iki ülkenin de endişe ettiğini biliyoruz. Ancak ABD’lilerin elleriyle besleyip büyüttükleri PYD/YPG’nin zarar görmesini istemediği de sır değil. Kısacası ABD Türkiye’nin de çok iyi farkında olduğu gibi “yeni bir oyalama, mekanizmayı farklılaştırma, terör örgütünü koruma” gayretinde olabilir. Suriye’nin kuzeyine Rusya ve rejimin bakışı da önemli. Üstelik İdlib’de kritik gelişmeler yaşanırken... Ancak köşede yer kalmadığı için bu başlığı bir başka yazıda değerlendireceğiz.",https://www.hurriyet.com.tr/yazarlar/hande-firat/ton-farklari-41309696
Hande Fırat,Göstermelik devriye,"Eylül 10, 2019 07:30","Cumhurbaşkanı Erdoğan’ın güvenli bölge müzakereleri konusunda ABD’ye yönelik en ağır açıklamalarından birini gördük. Türkiye’nin tepkisinin gerekçelerine göz atacağız. Ama önce Amerikalılarla başlayalım. Amerikalılar kara devriyesinin başlamasını “önemli ve memnun edici” bir gelişme olarak niteliyor. Ancak Türkiye açısından “bir adım” olarak tanımlansa da “büyük ve mutlu” anlamlar taşımıyor. Edindiğim bilgileri sizlerle paylaşayım. ANLAŞMANIN İLK AŞAMASI 120 KM’Yİ KAPSIYOR Türkiye ve Amerika’nın güvenli bölge konusunda ilk faz anlaşması yaklaşık 120 km’yi kapsıyor. Tel Abyad ile Resulayn arasındaki 120 km’lik uzunluktan bahsediyorum. Derinlik bu bölge için de 5-14 km aralığında. Yani Fırat’ın doğusunu kapsayan yaklaşık 440 km’lik sınır uzunluğunun tamamı için henüz tam anlamıyla bir anlaşma yapılmış değil. Oysa Türkiye’nin talebi, güvenli bölgenin tüm bu hatta ve Trump’ın dile getirdiği gibi 30 km derinlikte oluşturulması. Anlaşmanın ilk fazına ilişkin Cumhurbaşkanı Erdoğan geçtiğimiz günlerde Rusya’dan dönerken gazetecilere, “Ben Hulusi Paşa’ya ‘Burada bunu şöyle böyle yapmanıza gerek yok. Biz bunu bu şekilde bir başlatalım, daha sonra da zaten gereği yapılır’ dedim ve adımı attık” demişti. Ankara, “İlk faz hayata geçsin, sırasıyla diğer bölgeleri de kapsar” diye düşünüyordu. ABD neredeyse bir ay önce verdiği sözü, yani YPG’lilerin çekilmesini ve kara devriyesini yeni hayata geçiriyor. Tabii “tatmin ediciliği” tamamen tartışılır. Kara devriyesi 120 km’lik hattın bir bölümünde ve 5 km’den biraz daha derin bir alanda gerçekleşti. Ankara terör örgütünün çekildiğini görmek, mevzilerin ortadan kaldırıldığı tespitini yapmak istiyordu. Müzakerelere göre TSK unsurlarının çoktan içeri girmiş olması gerekiyordu. DEAŞ Karşıtı Koalisyon Sözcüsü Albay Myles Caggins yaptığı yazılı açıklamada “Müttefikimiz YPG unsurlarının gönüllü olarak terk ettiği yerlerdeki YPG mevzilerinin ve bölgelerinin ortadan kaldırılmasına birinci elden tanıklık etmiştir” dedi. Kısacası Amerika, ortağı YPG/PYD ile yürüttüğü müzakere çerçevesinde anlaştıkları derinlik ve uzunlukta alanı nihayet boşalttı, burayı da bir şov şeklinde Türk askerine gösterdi. İlk günden beri ABD’den “güvenli bölge” konusunda yapılan tüm açıklamalarda “Türkiye’nin güvenlik hassasiyeti ve DEAŞ ile mücadele” vurgusu var. Amerika açısından ortadaki sorunun adı “terör örgütü YPG” değil. Kara devriyesinin ardından da amacın bir kez daha DEAŞ’la mücadele olduğu belirtildi. Hem ABD tarafından hem de terör örgütü tarafından... TERÖR ÖRGÜTÜYLE İNADINA ANGAJMAN Türkiye “Madem müttefikiz, terör örgütüyle angajmanınızı kesin” dedikçe, sanki ABD inadına ilişkilerini sürdürüyor, arttırıyor! Ortak devriye noktasına hiç çekinmeden YPG korumasında gelen ABD, son olarak da terör örgütünün bulunduğu bölgeye 55 TIR’la malzeme gönderdi. Tasfiye edilecek, elinden silah toplanacak, bölge içinde yayılarak etkinliği kırılacak bir örgüt görüntüsünün esamisi yok. Aksine orada Amerika’nın eğittiği, donattığı, para yağdırdığı, güçlendirdiği terör örgütü, devlet yapılanması için seferber olmuş durumda. Kısacası Türkiye zaten sınırın tamamı, bir başka deyişle 440 km için uzlaşabilmiş değil. Anlaşmanın ilk fazı 120 km için de istenilen derinlik ve TSK unsurunun içeri girmesi sağlanabilmiş değil. ABD oyalamaya, kandırmaya, ipe un sermeye ve ikili oynamaya devam ediyor. Ankara tüm trafiğin farkında. Tam da bu yüzden eylül ayının sonuna kadar süre verildi. Bu yüzden Trump-Erdoğan görüşmesi çok kritik. Ancak Ankara’nın göz önünde bulundurması gereken önemli bir husus var. Terör örgütüyle “kanka” olmuş bir ABD, Ankara’nın Fırat’ın doğusu konusundaki kararlılığı karşısında S-400’lere karşı yaptırım kartını masaya koyarsa şaşırmayın.",https://www.hurriyet.com.tr/yazarlar/hande-firat/gostermelik-devriye-41326221
Hande Fırat,Adli yıl açıldı! Salon devlete ait,"Eylül 03, 2019 08:11","Gözler Cumhurbaşkanlığı Kongre ve Kültür Merkezi’ndeki Yargıtay Başkanı İsmail Rüştü Cirit’in davetiyle yapılan açılış törenindeydi. Katılanlar, katılmayanlar, konuşmalar ve mekân tören öncesinde de tören sürerken de tartışma konusu oldu. Bazı barolar törene katılmadı. Zaten katılmayacaklarını açıklamışlardı. Temel itirazlarının başında törenin Cumhurbaşkanlığı Külliyesi’nde yapılması vardı. CHP Genel Başkanı Kemal Kılıçdaroğlu tören devam ederken sosyal medya hesabından tepki gösterdi. Kılıçdaroğlu, “Danıştay İdari Dava Daireleri Genel Kurulu’nun oybirliği ile yasal bulmadığı resmi bir binada adli yıl açılış töreni yapılabilir mi? Bir siyasi parti genel başkanının himayelerinde adli yıl açılış töreni olur mu?” sorularını yöneltip, “Ülkede yargı bağımsızlığından söz edilemez!” dedi. Törende Yargıtay Başkanı da Türkiye Barolar Birliği Başkanı da yargı bağımsızlığına olan ihtiyaca vurgu yaptı. Farklı pencerelerden, farklı gerekçeler ya da itirazlarla da olsa en azından herkes sorun üzerinde uzlaşmış durumda. ‘EV SAHİBİ YARGITAY’ HATIRLATMASI Barolar arasındaki “tören tartışması” nedeniyle ve 2014 yılındaki olaylı törenden sonra konuşması merakla beklenen Metin Feyzioğlu da yargı bağımsızlığı konusunda hem önerilerini sıraladı, hem de Yargı Reformu Strateji Belgesi’nin önemine dikkat çekti. Tören sırasında ve sonrasında tartışmalar sürdüğü için kendisini aradım. Hem bitmeyen mekân tartışmasını hem de CHP Genel Başkanı Kılıçdaroğlu’nun “Yargı bağımsızlığından söz edilemez” çıkışını hatırlattım. Feyzioğlu, “Tören Cumhurbaşkanı’nın himayesinde yapılmadı. Davetiyede yazmıyor. Ev sahibi Yargıtay. Salon devlete ait. Yargı bağımsızlığından şikâyet edenlere soruyorum: HSK’nın bu yapısı ile HSK’yı Hüseyin Gazi Tepesi’nde toplasak sorun çözülür mü? Yargı bağımsızlığı mekândan dolayı değil, Anayasa’daki sistemden dolayı sorgulanıyor” dedi. Okuyucularımızla hemen paylaşalım: Gelen davetiyede “Yargıtay Birinci Başkanı İsmail Rüştü Cirit 2019-2020 Adli Yılı Açılış Törenini onurlandırmanızı diler” ifadesi yer alıyor. ‘SÜREÇTE SERTLEŞMEYE GEREK YOKTU’ Cumhurbaşkanı Erdoğan da törende yaptığı konuşmada, “Bu mekân şahsıma ait değildir. Bu gazi mekân milletimizin ve tüm kurumlarımızın evidir” dedi. Katılmayan barolara tepki gösterdi. Tören sonrasında yaptığımız sohbette Türkiye Barolar Birliği Başkanı Metin Feyzioğlu’na Cumhurbaşkanı’nın tepkisini hatırlatınca, “Cumhurbaşkanı üzülmüş, rahatsız olmuş” dedi. Baroların özgür iradeleri ile karar verdiğini hatırlatan Feyzioğlu, “Katılanlar da katılmayanlar da baştacımız. Ancak bu süreçte sertleşmeye gerek yoktu. Çünkü reform çalışmaları hoşgörü içinde ve katılımcı bir şekilde oldu” yorumunu yaptı. Türkiye Barolar Birliği Başkanı, Yargı Reformu Strateji Belgesi ile ilgili süreçte çaldıkları tüm kapıların kendilerine açıldığını da anlattı ve “Bu kapılar devlet kapısıdır, çalınca açılıyorsa, çözüm arayışına birlikte giriliyorsa biz neyi protesto edeceğiz?” sorusunu yöneltti. O SÖZÜ NEDEN SÖYLEDİ? Gelelim törende söylediği “Bizim için vatan söz konusu ise gerisi teferruattır” sözüne... Feyzioğlu’na sosyal medyada tartışma yaratan bu sözü neden söylediğini sordum. Türkiye Barolar Birliği Başkanı, “Yargı Reformu Strateji Belgesi’ni devletin taşıyıcı sütunu olan hukuk devleti ilkesini güçlendirecek, Türkiye Cumhuriyeti’nin iç ve dış düşmanlara karşı dayanmasını sağlayacak en önemli adım olarak görüyoruz. Bunun için her türlü adımı atacağız. Teferruat olarak bizlerin hayatları var, bizlere yönelik saldırılar, bizlere karşı söylenen sözler var. Algı operasyonları nedeniyle anlamak istemeyenlerin kırgınlıkları var. Hepsi teferruattır. Önemli olan bu reformu yapmaktır” dedi.",https://www.hurriyet.com.tr/yazarlar/hande-firat/adli-yil-acildi-salon-devlete-ait-41319724
Hande Fırat,Adli yıl açılışı... Devlette küslük olmaz,"Ağustos 20, 2019 07:29","Arkasındaki ayrıntılar da önemli. Ancak yazıya Türkiye Barolar Birliği Başkanı Metin Feyzioğlu’nun bu sözüyle başlamak istedim: “Devlette küslük olmaz.” 2 Eylül’de Yargıtay’ın Cumhurbaşkanlığı Külliyesi’nde yapılacak yeni adli yıl açılış törenine bazı barolar katılmayacaklarını açıkladılar. TBB Başkanı Metin Feyzioğlu ise hem katılacağını açıkladı hem de baroların eleştirilerine yanıt verdi, “katılmama” kararlarına da tepki gösterdi. Bugün bazı baroların “katılmama” kararlarının ardında açılışın Cumhurbaşkanlığı Külliyesi’nde yapılması ile birlikte 2014 yılında yaşanan “olaylı” tören var. Hatırlayalım: 10 Mayıs 2014 günü Danıştay’ın 146. kuruluş yıldönümünde kürsüde Metin Feyzioğlu vardı. Dönemin Başbakanı Erdoğan ise dinleyici sıralarındaydı. Aralarında tartışma yaşandı, Başbakan Erdoğan dönemin Cumhurbaşkanı Abdullah Gül ile birlikte salondan ayrıldı. Sonrasında törenler Cumhurbaşkanlığı Külliyesi’ne taşındı. O günden beri adli yıl açılışlarında Türkiye Barolar Birliği Başkanı’na söz verilmiyordu. Uygulama bu seneye kadar sürdü. Bu sene 2 Eylül’de yapılacak törende ise Feyzioğlu da konuşacak. Kendisini aradım, önce olaylı kuruluş yıldönümünü hatırlattım. 2014 yılından beri neyin değiştiğini, neden törene katılma kararı aldığını sordum. Feyzioğlu gerekçesini üç madde ile açıkladı: “1- Türkiye bir darbe girişimi yaşadı. Darbe girişimini uzun bir olağanüstü hal dönemi izledi. 2- Anayasa değişikliği yapıldı. Cumhurbaşkanlığı Hükümet Sistemi hayata geçti. 3- 2018 yılından bu yana Adalet Bakanlığı ile birlikte Yargı Reformu Strateji Belgesi’ni hazırlıyoruz. Artık Türkiye’nin normalleşmeye ihtiyacı var. Normalleşmeye hizmet eden insanları ve kurumları da toplumun büyük bir çoğunluğu destekliyor.” UZATILAN EL Feyzioğlu, törenin daha çok yeri nedeniyle tartışma konusunu olduğunu hatırlattı, yer tercihinin Yargıtay’a ait olduğunu söyledi. Feyzioğlu, “Bizi de Yargıtay davet etti ve gidiyoruz. Aslında 4 yıldır davet ediliyorduk ancak konuşma hakkımız yoktu. Bu nedenle de biz geçtiğimiz dört yıl boyunca gitmedik. Ancak 4 senenin sonunda ‘Gelin geleneği yeniden başlatalım, konuşun’ dediler. Ya uzatılan eli itecektik ya da tutacaktık. Adli yıl açılış törenleri sorunların, beklentilerin, çözümlerin konuşulduğu diyalog zeminleridir” dedi. Diyaloğun önemine dikkat çeken Türkiye Barolar Birliği Başkanı, Yargı Reformu Strateji Belgesi’nin çalışmalarıyla önemli bir zeminin yakalandığını düşünüyor. “Birlikte çalışan, birbirini tanıyan insanlar” olduklarının altını çiziyor. Yargının sorunları ve vatandaşların haklı beklentileri için de birlikte çalışmanın önemine dikkat çekiyor. Feyzioğlu ile sohbetimizde kendisine, geçtiğimiz 15 Temmuz akşamı Hafıza 15 Temmuz Müzesi’nin açılışına Cumhurbaşkanı Erdoğan ile birlikte geldiğini hatırlattım. O gece Ankara’dan İstanbul’a uçakla birlikte gelmişlerdi. Müzenin açılışında da yan yanalardı. Ardından 2014 yılını hatırlattım, “Cumhurbaşkanı ile aranız nasıl” sorusunu yönelttim. Türkiye Barolar Birliği Başkanı “Devlette küslük olmaz. Eminim herkes yaşananların muhasebesini yapmıştır. Herkes, bir daha tartışma ortamı olmaması, düşüncelerin açık yüreklilikle söylenmesi için kendi değerlendirmesini yapmıştır” yanıtını verdi. NASIL BİR KONUŞMA YAPACAK? Tüm yaşananlardan, tüm tartışmalardan sonra nasıl bir konuşma yapacak? Eleştirilerini sıralayacak mı, yoksa suya sabuna dokunmayacak mı? Feyzioğlu bu sorumu da yanıtladı. “Biz yanlış olanın yanlış olduğunu söyledik. Çözümü de söyledik. ‘Doğrusu bize göre bu’ dedik. Sıkıntıları dile getireceğiz ama bunu yaparken çözüm için uğraşmaz, çözümü söylemezseniz sorunun kaynağı haline gelirsiniz” dedi. Bu konudaki sözlerini, bir kere daha “Geleneğe dönülmesi, diyalog kapısının açılması önemli” diyerek bitirdi. MARAŞ VE DOĞU AKDENİZ ÇALIŞMASI Sohbetimizde önemli bir açıklamada daha bulundu. KKTC Başbakanı Ersin Tatar’ın talebi, Cumhurbaşkanı Erdoğan’ın oluruyla Türkiye Barolar Birliği’nin, Maraş meselesi ve Doğu Akdeniz başlıklarının uluslararası hukuk açısından incelenmesi, Türkiye’nin uluslararası hukuk açısından tezlerinin, haklılığının ortaya konulması için çalışma başlatıldığını söyledi. Eylül ayında ilgili kurum ve kuruluşlarla uluslararası aktörlerin de davet edileceği bir toplantı yapılacağını açıkladı.",https://www.hurriyet.com.tr/yazarlar/hande-firat/adli-yil-acilisi-devlette-kusluk-olmaz-41306435
Hande Fırat,Putin-Erdoğan görüşmesi,"Ağustos 28, 2019 07:29","Türkiye açısından iki kritik cephe, iki kritik başlık. Bu iki ana başlıkta gözler bugün Rusya’ya çevrildi. Cumhurbaşkanı Tayyip Erdoğan ile Rusya Devlet Başkanı Vladimir Putin bugün görüşecekler. Ana konu İdlib olsa da her iki kritik başlık da masada olacaktır. Bu çerçevede İdlib konusuyla başlayalım... EN SICAK BAŞLIK: İDLİB * İdlib çatışmasızlık bölgesi ilan edilmiş, Türkiye’nin askeri gözlem noktaları ile birlikte buradaki terör gruplarının varlığının elimine edilmesine karar verilmişti. * İdlib dışındaki tüm bölgeleri ele geçiren Şam rejimi için hedefin İdlib olacağı da tahmin ediliyordu. Rusya’ya bu konuda sık sık uyarılar yapıldı. Süreçte de rejim taciz atışlarında bulundu, Türkiye uyardı. Ancak Rus destekli rejim güçlerinin ilerlemesi, Türk Silahlı Kuvvetleri’nin 19 Ağustos’ta saldırıya uğraması, Türkiye’nin 9 nolu gözlem noktasının kuşatma altına alınması krizi başka bir boyuta taşıdı. * Ankara yaklaşan anayasal süreç sebebiyle “Sahada güçlü olan masada güçlü olur” tezinden hareketle rejimin saldırıları arttırdığı değerlendirmesini yapıyor. Üstelik hedefin Türkiye’nin İdlib’den çıkarılması olduğunun, rejimin İdlib’de tam hâkimiyetinin sağlanması olduğunun da farkında. * Rusya Devlet Başkanı Putin, “Suriye’de bölgenin askerden arındırılması konusunu Soçi’de konuştuğumuzda, bölgenin yüzde 50’si teröristler tarafından kontrol ediliyordu. Şimdi bu oran yüzde 90’a ulaştı” dedi. Ankara’nın elindeki verilere göre rakamlar doğru değil. Rusya ve rejim rakamları yükselterek saldırının altyapısını hazırlıyor. Ankara’ya göre HTŞ militanlarının sayısı 25 bin ile 30 bin aralığında. İrili ufaklı diğer terör örgütü mensuplarının sayısı ise yaklaşık 8 bin. Putin-Erdoğan görüşmesinde belli ki bölgedeki son durum ayrıntıları ve verilerle konuşulacak. * Diğer yandan Putin-Erdoğan görüşmesinden bir gün önce Rusya peş peşe açıklamalar yaparak hem terör örgütlerine bakışını hem de rejimin saldırılarına bakışını net bir biçimde ortaya koydu. Rusya Dışişleri Bakanı Lavrov’un açıklamalarında iki kritik başlık öne çıktı. Lavrov, “Rus hava güçlerinin destek verdiği Suriye ordusunun eylemleri Türkiye ile yapılmış hiçbir anlaşmayı ihlal etmiyor” dedi. Türkiye’ye İdlib’de ortak devriye çalışması yürütülmesini önerdiklerini ancak bu hususta şimdilik anlaşma sağlanamadığını söyledi. * Lavrov’un ardından Kremlin’den açıklama geldi. “Putin birçok kez Erdoğan’ın İdlib’deki durumla ilgili endişelerini anladığını söyledi. Ancak o da militanların artan saldırılarıyla ilgili endişeli” ifadesinin yer aldığı açıklamada, “İdlib’deki teröristlerin kafalarının ezilmesi ve yok edilmesi” gereğinden bahsetti. MASA DAĞILMAZ Karşılıklı açıklamaların dozu yüksek. Yine de masanın dağılması zor. Rusya ve Türkiye’nin Suriye başta olmak üzere birçok konuda stratejik işbirlikleri var. Erdoğan ile Putin masada oturup görüşürken, S-400’lerin ikinci bataryası Türkiye’ye geliyor olacak. İki ülke de işbirliğine mecbur. İdlib’de “ateşkes” nasıl sağlanacak, “çatışmasız ve saldırısız duruma dönüş ve o durumun muhafaza edilmesi” için nasıl adımlar atılacak, Rusya’nın yeni bir teklifi olacak mı göreceğiz. Türkiye, İdlib’de çatışmasızlık ortamının devam ettirilmesinin siyasal çözüm sürecinin olmazsa olmaz koşulu olduğunu hatırlatacaktır. Astana sürecinin bitmesinin olası maliyeti ise tüm bölgeyi ilgilendiren büyük bir sorundur. İki ülke Türkiye’nin 12 gözlem noktasından çekilmeden, sahada atılacak adımlarla sonuç almaya odaklanabilir. GÜVENLİ BÖLGE MÜZAKERELERİ Gelelim diğer kritik başlığa, Fırat’ın doğusuna... ABD-Türkiye müzakereleri sürüyor, adımlar atılıyor. Ancak bu konudaki son gelişmelere ilişkin Rusya Devlet Başkanı’nın bir açıklaması yok. 15 Ağustos 2019’da Rusya Dışişleri Bakanlığı Sözcüsü Mariya Zaharova, “Suriye’nin kuzeydoğusunu izole etmeye yönelik girişimler endişe vermektedir. Bu konuda Rusya’nın yaklaşımı değişmemiştir. Biz Suriye’nin kuzeydoğusunda uzun vadeli istikrar ve güvenliğin sağlanmasını istiyoruz. Bu da Suriye’nin egemenliğinin restorasyonu ve Suriye halkının bir parçası olan Kürtlerle Şam’ın etkili diyaloğu sayesinde gerçekleşebilir” demişti.  Güvenli bölge müzakerelerine ilişkin bildiğimiz son demeçleri böyle. Karşı olduklarını ortaya koyan bir açıklama. Putin bu konuda bugün basının önünde ya da görüşmede ne diyecek göreceğiz. Ocak 2019 tarihinde ABD’nin güvenli bölge önerisinde bulunmasından hemen sonra ise Rusya Devlet Başkanı, “Adana Mutabakatı önemli, Türkiye bunu işlemeli” açıklamasını yapmıştı. Güvenli bölge yerine Şam-Ankara diyaloğunun yeniden tesis edilerek 1998 yılında terörle mücadele için imzalanan Adana Mutabakatı’nın yeniden canlandırılmasını önermişti.  Asıl soru şu: “Putin tüm bu kritik gelişmelerin ardından ‘Şam ile Ankara’nın hem Suriye’nin kuzeyi hem de İdlib sorunu için bir diyalog kanalı oluşturmasına ihtiyaç var’ der mi?",https://www.hurriyet.com.tr/yazarlar/hande-firat/putin-erdogan-gorusmesi-41313170
Hande Fırat,"Tütün ve tütün ürünleri, alkol...","Temmuz 30, 2019 07:29","ÇOCUK ‘BABAMA ALIYORUM’ DİYOR, OYSA... Babası ile birlikte bakkallarında çalışan bir okurum: “Sigara konusunda hassasiyetim sebebiyle 18 yaşından küçüklere satmama çabamın cevapları genelde şöyle oluyor: ‘Babama/amcama/dedeme alıyorum.’ Yine de satmayacağımı söyleyince, ufak bir tartışma ardından da ‘Abla satmazsan satma, para kazanamazsın’ oluyor cevap. Biz satış noktası olarak ne kadar satmasak da sorunlardan biri de büyüklerin yanlış yönlendirmesi. Kimse çocuğuna sigara aldıramayacağını bilmeli.” Bir başka okurum: “Asıl sorun dökme tütün satan noktalar. Bu dükkânlar bakkal ruhsatı alarak bu işi yapıyorlar. Asıl parası olmayan, sokak diliyle ‘bir dal’ sigara alıp içecek çocuklara sigara satan noktalar bunlar.” POLİS GELMEDEN KÜL TABLALARI NASIL TOPLANIYOR? Bir başka okurum: “184 arandığı zaman, yeşil dedektör uygulaması arandığı zaman, il ya da ilçe emniyetten şikâyet edilen mekân ile alakalı mekân sahibine haber veriliyor mu? Ben buna şahit oldum. Anında kül tablaları toplanıyor, tanıdık memurlar mekâna sıcak bir karşılama ile geliyor.” KAMU BİNALARINDA İÇİLİYOR Bir başka okurum : “Sigara yasağına en başta kamu kurumlarında birim amirleri uymuyor. Zaman zaman duman dedektörleri çalışıyor, zaman zaman havalandırmadan sigara kokusu geliyor. Ben de bir kamu kuruluşunda çalışıyorum ve görüyorum ki herkes bildiği halde kimse bir şey yapmıyor.” ERDÖL’DEN ÇARPICI UYARI: ‘SİGARA UYUŞTURUCU İÇİN BİR KAPIDIR’ Mesajların bir kısmı böyle. Oysa Türkiye 2008 yılında Dumansız Hava Sahası Yasası’nı çıkararak çok önemli bir adım atmıştı. İşte o yasanın mimarı olan Sağlık Bilimleri Üniversitesi Rektörü Profesör Cevdet Erdöl’ü aradım. İlk yıllarda hem yasa ile hem de etkin mücadele ile tütün ve tütün kullanımı ürünlerinde azalma yaşanırken, şimdi neden kullanımın artmakta olduğunu sordum. Prof. Cevdet Erdöl’ün özellikle kadın ve çocuklar açısından yaptığı açıklama çok çarpıcı. Erdöl artışın özellikle kadın ve çocukların kullanımında olduğunu söyledi: “Tehlikenin boyutu kadınların ve özellikle çocukların, gençlerin kullanım oranının artmasıyla daha da arttı. Çocuklara ve gençlere yönelik sektör ciddi harcama yapıyor. Sosyal medya ve elektronik ortamı kullanarak el altından tanıtım ve promosyon yürütüyorlar. Bunun önüne geçmek gerekiyor. Gençleri bu özenti ile tuzağa düşüren sistemi kontrol altına almak lazım. Sigara aynı zamanda bir kapıdır, apartmandaki giriş kapısı gibi düşünün, uyuşturucu ve tehlikeli maddeler için bir kapı. Toplumları incelerseniz ve istatistiklere bakarsanız, genelde sigara içmeden uyuşturucuya başlayan yok” dedi. KONTROL MEKANİZMALARI GÖZDEN GEÇİRİLMELİ İlgili kurumlar, anneler-babalar, öğretmenler, işletmeler... Bu sözleri ciddiye alın lütfen. Cevdet Erdöl hukuki mevzuat açısından eksiğimiz olmadığına da dikkat çekti. Ancak uygulamada sorunlarımız olduğunu belirtti. Erdöl, “Kanuna uymak gerekiyor. Nargile sunumu yapılacak yerlerin 200 metre yakınında okul bulunmamalı. 18 yaş altına ‘tütün ürünü’ olduğu için satılması yasak. Mülki amirlerin kanunu uygulaması lazım. Sorun uygulamada. Belki kontrol mekanizmalarını iyi kurgulayamadık” diyor. O zaman kontrol mekanizmalarının yeniden gözden geçirilmesinde fayda var. Cevdet Erdöl, 18 yaş altındakilere tütün, tütün ürünü, alkol satan tüm işletmeciler, büfeler, bakkallara da çağrıda bulundu: “İşletmeciler üç kuruş para için çocuklarımıza kıymasınlar. Gençlerimizi, çocuklarımızı zehirlemesinler. Okul çevrelerindeki bakkalları, büfeleri çok daha iyi kontrol etmeliyiz. Özellikle tek sigara satışı yapanları...” diyerek bitirdi sözlerini.",https://www.hurriyet.com.tr/yazarlar/hande-firat/tutun-ve-tutun-urunleri-alkol-41287955
Hande Fırat,Fırat’ın doğusu,"Ağustos 06, 2019 07:29","Açıklama Cumhurbaşkanı Erdoğan’ın... Erdoğan aslında Aralık 2018’den beri Türkiye’nin Fırat’ın doğusuna harekât düzenleyeceğini söylüyor. Sadece Cumhurbaşkanı değil, hükümet yetkilileri de hem yaptıkları açıklamalarda hem de başta ABD’liler olmak üzere ilgili ülke yetkilileri ile görüşmelerinde, Türkiye’nin beklediği adımlar atılmazsa Fırat’ın doğusuna gireceği mesajını veriyor. Cumhurbaşkanı Erdoğan’ın son açıklamasında dikkat çeken bir fark var: Türkiye’nin Fırat’ın doğusuna gireceğini Rusya ve ABD ile paylaşması ve bunun Cumhurbaşkanı tarafından kamuoyuna açıklanması. “Bu aşamaya neden geçildi? Bu paylaşım bir uzlaşmaya döndü mü? Rusya ve Amerika harekâta ses çıkarmayacak mı?” sorularının yanıtları önem kazandı. GÜVENLİ BÖLGE GÖRÜŞMELERİNDE İLERLEME YOK “Türkiye bu aşamaya neden geçti” sorusuna yanıt arayarak başlayalım... Türkiye ve ABD bir süredir güvenli bölge konusunda görüşüyor. Heyetler bir araya geliyor, askeri planlar masaya konuyor. Ancak bir ilerleme sağlanamıyor. Ne derinlikte ne de YPG-PYD terör örgütü üyelerinin nereye çekileceği konusunda uzlaşma var. Ankara’ya göre tıpkı Menbiç’te olduğu gibi güvenli bölge konusunda da Amerika Türkiye’yi oyalıyor, ipe un seriyor. Üstelik terör örgütü ABD tarafından desteklenmeye, eğitilmeye, silahlandırılmaya da devam ediyor. Gün geçtikçe tehdit de güçleniyor, ABD tarafından güçlendiriliyor. Hal böyle olunca Türkiye, Cumhurbaşkanı Erdoğan’ın deyimiyle “Kendi göbeğini kendisi kesecek”. ABD VE RUSYA NE DİYECEK? Diğer kritik soru, iki ülkenin ne diyeceği... ABD’den ilk tepki ABD Dışişleri Bakanlığı’ndan geldi. Sözcü Morgan Ortagus, Washington yönetiminin Türk ordusunun Suriye topraklarında Fırat’ın doğusuna harekât düzenleme niyetinden rahatsız olduğunu söyledi. Ortagus, ABD’nin güvenli bölge konusunda Türkiye’yle yoğun istişareleri sürdürdüğüne dikkat çekerek, “Bu diyaloğun sınır bölgesinde güvenliği sağlamaya yönelik yegâne yöntem olduğunu düşünüyoruz. Türkiye’nin mutabakat sağlamadan düzenleyeceği her türlü askeri harekât, bu ortak çıkara zarar verir” dedi. Rusya’dan bu satırlar yazılırken resmi bir açıklama gelmemişti. Ancak sizlerle bana anlatılan bir görüşmeyi paylaşmak isterim. Güvenli bölge görüşmelerini yürüten heyetin başındaki James Jeffrey’nin Ankara temaslarında da Türkiye’nin olası operasyonu gündemdeydi. Edindiğim bilgiye göre Jeffrey görüştüğü üst düzey bir yetkiliye ABD’nin harekâta sıcak bakmadığı mesajını verdi. Ayrıca Rusya’nın da sıcak bakmadığını söyleyerek, “Ruslar karşı. Bize de ilettiler” dedi. ÇÖZÜM GÜVENLİ BÖLGEDE Rusya, Türkiye’ye bunu söyledi mi ya da söyleyecek mi göreceğiz. Ancak Türkiye eğer güvenli bölge kendi hassasiyetleri çerçevesinde kurulmaz, bir uzlaşma olmazsa Fırat’ın doğusuna harekâtı gerçekleştirmekte kararlı. Kısacası, ABD harekâtsız bir çözüm istiyor ise Türkiye’yi oyalamayı bırakarak güvenli bölge konusunda bir uzlaşmaya varmalı.",https://www.hurriyet.com.tr/yazarlar/hande-firat/firatin-dogusu-41294460
Hande Fırat,Çetin müzakere süreci,"Ağustos 09, 2019 07:29","ABD ile Türkiye arasında güvenli bölge konusundaki mutabakat yolundaki ilk resmi açıklama için Dışişleri Bakanı Mevlüt Çavuşoğlu dün düzenlediği basın toplantısında bu cümleyi kullandı. Bana bu söz, bundan bir süre önce S-400’ler konusunda ABD’den peş peşe yaptırım açıklamaları gelirken üst düzey siyasi bir kaynağımın “Türk-Amerikan ilişkilerinin sorunlu başlıklardan birinde mutabakata varabilecek iyi bir başlangıca ihtiyacı var. Mutabakat yapabileceğimiz başlık Suriye’nin kuzeyinde güvenli bölge. Çetin bir müzakere aşamasından sonra mutabakat olursa bu diğer sorunlu başlıklar için de umut olur. Üstelik S-400 konusunda ABD’deki havaya da etkisi olur” demesini anımsattı. Bu işin bir boyutu. Birçok sorunu bünyesinde bulunduran Türk-Amerikan ilişkilerinde en azından bir başlıkta olumlu bir sonuca ihtiyaç var. O sonuç diğer sorunlu alanlara da olumlu etki yapabilir. Bunun çok kolay olmadığını, bir başlıkta bile tam uzlaşının çetin müzakereler gerektirdiğini unutmamak lazım. SANCILI 3 ANA BAŞLIK İki ülke yıllar boyu bazı ağır sorunlar yaşasa da birbirlerini “stratejik ortak” olarak tanımladı. Stratejik ortaklık, devletlerin ulusal çıkarlarının tamamen örtüştüğü durumlarda söz konusu oluyor. Bu çerçevede Türk-Amerikan ilişkilerine son yıllarda bakıldığında “stratejik ortak” kavramı ile örtüşmediğini görüyoruz. Örneklendirecek olursak: FETÖ’nün başta elebaşı olmak üzere üyelerinin ABD’de yaşaması ve iade süreçlerinin işlememesi, Türkiye’ye yıllardır saldırıda bulunan terör örgütünün, yani PYD/YPG’nin, dolayısıyla PKK’nın ABD tarafından silahlandırılması, bölgede bir devlet kurulması girişimi, Doğu Akdeniz’deki durum, ABD’nin bölgeye müdahalesinin çoğu zaman Türkiye’nin güvenliği ve istikrarını olumsuz etkilemesi... Durum bu... Şimdi üzerinde uzlaşılmaya çalışılan ya da “iyi bir başlangıç” yapılan Suriye’de güvenli bölge meselesi, çetin müzakere süreci ile karşı karşıya. Türkiye’nin haklı istekleri var. Güvenli bölgenin de bu istekler doğrultusunda oluşturulmasında ısrarcı. Güvenli bölgenin YPG/PYD–PKK terör unsurlarından tamamen temizlenmesi. Gerekli derinlik (bazı yerlerde 30 km) ile bir hattın oluşturulması. Silahların terör örgütünden alınması. Hattın güvenliğinin ve istikrarının iki ülke tarafından sağlanması. Oysa ABD bugüne kadar terör örgütünü kolladı, himaye etti, eğitti, donattı, fonladı, alan açtı. Türkiye, istekleri ile bir anlamda müttefikine “Dur artık!” diyor. MÜZAKERELERE DEVAM KARARI İki ülke tarafından da yapılan açıklamada bu ayrıntıların, yani güvenli bölgenin derinliği, genişliği, yapısı gibi ayrıntıların olmadığını gördük. Belli ki asıl mesele üzerinde müzakereler sürecek. Müşterek harekât merkezinin kurulmasına ilişkin süreç önemli bir adım. Bu adımın ABD’ye de zaman kazandırdığı aşikâr. Washington Post gazetesine göre ABD’li yetkililer Türkiye’nin perşembe günü gibi Suriye’ye girebileceğinden endişe ediyordu. Yani ABD’li yetkililere göre “önemli” olarak tanımladıkları anlaşma ile “olası” harekâtın şimdilik önüne geçildi ve alan açıldı. Türkiye de ABD’nin “zaman/alan kazanma” amacının farkında. Zaten bu farkındalığı Dışişleri Bakanı Mevlüt Çavuşoğlu’nun “Bu çalışmanın Münbiç gibi oyalama sürecine dönüşmesine müsaade etmeyeceğiz” açıklaması ile bir kez daha gördük. Kısacası çetin müzakere süreci bitmedi, hâlâ sürüyor. Bu sadece başlangıçtı.",https://www.hurriyet.com.tr/yazarlar/hande-firat/cetin-muzakere-sureci-41297707
Hande Fırat,Önlemlere rağmen kullanıcı sayısı artıyor - ONLAR ÇOCUK! (3),"Ağustos 02, 2019 07:29","Geçtiğimiz günlerde Dünya Sağlık Örgütü Dünya Tütün Raporu’nu açıkladı. Raporda Türkiye’nin tütün tüketiminin azaltılması için Dünya Sağlık Örgütü’nün tavsiye ettiği tüm önlemleri tam uygulayan birinci ülke olduğu belirtildi. Bu çok önemli bir başarı. Ancak ortada çok çarpıcı ve şaşırtıcı bir durum var. Dünya Sağlık Örgütü’nün de ortaya koyduğu bu duruma rağmen Türkiye’de tütün kullanımı azalmıyor, aksine artıyor! Üstelik bu artış kadın ve çocuklarda. Sigara kullanım oranı yüzde 31.6’ya çıktı. Bu durumun nedenlerini yetkililerin mutlaka araştırması ve belki de yeni bir eylem planı ortaya çıkarması, seferberlik başlatması gerekiyor. BAĞIMLILIK AİLE HASTALIĞIDIR Bu yazı için 18 yaş altı çocuklara nasıl yaklaşılması gerektiği konusunda psikiyatrist Dr. Neslihan Altunsoy ile sohbet ettim. Anne-babalara, velilere çok önemli tavsiyeleri var. Altunsoy diyor ki: 18 yaş altı çocukların psikososyal gelişiminde en değerli görev ailelere düşüyor. Çocuğun yaşamı anlamlı kılan değerleri kazanabilmesi, yaşamayı seven, kendi bedenini önemseyen bir birey olabilmesi için örnek aldığı sağlıklı yetişkinler olmalı. Kişi sözüyle değil, davranışıyla örnek olur. Bağımlılık sadece bireye özgü bir rahatsızlık değil, bir aile hastalığıdır. ANİ VE OLUMSUZ TEPKİ VERMEYİN Yani tütün ve tütün kullanımı ebeveynlerde de var ise sorunun çözümüne önce “bizden”, yani “anne-babalardan” başlamak gerekiyor. Peki çocuğumuzun sigara içtiğini öğrenirsek ne yapacağız? Dr. Neslihan Altunsoy, “Öncelikle duygularınızı denetlemeli, ani ve olumsuz bir tepki vermekten kaçınmalısınız. Daha sonra gençle sorunu hakkında konuşacak kişiyi belirlemeniz gerekecek. Bu kişi sigara içmemeli, sorunu en yapıcı ve sakin şekilde ele alıp, diğer aile üyelerinin tepkileriyle de baş edebilecek donanımda olmalı. ‘İçme-yapma’ şeklinde olumsuz emir kipleriyle yukarıdan yapılan konuşmalar yerine çocuğun yanında onunla bir ekip olup, bağımlılığı karşımıza alarak konuşmak, anlayışla yaklaşmak, sigara içme davranışının başlamasına ve devam etmesine neden olan faktörleri birlikte tespit etmek ve uygun çözüm yollarını bulmak önemli” dedi. Sigara bağımlılığını başlatan sebep, çocuğun sigara içen arkadaş ortamında kabul görme çabası olabilir. Bu en sık karşılaşılan durumlardan. Altunsoy’un bu durumla ilgili tavsiyeleri şöyle: Arkadaşlarını reddetmek, gencin bu arkadaşlara daha çok düşmesine neden olabilir. Bu nedenle çocuğun hem arkadaşlarıyla hem onların anne ve babalarıyla tanışmaları iyi olur. Ebeveynler bir araya gelip, değerli bir güç birliği oluşturmalıdır. Kuru kuruya yasak koymak, kontrolsüzce kızmak ya da cezalandırmak başarısızlıkla sonuçlanıyor. Yaptığım sohbetten öğrendiğim şu: Çocuklarımızı yaşama ve yaşatma bilincinin aşılandığı sosyal aktivitelere yönlendirmek, spor aktivitelerini desteklemek gerekiyor. NARGİLE EN AZ SİGARA KADAR TEHLİKELİ 18 yaş altı çocukların kapıdan sokulmaması gereken nargile kafelere de değineceğim. Dünya Sağlık Örgütü’ne göre nargile tüketimi giderek artıyor. Oysa 18 yaş altı çocuklara satışı yasak. Buna rağmen satılıyor. Unutmayın, en az sigara kadar tehlikeli! Katran bakımından bir saatlik nargile tüketimi, bir sigaranın yaklaşık 30 katı kadar etkili. Karbonmonoksit bakımından bir saatlik nargile tüketimi, bir sigaranın yaklaşık 35 katı kadar etkili. Nikotin bakımından bir saatlik nargile tüketimi, bir sigaranın yaklaşık 4 katı kadar etkili. Ağır metal içeriklerinden arsenikte bu etki 2 kat, kromda 15 kat, kurşunda ise 35 kata kadar. Pasif içiciler için de tehlikeli. Nargile vücudun kan basıncı kontrolünü bozmakta ve kalp fonksiyonlarına da olumsuz etki etmekte. Kısacası, devlet kurumlarının denetim mekanizmasını gözden geçirmesi gerekiyor. Anne-babalara, öğretmenlere büyük görev düşüyor. İşletmecilerin de “para” için çocuklarımıza kıymamaları gerekiyor.",https://www.hurriyet.com.tr/yazarlar/hande-firat/onlemlere-ragmen-kullanici-sayisi-artiyor-onlar-cocuk-3-41291110
Hande Fırat,Katar’da yeni üssün açılışı sonbaharda,"Ağustos 13, 2019 07:29","711 yılında düşmanın gücü karşısında askerlerinin korkup kaçmaması için gemileri yaktıran komutan Tarık Bin Ziyad’ın sözü... Kendisinin adı Katar’daki askeri kışlada yaşıyor. O kışlada Türk askerleri var. Ben de Doha’ya gidip Tarık Bin Ziyad Kışlası’nı ziyaret ettim. Tarık Bin Ziyad’ı da Türk Silahlı Kuvvetleri (TSK) Kara Unsurları Komutanı Albay Mustafa Aydın’dan dinlendim. Türk askeri, Katar-Türk Birleşik Müşterek Kuvvet Komutanlığı adıyla Doha’da görevini sürdürüyor. Çok yakında sayıları artacak. Ayrıntıları ilerleyen satırlarda bulacaksınız. Önce sizlere yaklaşık 47 derecede görev yapan askerlerimizin bulunduğu karargâhtan bahsedeceğim. Türkiye-Katar ikili askeri ilişkileri kapsamında bölgesel barışa katkı sağlamak amacıyla Ekim 2015’te Tarık Bin Ziyad Kışlası’nda konuşlandılar. Aralık 2017 yılından itibaren Katar-Türk Birleşik Müşterek Kuvvet Komutanlığı adını aldılar. Katar ve Türk askerleri ortak eğitim programları düzenliyor, tatbikat yapıyor. İki ülkenin siyasi ilişkilerindeki sıcak hava askeri ilişkilerinde de aynen geçerli. Her bayramda olduğu gibi bu bayramda da iki ülkenin askerleri sabah kışlada toplanarak bayramlaştı. Türk askeri çikolata ikram etti, Katar askeri ise kahvaltı... Katarlılar Türklere olan sevgilerini askeri üste de gösteriyor. Askerler birbirlerini, birbirlerinin dilleriyle selamlıyor. Türkiye’nin Katar’daki kalıcı üssünün iki ülke arasındaki ilişkilerin ötesinde de önemi var. Türkiye; Körfez politikası ve Ortadoğu politikası açısından kritik, aynı zamanda enerji bakımından da son derece stratejik bir noktada kalıcı üsse sahip oldu. Hem Suudi Arabistan hem de İran açısından dengeleyici bir varlık oluşturdu. Büyük bir finans gücüne sahip olan Katar, aynı zamanda dünyanın üçüncü büyük doğalgaz rezervine sahip. Katar’ın tek kara bağlantısı ise Suudi Arabistan. STRATEJİK ÖNEMİ FAZLA Suudi Arabistan, Birleşik Arap Emirlikleri, Bahreyn ve Mısır’ın 5 Haziran 2017’de Katar ile tüm ilişkileri kesmeleri ve ekonomik abluka uygulamaları Körfez bölgesinde krize yol açmıştı. Suudi Arabistan liderliğindeki ülkeler 23 Haziran 2017’de Katar’ın yerine getirmesini istedikleri 13 maddelik talep listesine Türk üssünün kapatılmasını ve Türkiye ile askeri işbirliğinin sonlandırılmasını da istemişlerdi. Suudi Arabistan başta olmak üzere bazı Körfez ülkelerinin Türkiye’ye karşı açık/örtülü operasyonlarını, bölgedeki enerji savaşlarını, İran’a yönelik ABD’nin ajandasını, İran’ın bölgedeki Şii nüfusu da kullanarak olası hamlelerini göz önünde bulundurursak Türkiye’nin Katar’da kalıcı üssünün önemini daha iyi anlamış oluyoruz. Suudi Arabistan başkanlığındaki Körfez ülkelerine 13 maddelik talep listesine “Türk üssünün kapatılmasını ve Türkiye ile askeri işbirliğinin sonlandırılmasını” eklemeyi moda deyimle “üst akıl” mı söyledi bilemem... Ama ABD’nin Katar’da El-Ubeyd hava üssünde yaklaşık 14 bin askerinin bulunduğunun altını çizerim. Sonuçta, Türkiye ile Katar’ın işbirliğinden başta Suudi Arabistan olmak üzere Körfez ülkeleri rahatsız. Tüm bunlara rağmen, Türkiye hem sağlam bir güvenlik mimarisi hem de kendisine askeri ve siyasi bir nüfuz alanı oluşturmaya çalışıyor. KATAR’DA TÜRK ASKER SAYISI ARTIYOR Katar’daki üs büyüyor. Tarık Bin Ziyad Kışlası’nın yakınına yeni bir üs inşa edildi. A’dan Z’ye sosyal tesislerin de bulunduğu büyük üssün inşaatı tamamlandı. Asker sayısı artacak. Türkiye’nin güvenliği ve çıkarları gereği o rakamı buraya yazmıyorum. Ancak önemli bir sayıya ulaşacağını söyleyebilirim. Katar da bu üsse büyük önem veriyor. Sonbahar için “büyük açılış” hazırlığından bahsediyorlar. Üssün açılışının Katar Emiri ve Cumhurbaşkanı Erdoğan tarafından yapılması bekleniyor.",https://www.hurriyet.com.tr/yazarlar/hande-firat/katarda-yeni-ussun-acilisi-sonbaharda-41300793
Hande Fırat,Trump’a ne kadar güvenilmeli?,"Temmuz 19, 2019 07:29","Türkiye’nin S-400 almasından ve süreçten Obama yönetimini sorumlu tuttu. Hatta Türkiye’ye adil davranılmadığını belirtti. Trump’ın tavrı Türkiye’de umutları arttırdı. Gazetemizde ayrıntıları ile yazdık. İş dünyası harekete geçti. Türk-Amerikan İş Konseyi, Başkan Trump’a mektup yazdı. Mehmet Ali Yalçındağ imzalı mektupta 100 milyar dolarlık ticaret hacmi için çalışma yapıldığı ve çalışmanın Trump’ın Türkiye ziyaretinde iki lidere anlatılmak istendiği belirtiliyor. Türkiye, hükümeti ve iş dünyası ile sıcak mesajlar veren Trump’a peş peşe olumlu adımlar atıyor. Atıyor ama Amerikan yönetimi, Türkiye’ye yaptırım uygulamakta kararlı görünüyor. Zaten ilk adımı F-35 programından resmen çıkararak attılar. Peki ne olacak? Trump yaptırımları erteleyecek mi, ertelemeyecek mi? Amerikalı bazı kaynaklar, “Türk karar alıcılar Trump’a gereğinden fazla güveniyor. Aksiliğe hazırlıklı olmalılar” yorumunu yaptı. Yeni edindiğim bu yorum çerçevesinde her olasılığa hazırlıklı olmak gerekiyor diye düşünüyorum. DENİZLERİ AĞLATMAYALIM Tarım ve Orman Bakanı Bekir Pakdemirli, İzmir Çeşme’de “denizlerin terk edilmiş av araçlarından temizlenmesi” projesi kapsamında dalış yaptı. Denizlerimiz çok kıymetli, ama biz kıymetini ne kadar biliyoruz? Projenin kapsamını ve amacını sormak için Bakan Pakdemirli’yi aradım. Halk arasında “hayalet ağ” olarak tabir edilen av araçlarının su kaynaklarından temizleneceğini belirterek, “Bu ağlar canlıların barınma ve beslenmelerini olumsuz etkilemekte. Su ürünlerinin ekonomik değer kazanmadan yok olmasına neden olmakta. Yaptığımız çalışmada 725 lokasyonda 750 bin metrekare uzatma ağı, 44 adet gırgır ağı, 20 adet trol ağının kaybolduğu bilgisine ulaştık. Bunları denizlerde bırakmamız mümkün değil” dedi. Bakan Pakdemirli sloganı da paylaştı: “Ağları toplayalım, denizleri ağlatmayalım...” SONSUZLUĞA YÜRÜYEN AYAKKABILAR AYAKKABILAR... Sonsuzluğa uzanan ayakkabılar... Arka arkaya... Yan yana... Sonsuzluğa yürüyorlar. 251 şehidin ayakkabıları... Kiminin o gece giydiği, kiminin bir gün önce... Gördüğüm an dondum. Hafıza 15 Temmuz Müzesi’nin bence en etkileyici bölümü. Hikâyesini merak ettim. Müze Müdürü Osman Can Öztürk ile konuştum. Üç yılda tamamlanan müzede 15 Temmuz şehitlerinin eşyalarına yer vermek istemişler, birçok fikir ortaya çıkmış. Sonunda ayakkabılarda karar kılmışlar. Şehitlerimizin ayakkabıları... Osman Can Öztürk, “251 güvercinin bulunduğu bölümden geçiliyor ayakkabılara. Göğe yükselmelerini, sonsuzluğa yürümelerini temsil etmeye çalıştık” dedi. Hafıza 15 Temmuz Müzesi’nde o gece tüm detaylarıyla anlatılıyor. Bununla birlikte Batı’nın sömürge düzenine de ayrıntılı biçimde yer verilmiş. Müze müdürü “Amacımız farkındalık yaratmak” dedi. Okullar açılana kadar müze pazartesi günü hariç haftanın altı günü sabah 09.00’dan akşam 20.30’a kadar açık. Gitmenizi, görmenizi tavsiye ederim.",https://www.hurriyet.com.tr/yazarlar/hande-firat/trumpa-ne-kadar-guvenilmeli-41278213
Hande Fırat,Onlar çocuk!,"Temmuz 26, 2019 08:05","İstanbul’da bazı festivaller... Bodrum, Alaçatı, Çeşme başta olmak üzere sahil şeridinde plajlar, yani “beach club”lar... O clublar’daki “mutlu saatler”: “happy hour”lar... Lamı cimi yok... Dürüst olalım... İçerisi 18 yaş altı çocuk kaynıyor. Hemen hemen hepsinin elinde sigara, alkol. Yaşları 13-18 aralığında. Kapıdan ellerini kollarını sallayarak giriyorlar. Kimlik soran yok. “Giremezsin” diyen yine yok. Sadece sahil şeridi değil. Şehirlerde yolda yürürken çocukların sigara içtiğini görebilirsiniz. Çocuklar büfelerden sigara satın alabiliyor. Kimse kimlik sormuyor. Ya da son yılların meşhur nargile kafelerine gidin. Kafeler yine 13-18 yaş arası çocuk kaynıyor. Bir veli olarak, bir anne olarak isyan ediyorum. Sağlık Bakanlığı bu konularda ciddi bir mücadele yürütüyor. Buna rağmen 18 yaşını doldurmadığı halde sigara satın alabildiğini söyleyenlerin oranı ne biliyor musunuz? Yüzde 73.3... Oysa ülkemizde 18 yaş altına her türlü tütün ürünü satışı yasak. Dünyada tütün kontrol sözleşmesine taraf olan 181 ülkenin 122’sinde 18 yaş altına aynı yasak uygulanıyor. Gelelim alkole... 121 ülkede 18 yaş altına içki satışı, 129 ülkede ise 18 yaş altına içki servis edilmesi yasak. Ülkemizde de yaş sınırı 18. Yani “mutlu saatlere”, nargile kafelere alınan, büfelere gelen 13-18 yaş arası çocuklara Türkiye’de alkol, sigara ve tütün mamülü olan nargileyi satmak yasak. Bu yasaklara uymayan işletmeler için Sağlık Bakanı Fahrettin Koca’yı aradım. Bakan Koca, “Tatil yapmak isteyen kişilerin taleplerini karşılamak üzere sadece yaz dönemi açık olan yeme-içme, eğlence mekânları devreye giriyor. Bu tesislerde gözlemlediğimiz bir durum var. Bu tesisler kapalı ve yasak alanlarda tütün kullanım yasaklarına uymuyor. Birçok şikâyet ulaşıyor” dedi. Bakanlık tütün kullanımı ve alkol satışı konusunda da şikâyet alıyor. Denetim yapıyor. Ama sadece denetim yetmiyor. Vatandaşların hassasiyet göstermesi, işletmelerin de kanuna uyması gerekiyor. Sağlık Bakanı önce işletmecilere seslendi: “Turistik tesis işletmelerinin bu konuda yardımcı olmalarını ve işletmelerinde ihlallere izin vermemeleri gerektiğini hatırlatıyorum. Müşteri kaybı endişesiyle bu tür yola sapmalarının kendilerine bir faydası olmayacaktır. Avrupa’nın Akdeniz’e sahili olan ülkelerine baktığımızda hemen hepsinde benzer yasakların devrede olduğu görülebilecektir” dedi. Fahrettin Koca, vatandaşlara da seslendi, bakanlığın çalışmalarına destek verilmesini istedi. Koca, “Vatandaşlarımız bakanlığın 24 saat hizmet veren iletişim hattı 184’ü arayarak ve telefonlarında kullanabilecekleri Yeşil Dedektör uygulaması ile tütün yasağı ihlallerini bildirebilirler. Böyle bir durumda ekiplerimiz de ihlallerin engellenmesi için daha etkili çalışma yapacaklardır” dedi. Denetimleri kesintisiz olarak devam edeceğini sözlerine ekledi. Denetim şart, vatandaş şikâyet hakkını kullanmalı. İşletme ve büfelerin de “para kazanma kaygısını” bir kenara bırakıp, karşılarındakinin henüz çocuk olduklarını ve kanuna uymalarının zorunlu olduğunu hatırlamaları gerekiyor. Unutmayalım, onlar hepimizin çocukları... YAŞ’A DOĞRU SPEKÜLASYON Yüksek Askeri Şura toplantısı 1 Ağustos günü yapılacak. Toplantıya doğru sosyal medyada bazı hesaplar, Ankara dehlizlerinde birileri, “Milli Savunma Bakanı Hulusi Akar ile Genelkurmay Başkanı Orgeneral Yaşar Güler’in arası kötü. Güler başta olmak üzere komuta kademesi değişiyor” iddiasını servise başladı. Milli Savunma Bakanlığı’ndan üst düzey kaynağım, “Tamamen spekülasyon ve yalan. Akar ve Güler başta olmak üzere komutanların ilişkileri gayet iyi” dedi. Üstelik Genelkurmay Başkanı Orgeneral Yaşar Güler’in görev süresi dolmadı. Kaynağım komutanların ve bakanın birçok programa birlikte katıldığına, son yılların en uyumlu ekibi olduğuna da dikkat çekti.",https://www.hurriyet.com.tr/yazarlar/hande-firat/onlar-cocuk-41284766
Hande Fırat,Eylüle kalır mı?,"Temmuz 23, 2019 07:29","Bu sözler savunma alanından bir kaynağıma ait. Kaynağım, Türkiye’nin de aslında Rusya’ya tam bağımlı hale gelmek istemeyeceğinin altını çizdi. Üstelik ABD ve Türkiye’yi işaret ederek, “Her iki taraf da süreci bu noktaya getireceğini düşünmedi, tahmin etmedi” dedi. Önemli bir tespit olduğunu düşünüyorum. Tam da ABD Başkanı Donald Trump’ın da kabul ettiği gibi, Obama yönetimi Patriot’ları satmadı, sürecin sonunda Türkiye S-400’leri satın aldı. S-400’lerin Türkiye’ye naklinin başlamasının ardından Türkiye’nin F-35 programından çıkarılacağı açıklandı. Şimdi merak edilen CAATSA yaptırımlarının uygulanıp uygulanmayacağı... KRİTİK TARİHLER Kritik bir hafta olduğunu söylemek lazım. 17 Temmuz tarihinden itibaren Amerika-Türkiye arasında genelkurmay başkanları, dışişleri bakanları gibi çeşitli seviyelerde resmi ve gayri resmi görüşmeler yapıldı. Resmi görüşmelerden en dikkat çekeni İbrahim Kalın’la John Bolton arasında gerçekleşti. Kalın, Bolton’a “F-35 programının askıya alınması CAATSA yaptırımlarıyla ilgili değil, resen aldığınız bir karar. Süreci biliyorsunuz. Bizi adil olmayan bir durumla karşı karşıya bırakıyorsunuz” mesajını verdi. Bolton, hem Kongre’nin tepkili tavrına hem de yaklaşan ABD Başkanlık seçimlerine dikkat çekti. Amerikan Wall Street Journal gazetesi, ABD Başkanı Trump’ın Türkiye’ye yaptırım uygulamak istemediğini, ancak kongrenin bu konuda daha katı bir tutum içerisinde olduğunu yazdı. Dışişleri Bakanı Mevlüt Çavuşoğlu da dün TGRT Haber’de yaptığı açıklamada, Trump’ın yaptırım uygulamak istemediğini, kendilerinin de yaptırım beklemediğini söyledi. Amerika’da zaman zaman çeşitli temaslarda bulunan üst düzey bir kaynağım son durumu şu sözlerle özetledi: “Türkiye’den vazgeçemiyorlar. Ancak uluslararası arenada kendi prestijleri için de bazı yaptırımları hayata geçirmeleri gerektiğini düşünüyorlar. Trump konuya bir işadamı olarak bakıyor. Türkiye’ye yaptırım uygulanmasını istemiyor. ‘Patriot da satın alsın, diğer silahlarımızı da’ şeklinde bir bakış açısı var. Ayrıca ABD yönetimi, Türkiye’nin Rusya’ya bağımlı olmasını istemiyor. Ancak Senato Türkiye’ye ve hükümete karşı. Yaptırımların hayata geçirilmesini istiyorlar.” Tam da bu yüzden kritik tarihlerden biri bugün. ABD Başkanı Trump, Cumhuriyetçi Parti senatörleri ile yaptırım konusunu görüşecek. Belli ki Patriot sürecini, Erdoğan ile yaptığı görüşmeleri, Türkiye–ABD arasındaki temasları anlatacak. Trump senatörleri ikna edebilecek mi göreceğiz. Genel hava Trump’ın yaptırımlardan en hafif beş tanesini seçebileceği ya da erteleme hakkını kullanabileceği yönünde. Üst düzey bir kaynağım, “Türkiye bir zarar görecek, önemli olan bu zararın seviyesi. Trump tavrını korursa hafif bir zararla atlatırız” dedi. ABD Temsilciler Meclisi 26 Temmuz’dan sonra kapanacak, 9 Eylül’de açılacak. Senato ise 2 Ağustos’ta kapanacak, 9 Eylül’de açılacak. Türkiye ve olası yaptırımlar üzerine tartışmalar eylüle mi kalacak, göreceğiz. Eylülden önce çok yakın zamanda ABD Başkanı Trump’la Cumhurbaşkanı Erdoğan’ın telefon görüşmesi sürpriz olmasın. Krizi aşmak için iki liderin yakın zamanda konuşması bekleniyor.",https://www.hurriyet.com.tr/yazarlar/hande-firat/eylule-kalir-mi-41281600
Hande Fırat,O mektubun öncesi ve sonrası,"Haziran 28, 2019 07:29","23 Haziran sürecinde, CNN Türk ekranlarında görüşme sürecinin seçim sürecinden de bağımsız olarak kritik olduğunu belirtmiştim. On yıllardır devam eden sorunlu ve hassas bir alanda adım atarken devlet aklının çok iyi, çok ince ve dikkatli çalışması gerekir. Ancak özellikle Cumhurbaşkanı Erdoğan ve MHP Genel Başkanı Devlet Bahçeli’nin açıklamalarının ardından, doğal olarak tartışmalar sürüyor. Hem tartışmaları hem de kaynaklardan edindiğim bilgileri alt alta koymaya çalışacağım. Çünkü mektup belli ki “İmralı görüşmeleri niteliksiz ya da nitelikli” şekilde sürse de sürmese de her şekilde bundan sonraki süreçte Türkiye’nin gündeminde olacak. OCAK AYININ BAŞINDA Tartışma yaratan mektuba götüren süreç aslında Ocak 2019’da başladı. Öcalan’a uygulanan tecride son verilmesi için HDP Hakkâri Milletvekili Leyla Güven’in de aralarında bulunduğu bazı isimler 7 Kasım tarihinden itibaren cezaevlerinde açlık grevi ve ölüm orucu eylemlerine başlamıştı. Ocak ayında İmralı’ya kardeşi Mehmet Öcalan’ın gittiğini öğrendik. 16 Ocak 2019 tarihinde BBC Türkçe’ye konuşan HDP Eş Genel Başkanı Sezai Temelli, Öcalan’a uygulanan tecridin kaldırılması gerektiğini belirterek, “Bunun başka muhatabı yoktur, kimse de bu konuda muhataplığa soyunmasın. Bunu ne HDP doldurabilir, ne de başka yer doldurabilir” dedi. Süreçte cezaevlerindeki eylemler sürdü, ancak başta Leyla Güven olmak üzere sağlık durumları sebebiyle HDP’de endişe artıyordu. GİZLİ TRAFİK YÜRÜTÜLDÜ TBMM Başkanı Mustafa Şentop, HDP’li Pervin Buldan ve Mithat Sancar ile görüştü. Cezaevlerindeki eylemlerin son bulması için Ankara’da o tarihte gizli bir trafik yürütüldü. Cumhurbaşkanlığı, TBMM Başkanlığı, MİT, İçişleri Bakanlığı olarak ilgili tüm kurumların devrede olduğu bir trafik. Sonuç itibarıyla yasal altyapısı da hazırlanarak, 8 yıl aradan sonra 2 Mayıs tarihinde Öcalan’ın avukatları İmralı’ya gitti. Avukatlar mayıs ayındaki ikinci ziyaretlerini ise 22 Mayıs’ta yaptılar. Öcalan açlık grevleri ve ölüm oruçlarının amacına ulaştığını, artık sonlandırılması gerektiğini vurguladı. Açıklamadan sonra eylemler son buldu. Haziran ayında ise İmralı trafiği yine yoğundu. 7 Haziran’da kardeşi Mehmet Öcalan, 12 Haziran’da avukatları, 18 Haziran’da yine avukatları ile görüştü. 20 Haziran’da ise tartışma yaratan o görüşme yapıldı ve akademisyen Ali Kemal Özcan İmralı’ya gitti, tartışma yaratan o mektubu açıkladı. DEVLET BİLGİ SAHİBİDİR Bilinmesi gereken bazı hususlara mektupla ilgili tartışmalara geçmeden dikkat çekmekte fayda var. Her düzeyde yapılan İmralı görüşmelerinin içeriğinden devletin ilgili kurum ve makamları bilgi sahibidir. İçerik ilk günden beri devlette yetkili isimlere özel bir dosyada sunulur. Devlet doğal olarak bu içerikleri başta örgütle mücadele olmak üzere yürüttüğü politikalarda uygun şekilde kullanır. Yine devlet adı bir “çözüm süreci” olmasa da ilgili kurumları aracılığıyla zaman zaman “nitelikli üst düzeyde”, zaman zaman daha alt seviyede görüşmelerle Öcalan ile temasa geçebilir. KRİTİK SÜREÇ Bu bilgiyi de aktardıktan sonra gelelim mektuba... 18 Haziran tarihli mektup zamanlamasıyla, içeriğiyle, açıklanma tarzıyla, sonrasında yaşananlarla doğal olarak tartışma konusu oldu. İstanbul Büyükşehir Belediye Başkanı seçimlerini etkileme ya da etkilememe durumundan ayrı ve bağımsız olarak, Kandil-HDP-İmralı ekseninde nasıl bir sonuç ortaya çıkaracağı, yeni süreç ya da sorunlara yol açıp açmayacağı, üçlü eksende sorun yaratıp yaratmayacağı da çok kritikti. Buna bir de Osman Öcalan’ı ekleyelim. Öcalan’ın mektubunun hemen ardından, yine seçimden hemen önce TRT Kürdi ekranlarında gördük Osman Öcalan’ı. Seçimlerle ilgili mesajından öte Kandil’in meşruiyetini kaybettiğini ileri sürdü. ÜST DÜZEY YETKİLİ: İÇ HESAPLAŞMA Şimdi seçim bitti ama artık cin de şişeden çıktı. Bu mesajlar neye yol açtı ya da açacak? Ankara’dan konuştuğum bir “üst düzey yetkili”, terör örgütünün Öcalan’ın mektubunun şokunu yaşadığını, Kandil’in örgütü kontrol etmekte zorlanacağını öne sürdü. Üst düzey yetkili, “Osman Öcalan’ın TRT Kürdi’de yayımlanan ‘Kandil küresel güçlerin oyuncağı oldu ve kesinlikle Kürtleri temsil etmiyor’ tespiti, örgütün bütün propaganda argümanlarını elinden alıyor. Kandil, kendisinin meşruiyetini ortadan kaldıran Apo’yu tanımazken, Osman Öcalan içinse infaz emrini verdi. PKK’nın iç hesaplaşması şimdi başlıyor. Güvenlik güçlerinin PKK’ya sahada nefes aldırmayan tutumu, örgütü büyük bir çaresizliğe sevk ediyor. Öcalanlardan PKK’ya gelen darbe, bitişin fotoğrafını veriyor” dedi. SORULAR... SORULAR... Üst düzey yetkilinin ifadeleri böyle. Ancak bu ifadeler beraberinde bazı soruları da akla getiriyor... - Öcalanlar, özellikle terör örgütü elebaşı Abdullah Öcalan Kandil’e karşı ne diyecek? - İmralı’daki görüşme trafiği sürecek mi? - Görüşme sürecek ise görüşmeyi kimler yapacak? Ortada açıklanmadığı ya da açıklanması bilerek geciktirildiği belirtilen bir mektup var. Durum bu ise Öcalan aynı avukatlarla mı görüşmek ister, avukatlarını mı değiştirmek ister? Devlet ne der? - Öcalan örgüt ekseninde daha önceki yıllarda örgüt içinde olduğu gibi karşılıklı savunmalar verilir mi, orta yol mu bulunur? -  Yoksa örgüt içi hesaplaşma mı yaşanacak? Bu hesaplaşma, üst düzey yetkilinin savunduğu gibi örgütün bitişine mi neden olacak yoksa bir parçalanmaya mı yol açacak? Parçalanmış bir örgüt, devlet ve Kürt hareketi açısından hangi sonuçları doğuracak? Örgütün geçmişine bakıldığında infazlarla dolu olduğu görülüyor. Bu soruları sorarken geçmişte Eruh ve Şemdinli baskınlarından aranan Osman Öcalan’ın PKK tarafından hapse atılmış olduğunu, iki kez örgüte geri dönmüş olduğunu, 2004 yılında PKK’dan ayrıldığını ve geçmişte de Türk medyasına konuştuğunu ama ilk kez TRT ekranlarında görüldüğünü de belirtelim.",https://www.hurriyet.com.tr/yazarlar/hande-firat/o-mektubun-oncesi-ve-sonrasi-41257524
Hande Fırat,Üç yılın ardından ‘Bu ne maskaralık!’,"Temmuz 12, 2019 08:02","“Şu an ne yapmamı isterseniz?” “Çankaya Köşkü’ne geçin.” Tarih 15 Temmuz 2016... Saat yaklaşık 20.45. Diyalog dönemin başbakanı Binali Yıldırım ile dönemin çalışma bakanı Süleyman Soylu arasında geçiyor. FETÖ’nün 15 Temmuz hain darbe girişiminin yıldönümüne geliyoruz. 15 Temmuz’un ardından İçişleri Bakanı olan Süleyman Soylu’yu hem bu köşede hem de gazetemizin pazartesi günü yayınlanacak özel ekindeki yazım için aradım. Amacım üç yılda terör örgütüyle mücadelenin ne aşamaya geldiğini öğrenmekti, sohbet ederken yukarıdaki satırlarda yer verdiğim diyaloğu anlattı. Ben de sizlerle paylaşmak istedim. Dönemin Başbakanı Binali Yıldırım’ın kendisini o gece arayarak, “TBMM’nin üzerinde uçaklar mı uçuyor” sorusunu yönelttiğini söyledi. Ardından da aralarında bu diyaloğun geçtiğini belirtti. İçişleri Bakanı’nın anlattıklarından devam edelim. Yıldırım telefonu kapattıktan sonra Soylu ile Abdulhamit Gül, Bekir Bozdağ, Mehmet Muş, Naci Ağbal, Nihat Zeybekci’nin de aralarında bulunduğu isimlerle temas kuruluyor ve Çankaya Köşkü’ne geçiyorlar. Soylu silahını da yanına alıyor. Çankaya Köşkü’ne gittiklerinde ışıklar kapalı. İçeri giriyorlar ve güvenlik görevlilerine talimat veriyorlar, “Tanımadığımız kimse kapıdan girmeyecek. Ne pahasına olursa olsun...” TRT’nin darbecilerin elinden kurtulması, Ankara’daki mücadele, AK Parti örgütünün organize edilmesine Çankaya Köşkü’ndeki siyasilerin katkısı büyük oldu. EN DERİN ÇATIŞMA EMNİYET’TE YAŞANDI O geceden bir kesit anlattıktan sonra gelelim FETÖ ile mücadeleye... Önce sizi 90’lı yılların sonuna götüreceğim çünkü ilk Emniyet teşkilatında örgütlenen FETÖ’nün neler yapabileceğini, amacını da örgütün karşısında yer alan, mücadele eden, örgütten büyük zarar gören Emniyet mensupları dile getirmişti. Dönemin Ankara Emniyet Müdürü Cevdet Saral ve ekibinin ta o tarihlerde hazırladığı rapordan bahsediyorum. Raporda, “Gülen cemaatinin devlet içindeki yapılanması alışılmış örgütlenme modelinin dışındadır. Tarikata göre makamlar öncelikli, kişiler ikinci plandadır. Mevcut bürokrat ve siyasetçilere hoş görünmek suretiyle kendi tabirleriyle ‘Kullanabildiğin sürece ya da sana zarar vermeyecekse istifade et’ taktiği ile yönetim kademelerini kontrol altına almaya çalışmaktadırlar” ifadeleri yer alıyor. “Ülkemizi bekleyen tehlikenin boyutu endişe vericidir” denilen raporu hatırlattım Süleyman Soylu’ya. Soylu, “Mevzi kapma ve yönetme, istihbaratı ve tüm Türkiye’nin bilgilerini ele geçirme mücadelesi ilk kez Emniyet teşkilatında başladı. Nihai amaçları için orayı ele geçirmeleri lazımdı. Kendi pisliklerini de en iyi bilen yapı orasıdır. Burayı ele geçirip, diğerlerini tasfiye edeceklerdi. Çatışma en derin şekilde Emniyet’te yaşandı” dedi. YÖNETİCİLERİN YÜZDE 99’U TEMİZLENDİ Hemen ardından Soylu’ya FETÖ ile mücadelede gelinen noktayı sordum. İçişleri Bakanı, “Yönetici bazında yüzde 99 temizlendi. Yüzde 1 bilemediğimiz, çok gizli, kripto diyebileceğimiz yapılar olabilir” yanıtını verdi. ‘HESAPLARI BİTTİ’ DİYEMEYİZ Peki tehlike geçti mi? Soylu, darbelerin farklı karakterleri olabileceğini belirterek, “O farklı karakterler önümüzdeki dönemlerde yine farklı şekilde tezahür edebilir. ‘Türkiye üzerine hesabı olanların hesabı bitmiş’ diyemeyiz. Bundan sonraki darbe denemelerinin meşruiyet alanlarının üzerinden gerçekleştirileceği kanaatindeyim” dedi. Kimsenin endişe etmemesini istedi. 15 Temmuz’un çok daha büyük bir sorumluluk verdiğini hatırlatan Süleyman Soylu, “Artık Türkiye’de bir darbe süreci denemeye kalkanlar, cenazelerini gömdürmeye fırsat bulamazlar” açıklamasını yaptı. Gelecek nesillerin böyle bir travma yaşamamasının en büyük hedefleri olduğunu anlattı. Sözlerini “Demokrasi bizim namusumuzdur” diyerek bitirdi.",https://www.hurriyet.com.tr/yazarlar/hande-firat/uc-yilin-ardindan-bu-ne-maskaralik-41271438
Hande Fırat,"‘Korkmadım ama üzüldüm, kahroldum...’","Temmuz 16, 2019 09:01","“Doğrusu bir kalkışma ihtimali üzerinde duruyoruz. Belli ki emir komuta zinciri olmadan, asker içindeki bazı kişilerin kanunsuz bir eylemi söz konusu. Vatandaşlarım ve milletim şunu bilsin ki, demokrasiye herhangi bir zarar getirecek hiçbir faaliyete izin verilmeyecek. Bu kalkışmayı yapanlar, bu kanunsuz eylemin içerisinde olanlar en ağır şekilde bedelini ödeyeceklerdir.” Gecenin ilk açıklamasıydı... Dönemin Başbakan Binali Yıldırım, tüm Türkiye’yi ayağa kaldıran 15 Temmuz gecesi NTV ekranlarında ilk açıklamayı yapmıştı. Tabii bu açıklama öncesinde de yaşananlar var. Binali Yıldırım İstanbul’daydı. Bu satırları yazmadan önce kendisini aradım ve bir kere daha kendisinden dinlemek istedim. Yıldırım, “İstanbul’da ve Ankara’da neler oluyor bilgisini almak için önce yetkilileri, emniyet müdürlerini, valileri aradım. Bilgileri derledim, değerlendirdim. Cumhurbaşkanı ile konuyu telefonda istişare ettik. Silahı kuvvetlerinin hiyerarşisi içinde olmayan FETÖ’cü bir grubun kalkışması, yani asker kılığına girmiş terör elemanlarının kalkışması olduğu kanaati üzerine o açıklamayı yaptım” dedi. Yıldırım bu ilk açıklamanın, bilinçli, mücadeleye yönelik bir açıklama olduğunu da söyledi. Hatırlayacaksınız, FETÖ’cüler o gece İstanbul’da bulunan dönemin Başbakanı Binali Yıldırım’ın da peşine düşmüştü. Yıldırım araba ile Ankara’ya doğru yola çıktı ve gece boyu zor anlar yaşadı, hatta Ilgaz Tüneli’ne girmek zorunda kaldı. Peki korkmuş muydu? Ya da Türkiye Cumhuriyeti Başbakanı’nın en korktuğu an ne zamandı? KORKMADIM, ÜZÜLDÜM Binali Yıldırım, “Korkmadım... Bu darbe kalkışmasının, alçak ihanetin asla başarılı olamayacağına inandım. Ancak üzüldüm. Çok üzüldüğüm anlar oldu. Türkiye Büyük Millet Meclisi bombalandığında üzüldüm, kahroldum. İnsanlarımızın üzerine ateş açtıklarında, bomba attıklarında kahroldum. Bir yandan da o gece kararlılığımız arttı. Uzun bir geceydi ama hızlıca tüm görevlilere talimatlar vererek, yönlendirerek çalıştık. Neticede gün ağardığında mesele hallolmuştu” yanıtını verdi. ÇILGINLIK YAPMAYA KALKAN HER ZAMAN OLABİLİR 15 Temmuz’un üzerinden üç yıl geçti. Bir yandan mücadele sürüyor, bir yandan ise akıllarda hep aynı soru var: “Tehlike geçti mi, bir daha darbe olur mu?”... Binali Yıldırım bu soruyu “Çılgınlık yapmaya kalkanlar her zaman olabilir. Devlet tüm kurumları ile uyum ve koordinasyon içinde konuyu hassasiyetle takip etmeli” sözleriyle yanıtladı. 15 Temmuz ile birlikte elde edilen kazanımlara dikkat çekerek, “Milli irade vesayetlerden kurtulmuştur. Darbe ilk defa milletin el koyması ile önlendi. Millet demokrasiye sahip çıkmıştır. Millet Cumhurbaşkanı’na, Meclis’ine sahip çıkmıştır. En büyük kahraman yüce Türk milletidir” dedi. O gece darbe kalkışmasının karşısında yer alan askerlerin, polislerin, savcıların, basının da önemine değinerek, “Bugünün en anlamlı duygusu canları pahasına darbeyi önleyen şehitlerimizi anmaktır. Gazilerimizi anmaktır. Rabbim bir daha böyle alçakları ülkemizin karşısına çıkarmasın” dedi. O TALİMATIN HİKÂYESİ Dönemin başbakanının bugünkü düşüncelerini aktarmaya çalıştım sizlere. Ancak sizleri bir kere daha üç yıl öncesine, o geceye götüreceğim. Helikopterler izli mermilerle vatandaşları hedef alırken, İstanbul ve Ankara’nın üzerinde savaş uçakları uçuyordu. Ankara F-16’larca bombalandı. Sonik patlamalar, alçaktan uçan jet sesleri sabaha kadar sürdü. FETÖ’cü darbecilerin elindeki F-16’lar için talimatı Binali Yıldırım verdi. Talimat, “İndirmeye zorlayın, eğer direnirlerse vurun” şeklindeydi. O talimatın verilişinin de farklı bir hikâyesi var. İstanbul-Ankara otoyolunda peşinde darbeciler olan Binali Yıldırım’ın iki başdanışmanı Ankara’daydı. Belli bir saatten sonra Kızılay’a indiler. Binali Yıldırım’ın talimatı, uygulayacağını bildiği komutanlara vermesi gerekiyordu. Başdanışmanlarından birinin elindeki telefonda Başbakan Yıldırım, diğerin elindeki telefonda ise komutan vardı. Saniyelerin bile kritik olduğu o gece sessiz bir yer bulundu, iki telefon da hoparlöre alındı. Talimat iki başdanışmanın elinde telefondan telefona verildi. “İndirmeye zorlayın, eğer direnirlerse vurun...” Başkent semalarında F-16’lar birbirini kovaladı. Sonra sessizlik geldi. Ancak sabah külliyenin önünün yeniden bombalanmasının ardından talimat Binali Yıldırım tarafından yenilendi: “Akıncı üssünün pistini vurun, gerekirse hangarları da vurun.”",https://www.hurriyet.com.tr/yazarlar/hande-firat/korkmadim-ama-uzuldum-kahroldum-41274960
Hande Fırat,Trump'ın tarzı,"Temmuz 09, 2019 07:30","ABD Başkanı Trump’tan bahsediyorum. Yönetim tarzı, görüşmeleri ve “sosyal medya mesajları” ile tam anlamıyla “değişik” bir başkan. Değişikliği, esprileri ve verdiği pozlarla da G-20 toplantısında Cumhurbaşkanı Tayyip Erdoğan’ın da aralarında bulunduğu ikili görüşmelerine yansıdı. Cumhurbaşkanı Erdoğan ile yaptığı görüşmenin en önemli sonucu S-400’ler konusunda Trump’ın Türkiye’ye hak vermesi ve bunu kamuoyuna açık şekilde anlatması oldu. TARZI BÖYLE Trump’ın sözleri hızlanan S-400 takviminde “Yaptırımlar uygulanmayacak mı?”, “Suriye’de iki ülke anlaşmaya yakın mı?” ve “Temmuz ayında Trump Türkiye’ye mi geliyor?” sorularını gündeme getirdi. Bu soruların yanıtlarını “pembe bir tablo” yerine “temkinli ve soğukkanlı bir çerçevede” yanıtlamakta fayda var. Üst düzey bir kaynağım, “Görüşme iyi geçti ama netice ne olur?” sorusunu gündeme getirdi. Neden mi? Daha önceki görüşmeleri hatırlamakta fayda var. Sürece baktığımızda “Trump ile görüşmeler iyi geçiyor” ama “netice” çıkmıyor. Hatta bazen tam tersi yönde sonuçlar yaşanabiliyor. S-400’lerle ilgili ayrıntılara geçmeden önce “Görüşme var ama netice yok” başlığına güncel diğer örneği ekleyelim: Suriye’de güvenli bölge kurulması konusunda derinlik konusu dahi aşılmış değil. Haftalar, aylar geçiyor ama neticeye ulaşılamıyor. S-400’LER GELİYOR Gelelim S-400’lere... Erdoğan, Saraybosna’ya hareketinden önce “S-400’lerin yolculuk hazırlığı devam ediyor” dedi. Kısa bir sürede Türkiye’ye gelmeleri bekleniyor. Ancak kurulumu hemen olmayacak, olamayacak. S-400’lerin altyapısının kurulması gerekiyor. Sözleşmede zaten çalışması için gerekli altyapı, eğitim ve konuşlandırma da var. Çalışır duruma gelmesi zaman alacak. Bu süreçte gözler ABD’de olacak. Yaptırımlar konusunda harekete geçecekler mi, nasıl bir çerçeve çizecekler? Elimizdeki verileri alt alta koyalım. Trump-Erdoğan görüşmesinin ardından ABD’den gelen tepkilere bakacak olursak... Senatör Lindsay Graham, “S-400’ler aktive edildiği an yaptırımlar gelecek” dedi. ABD Kongre Dış İlişkiler Komite Başkanı Elliott, “Yaptırımlar gelecek” dedi. Pentagon Sözcüsü Andrews, “Hiçbir şey değişmedi. F-35 ve S-400 beraber olamaz” açıklamasını yaptı. Amerika’dan gelen bilgiler senatör ve kongre üyelerinin Trump’ın şahsi karar veremeyeceği görüşünü savunduklarını gösteriyor. Bu arada kongre ve senatoda Türkiye aleyhine farklı başlıklarda 11 tasarı bulunuyor. Yani tüm bunları bir baskı, ellerinde bir koz olarak tutuyorlar. Asıl mevzu ise CAATSA, yani artık hepimizin ezbere öğrendiği ABD’nin Düşmanlarına Yaptırımlarla Karşı Koyma ve Mücadele Etme Yasası... Washington yönetimine göre Türkiye’nin Rusya ile yaptığı S-400 anlaşması Kongre’nin 2017 yılında çıkardığı CAATSA yasasının 231. maddesini ihlal ediyor. Türkiye’ye yaptırım için düğmeye basılırsa, Trump’ın son açıklamalarından hareketle en hafif beş yaptırım seçilebileceği ve başkanın da yaptırımları 180 gün rafa kaldırabileceği belirtiliyor. Böyle mi olacak, yoksa Trump Türkiye’ye ağır yaptırım uygulanmasında ısrar eden bazı kurum ve senatörlerin etkisinde mi kalacak göreceğiz. Yaz ayları Türk-ABD ilişkileri açısından da sıcak geçecek.",https://www.hurriyet.com.tr/yazarlar/hande-firat/trumpin-tarzi-41267985
Hande Fırat,S-400’de temkinli iyimserlik,"Temmuz 05, 2019 07:29","Öncelikle öne çıkan, Trump’ın “Obama adil davranmadı” ve Patriot’ların satışı konusunda, “Benden önceki yönetim satın alınmasına izin vermedi” sözleri, ABD Başkanı tarafından kendi devlet yönetiminin yaptığı hatayı itiraf etmesidir. Diğer yandan yine ABD Başkanı tarafından kamuoyuna “Türkiye’yi S-400 almaya ABD yönetimi mecbur bıraktı” mesajıdır. Şunun altını çizelim: Cumhurbaşkanı Erdoğan yüz yüze görüşmeye kadar yapılan hemen hemen tüm telefon görüşmelerinde Trump’a Obama döneminde yaşanan sıkıntıları ayrıntıları ile anlattı. Aslında Trump telefon görüşmelerinde hatanın Obama dönemine ait olduğunu söyledi. Telefon görüşmelerindeki tespitinin kameralar önünde dile getirilmesi ise Türkiye’nin elini güçlendirdi. Bu işin bir yanı. Diğer yanı ise Trump’ın Pentagon başta olmak üzere “Türkiye’ye yaptırım” çığlıkları atan Kongre ve kurumlarına karşı koyup koymayacağı sorusunun ortada duruyor olmasıdır. Buna bağlı olarak Türkiye’ye karşı yaptırım uygulanırsa, “Trump erteleme hakkını kullanacak mı?”, “S-400 konuşlu bir ülkeye ziyarette bulunacak mı?” gibi soruların yanıtları da bir süre daha tartışılacaktır. Trump’ın açıklamalarına rağmen Kongre ve Pentagon’daki havayı bilen Ankara’nın temkinli olduğunu söylemek yanlış olmayacaktır. MESELE BİR BÜTÜN OLARAK HAVA VE UZAY KONTROLÜ Diğer yandan bugün S-400’leri farklı bir boyutta ele alacağız. Türkiye konuyu “S-400 ya da Patriot” üzerinden konuşsa da ülkenin savunma ve güvenliğine ilişkin kapsamlı değerlendirmenin en ince ayrıntısına kadar yapılması gerektiğine şüphe yok. Bugün sadece S-400’leri tartışsak da “kara, deniz, hava ve uzay hudutlarının kontrol ve güvenliği”nin bir bütün olarak ele alınması gerekiyor. Hava sahası ve uzaya uzanım ana parametrelerden biri. Özellikle içinde bulunduğumuz coğrafyayı düşünürsek balistik füze sistemlerine karşı savunma hayati önem taşıyor. Konuştuğum uzmanlar “Hava ve uzay hudutlarının kontrol ve güvenliğinin bir bütün olarak görülmesi şart” ifadesini kullandı. Bir güvenlik mimarisi düşünün: Uzayın derinlerinden başlıyor, katmanlar halinde ve boşluk bırakmayacak şekilde ülkenin üzerini kaplıyor. Adeta bir battaniye ya da şemsiye gibi ülkenin üzerini kapatıyor. Bu mimari oluşturulurken masaya bazı soruların konması ve yanıtların alınması gerekiyor. - Hangi yörüngede kaç uydu gerekir? - Kaç tane erken uyarı sistemine ihtiyaç var? - Radarlar nerelere konuşlandırılmalı? - Kaç radara ihtiyaç var? - Hava savunmasında açık var mı? - Üç tarafı denizlerle çevrili ülkede mobil sistemlere ihtiyaç var mı? - Çerçevesi kabaca çizilen güvenlik mimarisinde hangi uydu, füze ya da uçağa, ne kadar sayıda ihtiyaç var? - En etkili konuşlandırma nasıl yapılır? Sistemin bir bütün olarak ele alınmasının yol haritasını uzmanlar böyle çiziyor. Ülke olarak hava ve balistik füze savunma sistemine ihtiyacımız olduğuna şüphe yok. Benim merak ettiğim, Türkiye’nin yukarıdaki satırlarda aktardığıma benzer şekilde, bir bütün olarak oluşturulmuş “hava ve uzay” güvenliği mimarisi bulunmakta mıdır? Bu mimaride S-400’lerin uyumu konusunda bir sıkıntı var mıdır? Sıkıntı varsa bu yeni savunma sistemleri satın alarak mı çözülecektir? Bu soruları sorma nedenime gelince... Türkiye’nin elindeki AWACS’lar, F-16 uçakları, radarları Link- 16 sistemi üzerinden NATO ile entegre. Bu sistem içinde ise çok sayıda ülkede ve uzayda konuşlu uydu, radar sistemi, uçak, gemilerde konuşlu hava savunma sistemleri, AWACS’lar, harekât merkezleri, birlik ve komutanlıklar bulunuyor. Dev bir iletişim sistemi ve altyapısı var. Elinizdeki araçlar özel bir sistemle uyumlu. O araçları o sistemle harekete geçiriyorsunuz. Yukarıdaki sorularımın nedeni de işte bu “özel sistem”. Bu tespiti yapan uzmanlar S-400’lerle uyumlu bir sisteme ihtiyaç olacağının altını çiziyorlar. Takip sistemleri ve radarların S-400’le iletişim kurması ve veri aktarması gerekiyor. Silaha ateş komutunun yine silah sistemi ile uyumlu bir kanaldan iletilmesi gerekiyor. Uzmanların “birlikte çalışabilirlik sorunu” olarak adlandırdığı sorun nasıl aşılacaktır? Türkiye yeni bir sistem mi kuracaktır? Şimdi en başa dönüyorum, bir bütün olarak ele alınmış olan “hava ve uzay savunma mimarimiz” var mıdır?",https://www.hurriyet.com.tr/yazarlar/hande-firat/s-400de-temkinli-iyimserlik-41264449
Hande Fırat,Ankara senaryoları,"Temmuz 02, 2019 07:29","30 MAYIS’TA GÖRÜŞTÜLER Önce meşhur görüşme ile başlayacağız. Cumhurbaşkanı Erdoğan ve Ali Babacan arasındaki görüşmeyle... Yargı reformunun Cumhurbaşkanı Erdoğan tarafından açıklandığı 30 Mayıs Cuma günü, Beştepe’nin konuğu Ali Babacan idi. CNN Türk’te Gece Görüşü’nde görüşmenin ayrıntılarını aktardık. Ancak bazı noktalara burada da dikkat çekmek isterim. Görüşmeyi “Yeni bir çalışma yürüttüğümüzü başkasından değil benden duyun” cümlesi ile özetliyorum. Gül, Babacan ve arkadaşlarının yürüttüğü çalışma yeni değil. Aslında bütün kış sürdü. Gül daha geri planda kaldı. Bazı illerde, özellikle İstanbul’da toplantılar düzenlediler. Bu toplantılara referansla ulaştıkları, kamuoyunda karşılığı olan ya da olabilecek, siyasete atılabilecek, kendi alanlarında dikkat çeken isimler davet edildi. Toplantılarda hareket kendini anlattı, hedeflerini sıraladı. Hem tanışma hem de “Gelin bizimle hareket edin, bu hareketin kurucuları arasında yer alın” teklifleri yapıldı. Bir yandan da hareketin kapsamlı programı hazırlandı. Parlementer sisteme dönüş, ekonomiye ilişkin ayrıntılı yol haritası gibi... Babacan’ın bahsettiği çalışma bu. 30 Mayıs görüşmesinde Cumhurbaşkanı Erdoğan, Babacan’a “Ne yapıyorsan burada yap” dedi, Babacan teklifi reddetti. Benim edindiğim bilgilere göre Cumhurbaşkanı, “ekonomi yönetiminin başına geçmesi” için Babacan’a bir teklifte bulunmadı. Kulislere iki yıl öncesinin “danışmanlık” ya da “genel başkan yardımcılığı” teklifi yansımış da olabilir. 30 Mayıs görüşmesinden Babacan kararlı ayrıldı. Bu arada görüşmede ekonomiye ilişkin kaygı ve düşüncelerini de anlattı. GÜL İLE TELEFON GÖRÜŞMESİ Gelelim diğer görüşmeye.... Ankara’da Erdoğan ile Gül’ün yarım saat süren bir telefon görüşmesi yaptığı, bu konuları ele aldıkları gibi iddialar vardı. Kaynaklarıma sordum. Edindiğim bilgileri sizlerle de paylaşayım. Tayyip Erdoğan ve Abdullah Gül, Erdoğan’ın Japonya ziyareti öncesinde telefonda görüştü. Ancak bu iddia edildiği gibi yarım saat sürmedi. Yaklaşık dört dakikalık telefon görüşmesinin nedeni İstanbul Büyükşehir Belediye Başkanlığı seçimiydi. Abdullah Gül her seçimden sonra yaptığı gibi Erdoğan’a, Kılıçdaroğlu’na, İmamoğlu’na nezaket telefonları açtı. Bir kaynağım, “Erdoğan-Gül arasındaki nezaket telefonları genelde bir buçuk dakika sürer, bu kez dört dakikaya yakın sürdü. Karşılıklı birbirlerinin hatırlarını, neler yaptıklarını da sordular” dedi. BİR ANKARA SENARYOSU AK Parti içindeki tartışmalardan da yola çıkarak, Ankara’da son günlerde çeşitli senaryolar masaya konuluyor. Beyin fırtınaları yapılıyor. Babacan ve arkadaşlarının yeni parti çalışması hızla sürüyor. Takvimin öne çekilebileceği belirtiliyor. Diğer yandan ise yeni parti kurmanın, teşkilatlanmanın zorluğuna dikkat çekenler de var. Hem bu zorluk, hem parti içinde eleştirilerin yüksek sesle dile getirilmesinden hareketle, yabana atılmaması gereken bir olasılık dinledim. Bu olasılık her iki kesime de yakın duran, en azından her iki kesimle de görüşenler tarafından da dillendiriliyor. Olasılığı, “Türkiye’nin içinde bulunduğu sıkıntılı dönem de dikkate alınırsa, Erdoğan-Gül-Babacan etrafında bir uzlaşma ihtimali vardır. Fırtına atlatılana kadar herkes ülkenin menfaatleri için bir araya gelmeli. Güçlü başkan yardımcılığı Ali Babacan için en iyi formüldür” şeklinde özetleyebiliriz. Benim sorum ise şu oldu: “Güçlü başkan yardımcılığı nedir?”. “Ekonominin tamamen Babacan’a bağlandığı, atamalara karışılmadığı ve güçlü reform takvimini uygulayabileceği bir başkan yardımcılığı” yanıtını aldım. Dinlediğim bir Ankara senaryosu bu. Hayata geçer mi bilmem. Taraflar ne der göreceğiz. Olasılığı bir kenara bırakırsak, şu anki açıklama ve bilgilerden yola çıkarsak, Ali Babacan’ın siyasi parti kurma çalışmaları sürüyor. Ancak önce AK Parti’den istifa etmesi gerekiyor. Ali Babacan ile Ahmet Davutoğlu birlikte değiller. Babacan ve Abdullah Gül söz konusu birlikteliğe kesinlikle karşı.",https://www.hurriyet.com.tr/yazarlar/hande-firat/ankara-senaryolari-41261138
Hande Fırat,Suudi özrüne kim inanır?,"Haziran 21, 2019 07:29","2. infazcı: Hayır, çok ağır olur o zaman. 1. infazcı: İlk defa yerde kesiyorum. Cesedi parçalara bölüp plastik poşetlere sararsak iş biter. 17 kişilik Suudi infaz ekibinin, gazeteci Cemal Kaşıkçı’yı öldürdükten hemen sonra aralarında yaptıkları konuşmadan küçük bir bölüm ile başladık. İnsanın tüylerini ürperten bu konuşmaları dünyanın gündemine bir kez de Birleşmiş Milletler getirdi. Cinayet anındaki ve sonrasındaki ses kaydının dökümü, Birleşmiş Milletler Yargısız ve Keyfi İnfazlar Özel Raportörü Agnes Callamard’in 101 sayfalık raporunda yer alıyor. RİYAD SORUMLU “Yargısız infazdan Riyad sorumlu” diyen raporda, Suudi yargısının güvenilir olmadığı, Suudi Arabistan Veliaht Prensi’nin mal varlığına el konulması ve hakkında uluslararası ceza soruşturması açılması gerektiği gibi önemli tespit ve öneriler yer alıyor. Dünya ve raporla “FBI soruşturma açmalı” çağrısı yapılan ABD, Suudi Arabistan’a karşı ayağa kalkabilecek mi, yoksa “durumu idare etmeye” devam mı edecek? Diğer yandan rapor “Riyad, Türkiye’den özür dilemeli” önerisine de yer vermiş. Özür talebinin gerekçeleri “diplomatik ayrıcalıkların istismarı ve kendi toprakları dışında güç kullanımı yasağını ihlal etmek”... Aslına bakarsanız Suudi Arabistan’ın Türkiye’den özür dilemesi gereken başka başlıklar da var. Aşağıda sıralayacaklarım, son dönemde Suudi Arabistan ve onun en yakın müttefiki Birleşik Arap Emirlikleri basınında çıkan haber başlıkları: “İran, Türkiye ve Katar köşeye sıkıştıkça terör artıyor.” “Allah aşkına bu mu Cumhurbaşkanı? (Erdoğan’ı kastederek)” “Erdoğan Suriyelilerin krizini kullanıyor.” “Erdoğan eski yol arkadaşlarından korkuyor.” “Türkiye cezaevleri... İnsan haklarına açık ihlaller.” “Türkiye’deki dolandırıcılık emlak sektörüne ulaştı.” “Suudi vatandaşlar daire fiyatlarını ödemelerine rağmen evlerine girmelerine izin verilmiyor.” “Suudi Arabistan’ın Türkiye büyükelçiliği vatandaşlarını emlak problemleri konusunda uyardı.” “Türk banklarının mevduatlarında milyarlarca azalma.” Bunlar tam demokratik(!), insan haklarına saygılı(!), basın özgürlüğünün dört dörtlük uygulandığı(!), muhaliflerine karşı infaz timi kurmayan Suudi Arabistan ile benzer özellikler taşıyan Birleşik Arap Emirlikleri’nin “trol ya da robot” olmayan gerçek hesaplara ait sosyal medya mesajları ile haber başlıkları... KARA KAMPANYA Ankara uzun bir süredir iki ülkede yürütülen kara kampanyayı yakından takip ediyor. Düzenli, Türkiye’nin siyasetini, ekonomisini ve sosyal yapısını hedefe koyan bir kara kampanya olarak tanımlanıyor. İtibarsızlaştırma kampanyasında Suudi Arabistan ve Birleşik Arap Emirlikleri vatandaşlarının Türkiye’de yatırım yapmalarının engellenmesinin amaçlandığı da görülüyor. Özellikle son dönemde “S-400’ler konusu ve İstanbul seçimlerinin” de Suudi Arabistan ve Birleşik Arap Emirlikleri’nce yakından takip edildiğini söyleyelim. Ancak yapılan haberlerde yine tamamen Erdoğan ve hükümet karşıtı bir tavır sergileniyor. Diğer yandan Trump’tan yüz bulan iki ülkede yapılan ve yaptırılan haberler arasında “DEAŞ Türkiye’de yeniden tehdit olacak mı?” gibi başlıklar taşıyan tehdit içerikli metinler de dikkatlerden kaçmıyor. Ankara’da ilgili kurumlar tarafından yakından takip edilen tüm bu kara kampanya çerçevesinde iki ülkenin el altından yaratabileceği -çıkarlarına göre terör örgütlerini fonlamak dahil- olası tehditlere karşı hazırlık yapılıyor. Kısacası, iş “özür dilemeye” kalırsa, Suudi Arabistan’a kim inanır?",https://www.hurriyet.com.tr/yazarlar/hande-firat/suudi-ozrune-kim-inanir-41250694
Hande Fırat,İstanbul seçimlerine dair...,"Haziran 25, 2019 07:29","“Fark edilmeyecek” bir durum yaratmadı. Bu kez “kesin” bir şey oldu. “Kesin” bir fark ile “kesin” bir sonuç ortaya çıktı. İstanbul’da yenilenen seçimlerle ortaya çıkan sonucu değerlendirmeye çalışacağız. Seçim sonuçları açısından ortaya çıkan farkın büyüklüğü gayet net. Yani Ali İhsan Yavuz başta olmak üzere “Kesin bir şey oldu”, “organize usulsüzlük” gibi açıklamaların önü tamamen kapalı. İstanbul seçim tartışması kocaman bir nokta ile noktalanmıştır. İnsanımız mağduriyete göz yummadığını ortaya koymuştur. Kampanya boyunca tarafların kullandığı dil ve üslubun ne kadar önemli olduğu ortaya çıkmıştır. Son dakika taktikleri “inandırıcılık” sorunu yaratmıştır. Bazı kesimler tarafından “Her şey seçim için” şeklinde anlaşılmış ve ters tepmiştir. Bazı meslektaşlarımın görüşüne katılmıyorum. Kaybeden terörist başı Öcalan değildir. Aksine İmralı’da sesi soluğu çıkmayan Öcalan yıllar sonra sesini çıkarma imkânı bulmuştur. Burada illa bir kaybeden bulacaksak, Öcalan’ın oyun içine girmesinin “zamanlama” ve “üslubunu” belirleyen kimdir sorusunun yanıtını bulmak gerekir. Seçim demokrasi şölenidir. Kaybeden büyük bir olgunlukla kazananı kutlamıştır. Kazanan doğal olarak kutlama yapmıştır. Burada özellikle iktidar partisi açısından mutlaka bakılması gereken sosyolojik bir gerçeklik vardır. Hiç kutlama görüntülerine, caps’lere, sosyal medyada yazılanlara dikkat ettiniz mi? Kutlamanın dışında bazı mesajlar vardı. Öncelikle kutlama sadece İstanbul’da yapılmadı. Başta Ankara olmak üzere diğer şehirlerde de millet ittifakının İstanbul zaferi kutlandı. Türkiye’nin farklı illerinde yaşayan insanlar, sosyal medyada sanki “birikmiş, biriktirmiş, sessiz kalmış, kenara itilmiş sonra nihayet kazanmış, ben de varım, biz de varız” diyerek adeta bir “patlama” yaşadılar. Siyasi partilerin politikalarını gözden geçirirken bunun nedenlerini mutlaka incelemeleri gerektiğini düşünüyorum. GERÇEK GÜNDEME HIZLI GEÇİŞ Evet, bu bir büyükşehir belediye başkanlığı seçimidir. Bitmiştir. Türkiye’nin önünde çözmesi gereken birçok sorunu vardır. Zaten haftanın ilk iş günü bakanların yoğun programlarından da “işe dönüşü” gözlemleyebiliyoruz. Yine de siyasi partiler “seçim sonuçlarını” değerlendirecekler, kendilerine yeni yol haritaları çıkaracaklardır. Sizi bir yıl önceye götüreceğim. Tarihler denk düştü. Bir yıl önce bugün, yani bu satırların yazılmakta olduğu gün 24 Haziran’dı. Milletvekili genel seçimleri ve Cumhurbaşkanlığı seçimlerinin yapıldığı gündü. O tarihten bugüne rakamları alt alta koymakta fayda var. 24 Haziran genel seçimleri Cumhur ittifakı: Yüzde 53.66 Millet ittifakı: Yüzde 33.94 HDP: Yüzde 11.71 31 Mart mahalli idareler seçimi-Türkiye geneli Cumhur ittifakı: Yüzde 51.64 Millet ittifakı: Yüzde 37.57 31 Mart İstanbul seçimleri Ekrem İmamoğlu: Yüzde 48.77 Binali Yıldırım: Yüzde 48.61 23 Haziran İstanbul seçimleri Ekrem İmamoğlu: Yüzde 54.21 Binali Yıldırım: Yüzde 44.99 SİYASİ PARTİLER İNCELEYECEK İstanbul her seçimde Türkiye’nin belirleyicisi olmuştur. Eğer İstanbul’da seçim belediye meclis üyelikleri açısından da yenilense 31 Mart gecesinden farklı bir tablo çıkma ihtimalinin ne kadar yüksek olduğu görüldü. Seçim geride kaldı, taraflar “erken seçim tartışması”nı açmadı, hatta “erken seçim” çağrıları ile bugüne kadar gündemi belirleyen MHP Genel Başkanı Devlet Bahçeli, “Seçim süreci kapanmalıdır” dedi. Televizyonlar normal yayın akışına, bakanlar da Türkiye’nin önemli gündem maddeleri ile ilgili işlerinin başına döndü. Yine de yukarıda alt alta koyduğumuz rakamlar tüm siyasi partiler tarafından incelenecektir. Önümüzde “bir değişiklik olmazsa” seçimsiz dört yıl var. Başta AK Parti olmak üzere siyasi partiler seçim sonuçlarını inceleyip, dersler çıkarıp yeni politikalar geliştireceklerdir. Bunu yaparken Türkiye’nin başta ekonomi olmak üzere sorunlu alanlarında atılacak adımlar da belirleyici olacaktır. Bu çerçevede bazı soruların yanıtları büyük önem taşımaktadır. Cumhurbaşkanı Erdoğan teşkilatları, kabineyi, parti yönetimini toplum tarafından “tatmin edici” bulunacak isimlerle yenileyecek mi? İsimler kadar politikalar da önemli. Bu çerçevede daha kucaklayıcı bir dille farklı politikalar hayata geçecek mi? Türkiye ittifakı söylemi hayatı geçecek mi? Mesela liderleri bir masa etrafında Cumhurbaşkanı Erdoğan’ın çağrısı ve TBMM Başkanı Mustafa Şentop’un da katılımıyla aynı masada görebilecek miyiz? Seçim bittiğine göre Türkiye ittifakı çerçevesinde ilk uzlaşmayı başta İstanbul olmak üzere belediyelerde görebilecek miyiz? Türkiye bir yanda ekonomideki sorunlarını aşmaya çalışırken diğer yanda demokratikleşme için reform adımları atabilecek mi? Seçim gündemi Cumhurbaşkanlığı Hükümet Sistemi’nin oturmasını da geciktirdi. Bu kapsamda eksiklikler giderilecek mi?",https://www.hurriyet.com.tr/yazarlar/hande-firat/istanbul-secimlerine-dair-41254098
Hande Fırat,"Önlemlerimizi alalım, panik yapmayalım","Haziran 04, 2019 07:29","Türkiye kamuoyunun ilk kez öğrendiği önemli başlık Cumhurbaşkanı Erdoğan’ın “teknik komite oluşturulması önerisine” Trump’ın “Tamam” demiş olmasıydı. O yazımızda Trump’ın “Tamam” demesine rağmen Pentagon, Dışişleri gibi kurumlar sebebiyle Ankara’nın teknik komite oluşturulmasının çok da mümkün olmadığını düşündüğünü belirtmiştim. Nitekim haberlerin uluslararası basında yer almasının da ardından Pentagon hem bilgilendirme hem de açıklama yaptı. Erdoğan-Trump telefon görüşmesine rağmen bilgilendirmedeki “Duyurulacak yeni bir şey yok” ifadesi dikkat çekti. Amerikalılar, “S-400’ler pilotlarımız ve uçaklarımız için kabul edilemez risk taşıyor” ifadesini kullandı. Ayrıca teknik görüşmelerin “özel bir komite” kurulmadan yapıldığını, Türk yetkililere de bu risklerin anlatıldığı belirtildi. TRUMP’A ‘GİTME’ BASKISI Trump’ın ortak komite için “Tamam” yanıtına karşı Pentagon Sözcüsü Eric Pahon, “S-400’ü satın almanın kabul edilemez risk oluşturacağı konusunda netiz. Bu kaygılar hafifletilemez” dedi. Türkiye ile bu konuda teknik görüşmelerin özel bir komite kurulmadan yapıldığını ve risklerin anlatıldığı da vurgulandı. Kısacası Trump’a bir anlamda kafa tutan Amerikan kurumlarını bilgilendirmeleri ve açıklamalarıyla görüyoruz. Kurumlar ortak komite kurulmasını istemiyor. Hatta Trump’a “Türkiye’ye gitme” baskısı yapılıyor. Tüm bu olumsuz tabloya rağmen... Türkiye’nin çözüm üretme çabaları sürüyor. Türkiye’nin gizli bir ajandası yok. Bunu da her düzeyde Amerikalılarla paylaşıyor. Zamanında hava savunma sistemini Türkiye’ye satmayan Amerikalılardı. Trump o dönemki Amerikan yönetiminin bu durumdan sorumlu olduğunu her telefon görüşmesinde Cumhurbaşkanı Erdoğan ile paylaşıyor. Türkiye’ye hak veriyor. Cumhurbaşkanı Erdoğan ile ABD Başkanı Trump arasında yapılan görüşmelerde rahip Brunson krizi dışında hiçbir konuda bugüne kadar gerilim yaşanmadı. Ankara Trump’ın tek başına karar verebilecek pozisyonda olmadığının da çok iyi farkında. Türkiye, bir sopa ya da baskı ile ulusal güvenliğini sarsacak bir adım atmak ya da “ABD istedi, Türkiye geri adım attı” gibi bir pozisyona düşmek istemiyor. Tüm bu sürecin boyutunda güvenlik açısından yapılan değerlendirmede, Türkiye hava savunma sistemine sahip olacak. Ankara bu durumu “hayati açıdan önemli” ifadesi ile değerlendiriyor. ŞİMDİLİK GERİ ADIM YOK Ankara kendisine yönelik S-400’lerle ilgili girişimi “psikolojik” görüyor. Tüm bu nedenlerden dolayı S-400’ler konusunda şimdilik geri adım yok, esneme yok. Yani Ankara pozisyonunu koruyor. S-400’lerin bataryaları olmasa bile bataryaların ön araç gerecinin bu ay Türkiye’ye gelmesi bekleniyor. Gelelim yaptırım riskine... Ankara’ya göre kaybeden bir tek Türkiye olmayacak. Böyle riskli dönemde Türkiye gibi bölgesel bir güçle sorun yaşamak ya da onu kaybetmek karşı taraf açısından da büyük riskler taşıyor. Bu riskler arasında Amerika’nın İran ajandasını ve İsrail-Filistin planlarını göz önünde bulundurmak gerekiyor. GÖZLER TRUMP-ERDOĞAN GÖRÜŞMESİNDE OLACAK Ve son olarak, iki önemli noktanın daha altını çizelim. Haziran ayının sonunda Japonya’da yapılacak G-20 zirvesinde ikili görüşmelerin önemli olacağını belirtelim. Gözler Trump-Erdoğan görüşmesinde olacak. Bir diğer önemli nokta ise S-400’ler konusunda paniğe kapılmadan önce Türk-Amerikan ilişkilerinin tarihini ve seyrini hatırlamak gerekiyor. Bu seyri sonraki yazılarımızda ayrıntıları ile inceleyeceğiz. Ama bitirirken tarih boyunca Türkiye’nin kendi hayati ulusal çıkarları için ABD karşı karşıya geldiğini ve yaptırımlara maruz kaldığını, bunları atlattığını hatırlatalım. Kısacası tüm gerçeklerimizi bilelim, önlemlerimizi alalım ama mutlaka birlikte ayakta duralım, “panik” yapmayalım.",https://www.hurriyet.com.tr/yazarlar/hande-firat/onlemlerimizi-alalim-panik-yapmayalim-41234812
Hande Fırat,Var oluş meselesi ABD’nin hedefi,"Haziran 14, 2019 07:29","“Ülkemizin son dönemde yaşadığı sıkıntılar tesadüfi değil, aksine birbirine bağlantılıdır. Dar kapsamda konuştuklarımız var, buralarda konuştuklarımız var. Terör örgütlerinin arkasında neler var, bunu söylememize gerek yok. Bunlara en büyük desteği veren kim? Bizim stratejik ortağımız. On binlerce TIR’la silah, mühimmat gönderdiler mi? Her şeyi gönderdiler. Şimdi bunların tek hedefi nedir biliyor musunuz? Acaba AK Parti’yi iktidardan nasıl indirebiliriz? Ama indiremeyecekler, bunlara gücü yetmez.” Bu sözler Cumhurbaşkanı Erdoğan’ın. Bu sözlerini bir kez daha okuyun lütfen. Bu konuşmanın arkasında Ankara’nın S-400 kararlılığının nedenleri bulunmakta. Cumhurbaşkanı doğrudan söylemese de Ankara’daki kaynaklarıma göre, yukarıdaki sözlerden de anlaşılacağı üzere kendisini, iktidarını hedefe koyan stratejik ortağımız, ABD ya da ABD’nin gücü elinde bulunduran şahin kanadı. ABD’nin yanına İsrail, Mısır, Suudi Arabistan ve Birleşik Arap Emirlikleri’ni de koyun. S-400’ler konusunda son kararı her ne kadar Cumhurbaşkanı Erdoğan söylese de karara kadar birçok toplantı yapıldı, seçeneklerin olduğu raporlar masaya konuldu. RAPORLARDAKİ SEÇENEKLER O raporlardan birini de Cumhurbaşkanlığı Güvenlik Politikaları Kurulu hazırladı. Olasılıkların yer aldığı o raporda, “S-400’lerin alınması” durumunda karşı karşıya kalınabilecek yaptırımlar ve zorluklar yer aldı... Ancak yeniden başa dönecek olursak, konuştuğum birçok kaynağım gerekçeleri şu başlıklarla özetliyorlar: Hedefte Erdoğan ve hükümeti var. Konu S-400 olmasa, ABD başka bahane yaratacaktı. Suudi Arabistan, Birleşik Arap Emirlikleri ve İsrail’in Türkiye ve Erdoğan karşıtlığı ABD üzerinde bir baskı. Doğu Akdeniz’de yaşananlar bu oyunun önemli bir parçası. ABD, NATO bünyesinde “arka bahçesi olarak gördüğü ve görmek istediği” Türkiye’yi Rusya’ya kaptırmak istemiyor. ABD ENDİŞESİNİN GELDİĞİ NOKTA Milli Savunma Bakanı Hulusi Akar’a ABD Savunma Bakanvekili Patrick Shanahan’ın yazdığı ve S-400’lerin alması durumunda 31 Temmuz itibarıyla Türkiye’nin F-35 programına katılımının askıya alınacağı, eğitim için yeni personelin kabul edilmeyeceği, Türkiye’nin üst düzey toplantılara davet edilmeyeceği, CAATSA yaptırımlarının hayata geçirilmesi için senatoda iki partinin görüş birliği içinde olduğunu içeren mektubun ardından, ABD Savunma Bakanlığı yetkililerinin basın brifingine bakacağız. Bu brifingteki diyaloglar ABD’nin Türkiye’ye ilişkin endişesinin geldiği noktayı da ortaya koyuyor. Soru: Türkiye’nin jetin yapısının teknik bilgisine ilişkin geniş görüşü vardı ve pilotları da ayrıca aynı zamanda eğitimden geçiyorlar, teknik bilgi konusunda fikre sahipler. Tüm bunların güvende olduğundan nasıl emin oluyorsunuz? Yanıt: Biz bilgisayarlarımızdan indirilen tüm verileri kontrol ediyoruz. Uygun olanları paylaştık. Türkler endişe edeceğiniz kritik belgelere sahip değiller. Soru: Peki ya o pilotun kafasındaki bilgiler için ne dersiniz? Yanıt: Türkiye bir NATO müttefiki, güçlü bir NATO müttefiki ve bizim onlarla bilgi paylaşım anlaşmalarımız var ve bu anlaşmalarına sonuna kadar bağlı kalacaklarını umuyoruz. Şunun altını çizelim: ABD, resmi ya da gayriresmi tüm görüşmelerde ve yazışmalarda, “Yaptığımız görüşmelerde anladığımız S-400’ler konusunda kararlısınız. Cumhurbaşkanı Erdoğan bunu kamuoyunun da önünde açık ve net ifade etti. Bizim kendi yolumuza bakmamız, S400’leri alacağınız teslimat tarihine göre de zamanlamamızı tamamlamamız gerekiyor. Hukukun gereğini yapmak zorundayız” mesajını iletti. Türkiye A’dan Z’ye tüm açıklamaları, gelişmeleri hassasiyetle takip ediyor. PEKİ TÜRKİYE NE YAPACAK? Türkiye kaynaklarımın deyimi ile “büyük oyunun” farkında. Bu yüzden de S-400’lerin Doğu Akdeniz’deki tehditleri bertaraf edilecek bir bölge ile Güneydoğu’ya yerleştirilmesi üzerinde çalışılıyor. Sadece bu değil, edindiğim bilgiye göre olası yaptırımlar karşısında özellikle savunma alanında karşılaşılabilecek sorunlar ve “ABD’den Türkiye’ye giremeyecek ürünler” ile ilgili envanter çalışması yapılıyor. Hasar kontrol mekanizması için de kollar sıvandı. Bu satırlar yazılırken devam etmekte olan Bakanlar Kurulu toplantısında kapsamlı brifingler veriliyor. TSK, MİT, Dışişleri Bakanlığı üst düzey isimleriyle, konuyla ilgili bazı Cumhurbaşkanlığı başdanışmanları da toplantıda. Seçenekler ve hazırlıklar masada. ZOR SORULAR Türkiye milli menfaatini, ulusal güvenliğini tabii ki düşünmek, planlamak ve gereğini yerine getirmek zorunda. Ancak Ankara’da yanıtı aranan sorular var. Bu soruları gündeme getiren kaynaklarım, yanıtları konusunda A’dan Z’ye hazırlık yapılması gerektiğinin de altını çiziyorlar. Ekonomi olası sonuçları kaldırmaya hazır mı? Teknik, malzeme, mühimmat açısından sonuçları kaldıracak askeri güç var mı? Zor ama yanıtlarının mutlaka verilmesi gereken sorular olduğunu biliyorum. Türkiye hasar-kontrol mekanizmasını iyi kurgulayarak tüm planlamalarını farklı olasılıklara göre yapmak zorunda.",https://www.hurriyet.com.tr/yazarlar/hande-firat/var-olus-meselesi-abdnin-hedefi-41243535
Hande Fırat,YSK’nın gerekçeli kararı-1,"Mayıs 24, 2019 07:29","250 sayfalık kararda karşı oy veren 4 üyenin de gerekçesi bulunuyor. Şahsen, oturup altlarını çizerek “İptal edilsin” oyunu verenlerin de “İptal edilmesin” diyenlerin de gerekçelerini anlamaya çalıştım. Eminim hukukçular çok daha ayrıntılı değerlendirme yapacaklardır. Ancak bir gazeteci olarak tabloyu ve sorularımı sizlerle paylaşmak isterim. Bunu yaparken kendi aldığım notlar üzerinden ve başlıklar halinde yazacağım. YSK NEDEN İPTAL ETTİ? YSK, iptali sandık kurulu başkanlarının kanuni zorunluluğa rağmen kamu görevlilerinden belirlenmemesi ve sayım döküm cetvellerindeki usulsüzlüğe, yani imzasız olmalarına dayandırdı. Tek tek gideceğiz... SANDIK KURULU ÜYELERİ VE BAŞKANLARI - AK Parti: Sandık kurulları kanuna aykırı şekilde oluşturuldu. 19 bin 623 üye kamu görevlisi değil, KHK ile ihraç edilen isimler başkan yapıldı. - YSK: - Seçimi iptal etme nedeni. - İlçe seçim kurulları sandık kurullarını oluştururken, başkanı belirlerken kanuna uymamış. Kanuna uymamasının da hukuken kabul edilebilir bir sebebi yok. - Çünkü İstanbul seçmeni, 31 bin 186 sandıkta oy kullandı. Bu sandıklarda bir başkan, bir kamu görevlisi asil üye, bir kamu görevlisi yedek üye bulunması gerekiyor. Toplamda 93 bin 558 kamu görevlisine ihtiyaç var. İstanbul’da 220 bin kamu görevlisi var. YSK diyor ki “Fazlası ile kamu görevlisi var, kanuna uymamanın gerekçesi yok.” - Karşı oylar: Karşı oy veren 4 üye, bu gerekçe ile seçimin iptal edilmesini hukuken uygun bulmuyor. Nedenlerine gelince: - Sandık başkanları ilçe seçim kurulu huzurunda kamu görevlileri arasından kura ile belirlenir. Bunların tümünde AK Partili ve CHP’li üyeler de görev yapmaktadır. - 7 kişilik sandık kurulunun 5 üyesi, siyasi partilerin bildirdiği isimlerden oluşur. Sandık kurulu başkanının, sandık kurulunun siyasi partili üyesinin huzurunda bu denli yanlı davranmaya cesaret edemeyeceği değerlendirilmektedir. - Sandık kurullarının usulsüz oluşması tam kanunsuzluk halini oluşturmaz. - Sandık kurulunun oluşumunda bir hata var ise bunun sorumluluğu seçmene yüklenemez. - Sandık kurulu başkanının kamu görevlisi olmaması seçmene yüklenecek bir kusur değildir. MERAK ETTİĞİM KONULAR - İstanbul’da ihtiyaçtan fazla kamu görevlisi var ise kanuna göre ilgili mülki idare amirlerine ve ilçe seçim kurullarına önceden bu konu soruldu mu? Neden önden bir denetim ya da kontrol yapılmadı? - Bu konuda ilgili bakanlık ya da bakanlıklar bundan sonra ne yapacak? - Madem tüm siyasi parti temsilcileri “oradaydı”, kimse “Ne oluyor” diye sormadı mı? - Terör nedeniyle ciddi badireler atlatmış bir ülkede, halen kamudaki FETÖ’cülerin temizliği sürerken sandık kurullarındaki mekanizmayı bu açıdan kontrol etmek kimsenin aklına gelmedi mi? - Başkan ve üyesi usulsüz atandığı belirtilen 754 sandıkta, o üyeler hangi usulsüzlüklere neden olmuştur? Somut deliller var mı? SANDIK KURULU BAŞVURULARINDA SON TARİH TARTIŞMASI Sandık kurulunun oluşturulmasıyla ilgili son başvuru tarihi 2 Mart 2019’du. Peki neden kimse itiraz etmedi? - YSK: Kanuna aykırı şekilde oluşturulan sandık kurullarının oluşumuna karşı 2 Mart 2019’da itiraz süresi doldu. Ancak partiler talep ettikleri halde listeler verilmedi. Siyasi partiler bu konudaki itiraz hakkını etkili bir şekilde kullanamadı. Karşı oylarda itirazda son tarihin 2 Mart 2019 olduğuna dikkat çekiliyor. MERAK ETTİĞİM KONU - Siyasi partilere listeleri vermesi gereken kimdi? YSK mı, ilçe seçim kurulları mı? Kararda eleştirilen bu durumdan kim sorumlu ve ne yapılacak? - Bursa’nın Mustafakemalpaşa ilçesinde sandık kurullarında belediye çalışanlarının görev yapması nedeniyle sandık kurullarına itiraz edildi. YSK, sandık kurullarına ilişkin itirazların, seçim takvimine göre 2 Mart’ta karara bağlandığını belirterek başvuruyu reddetti. Neden? Bursa’da siyasi partiler itiraz hakkını etkili bir şekilde kullanabilmiş miydi, onlara sandık kurulları listeleri verilmiş miydi? MUHALEFETİN 24 HAZİRAN HATIRLATMASI Muhalefet partileri benzer olayların 24 Haziran Cumhurbaşkanlığı ve Milletvekili Genel Seçimleri’nde de meydana gelmiş olabileceğini hatırlatarak, o seçimlerin de iptalini istemişlerdi. YSK bir anlamda bu isteğe de yanıt verdi. - YSK: 24 Haziran Cumhurbaşkanlığı ve vekil seçimine ilişkin sandık kurulu başkanlarının kanuna aykırı belirlendiği yönünde bir itiraz gelmediği için kurulumuzca bu konuda bir değerlendirme yapılmamıştır. 31 Mart’ta böyle bir itiraz önümüze ilk defa geldi. Bu konuda bir emsal kararımız yok. Yani YSK diyor ki “İtiraz etseydiniz o zaman da bakardık...” O dönem itiraz olmadığı için bu tartışma bir anlamda kapanmış oldu. Sandık kurulları ile ilgili gerekçeli kararda yer alanlar, karşı oydaki itirazlar ve benim aklımdaki soruları sizlerle paylaştım. Gelecek haftaki yazımızda YSK’nın diğer gerekçesini, sayım döküm cetvelleri ile ilgili konuyu değerlendirmeye çalışacağız.",https://www.hurriyet.com.tr/yazarlar/hande-firat/ysknin-gerekceli-karari-1-41223949
Hande Fırat,Türk-Amerikan ilişkilerinde mektup krizleri,"Haziran 12, 2019 09:12","Tarih: 5 Haziran 1964. Mektup, ABD Başkanı Johnson imzalı. AKAR HENÜZ YANIT VERMEDİ Bugün ABD Savunma Bakanlığı’na vekâlet eden Patrick Shanahan’ın Milli Savunma Bakanı Hulusi Akar’a S-400’lerle ilgili yaptırımlar konusunda yazdığı mektuba atfen, “55 yıl sonra yeniden” ya da “Johnson mektubu” gibi yorumların yapılmasına neden olan mektubun ilk satırı. Önce bu satırların yazıldığı saate kadar Hulusi Akar’ın Shanahan’a hitaben bir yanıt yazmadığını söyleyelim. Ardından da bugünü anlamak için tarihte bir yolculuğa çıkalım. Yolculuğa 1940’lı yılların sonuyla başlıyoruz. Sorunun adı aslında yine aynıydı. Devletin resmi adı bugün değişmiş olsa da konu “Sovyet” tehditiydi. Komünizmin yayılmasından endişe eden ABD harekete geçti. 12 Mart 1947’de Başkan Truman kongrede yaptığı konuşmada Sovyet tehditi altındaki bağımsız devletlerin Amerika tarafından korunacağını söyledi. Stratejik Türk-Amerikan yakınlaşması ‘Truman Doktrini’ ile kuruldu. Süreçte NATO kuruldu, Türkiye NATO’ya üye oldu, ABD’den mali ve askeri yardım aldı. İki ülke arasındaki bahar havası Kıbrıs krizine kadar sürdü. JOHNSON MEKTUBU 16 Mart 1964 tarihinde İnönü hükümeti müdahale konusunda tam yetki alınca, ipler gerildi. Dönemin ABD Başkanı Johnson, Başbakan İnönü’ye sert bir üslupla kaleme aldığı 5 Haziran 1964 tarihli mektubu gönderdi. “ABD ile istişarede bulunulmamış olması, NATO tehdidi, Amerikan silahlarının kullanılmasına izin verilmeyeceği” başlıklarını içeren mektup. İfadeler ya da tehditler tanıdık geliyor mu? 13 Haziran 1964 günü ise Başbakan İnönü uzun bir mektupla yanıt verdi Johnson’a. Kıbrıs’a müdahalenin ertelendiği belirtilmekle birlikte süreç, Türkiye’nin ve adanın içinde bulunduğu durum İnönü tarafından ayrıntılı bir biçimde anlatıldı. Başbakan İnönü, “Türkiye’ye karşı tutumunuz hayal kırıcı” ifadesini de kullandı. Sonraki yılları genel çerçevesi ile özetleyecek olursak, haşhaş krizi ve Türkiye’nin haşhaş ekimi ile afyon üretimini yasaklaması, Kıbrıs Barış Harekâtı ve Türkiye’ye karşı ambargonun hayata geçirilmesi en kritik dönemeçlerdi. Geriye dönüp bakınca söz konusu krizlerin atlatıldığı, Türk-Amerikan ilişkilerinin inişli çıkışlı bir seyir izlediğini görebiliyoruz. Ancak Johnson mektubunun kalıcı ve çok önemli etkileri oldu. - ABD karşıtlığı ortaya çıktı, toplumda yerleşti. - NATO’ya karşı güvensizliğin ilk ortaya çıkışı yine bu tarihlerde gözlemlendi. “NATO’dan çıkalım” sesleri duyuldu. - Türkiye sonraki yıllarda daha da ağırlık vereceği “bölgesel çıkarlara yönelme” politikasının tohumlarını attı. Bu üç sonucu alt alta yazınca tepkilerin günümüzle benzerlikleri de ortaya çıkıyor. Türk-Amerikan ilişkilerinde bugüne kadar birçok kriz yaşandı. Bence günümüzdeki en temel fark iki ülke arasında birden fazla alanda kriz yaşanması. (FETÖ, PKK/PYD/YPG/, Halk Bankası, ABD vatandaşlarının ve çalışanlarının tutukluluk meselesi, S-400’ler) En sorunlu başlık ise S-400’ler. Çünkü teslimat tarihi yaklaştı. ABD, Türkiye’nin F-35 programından çıkarılacağı ve yaptırımlarla karşı karşıya kalacağı uyarısını resmi görüşmelerde, açıklamalarda ve haberlerde sayamayacağımız kadar çok kez dile getirdi. Ancak devletin resmi arşivine ve iki ülke ilişkilerinin tarihine bir de mektupla not düştü. Maddeler halinde özetleyecek olursak... - S-400 teslimatını alırsanız F-35’i alamazsınız. - F-35 programından Türkiye’nin çıkarılması çalışmaları başladı. Eğitimlerin durdurulması dahil birçok madde yer alıyor. - CAATSA yaptırımlarına hazırlıklı olun, kongredeki iki parti de bunu destekliyor. - Türkiye, Rusya’ya aşırı bağımlı olacak. - Türkiye’nin NATO içindeki işbirliği aksayacak. - İkili ticaret hacmi hedefi de ortadan kalkabilecek. BAY ‘VEKÂLET’ BAKANA YANIT VAKTİ Bana sorarsınız, Bay ‘Vekâlet’ Bakan Shanahan’ın üslubu 55 yıl önce Başkan Johnson tarafından yazılan mektuptaki üsluptan daha tehditkâr ve itici. Türkiye Cumhuriyeti Hükümeti, S-400’ler konusunda tabii ki ülkenin menfaatlerini, milli güvenliğini, ekonomik yapısını, önümüzdeki yılları çok iyi düşünerek bir karar vermelidir. Karar her ne olursa olsun Bay Vekâlet Bakan mutlaka bir yanıtı hak ediyor. En azından ABD Devleti’nin resmi arşivine ve iki ülke ilişkilerinin tarihine Türkiye’nin “FETÖ-PKK/PYD/YPG ve zamanında satılmayan Patriot’lar” konusundaki hayal kırıklığı geçmiş olur.",https://www.hurriyet.com.tr/yazarlar/hande-firat/turk-amerikan-iliskilerinde-mektup-krizleri-41240103
Hande Fırat,Karşı oy verenlere sürpriz gerekçe mi? | YSK’nın gerekçeli kararı-2,"Mayıs 28, 2019 07:29","Nedeni şu: YSK İstanbul ile ilgili kısa kararını sadece sandık kurullarının oluşumuna bağlamıştı, yani o kararını duyururken yaptığı ilk açıklamada tek bir madde vardı. Ancak gerekçeli karar açıklanırken tek maddeye, yani sandık kurullarının oluşumuna sayım döküm cetvellerinin ve hatta oy kullanma hakkı olmadığı halde oy kullananların da eklenmiş olduğunu gördük. Kısa kararda “tüm gerekçelerin” yer almayabileceğini söyleyenler de var, bunun “bazı üyelere sürpriz olduğunu” iddia edenler de... Ama bir iddia daha var. Tüm üyelerin önceden bildiği iddiası... CNN Türk’te Gece Görüşü programında değerli meslektaşım Abdulkadir Selvi bu konudaki iddiayı, “Kısa karar yazılırken kurulun bazı üyeleri, ‘Biz bu kararı sadece sandık kurullarının oluşumundan almadık, sayım döküm cetvelleri ile ilgili başlıklar da kısıtlıların oy kullanımı da var’ itirazında bulundu. Ancak bazı üyelerin ayrıntılara, gerekçelere kararda yer verileceği yanıtını verdiği iddia ediliyor” sözleriyle anlattı. Bu iddia doğru ise tüm üyeler tüm gerekçeleri biliyordu. Buna rağmen gerekçeli kararda karşı oy veren bazı üyelerin ifadelerinden ortaya yine karışık bir tablo çıkıyor. Üyeler şerh yazılarında bunu şu ifadelerle ortaya koymuşlar: Kısa kararda yer verilmeyen ancak gerekçeli kararda seçimin iptal sebebi olarak gösterilen hususlara gelince, kısa karar hüküm niteliğinde olup gerekçeli kararın hükümle uyumlu olması gerekir. Gerekçeli karar, açıklanan hükmün gerekçelerinin gösterilmesinden ibaret olup gerekçeli kararda hükmün dayandığı sebepten farklı sebeplere dayanılması, ilan edilen hükmün hem muhalif kalan üyeler hem de ilgililer tarafından denetlenmesini zorlaştırır. Merak ettiğim konular: Sayım döküm cetvelleri bazı üyelere sürpriz mi oldu? Kısa karar yazılırken konu kurulun gündemine geldi mi? Kısa kararda yer almayan hususların gerekçeli kararda yer alması sorunlu mudur? Denetimi zorlaştırır mı? Şimdi gelelim sayım döküm cetvellerine ilişkin konuya... AK Parti: 5388 mühürsüz oy; 694 imzasız, 214 boş, 919 rakam belirtilmemiş, 1135 eksik sayım ve döküm cetveli var. YSK: 18 sandıkta sayım döküm cetveli hiç bulunmuyor. 90 sandıkta sayım döküm cetvellerinde sandık kurulu imzaları hiç bulunmuyor. Bu durumda toplam 108 sandıkta sayım döküm cetveli açısından sorun var. Bu 108 sandıkta oy kullanan seçmen sayısı 30 bin 281. Sayım döküm cetvellerinde bu eksiklik tek başına seçim sonucuna müessir olmamakla birlikte, sandık kurulu başkanlarının kanuna aykırı biçimde belirlenmesi ile birlikte değerlendirilmiştir. Karşı oy veren Sadi Güven: İmzasız sayım döküm cetvelleri ile sandık sonuç tutanakları uyumludur. Seçim iptaline neden olabilecek bir uyumsuzluk görülmemiştir. Karşı oy veren Yunus Aykın: Sayım döküm cetveli bulunmayan 18 sandık için, 18 sandıkta hiç cetvel düzenlenmediğinin kesin olarak ileri sürülmesi için ya sandık kurulu üyeleri çağrılarak beyanlarının alınmış olması veya sandık kurulu üyeleri, müşahit ve hazır bulanan vatandaşlar tarafından cetvel düzenlenmediği için yapılmış olan itirazların tutanağa geçirilmesi suretiyle tespit edilmiş olması ya da ilçe seçim kuruluna bu sebeple itiraz edilmiş olması gerekir. İmza bulunmayan 90 sandık için: 90 sandığın sayım döküm tutanakları ile sandık sonuç tutanakları karşılaştırılınca, 86 sandıkta adayların aldıkları oy sayılarının cetvelle sonuç tutanağında aynı olduğu görülüyor. Kalan 4 sandık için durum şöyle: 1 sandıkta AK Parti’nin bir oy fazla, 2 sandıkta AK Parti’nin iki oy fazla, 1 sandıkta AK Parti’nin oylarının dört oy fazla yazıldığı görülmekte. Merak ettiğim konular: Karşı oy veren üyeler “Nihai belge sandık sonuç tutanaklarıdır” diyor. Sandık sonuç tutanakları ile sayım döküm cetvelleri arasında açıklanamaz farklar var mıdır? Yoksa Yunus Aykın’ın yazdığı gibi 86 sandıkta birebir örtüştüğü doğru mudur? Doğru ise seçimin sonucunu etkilemekte midir? YSK, “Tek başına etkilemez ancak sandık kurulu üyelerinin oluşumu ile birlikte değerlendirilmiştir” ifadesini kullanmıştır. Bu durumda imzasız 90 sandıkla sayım döküm cetvellerinin olmadığı 18 sandıkta kanuna uygun olmayan şekilde oluşturulan sandık kurulları mı görev yapmıştır? Sayım döküm cetvelleri düzenlenemeyen 18 sandık ile ilgili sandık kurulu üyelerinden beyan alınmış mıdır? Sorular böyle... YSK’dan bunlara yanıt alabilecek miyiz bilmiyorum. Ancak artık karar kesinleşti. Son sözü İstanbullular söyleyecek.",https://www.hurriyet.com.tr/yazarlar/hande-firat/karsi-oy-verenlere-surpriz-gerekce-mi-ysknin-gerekceli-karari-2-41227780
Hande Fırat,Tartışmadılar ama olsun...,"Haziran 18, 2019 07:29","“O moderatörü istemiyorum.” “Bizim partimizin milletvekilleri çok konuklu yayınlara katılmıyor.” “O televizyon kanalına çıkmıyoruz.” Siyasetçi ismi de parti ismi de vermiyorum. 40 kişiyiz, hepimiz birbirimizi biliriz. Bu seviyeden bir meslektaşımızın moderatörlüğünde iki adayın ortak bir yayına katılması seviyesine geçmemiz gerçekten önemli bir adımdır, başarıdır. Demek ki oluyormuş. Diğer yandan o kadar kutuplaştı ki siyaset, o kutuplaşma medyayı da teslim aldı. “Partilerin kanalları.” “Yandaş.” “Candaş.” “Görülmeyen açıklamalar.” Yine bu yayın sayesinde iki ismi de “hiç göremediğimiz kanallarda” canlı yayında gördük. Hem de bir arada gördük. Eleştirileri okudum, sosyal medyada “yürümeye alışmış” güruhun “her şeyi en iyi bilme hali” ve “saldırganlığını” da gördüm. Bu yayını yapmak isteyen gazetecileri de yapmak istemeyen gazetecileri ve sebeplerini de saygı ile karşılıyorum. Ben “Eline sağlık İsmail ve geçmiş olsun” diyorum. Sonuçta 17 yıl sonra iki rakibi aynı masada, aynı karede, aynı programda gördük. HEYECAN VAR MI HEYECAN? Reha Muhtar’ın meşhur sorusudur... O soruyu yayın sırasında birileri izleyicilere sorsaydı sanırım ağırlık olarak “Hiç heyecan yok” yanıtını alırdı. Program heyecansızdı. Binali Yıldırım birçok kez araya girdi, Ekrem İmamoğlu ikili diyaloğa girmedi, İsmail Küçükkaya ise tartışmaya müsaade etmedi. Bir gazeteci olarak neredeyse ezbere bildiğim projeler yerine güncel tartışmalar daha çok ilgimi çekti. Güncel tartışmalarda ise özellikle Sayıştay raporu ve ayrıntıları, Ordu Valisi meselesi, Kürt seçmen gibi konularda daha derine girilmesini bekledim. Bir tartışmanın ya da açıklamanın “tatmin edici” noktaya gelmesini beklemek doğaldır. O noktaya gelinemedi ve bu başlıkları tatmin edici bulmadım. Genel olarak belki de son dönemde özellikle cumhur ittifakı sözcüleri tarafından “agresif” olmakla suçlanan Ekrem İmamoğlu’nu özellikle ikinci bölümden itibaren o görüntüyü vermemek için daha “dikkatli” daha “temkinli” buldum. Binali Yıldırım’ı ise daha rahat ve esprili... KILIÇDAROĞLU’NDAN SAYIŞTAY RAPORU YORUMU Programın detayına ayrıntıları ile inilmese de en dikkat çekici bölümlerinden biri Sayıştay raporu ile ilgili kısımdı. Sayıştay’ın İstanbul Büyükşehir Belediyesi ile ilgili zarar ve borçların yer aldığı rapor canlı yayında tarafların gündemine geldi. Binali Yıldırım, İsmail Küçükkaya’nın “Raporu okudunuz mu?” sorusuna “Yok, ben onu okumadım” yanıtını verdi. Canlı yayını dikkatle takip eden CHP Genel Başkanı Kemal Kılıçdaroğlu’nun da en dikkatini çeken bu bölüm olmuş. Kılıçdaroğlu’nun Binali Yıldırım’ın “Okumadım” sözüyle ilgili yorumunu sizlerle paylaşmak isterim. Kılıçdaroğlu, “Sayıştay Türkiye Büyük Millet Meclisi adına denetim yapar. Binali Yıldırım Türkiye Büyük Millet Meclisi’nin başkanlığını yapmış bir isimdir. Üstelik İstanbul büyükşehir belediye başkan adayı. O raporu okuması lazımdı. Okumamış olmasından dolayı Binali Yıldırım adına üzüldüm” dedi. TARTIŞMA İÇİN İLK DEĞERLENDİRME CHP Genel Başkanı ile telefonda konuştum, tartışmayı nasıl bulduğunu sordum. Kılıçdaroğlu, “Türkiye’nin geçmişini ve geleceğini gördük. Binali Bey Türkiye’nin geçmişi, Ekrem Bey ise geleceği ve umudu temsil ediyor. Ben bu duyguyla seyrettim. Sonuçları açısından da memnunum” dedi. FOTOBLOK HAZIR MIYDI? “Sorular önden verildi, başlıkları biliyorlardı” tartışması bitmedi gitti. Burada tarafların beyanlarını esas almak zorundayız. Ancak Suriyeli mülteciler konusunda Ekrem İmamoğlu’nun yayın anında fotoblok göstermesi özellikle sosyal medyada tartışma yarattı. Merak ettim, basın danışmanı Murat Ongun’u aradım. Gittikleri her yerde en çok karşılaştıkları soruların başında Suriyeli mültecilerin geldiğini anlattı. Zaten bu nedenle hazırlıklarının çok daha önceden yapılmış olduğunu söyledi. Ongun’un verdiği bilgiye göre vaatler, israf, belediyenin bütçe açığı ve Suriyeli mülteciler konusunda 40’a yakın fotoblok ile girmişler stüdyoya. NASIL İZLEDİLER YA DA İZLEMEDİLER? MHP Genel Başkanı Devlet Bahçeli hariç tüm liderler canlı yayını izledi. MHP Genel Merkezi’nden verilen bilgi bu. “İzlemeyeceğim” demişti, izlememiş. Ben tabii bundan sonrasını merak ediyorum. Dediği gibi hiç mi televizyon izlemeyecek MHP Genel Başkanı? Seçim gecesi de bu karara dahil mi? Diğer liderlere gelince, yayından önce Binali Yıldırım ile görüşen Cumhurbaşkanı Erdoğan, yayını izledi. Yine yayından önce Ekrem İmamoğlu ile görüşen CHP Genel Başkanı Kemal Kılıçdaroğlu ise İstanbul’da kaldığı otelde izledi canlı yayını. Millet ittifakının diğer lideri Meral Akşener ise evindeydi. Canlı yayını izledi, izlerken partilileri ile de konuştu. BÖYLE OLMALI, BÖYLE SÜRMELİ Bu bir adımdı. İki rakibi bir arada gördük. Eksikleri olabilir ama iyi bir adımdı. Sırada Ekrem İmamoğlu’nu TRT’de izleyeceğimiz canlı yayın var. Bunu da önemsiyorum. Zaten böyle olmalıydı. Buradan çok konuşulan bir başka tartışmalı konuya geçerek bitiriyorum. “Binemeyenin binmek için mektup yazdığı, içinin gittiği, binenin ise bir kesim tarafından lanetlendiği” Cumhurbaşkanı Erdoğan’ın uçağı... Kadrolu uçak yolcuları değişti. Yeni isimler, yeni arkadaşlar, kadın gazetecilerin sayısının arttığı fotoğraflar görüyoruz. Cumhurbaşkanı İletişim Başkanı Fahrettin Altun’u değişim için tebrik ederim.",https://www.hurriyet.com.tr/yazarlar/hande-firat/tartismadilar-ama-olsun-41247207
Hande Fırat,Erdoğan-Trump görüşmesinin perde arkası,"Mayıs 31, 2019 07:29","- ABD Temsilciler Meclisi Dışişleri Komisyonu ise 10 Mayıs’ta sunulan ve Türkiye’nin Rusya’dan S-400 füze savunma sistemi alması halinde F-35 programından çıkarılması çağrısı yapan karar tasarısını kabul etti. Türkiye’ye S-400 silah sistemi alımını iptal etmesi çağrısı yapıldı. Benzer bir girişim bir sonraki hafta Senato tarafından da yapıldı. - Dışişleri Bakanlığı Sözcüsü Hami Aksoy, “Türkiye’nin ulusal güvenliğini sağlamaya yönelik olarak attığı adımların gerisindeki haklı nedenler göz ardı edilerek alınan bu tür kararlar, müttefiklik ilişkileriyle bağdaşmamaktadır” tepkisini verdi. - Milli Savunma Bakanı Hulusi Akar, “S-400’ler haziran ayına yetişmeyebilir ama önümüzdeki aylarda gelecek” dedi. - Reuters, ABD’li kaynaklara dayanarak yaptığı haberde “Washington Türk pilotların F-35 savaş uçakları eğitimini ciddi bir şekilde askıya almayı düşünüyor” tespitini yaptı. - Rusya Devlet Başkanlığı Sözcüsü Dmitri Peskov, “S-400’lerin Türkiye’ye teslimatı zamanında yapılacak, bir gecikme yok” dedi. -Cumhurbaşkanı Erdoğan, ABD Başkanı Trump ile görüştü. - ABD-Türkiye arasında soruna neden olan ABD vatandaşı FETÖ tutuklusu Serkan Gölge serbest bırakıldı. BAŞ DÖNDÜREN TRAFİK Size iki haftadır yaşanan baş döndürücü trafiği ve gelişmeleri alt alta özetlemeye çalıştım. Peş peşe yaşanan bu gelişmeler, “Neler oluyor?” sorusunu da beraberinde getirdi. S-400’ler konusunda konunun aktörlerinden yapılan resmi açıklamalara ya da yaptırılan haberlere baktığımızda Ankara bir anlamda Moskova ve Washington tarafından ayrı ayrı kıskaca alınmış durumda. Washington’ın “S-400’leri alma” ısrarına karşı, Moskova’nın “Gecikme yok, gönderiyoruz” açıklaması aradaki çekişmeyi net gösteriyor. Şimdi sıra ile gidelim. - Ankara’daki kaynaklarıma sordum: “Amerika yeniden bir süre tanımlaması mı yaptı?” Kaynaklarım, yeni bir durum olmadığını belirttiler. Daha önce iletilen ve verilen sürenin geçerli olduğunu söylediler. Daha evvel de Hürriyet gazetesindeki köşemde yer vermiştim. ABD, Patriot ile ilgili revize teklifine yanıt verilmesi için haziran ayının ortasına kadar süre verdi. Ankara şu ana kadar ABD’ye yazılı bir yanıt vermiş değil. Ancak çeşitli düzeylerde görüşmeler devam ediyor. Amerikalılara bu görüşmelerde “Önşartı kaldırın, konuşalım” yanıtı birçok kez ifade edildi. Amerikalıların önşartı değişmiş değil. Yani Amerika Türkiye’den öncelikle S-400’ü almayacağını açıklamasını istiyor. - Kaynaklarıma göre tarih yaklaştıkça ABD, basında çıkan haberler ya da Temsilciler Meclisi Dışişleri Komisyonu’nda karar tasarısının kabul edilmesi gibi adımlarla Ankara’ya baskı yapıyor ve bu konuda ciddi olduğunun açık mesajını veriyor. YENİ TARİH YOK - S-400’lerin gelişi konusunda yeni bir tarih şimdilik yok. Yani haziranda ilk malzemenin, haziran sonu temmuz başı gibi bataryaların gelmesi bekleniyor. Bu çerçevede Milli Savunma Bakanı Hulusi Akar’ın açıklaması “temenni” olarak adlandırılıyor. - Erdoğan-Trump görüşmesinde S-400’ler ve F-35’lerle ilgili teknik komite kurulması yeniden gündeme geldi. Cumhurbaşkanı Erdoğan, Türkiye’nin teklifini tekrarladı. Konuşmadaki fark şu: Bu kez NATO yok. Yani teknik komitenin sadece ABD ve Türkiye yetkilileri arasında kurulması konuşuldu. Amerikalılar zaten başından beri “Konu siyasallaşır” gerekçesiyle NATO’yu istemiyor. Diğer önemli nokta, görüşmede Trump teknik komite kurulmasına “Tamam” dedi. Ancak Trump’ın “Tamam” demesi yetmiyor. Amerika’nın Pentagon gibi diğer aktörleri teknik komitenin kurulmasına yanaşmıyor. Yine de önümüzdeki günlerde iki ülkenin savunma bakanları bu konuda görüşme yapacaklar. - Erdoğan-Trump görüşmesinde Serkan Gölge’nin tahliyesi de gündemdeydi. Trump tahliye haberini Erdoğan’dan aldı ve teşekkür etti. - Görüşmede iki lider 28-29 Haziran’da Japonya’da yapılacak G-20 zirvesinde bir araya gelmeye karar verdiler. Trump’ın temmuz ayındaki olası Türkiye ziyaretinden bahsedildi. İbrahim Kalın ve John Bolton’ın bu konuda yakın bir zamanda telefon görüşmesi yapmaları bekleniyor. S-400’ler ve iki ülke arasındaki ilişkiler açısından son durumu maddeler halinde özetledik. Bitirirken bir not daha aktaralım: ABD-Türkiye arasındaki diğer önemli mesele Güvenli Bölge çalışması. Bu konuda İbrahim Kalın ile James Jeffrey görüştü. Ankara Jeffrey’ye “Çalışmalar ağır gidiyor, süreç hızlansın” mesajını verdi. Diğer yandan Suriye ile ilgili diğer kritik başlık İdlib. Ankara-Washington hattında bu konu da masada. Amerikalılar Ruslarla temasa geçti ve “Ateşkes mutabakatı önemli, korunsun” mesajını iletti.",https://www.hurriyet.com.tr/yazarlar/hande-firat/erdogan-trump-gorusmesinin-perde-arkasi-41231374
Hande Fırat,Hâlâ mı tartışıyorsunuz?,"Haziran 07, 2019 07:29","Bazı bağlar... Parti mi, bireysel mi, organize mi tartışması... Hâlâ mı tartışıyorsunuz? Bazı bağlar olduğunu kabul ediyorsanız ve “organize birliktelikten” hâlâ emin değilseniz -ki buna kargalar bile güler- müttefikinize saldıran bir terör örgütüne neden silah veriyorsunuz? Emin olmadan neden askeri eğitim veriyorsunuz? İstekleriniz yerine gelince dönüp müttefikiniz olan ülkeye “Özür dileriz” mi diyeceksiniz? Bu işin bir boyutu... Gelelim işin aslına... “Emin olmadığını” söyleyen ama tüm dünyadaki her türlü iletişimi A’dan Z’ye takip eden, dünyada içine sızmadığı ya da dönem dönem kontrol altında tutmadığı terör örgütü bulunmayan hatta bazı terör örgütlerinin ortaya çıkışında öyle ya da böyle sorumluluğu bulunan Amerika’ya kim inanır? Türkiye bu söylemlere alışık. Neler neler yaşandı... Bir başka terör örgütünün üyesinin yüzü Amerika’nın bölgesel çıkarlarının kimi zaman uyuştuğu kimi zaman ters düştüğü bir başka devlet tarafından değiştirilmişti. Türkiye’deki bombalamalardan sorumlu o teröristle Amerikan istihbaratının görüşmeleri tespit edilmişti. Hatta Türkiye CIA’in önüne görüşme kanıtlarını koydu. Koydu da ne oldu? Türkiye kendi mücadelesini yine kendi başına yaptı. DOSYALAR ÖNLERİNE KONULUYOR Bir başka terör örgütü için durum bu iken PKK ve YPG için “Bilmiyoruz, emin değiliz” söylemlerini duymaktan bıkan Türkiye kapsamlı çalışmalar hazırladı. Amerikalılarla her seviyede yapılan görüşmelerde bir nevi kitap haline getirilen bu dosyalar önlerine konuyor. Bunlardan biri de İçişleri Bakanlığı tarafından hazırlanan kapsamlı bir kitap. Türkçe ve İngilizce olarak hazırlanan kitapta iki örgütün ortaya çıkışı, birlikteliği tüzüklerle, açıklamalarla, fotoğraflarla, şemalarla anlatılıyor. Amerikalılara da verilen kitaptan bilgileri Jeffrey’nin de hatırlaması umuduyla sizlerle de paylaşacağım: - PYD, 17 Ekim 2003 tarihinde örgüt elebaşı Abdullah Öcalan’ın İmralı’dan verdiği talimatlar ve PKK’nın 8. kongresinde Türkiye’nin yanı sıra İran, Irak ve Suriye’de de yeni örgütlenmelere gidilmesi yönünde alınan kararlar doğrultusunda kurulmuştur. - Kuzey Suriye’nin genel sorumlusu Sofi Nurettin, yani Halef El-Muhammed. Kendisi 1990 yılında PKK’ya katıldı. - PYD’nin eski eşbaşkanları Salih Müslim Muhammed ve Asya Ayşe Abdullah. Abdullah, Suriye’ye geçmeden önce Gare ve Kandil’deydi. TÜZÜKLERDEKİ ORTAK BÖLÜM Bu genel bilgilerin ardından KCK sözleşmesi, PYD tüzüğü ve PKK tüzüğü arasındaki benzerliklere yer veriliyor. Üçünün de kurucu örgüt yapılanmasında başkanın Abdullah Öcalan olduğu belirtiliyor. Üç örgütte amaç bölümü ise şöyle yer alıyor: - KCK sözleşmesi: Kürdistan parçalarında demokratik özerklik ve konfederalizm. - PYD tüzüğü: Suriye parçasında özerklik, Kürdistan’da konfederalizm. - PKK tüzüğü: Kürdistan parçalarında demokratik özerklik ve konfederalizm. PKK-PYD birlikteliğine ilişkin Abdullah Öcalan’ın kardeşi Osman Öcalan ve yakalanan örgüt mensuplarının ifadeleri de yine kitapta yer alıyor. Bakanlık YPG içinde yer alan PKK ve KCK üyesi teröristleri de tek tek isimleri ve resimleri ile sıraladı. Geçmişleri, PKK’ya ne zaman katıldıkları ve Suriye’ye hangi tarihte geçtikleri de yine bilgiler arasında. DEMOGRAFİYİ DEĞİŞTİRDİ Son bölümde ise yerleşim yerlerinin yıkılması ve zorunlu göç başlığı altında PYD’nin ele geçirdiği topraklarda bölgede yaşayan insanları zorunlu göçe tabi tuttuğu ve demografiyi değiştirdiği belirtiliyor. Kadınlara Yönelik Şiddet ve Çocuk Savaşçılar başlıklarında ise Birleşmiş Milletler Uluslararası Bağımsız Suriye Araştırma Komisyonu’nun raporlarına yer verildi. Raporlarda, öldürülen kadın ve çocuk sayıları ile çatışma alanlarında kullanılan 14-17 yaş arasında çocuk savaşçılar yer alıyor. Türkiye’nin özellikle Amerikalılar da anlayabilsin diye İngilizce hazırladığı kitap, “Bölgesel çıkarlar sebebiyle PYD/YPG’nin meşrulaştırılmaya çalışılması, terörizm ile topyekûn mücadele eden ülkeler açısından son derece talihsiz bir durum olarak ortaya çıkmaktadır” ifadesiyle bitiyor.",https://www.hurriyet.com.tr/yazarlar/hande-firat/hala-mi-tartisiyorsunuz-41237045
Hande Fırat,‘Samsun’a çıktım...’,"Mayıs 21, 2019 07:29","Umum ordu ile temas ve bu vasıta ile temin-i teşkilat.” Bu satırlar Büyük Önder Mustafa Kemal Atatürk’ün hatıra defterinden... Atatürk, Samsun’a çıkarak teşkilatlarla temasa geçmeye, teşkilatları güçlendirmeye ve genişletmeye başladığını, bütün orduları bilgilendirdiğini, milli direniş için birleşmeleri, bir araya gelmeleri için uyardığını not etmiş. Kolordularla arasındaki haberleşmeleri yazmış. Son satırda, “Genel ordu ile temas ve bu vasıtasıyla teşkilat temini” ifadesi ile de yapması gerekeni kaleme almış. Atatürk’ün Samsun’a ayak basmasının yüzüncü yılında törenleri izlerken aklıma geldi. Acaba Atatürk Samsun ile ilgili not defterlerine ne yazmıştır diye merak ettim. Not defterlerini karıştırdıktan sonra sizlerle de paylaşmaya karar verdim. Atatürk’ün not defterleri Genelkurmay Başkanlığı Askeri Tarih ve Stratejik Etüt Başkanlığı’nın arşivinde bulunuyor. Atatürk’ün Osmanlıca ve Latin harfleri ile kaleme aldığı notları içeren defterler Türk Silahlı Kuvvetleri Atatürk Araştırma ve Eğitim Merkezi uzmanları tarafından bugünkü yazıya aktarıldı ve sonrasında da yayımlandı. Defterlerde askeri konularla ilgili değerlendirmeleri ve siyasi, toplumsal, ekonomik olaylara ışık tutabilecek görüşleri yer alıyor. Ruh dünyası da yansımış defterlere... Hatta şiirler ve şarkı sözleri de yer alıyor. Her kütüphanede bulunması gereken eserler. Hem yürüttüğü mücadeleyi, hem olaylara bakış açısını, hem de insani yönünü anlamak açısından mutlaka okunmalı. Samsun’a çıkışının ardından not defterinde Amasya, Erzurum, Sivas kongrelerine ilişkin yapılması gerekenler, görüşler yer alıyor. Kurtuluş Savaşı sürecinde not defterine yazdığı bir bölümü de sizlere aktarmak isterim. O günleri şöyle anlatmış: “Bir milletin felaketten kurtulmasında, doğru yolun gösterilmesinde ileri gelenlerin, mevki sahibi kişilerin önemi. Bugün bir ileri gelenimizin iffet ve namusunu, milli gayret ve vatanseverliğini menfaat hislerinin üstünde tutması sayesinde gördük. Milletin gerçek kurtuluşunu elde edebilmesi için, mutlaka milletin toplumsal eksikliklerini anlamak ve iyi gitmeyen yönlerini ilmi ve fenni bir şekilde tedavi çarelerine başvurmak lazımdır. Bir milletin felaket içinde olması, bir devletin yok olma tehlikesi, toplumsal ve ahlaki hastalık sonucunda olur. Milletin hakiki kurtuluşu için toplumsal eksikliklerini kavrayarak, bu sayede hastalığı esasından tedavi etmek lazımdır. Tedavi ancak ilmi ve fenni bir surette olursa şifa verir.” O FOTOĞRAF KAVGASIZ, sorunsuz, birliktelik görüntülerine ne kadar hasret kalmışız. Tek bir kare fotoğraf, yan yana dizilmiş liderler, ne konuştuklarını duymasak da hepimize bir “Oh” dedirtti. Cumhurbaşkanı Erdoğan, Atatürk’ün Samsun’a çıkışının yüzüncü yılı sebebiyle tüm liderlerle birlikte olmak istedi. Özel kalem müdürü liderlerin özel kalem müdürlerini tek tek arayarak davet etti. Sonuçta tüm gerginliğe rağmen yan yana geldiler. Saadet Partisi Lideri Temel Karamollaoğlu hariç hepsi kırmızı kravat takmıştı. El sıkıştılar, poz verdiler. Çok merak ettim, sohbet edip etmediklerini sordum. Özel bir sohbet olmamış. Keşke biraz da sohbet etselerdi, edebilselerdi... Yine de küçük ama önemli bir adım. En azından Atatürk ve Samsun ruhunda birleşebildiler. En azından birlikte poz verdiler. O fotoğrafta emeği olanlar var, o gizli aktörlere de teşekkür ederiz. “Oh” dedirten fotoğrafın devamının da gelmesi dileği ile...",https://www.hurriyet.com.tr/yazarlar/hande-firat/samsuna-ciktim-41220407
Hande Fırat,S-400’de erteleme tartışması,"Mayıs 17, 2019 07:54","Bugüne kadar bu konuda resmi bir açıklama yapılmamıştı. Kaynaklarıma sordum. ABD’nin talebi Türkiye’ye ulaştı. Yani ABD resmen yazılı bir biçimde Türkiye’den S-400’lerin teslim alınmasının ertelenmesini istedi. Türkiye “Ön şartsız konuşalım” yanıtını Amerika’ya iletti. Yani Türkiye “S-400 almaktan vazgeçin” ön şartının masadan kalkmasını istiyor. Sonuç ne derseniz, sonuç yok. İki taraf da pozisyonunu koruyor. Ancak çok kritik bir aşamaya geçildi. Neden mi? Aktaralım... TESLİMAT TARİHİ YAKLAŞIYOR S-400’lerin teslimat tarihine az kaldı. Haziran ayında önce bataryaların kurulması için gerekli araç gerecin, sonra da bataryaların geleceği biliniyor. Rusya bu konjonktürde özellikle bir gecikmeye neden olmak istemiyor. ABD’nin tavrı net. Türkiye’ye anlatıldığı cümle ile ifade edecek olursak, “Çivisi girerse yaptırımları hayata geçiririz” noktasındalar. Teslimata bu kadar az bir süre kala Amerikalılar, Türkiye’nin teslim almasının ertelenmesini istiyor. İstiyor çünkü bir yandan krizin üst seviyeye ulaşmasını hâlâ istemeyenler var. Diğer yandan ise “yaptırım konusunda ne kadar ciddi olduklarını”, açıklamaları ve yetkili organlarında aldıkları kararlar ile yaptıkları görüşmelerle de ortaya koyuyorlar. Son olarak ABD Temsilciler Meclisi Tahsisat Komisyonu ile Temsilciler Meclisi Dışişleri Komisyonu’nda yapılan görüşme ve açıklamalar da bu kararlılığın bir göstergesi. Kısaca Amerika, “Blöf yapmıyorum, yaptırım uygulamakta kararlıyız, bunu da deklare ediyoruz” diyor. Ankara da geri adım atmıyor. Dışişleri Bakanı Mevlüt Çavuşoğlu, “Bu bitmiş bir anlaşmadır. Şu anda erteleme ya da durdurma gibi herhangi bir şey söz konusu değil. Gündemde de değil” dedi. Çavuşoğlu, ayrıca teknik heyet kurulması için Amerikalılara teklifte bulunduklarını da hatırlattı. Ancak sorun tam da bu. Amerikalılar, “ön şart”ı kabul etmeyen Türkiye’nin “Teknik heyet kurulsun” önerisini kabul etmiyor. Ya da şöyle de diyebiliriz: “Ön şartı kabul et, teknik heyeti kabul edeyim” mesajı veriyor. MESELE TEK BAŞINA S-400 DEĞİL Amerikalılara göre mesele, “S-400’ün nasıl kullanılacağı ya da NATO sistemine entegre edilip edilmeyeceği” değil. Mesele, “Türkiye’nin ABD’nin ‘saldırgan devlet’ olarak tanımladığı Rusya’yı tercih etmesi...” Hem de Türkiye ile ABD arasında başka kritik sorunlar var iken. Bir süre önce sohbet ettiğimiz Amerikalılar, bu konuya ilişkin endişelerini, “Rusya ile ilgili endişelerimiz var. Rusya, uluslararası düzeni sabote etmeye yönelik bir ülke, o yönde çalışmaları var. Agresif tutum sergiliyor” sözleriyle ortaya koymuşlardı. Amerika’nın Türkiye’den yapmasını istediği tercih aslında daha eksensel, daha politik bir tercih. TRUMP GELİR Mİ? S-400 sorunu her geçen gün daha da yakıcı hale geliyor. Taraflar geri adım atmıyor, üstelik kararlılıklarını sergiliyorlar. Oysa Cumhurbaşkanı Erdoğan ile ABD Başkanı Trump arasında bir diyalog var. Bu diyalog sürdüğü sürece iki taraf birbirini anlıyor, zaman zaman hak veriyor. Ancak bu sefer sorunun çözümü için diyalog tek başına yeterli değil. Değil çünkü Trump tek aktör değil. CAATSA yaptırımları açısından senatoda durum yüzde 70’e 30 Türkiye aleyhine. Tüm bunlar bilinirken, Erdoğan-Trump görüşmesine büyük önem veriliyor. Temmuz ayında Trump’ın Türkiye’yi ziyaret etmesi için çabalar var. Ancak S-400 konuşlanmış ya da çivisi girmiş bir ülkeye ABD Başkanı gelir mi? Bu soruya Amerikalı ve Türk yetkililer “Hayır” yanıtını verdiler. Eğer bir erteleme olmazsa haziran ayında S-400’ler Türkiye’ye geldiğinde Trump’ın olası Türkiye ziyareti gündemden kalkacağa benziyor. Ama bundan önce bir kritik tarih daha var. 28-29 Haziran tarihleri... Haziran ayı sonunda Japonya’da G-20 zirvesi yapılacak. Cumhurbaşkanı Erdoğan’ın da gideceği zirvede olası Trump-Erdoğan, Erdoğan-Putin, Putin-Trump görüşmeleri Türkiye açısından büyük önem taşıyacak. ARA FORMÜL BULUNUR MU? Daha evvel de yazmıştım. Arka kapı diplomasisi de bunun için hayata geçirilmişti: Hem oradaki aktörler hem de diplomasi içinde aktif rol alan bazı aktörlerin önerisi teslimat tarihini “teknik gerekçelerle” erteleyip sorunun ötelenmesi. Ancak şu an için bu rafa kalkmış bir öneri olarak duruyor. Siyasi karar haline gelen S-400’lerde resmi açıklamaya bakacak olursak, “Erteleme yok, gündemde bile yok.” Yine de adı üstünde, “diplomasi”... Bekleyip görmek gerekecek.",https://www.hurriyet.com.tr/yazarlar/hande-firat/s-400de-erteleme-tartismasi-41216455
Hande Fırat,‘Arka kapı’ yeniden devrede,"Mayıs 03, 2019 08:55","Bu süreçte son dönemde karşılıklı yapılan resmi ziyaretler hız kazanmış durumda. Sorunlar büyük, süreç tarihi olduğu için resmi görüşmelerin dışında arka kapı diplomasisi yeniden devreye sokuldu. Cumhurbaşkanı Erdoğan’ın talimatı ve bilgisi dahilinde “vize krizi ve rahip Brunson sorunu” döneminde işlemiş olan yöntem yeniden ivme kazandı. O dönem arka kapı diplomasisini yürüten üst düzey isim, Erdoğan’ın bilgisiyle Hazine ve Maliye Bakanı Berat Albayrak ile Milli Savunma Bakanı Hulusi Akar’ın ABD’ye yaptıkları ziyaretten hemen sonra Washington’a gitti. Pentagon, Dışişleri Bakanlığı ve Beyaz Saray’da Türkiye ile ilgili bürokratlarla bir araya geldi. Sivil toplum örgütleri ve gazetecilerle görüştü. Görüşmenin ayrıntılarına geçmeden 2017 yılında başlayan arka kapı diplomasisine neden ihtiyaç duyulduğunu anlatalım. Resmi görüşmelerde her iki taraf da mesaj kaygısı ile hareket ediyor. Verilen mesajlar yeni sorunlara yol açabiliyor. Daha esnek bir havada geçen arka kapı diplomasisinin devreye sokulması bile “sorunları çözme” isteği ve kararlılığının bir göstergesi sayılıyor. İşleyiş açısından ise arka kapı diplomasisi Cumhurbaşkanı’nın talimatı ile gerçekleşiyor.  Washington temaslarının ardından görüşme detayları hem Cumhurbaşkanı Erdoğan ile hem de ilgili bakanlarla paylaşıldı. Gelelim görüşmelerin içeriğine... ÇÖZÜM GAYRETİ Her iki tarafta da sorunları çözme isteği ve gayreti var. Ancak her iki taraf da sorunların büyüklüğünün farkında. Amerikalılar o yüzden masaya oturur oturmaz “İlişkiler tarihi bir süreçten geçiyor” ifadesini kullanıyor. Bu süreçte Türkiye “müttefikliğin gereklerinin yerine getirilmesi” ve “tehdit dilinden uzaklaşılması”na önem veriyor. Amerikalıların pozisyonunu ise “her şeye rağmen” Türkiye ile ilişkileri iyi tutmak istiyorlar şeklinde özetleyebiliriz. YAKICI SORUN S-400 S-400’ler Amerikalı yetkililer tarafından “yakıcı sorun” olarak tanımlanıyor. Türkiye’ye yönelik tepkinin büyük bölümünü de bu başlık oluşturuyor. Görüşmelerde Türkiye’nin bu konuda bir esneme payının olup olmadığı soruldu. Türkiye bir esneme payının olmadığını, bir anlaşma imzalandığını ve süreci anlattı. Yani Türkiye Patriot almak istediği zaman ABD’nin bir ambargo uyguladığını, bakım adı altında Patriot’u çektiğini ve ABD’nin Türkiye’yi Rusya’ya ittiğini... Sağduyulu Amerikalılar süreci ve hatalarını kabul ediyorlar. Ancak S-400’ün parçasının Türkiye topraklarına girmesi durumunda CAATSA yaptırımlarının uygulamaya gireceğinin altını çiziyorlar. Bunun tek istisnası ABD Başkanı Trump’ın muafiyet önermesi, bunun senatoda oylanarak kabul edilmesi. Rusya iddiaları sebebiyle Trump’ın bu adımı atması beklenmiyor. Atsa bile senatoda Türkiye sempatisi açısından bakıldığında, sonucun yüzde 70 Türkiye aleyhine çıkabileceği belirtiliyor. Ayrıca tüm görüşmelerde F-35’lerin ABD kurulduğundan beri en büyük silah angajmanı olduğu ifade edildi. Yani “ABD bunu Türkiye için de başka ülke için de riske atmaz” denildi. ARA FORMÜL BULUNUR MU? Edindiğim bilgiler çerçevesinde ve kaynaklarımla görüşmelerim neticesinde Türkiye sorunu öteleyebilir. NATO üyesi olan Türkiye “S-400’lerle proje ortağı olduğu F-35’ler arasında teknik bir sorun olup olmadığının” tespiti için komisyon kurulmasını sağlarsa S-400’lerin gelişi ertelenebilir. Bu süreçte Türkiye ekonomisi için gerekli adımları atar, atmaya çalışır. BAŞLANGIÇ SURİYE İLE... Arka kapı diplomasisinde ABD Suriye Özel Temsilcisi James Jeffrey ile de görüşme yapıldı. Başta Jeffrey olmak üzere ABD’li bürokratlara “Suriye konusunda somut sonuç almak iki ülke ilişkilerinde yeni bir başlangıç olabilir, diğer sorunlar açısından esneklik getirebilir” mesajı verildi. Jeffrey’nin Ankara’ya gelmesi arka kapı diplomasisinin işlemesi açısından önemli bir gösterge. Teknik ve ayrıntılı görüşmeler sürüyor. Güvenli bölgenin coğrafi ihtiyaçlara göre bazı yerlerde 30 km, bazı yerlerde 20 km gibi farklılaşması, söz konusu bölgeden PYD’nin çıkması, ABD ve Türk askerlerinin birlikte konuşlanması üzerinde konuşulan maddeler. NATO İDDİASI DOĞRU DEĞİL Arka kapı görüşmelerinde Amerikalılara sorulan açık bir soru vardı. “Türkiye’yi NATO’dan çıkarmak mı istiyorsunuz?” Soruya açık yanıt verdiler... “Asla böyle bir durum yok” dediler. Sonuçta Türk-ABD ilişkilerinde bir başarı hikâyesine ihtiyaç var. Başlangıç Suriye olur mu göreceğiz. Arka kapı diplomasisi ise sürecek...",https://www.hurriyet.com.tr/yazarlar/hande-firat/arka-kapi-yeniden-devrede-41201750
Hande Fırat,Washington-Ankara hattında son durum,"Mayıs 07, 2019 08:35","Cumhurbaşkanı Erdoğan 29 Nisan’da ABD Başkanı Donald Trump’la, 30 Nisan’da Rusya Devlet Başkanı Vladimir Putin’le telefonda görüştü. Trump görüşmesinin ana ekseni S-400’ler ve Suriye’nin kuzeyi idi. Putin görüşmesinin ise Suriye. Önce S-400’lerle başlayacağız. S-400’ler açısından kritik bir görüşme de dün NATO Genel Sekreteri ile yapıldı. Bu üst düzeydeki resmi görüşmelere bakanlar-danışmanlar arasındaki görüşmeleri ve Ankara’nın Washington’da yeniden devreye soktuğu ve geçen hafta ayrıntılarını yazdığımız arka kapı diplomasisini de eklemek gerek. S-400 trafiği hızlı çünkü takvim sıkıştı. - ABD mart ayının sonunda Türkiye’ye revize edilmiş Patriot teklifini verdi. Revize teklife yanıt için Türkiye’nin haziran ayına kadar süresi var. Ancak revize teklifin ön şartı, bir önceki ile aynı. Ön şart, Türkiye’nin S-400’leri almaması. Yani parasının tamamını ödemiş de olsa topraklarına sokmayacak. Görüşme trafiği devam ederken Türkiye revize teklife henüz bir yanıt vermedi. - Ancak S-400 konusunda geri adım olmayacağı kesin bir dille birçok kez açıklandı. Bu durumda temmuz ayında S-400’ler Türkiye’ye gelecek. Önce bataryaların kurulması için gereken araç gereç girecek. Ardından da batarya. Türkiye açısından S-400’ler konusunda çıkacak olası sonuca göre hem kendi elini hem Trump’ın elini rahatlatacak hem de zaman kazandıracak adım, NATO ile teknik bir heyetin kurulması. Heyet S-400 füzelerinin ABD veya NATO silahlarına tehdit olup olmadığını belirleyecek. Tabii bu öneriyi NATO kabul ederse... Bu satırlar yazılırken NATO Genel Sekreteri Jens Stoltenberg Ankara temaslarına ilişkin bir açıklama yapmamıştı. Ancak Genel Sekreter Stoltenberg’in Ankara ziyareti öncesinde yaptığı açıklamanın satır aralarını okumak gerekiyor. Her ne kadar haberlerde “Ulusal kararınız” ifadesi öne çıkarılmış olsa da asıl cümlenin ikinci yarısı önemli. NATO Genel Sekreteri, Türkiye’ye gelmeden önce yaptığı açıklamada, “Askeri teçhizat tedariki konusu, ülkelerin ulusal kararı niteliğindedir, ancak müttefik silahlı kuvvetlerinin birlikte çalışabilirliği NATO için operasyon ve misyonların yürütülmesi bakımından temel bir husustur” dedi. Bu cümlenin “ancak”tan sonraki bölümü yeni ve önemli. Sonraki satırlarda ise NATO’nun Türkiye’nin güvenliği konusunda yaptıkları yer alıyor. Kısacası Amerikalıların “S-400 meselesi sadece bir hava savunma sistemi meselesi değildir. NATO üyesi Türkiye’nin ekseni meselesidir” mesajını da hatırlatmak gerek. Trump’a rağmen yaptırımların uygulanabileceği gerçeğinden hareketle teknik bir heyet kurulursa olası sonuç Türkiye’yi uluslararası arenada rahatlabilir. Diğer yandan kazanılan sürede arka kapı diplomasisi de işletilerek bazı adımlar atılabilir. SURİYE’NİN KUZEYİ Suriye’nin kuzeyi geçtiğimiz hafta hem Erdoğan-Trump görüşmesinde hem de İbrahim Kalın-James Jeffrey görüşmesinde ele alındı. Jeffrey, Ankara’da birçok isimle görüştü. Washington Post’ta 25 Nisan tarihinde çıkan bir haberde, tarafların güvenli bölgeyle ilgili ayrıntılar konusunda birbirlerine daha yakınlaştıkları, Türk ve Amerikan birliklerinin bu bölgede birlikte devriye görevi icra etmelerine ilişkin bir plan üzerinde çalışıldığı yazıldı. Bu başlık Türk-Amerikan ilişkilerinde ihtiyaç duyulan yeni hikâye olarak görülüyor. Yani buradaki uzlaşmaya önem veriliyor. Gelinen nokta, “Ayrıntılarda birbirine iki taraf yakınlaştı” şeklinde özetlenebilir. Türkiye, güvenli bölgeyi tek başına koruyabileceğini, kontrolün mutlaka kendisinde olması gerektiğini söylüyor. Ancak bir diğer alternatife de sıcak. Yani Türk ve Amerikan askerlerinin birlikte görev yapması. Görüşmeler bu madde üzerinden gidiyor. Güvenli bölgenin derinliği coğrafi şartlara göre farklı belirlenecek. PYD/YPG güneye çekilecek. ABD bir yandan da SDG ile görüşmeleri yürütüyor. Ağır silahlar ve silahlar sorunu masada duruyor. Bu trafik sürerken Abdullah Öcalan avukatları ile görüştürüldü. Avukatları Öcalan’ın mesajını açıkladı. O mesajda Suriye’nin kuzeyi de vardı. Öcalan avukatları aracılığıyla, “İnanıyoruz ki Suriye Demokratik Güçleri (SDG) kapsamında Suriye’deki sorunların çatışma kültüründen uzak durularak içinde bulundukları konumun, durumun Suriye’nin bütünlüğü çerçevesinde anayasal güvenceye kavuşturulmuş yerel demokrasi perspektifinde çözüme ulaştırılması amaçlanmalıdır. Bu bağlamda Türkiye’nin hassasiyetlerine de duyarlı olunmalıdır” dedi. Sekiz yılın sonunda avukatlarıyla görüşmesini ve SDG’ye çağrısını bir kenara yazın.",https://www.hurriyet.com.tr/yazarlar/hande-firat/washington-ankara-hattinda-son-durum-41205758
Hande Fırat,ABD-Türkiye hattında son durum,"Nisan 26, 2019 08:56","Normalleşme için ise seçimin tam anlamıyla son bulması bekleniyor. Normalleşme önemli çünkü hızla dönmekte olan dünya Türkiye’nin ne normalleşmesini ne de Yüksek Seçim Kurulu’nun kararını vermesini bekliyor. Ekonomideki gelişmeler, İran, Suriye ve son dönemde S-400’ler gündeminde şekillenen Türk-ABD ilişkileri öncelikli sorunlar olarak karşımızda. TELEFONDA GÖRÜŞECEKLER S-400’lerle ilgili son durumla başlayalım. Ankara, Beyaz Saray’a görüşme talebini iletti. ABD Başkanı Trump ile Cumhurbaşkanı Erdoğan arasındaki görüşmenin kısa sürede telefonda gerçekleşmesi bekleniyor. Olası görüşme gündeminin ilk sırasında tabii ki S-400’ler var. Rusya’dan gelen açıklamalar doğrultusunda S-400’lerin teslimatına neredeyse iki ay kaldı. Şu ana kadar birçok görüşme yapıldı. Ancak iki taraf da bulunduğu pozisyondan geri adım atmış değil. Son Washington ziyaretinde yapılan görüşmeler de dahil, Ankara Patriot sürecini yeniden anlattı, “Suriye savaşının tam ortasında bakım yapmak bahanesi ile önce siz, sonra Almanya Patriot’ları çekti. Bizi farklı işbirliği arayışlarına mecbur bıraktınız” dedi. Amerikalılar ise her görüşmede süreçte Obama yönetiminin yanlışını kabul ederken, “Yanlış bir zamanlamada S-400 almaya kalktınız, biz Rusya’yı saldırgan bir devlet olarak tanımlayıp tutumumuzu sertleştirirken sizin tercihiniz de zamanlamanız da yanlış oldu” mesajını verdi. Bu arada Ankara’nın S-400’lerin ABD askeri varlığına tehdit teşkil etmediğini göstermek için ABD’ye ortak bir çalışma grubu oluşturma teklifi neticeye ulaşmadı. Türkiye’ye S-400’lerin muadili Patriot savunma sistemlerini satma teklifinin süresini uzatan ABD’nin revize teklifi de Ankara’yı tatmin etmedi. Üst düzey bir kaynağım, “Revize teklif de aynı şartlarda. Ön şart, yani ‘Patriot’ları ancak S-400’leri almazsanız satarız’ şartı duruyor. Kredi yok, peşinat var, teknoloji transferi yok” dedi. Üstelik son görüşmeler dahil ABD, Ankara’ya “S-400’lerin çivisi girer ise harekete geçeriz” mesajını iletti. GÖRÜŞMELER SÜRÜYOR Ankara süreçte ABD kongresinin egemen güç olduğunun farkında. S-400’ler sebebiyle CAATSA adı verilen yaptırımlar masada. ABD Başkanı’nın kongrenin CAATSA kapsamındaki yaptırımlarını bazı sınırlı hallerde askıya alma yetkisi var. Bunun için ise Başkan’ın S-400 alımının “önemli bir işlem” olmadığını ve NATO’nun bütünlüğünü veya ABD’nin askeri operasyonlarını olumsuz etkilemeyeceğini kanıtlaması gerekiyor. Ankara açısından olası Trump-Erdoğan görüşmesi bu nedenle önemli. “Askıya alma” işlemi çok olası görülmüyor. Türkiye her türlü olasılığı değerlendiriyor. Bu nedenle de ilk kez Dışişleri Bakanı, Milli Savunma Bakanı ve bürokratlar bir masa etrafında konuyu ayrıntıları ile ele aldılar. Riskler, olasılıklar hesaplanıyor. Henüz bir karar yok. Üst düzey bir kaynağıma, “Türkiye’ye çivisi girer ise harekete geçeriz” mesajına karşılık, “S-400’lerin parasının ödenip bunların Rusya’da kalması, yani Türkiye’ye getirilmemesi” gibi bir formülün değerlendirilip değerlendirilmediğini sordum. Kaynağım, “bu yönde bir talimat olmadığını” söyledi. Bunun şu an masada olmayan bir “olasılık” olduğuna dikkat çekti, Rusya-Türkiye ilişkilerine ve Türkiye’nin saygınlığına ilişkin bazı dezavantajlara yol açacağına işaret etti. Bu arada bir üçüncü ülke formülünden neden bahsetmediğimi sorabilirsiniz. Yani Türkiye’nin S-400’lerin tüm parasını ödeyip bir başka ülkeye göndermesi. Böyle bir olasılık yok da ondan. Her ne kadar bu konuda bazı iddialar gündeme geldiyse de bir başka üst düzey kaynağım, “Rusya üçüncü bir ülkeye verecek olsa, kendi verir. Örneğin Azerbaycan’a konuşlanması örneği hayal ürünü. Ermenistan söz konusu iken Rusya buna izin verir mi?” dedi.",https://www.hurriyet.com.tr/yazarlar/hande-firat/abd-turkiye-hattinda-son-durum-41194586
Hande Fırat,SDG ile görüşme yok,"Nisan 30, 2019 07:59","Dışişleri Bakanı Mevlüt Çavuşoğlu’nun Irak ziyaretinin ayrıntılarına bakacağız. Irak deyince, Türkiye’nin ilk gündem maddesinin güvenlik ve Kuzey Irak’taki terör örgütü PKK’nın varlığı olduğunun altını çizelim. Sıcak bir gelişme ile başlayalım. PKK’nın Suriye kolu SDG ile Türkiye’nin görüşme iddiası... İddiayı, ABD Savunma Bakan Yardımcısı Charles Summers, Pentagon’da 18 Nisan’daki basın toplantısında gündeme getirdi. Güvenli bölge oluşturulmasına ilişkin sorular üzerine Summers, “Müttefikimiz Türkiye ve ortağımız SDG arasında süren görüşmelerle ilgili yorum yapmam” dedi. İddia doğru mu, değil mi? Resmi bir açıklama yapılmadı. Ancak ben kaynaklarımı aradım, aldığım yanıt, “İddia gerçek dışı, hiçbir kanalda ya da kurumda böyle görüşme yok” oldu. Bunun üzerine ABD’lilerle süren güvenli bölge görüşmelerinde ilerleme kaydedilip kaydedilmediğini sordum. İki ülkenin asker, istihbaratçı, bürokrat, diplomat heyetlerinin harita üzerinde çalışmalarının sürdüğünü söyleyen üst düzey kaynağım, “İki tarafın da pozisyonunda henüz bir değişiklik yok. Aynı yerde duruyoruz” yanıtını verdi. IRAK ZİYARETİNE İRAN ÜZERİNDEN BAKIŞ Ve haftanın ilk gününe damgayı, dış politika açısından, Dışişleri Bakanı Mevlüt Çavuşoğlu’nun Irak ziyareti vurdu. Irak’ta sancılı hükümet kurulma süreci geride kaldı. Bölgesel aktörlüğün getirdiği karşılıklı çıkar ve iyi ilişkiler kurmanın ötesinde, ziyaretin İran ile ilgili gelişmelerin hemen ardından gerçekleşmesi önemlidir. ABD’nin İran yaptırımları, İran’ın Irak üzerinde kontrolü daha da fazla ele alma girişimi bu ziyaret açısından kritik. Irak’ın İran’ın kontrolüne girmesi ABD açısından da Türkiye açısından da tercih edilmeyecektir. Buna son dönemdeki bir önemli gelişmeyi daha eklemek gerek. Kısa bir süre önce İran dünyanın en kilit denizyollarından biri olan Hürmüz Boğazı’nı kapatma tehdidinde bulundu. ABD, İran’ı uyardı, “Müdahale edilmesine müsamaha gösterilmeyecek” dedi. Artık masada olasılık olarak “sıcak çatışma riski” de bulunuyor. Bu konjonktürde Türkiye denge oluşturmak için Irak ile ilişkileri farklı bir seviyeye getirmeyi amaçlıyor. Zaten bu nedenle Çavuşoğlu’nun ziyaretinde Cumhurbaşkanı Erdoğan’ın da Irak’ı ziyaret edeceği, iki ülke arasında Yüksek Düzeyli Stratejik İşbirliği Konseyi’nin toplanacağı açıklandı. TERÖRLE MÜCADELE Terör örgütleri ile mücadele, ziyaretin diğer önemli gündem maddesi. DEAŞ her ne kadar Irak’ta mağlup edildiyse de tam anlamıyla sona ermiş değil. Basra’da son dönemdeki saldırılar da bunun göstergesi. Bu nedenle Türkiye, Irak’ın istikrarı için tüm terör örgütlerinin temizlenmesini şart görüyor. Sadece DEAŞ değil, PKK terör örgütüne yönelik gerçek anlamda mücadele de Türkiye’nin beklentileri arasında. Bugüne kadar yapılan hemen her görüşmede gerek Irak merkezi hükümetine gerek bölgesel Kürt yönetimine “Ya siz temizleyin, ya birlikte yapalım, yoksa bunu biz yapıyoruz, yapmaya da devam ederiz” mesajı net biçimde verildi. SOĞUKLUĞUN AŞILMASI Dışişleri Bakanı Çavuşoğlu’nun bölgesel Kürt yönetimi ile görüşmeleri ise Eylül 2017’deki referandum sonrası en üst düzeyde yapılan görüşmeler. Bu nedenle “yeniden ilişki, soğukluğun aşılması” olarak da yorumlanabilir. Siyasi ve ticari ilişkilerin yeniden canlandırılmasının iki tarafın da çıkarına olduğu görülüyor. Üstelik Türkiye, Irak ve Rusya’yı petrol tedariki konusunda İran’ın alternatifi olarak görüyor. Irak’la halihazırdaki boru hatlarının da yenilenmesi ve kapasitenin arttırılması gerekiyor. Bu da önümüzdeki süreçte enerji alanındaki işbirliğinin daha da önemli olacağı anlamına geliyor.",https://www.hurriyet.com.tr/yazarlar/hande-firat/sdg-ile-gorusme-yok-41198424
Hande Fırat,Themis,"Mayıs 10, 2019 09:22","Bağımsızlığı simgelemek için. Gözleri bağlı, çünkü davalıyı da davacıyı da görmez, görmek istemez. Tarafsızlığı sembolize eder. Bir elinde kılıç var, diğerinde ise teraziyi tutar, gözümüzün içine sokar. Terazi adaleti ve hakların dengeli şekilde dağıtılmasını, kılıç adaletin verdiği hükümlerin yerine getirilmesini anlatır. Themis... Yasadır, kuraldır... Themis öfkeli değildir. Çıkardınız mı kim olduğunu? Sosyal medya sitelerinde hesaplarda paylaşılan, alışveriş sitelerinde heykelcikleri satılan kadın... Yunan mitolojisinin adalet tanrıçası. İnsanlar bir arada yaşarken kurallara ihtiyaç duymuşlardır. Keyfilik; mutsuzluk, haksızlık ve kaosu getirmiştir. Bu yüzden toplumu düzenleyen ve devlet yaptırımlarıyla güçlendirilmiş kurallar ortaya çıkmıştır. Hak ve hukuka uygunluk, hakkı ve hukuku gözetme, yerine getirme doğmuştur. Themis’ten günümüzdeki anlamlarıyla “hukuk ve adalet”e gidişten söz ediyorum. Kuralları insanlar koyar. Konulan kurallara her koşulda uymak ve gözleri bağlı bir şekilde teraziyi kullanmak ise bir şey daha gerektirir. Hani göğüs kafesimizde hissederiz, sıkışır bazen. Hani yastığa başımızı koyduğumuzda bir türlü uyuyamayız. Bir yanımız hep acır, bir yanımız hep sorgular. Vicdan... Ne güzel anlatmış Victor Hugo: “Vicdan insanın içindeki Tanrı’dır...” THEMİS’TEN İSTANBUL 2019’A Hukukçu değilim. Türkiye’de yıllar boyunca ortalama seviyede hepimiz hukuk öğrendik, öğrenmek zorunda kaldık. Tüm toplumu ilgilendiren kararlarda yargıçların titiz davranması, kurallara uyması, tatmin edici açıklama yapması, kararın mutlaka mahkeme üyelerinden duyulması, tartışmayı en aza indirmesi gibi beklentilerin olması doğaldır. Yüksek Seçim Kurulu’nun gerekçeli kararını okuduğumuzda belki tüm bu konulara A’dan Z’ye yanıt bulacağız. Yine de bazı doğruları söylemezsek insanlığın yüzyıllardır süren “hukuk ve adalet” arayışına zarar vermiş oluruz. Tüm siyasi tartışmaları bir kenara bırakarak, kararı mahkemeden öğrenmemeyi eleştiriyorum. Böylesine tartışmalı bir konuda yargıçlar kararlarını kendileri duyurmalıydı. Siyaset de bunu istemeliydi. En azından kendileri için, en azından şaibe iddialarını önlemek için. Oysa biz mahkemeden değil, siyasi parti temsilcilerinden öğrendik. Gelelim toplumda tartışmanın bitmemesine neden olan sorulara... Gerekçede ya da muhalefet şerhinde yanıtlanması gereken sorulara... Yüksek Seçim Kurulu neden geçmişteki kararları ile çelişti? Yüksek Seçim Kurulu neden sandık kurulları ile ilgili itiraz takvimine uymadı? Yoksa bu tip bir zorunluluk yok mu? Yüksek Seçim Kurulu sandık görevlileri ile ilgili hatanın bedelini neden seçmene yüklüyor? Kendisi ne yapacak? Ve zarftaki 4 oy... Aynı zarftan çıkan üç oyda neden sorun yok da bir oyda sorun var? Aynı sandık kurulları, aynı başkanlar değil mi? Seçimi iptal ettiren deliller neler? Kamuoyunun merak ettiği bir soru daha var. İstanbul seçimlerinin iptal edilmesi için oy veren 7 üye toplantıda gerçekten hiç konuşmadı mı? İddia edildiği gibi, “İptal edilmesin” oyu veren hâkimlerden biri, “Biz YSK olarak hangi hukuki gerekçeyle aynı zarftan çıkan üç seçim sonucunu geçerli sayıp sadece birini iptal edeceğiz? Bunu anlatamayız, hukuk leke alır” dedi mi? BÖYLE KUCAKLAŞMA OLMAZ Tüm bu tartışmalara rağmen İstanbul seçime gidiyor. Doğal olarak partiler seçim kampanyalarını gözden geçiriyor. Kulis haberlerine göre AK Parti “kucaklayıcı” bir dil kullanacak. Olması gereken de bu. Kucaklayıcı dil eleştiride bulunanı, oy vermeyeni, karşıt görüşte olanları da kapsar. Ekrem İmamoğlu’nun “Her şey çok güzel olacak” kampanyasına destek veren sanatçıların mesajlarına baktım. Hakaret, terbiyesizlik görmedim. Onlara “Sanatınız da adamlığınız da yalan. Seçim yenilemeye verilen tepki adeta emir komuta zinciri gibi. Partiler kapatıldı sustular. Kıyafetinden dolayı işten atılanlara sustular. PKK öldürürken sustular. Şimdi Ekrem için sıraya girdiler! Adaletinizin terazisini sileyim paslanmasın!” yanıtını veren AK Parti YSK temsilcisi Recep Özel’e de, sanatçıların isimlerinin yer aldığı listeyi “kayıt” notuyla sosyal medyada paylaşan Cumhurbaşkanlığı Arşiv Daire Başkanı Muhammet Safi’ye de AK Parti’nin “kucaklaşma” kararını hatırlatırım. Kucaklaşma böyle olmaz ki...",https://www.hurriyet.com.tr/yazarlar/hande-firat/themis-41209067
Hande Fırat,İstifayı verdi,"Mayıs 14, 2019 07:59","Bu sözleri Cumhurbaşkanı Erdoğan 10 Mayıs tarihinde yapılan AK Parti MKYK toplantısında söyledi. Peki nasıl ve hangi gelişmenin üzerine söyledi? AK Parti Genel Merkezi’nde MKYK toplantısı devam ederken Parti Sözcüsü Ömer Çelik basın toplantısı yapmak için gazetecilerin karşısına çıktı. Çelik’e sorulan sorulardan biri Abdullah Gül ile Ahmet Davutoğlu’nun YSK kararının ardından yaptıkları açıklamalardı. Soruyu yanıtlayan Ömer Çelik basın toplantısı bittikten sonra MKYK toplantısına geri girdi. Çelik, içeride “Gazeteciler benden Gül ve Davutoğlu’nun açıklamaları ile ilgili değerlendirme istediler” dedi. Bunun üzerine Cumhurbaşkanı Erdoğan toplantıda “Sayın Gül partimizin kurucularından değil, yanlış biliniyor. Hatta Cumhurbaşkanlığı’nın ardından partiye üye olmadı. Ahmet Bey ise eski başbakanımız. Onların yaptığı açıklamaları anlıyorum ama partimizin içinden arkadaşlarımızın, hele ki parti yönetimi ve MKYK içerisinden arkadaşlarımızın yaptığı paylaşımları anlayamıyorum. Madem böyle düşünüyorlarsa arzu eden isterse gidebilir” dedi. Salonda kendisini dinleyenler arasında AK Parti İstanbul Milletvekili Mustafa Yeneroğlu da vardı. Yeneroğlu, YSK’nın İstanbul seçimleri kararının ardından Twitter aracılığıyla eleştirilerini sıralamıştı. Mustafa Yeneroğlu’nun MKYK toplantısının ardından moralinin bozuk olduğunu ve toplantı sonrası yapılan iftara da katılmadığını söyleyelim. AK Parti milletvekili Yeneroğlu hafta sonu bir kez daha Cumhurbaşkanı Erdoğan’ı, İstanbul İl Teşkilatı ve MYK üyeleri ile yapılan toplantıda dinledi. Edindiğim bilgilere göre Cumhurbaşkanı benzer eleştirileri o toplantıda da dile getirdi, hatta “Arkamdan iş çevirenler var” diyerek bazı parti yöneticilerinin aleyhinde çalıştığını söyledi. İşte bu toplantıdan sonra Mustafa Yeneroğlu partideki tüm görevlerinden istifa ettiğini içeren yazıyı Cumhurbaşkanı Özel Kalem Müdürü Hasan Doğan ile AK Parti Teşkilatlardan Sorumlu Genel Başkan Yardımcısı Erkan Kandemir’e verdi. Yeneroğlu dilekçeyi verirken “Sayın Cumhurbaşkanı benimle görüşmek istemeyebilir. İstediği zaman bu dilekçeyi işleme koyabilir. İsterse milletvekilliğinden de istifa ederim” dedi. Kaynaklarımdan bu gelişmeleri öğrendikten sonra Mustafa Yeneroğlu’nu aradım. Kelimesine dokunmadan bana söylediklerini aktarıyorum. Sözlerine “Keyfim yerinde değil, hiçbir siyasi hesap içinde değilim” diyerek başlayan Yeneroğlu, “Ben bugüne kadar eleştiri ve endişelerimi Cumhurbaşkanı Erdoğan ile hep paylaştım. Ancak toplum gün geçtikçe kutuplaşıyor. Benim gibi düşünmeyen, yaşamayan, bakmayan insanların da huzurlu olmasını istiyorum çünkü onların huzuru da benim huzurum. Ben kimse ile beraber hareket etmiyorum. Çocuklarımızın yüzüne bakabilmek istiyorum” dedi. Sohbetimiz boyunca yurtiçinde ve yurtdışında yaptığı görüşmelerden hareketle, sadece ülkesinin iyiliği için eleştirilerde bulunduğunun, hiçbir eski siyasetçi ile bağı olmadığının, hiçbir siyasi hesap içinde bulunmadığının altını çizdi. PUTİN’E MESAJLAR Gözler İdlib’de... Rejim güçlerinin çatışmasızlık bölgesi İdlib’in güney kesimlerinde Rusya’nın desteği ile ilerleyişini Türkiye endişe ile takip ediyor. Endişenin nedeni bölgede bulunan Türk Silahlı Kuvvetleri unsurları. Son olarak 10 numaralı gözlem kulesi yakınlarına rejim tarafından atışlar yapılmıştı. Atışlar herhangi bir zarara yol açmadı. Ancak Ankara olası gelişmelerden endişe duyuyor. Öte yandan İdlib’deki gelişmelerin bir göç dalgasına sebep olma ihtimali de var. Bu nedenlerle Cumhurbaşkanı Erdoğan ile Rusya Devlet Başkanı Putin arasında telefon görüşmesi yapılması bekleniyor. Güvenlik toplantılarında konuyu masaya yatıran Ankara, stratejisini hazırladı. Putin’e Ankara’nın İdlib konusundaki endişeleri anlatılacak. Esad rejiminin son dönemdeki atışları hatırlatılarak, “Askerimiz tehlikeye giriyor” denilecek. İdlib mutabakatının işletilmesi istenilecek, aksi halde Türk askerinin İdlib’den çekilmesinin değerlendirildiği mesajı verilecek. Doğrusu Ankara’nın mecbur bırakılırsa hayata geçireceği bu seçenek, imza atılarak tüm dünyaya duyurulan mutabakatın çökmesi anlamına gelecektir. Ankara’ya göre söz konusu çekilme olursa “sonuçlarına Rusya ve Esad rejimi katlanmak durumunda kalacak”, yani hem imza attıkları mutabakat çökmüş olacak, hem de Astana süreci olumsuz etkilenecek.",https://www.hurriyet.com.tr/yazarlar/hande-firat/istifayi-verdi-41212929
Hande Fırat,Bitmeyen seçim,"Nisan 16, 2019 07:59","Tabii ki siyasi partiler tek bir seçmenin bile oyuna sahip çıkacaklar, tabii ki hukukun gereğini yerine getirecekler, tabii ki haklarına ve seçmenin hakkına sahip çıkacaklar. Ancak ortaya çıkan tablo ve uzatmalar gerilim üretiyor. Bu gerilimin de kimseye faydası yok. Diğer yandan ortada yanıtsız sorular kaldıkça gerilim artıyor. Yüksek Seçim Kurulu’nun bu süreçte, yani yargısal süreç devam ederken hassas davranması, özellikle seçimin gidişatını etkileyecek adım ve açıklamalardan uzak durması da doğal. Ancak öyle sorular var ki yanıtları gerilimi düşürebilir, toplumun içini rahatlatabilir. Bina girişinde ve çıkışında sık sık televizyonların canlı yayınlarında soruları yanıtlarken görmeye alışık olduğumuz YSK Başkanı Sadi Güven sessiz. Bir süredir YSK Başkanı’na telefonda görüşmek için talepte bulunuyorum. Görüşemeyince aklımdaki soruları buradan yazmaya karar verdim. BAŞKANIN SESSİZLİĞİ - YSK anayasa ve yasalara göre tarafsız bir biçimde görevini yerine getirmekle yükümlü. Bu kadar tartışmalı bir süreçte Başkan Güven sessizliğe gömülmüş durumda. Bu sessizlik bir tek beni mi rahatsız ediyor? Bence bazen insan “Bakanların arayarak baskı kurduğu iddiası doğru değil, biz Anayasa ve yasalar çerçevesinde bağımsız ve tarafsız bir şekilde görevimizi yapıyoruz. Herkes rahat olsun. En kısa sürede sonuçlanacak” gibi bir açıklamaya ihtiyaç duyuyor. MAZBATA NE ZAMAN VERİLECEK? - Bununla birlikte ortada yanıt bulamayan başka sorular da var. Ekrem İmamoğlu neden mazbatasını alamıyor? Ya da Ekrem İmamoğlu’nun mazbatasını almak istemesi doğru mu? CHP’nin bu konudaki eleştirileri haklı mı? YSK verilerine göre Ekrem İmamoğlu İstanbul Büyükşehir Belediye Başkanlığı’nı kazandı. Seçimin üzerinden 15 gün geçti. Partilerin olağanüstü itirazları sürüyor. İktidar partisinin İstanbul seçimlerine yönelik “organize usulsüzlük” iddiası var. Ancak 2014 yılında Melih Gökçek’e ilçelere ilişkin itirazlar sürerken mazbatası verilmişti. İşte 2014 yılındaki bu örnek haklı olarak gündeme “Neden İmamoğlu’na da mazbatası verilmiyor?” sorusunu getiriyor. Yüksek Seçim Kurulu’nun bu soruya yanıt vermesi gerekmiyor mu? Hangi yasal düzenlemelerle hareket ediliyor, ne zaman mazbata verilecek? Seçim yenilenmesi kararının çıkma olasılığına göre mi hareket ediliyor? 2014 yılındaki seçimlerde Melih Gökçek’in durumu ile benzerlik kurulması doğru mu, değil mi? TARTIŞMA BİR AN ÖNCE NOKTALANMALI - Sadece açıklama yapmak da yetmeyecektir. Kamuoyunda bir tepki var. Her ne kadar iç işimiz olsa da dünya da Türkiye’deki süreci yakından izliyor. Türkiye herhangi bir ülke değil, AB ile sürüncemede de olsa üyelik müzakereleri yürüten, NATO üyesi bir ülke. Demokrasi ve işleyen seçim süreçleri ile özellikle coğrafyasına örnek bir ülke. Bugünlerde hangi yabancı arkadaşım ya da diplomatla konuşsam ilk soruları kesinlikle S-400’ler değil. Sohbete mutlaka İstanbul seçimleri ile başlıyorlar. AK Parti’nin organize iddiasını, ellerindeki delilleri, yeniden seçim olup olmayacağını soruyorlar. Kısacası İstanbul seçimleri ile ilgili tartışmaların hem kendi kamuoyumuz hem de uluslararası kamuoyu açısından bir an önce noktalanması gerekiyor. TOPLUM BİLGİLENDİRİLMELİ Bazen küçük bir açıklama, bilgilendirme soru işaretlerini giderir. Siyasetçilerin, partililerin, toplumun bir takvim üzerinden nasıl bir süreç işleyeceğini o sürecin yönetiminden sorumlu kişilerden duymaları ve bunun takibini yapmaları ya da yapmak istemeleri çok doğaldır. Umarım sorularımızın yanıtlarını en kısa sürede öğrenebiliriz.",https://www.hurriyet.com.tr/yazarlar/hande-firat/bitmeyen-secim-41183929
Hande Fırat,Sağduyu çağrısı,"Nisan 23, 2019 07:59","Ben korktum. Görüntü korkunçtu. Bir şehit cenazesi ve cenazede linç girişimi... Bir siyasetçinin linç girişiminden kurtarılabilmesi için eve sokulması, bir buçuk saat oradan çıkamaması ve çıkartılamaması... Yumruk, taşlar ve “Ev yakılsın” çığlığı. Pazar günü Türkiye çok tehlikeli bir kavşaktan döndü, pazar günü Türkiye çok büyük bir badire atlattı. Pazar günü yaşananlardan herkesin, hepimizin çok acil ders çıkartması lazım. Ancak ne yazık ki “büyük bir badire atlatmış” bir ülkeden çok, birbiriyle çelişen, birbirini suçlayan, hedef alan açıklamaların yapıldığı, kısacası son anda ucundan dönülen uçurumun farkında olmayan bir ülke görüntüsü var. OLAY AYDINLATILMALI Öncelikle bu olayın tüm boyutları ile soruşturulması, aydınlatılması gerekiyor. “Organize mi, değil mi” sorusunun yanıtı bulunmalı. Akkuzulu Köyü Muhtarı Halil Kökmen, “Tezgâh yok, halk orada bir anda patladı” dedi. İçişleri Bakanı Süleyman Soylu, “Olayın dışarıdan bir provokasyonla ilgisi olduğuna dair bir bulguya, delile, kişiye ve kişilere rastlamadığımızı ifade etmek isterim” açıklamasını yaptı. Ancak dün “Geçmiş olsun” ziyaretinde bulunduğumuz CHP Genel Başkanı Kılıçdaroğlu aynı fikirde değil. Kılıçdaroğlu saldırıyı “organize bir linç girişimi” olarak tanımladı, “Sopa dağıtan insanlar vardı, görüntüler de var elimizde” dedi. Bu iddia doğru mu? Köylüleri organize eden, provoke eden birileri var mıydı? Sopa dağıtıldı mı, dağıtıldıysa kim ya da kimlerdi? Bu da önemli ve yanıtlanması gereken bir soru. GÜVENLİK ZAFİYETİ VAR MI? Kılıçdaroğlu cenazeye katılacaklarını Emniyet’e önceden bildirdiklerini açıkladı. Ancak İçişleri Bakanı önceden bildirilmediğini söyledi. Bunu hem düzenlediği basın toplantısında hem de telefon görüşmemizde tekrarladı. İçişleri Bakanı’nın telefonda anlattıklarını sizlerle paylaşıyorum... Buna göre Kılıçdaroğlu’nun güvenlik ekibi cumartesi gecesi 22.00’de ve pazar sabahı saat 10.03’de Koruma Şube Müdürlüğü’nü arıyor. Birinde şehit ailesinin telefonunu, diğerinde ise cenazenin yerini soruyor. Bakan’ın anlatımı ile Koruma Şube Müdürlüğü “Gidecek olursanız haber verin” diyor, güvenlik ekibi ise “Henüz belli değil” yanıtını veriyor. İçişleri Bakanı, “Normalde yazılı bildirim şart, ancak sözlü bile gideceklerini söyleseler önceden ona göre önlem alınır” dedi. Bu durumda “Kılıçdaroğlu’nun güvenlik ekibi cenazeye katılacaklarını neden bildirmedi? Nerede ve neden bir kırılma yaşandı” sorularının yanıtları ortaya konulmalı. ÜSLUP SORUNU Bu sorun hepimizi ilgilendiriyor, bu sorunun kaynağı hepimiziz. Siyasetçisinden gazetecisine, vatandaşına kadar... CHP Genel Başkanı Kılıçdaroğlu sohbetimiz sırasında “Siyasette rakiplerimizin ayrımcı bir dil kullanması, bunun kini ve öfkeyi besleyen bir dile dönmesi bizi rahatsız ediyor” dedi. İktidar, muhalefet, ayrım yapmadan medya... Öyle bir dil kullanılıyor ki gerildikçe geriliyoruz, gerdikçe geriyoruz. Yay kopar! Artık sakinleşmek, normalleşmek, biz olmayı yeniden öğrenmek gerekiyor. TÜRKİYE İTTİFAKI Tam da böyle bir ortamda “Türkiye ittifakı” kulağa ne de hoş geliyor değil mi? Cumhurbaşkanı Erdoğan’ın “Türkiye ittifakı olarak hareket etmeliyiz” sözü Ankara kulislerini hareketlendirmişti. “Tartışmalar, kavgalar, gerginlikler geride kalacak, siyasette yeni bir sayfa açılacak” yorumları yapılmıştı. “Belki liderler zirvesi olur” diyenler bile vardı. O sözlerin ardından MHP Genel Başkanı Devlet Bahçeli, “Türkiye ittifakı ile ne kast edildi bilmiyoruz, bizim ittifakımız cumhurladır” dedi. AK Parti ile bu sözleri için özel olarak temasa geçilmedi. Ancak Cumhurbaşkanı’nın bu sözlere bir anlamda açıklık getirmesi de bekleniyor. MHP Genel Başkanı’nın hassasiyeti ve duruşu çok net. Bahçeli, “Bir olalım, ‘Herkes eşittir Türkiye’ gerçeğinde birleşip milli bekamızı sonuna kadar koruyalım” yaklaşımını sürdürüyor. Yani HDP’yi bir şekilde meşrulaştıracak her türlü adıma, girişime karşı. Diğer yandan AK Parti’nin de zaten böyle bir niyeti yok. Cumhurbaşkanı’nın açıklamalarının yanlış anlaşılmaması gerektiğine işaret eden bir kaynağım, “Önemli sorunlar var, seçimlerin ardından bu sorunlara eğilmek gerekiyor. Türkiye’nin birliği, beraberliği bu süreçte önemli. Ancak ittifakımız MHP ile. MHP ile ittifakımızdan memnunuz, bir başka hesapta da değiliz” dedi. BUGÜN O GÜN BUGÜN o gün. Yani 23 Nisan Ulusal Egemenlik ve Çocuk Bayramı. Hani şarkısı var, “Bir barış bırakın biz çocuklara, ulaşsın şarkımız Güneş’e Ay’a...” Biz büyüklerin bu şarkıyı hatırlaması gerekiyor. Çocuklarımıza barış bırakacaksak, önce kendi aramızda barışmamız gerekiyor.",https://www.hurriyet.com.tr/yazarlar/hande-firat/sagduyu-cagrisi-41191165
Hande Fırat,"Seçmen mesajları - İstanbul, Ankara, Antalya, Adana","Nisan 02, 2019 07:59","CHP açısından sonuçlardaki başarıda en önemli etkenlerin başında Kemal Kılıçdaroğlu’nun tercihleri geliyor. Hatırlayalım, 24 Haziran seçimlerinden sonra Kılıçdaroğlu, hem CHP seçmeninin bir bölümünce hem de parti içinde çok eleştirilmişti. “Git, değişim zamanı” diyenler olmuş, Muharrem İnce başta olmak üzere genel başkanlık tartışmasını açmışlardı. O tarihten itibaren Kılıçdaroğlu’nun genellikle sakin kaldığını ve soğukkanlılığını koruduğunu söyleyebiliriz. Ardından başlayan yerel seçim sürecinde CHP Lideri yine parti içinde eleştiri ve itirazla karşılanan isimleri gündeme getirdi. Mansur Yavaş, Ekrem İmamoğlu, Tunç Soyer... “Ekrem İmamoğlu kim, nereden çıktı?”, “Bu sürede kendini nasıl tanıtacak?”, “Kim tanır Ekrem İmamoğlu’nu? Küçük bir belediyenin belediye başkanı”, o dönem boyunca en çok duyduğumuz cümlelerdi. Ya da İzmir’i hatırlayın. Aziz Kocaoğlu’nun çıkışını, “CHP İzmir’i kaybetmek mi istiyor” feryatlarını... Daha da ileri gideyim, Ekrem İmamoğlu dahi Kılıçdaroğlu “Adayım sensin” deyince, önce itiraz etmiş, istememişti. CHP Genel Başkanı tüm eleştirilere, itirazlara rağmen tercihlerinin arkasında durdu. Üstelik adaylarını da İmamoğlu örneğinde olduğu gibi kazanacaklarına inandırdı. CHP yönetimi de seçmeni de “doğru aday, doğru strateji, doğru kampanya” ile kazanabileceğini gördü. Eğri oturup doğru konuşalım, “AK Parti gitmez, ne yapar yapar kazanırlar. Kaybetseler de vermezler” tabusu yıkıldı, bunun doğru olmadığı ve demokraside de yeri olmadığı ortaya çıktı. Her ne kadar HDP resmi ittifakta yer almasa da HDP seçmeninin millet ittifakını desteklediği net bir biçimde görülüyor. Süreç boyunca CHP Genel Başkanı Kılıçdaroğlu, “seçmenin sandıkta işbirliği” diyerek 2016 yılındaki referandumun hayır cephesini bir arada tuttu. CHP’nin kazanan adaylarının, özellikle Mansur Yavaş ile Ekrem İmamoğlu’nun yürüttükleri kampanyaya da dikkat çekmek lazım. Kendi kampanyalarını yürüttüler, polemikten uzak kalmaya çalıştılar. Uzlaşı dilini ön plana çıkardılar. Seçim gecesi bir adayın nasıl hareket etmesi gerektiğini de gösterdiler. Muharrem İnce örneğindeki yanlışa bu sefer düşmediler. Bu arada yarışın başabaş geçtiği İstanbul’da her iki aday açısından da “erken açıklama yapmanın önemi”ni de görmüş olduk. Böyle durumlarda adayların her ne olursa olsun, talep kimden gelirse gelsin soğukkanlılıklarını koruması gerektiği de ortaya çıktı. İktidar partisi, Türkiye’nin hâlâ birinci partisi. AK Parti ile ilgili duruma ilişkin genel bir değerlendirme yapacağım, bir başka yazımda ise daha ayrıntılı inceleyeceğim. Ancak AK Parti’nin önemli bazı illeri kaybetse de oy oranına baktığımızda vatandaş nezdinde birinci parti olması önemli mesajlar içermektedir. Belediyeler açısından bakacak olursak, özellikle Ankara, İstanbul gibi illerde belediye meclis üyeliklerindeki dengeyi doğrudan etkilemektedir. Yani belediye meclisi çoğunluğu cumhur ittifakında olacaktır. Seçimlerden önce bir kaynağım, “Örnek olarak, Ankara’yı Mansur Yavaş kazansa da belediye meclisindeki çoğunluk cumhur ittifakında olursa çalışması çok zor olur” demişti. SEÇMEN ‘UZLAŞIN’ DEDİ Gelinen noktada bu bakış açısının da geride bırakılması gerekiyor. Seçmen bir kere daha “Uzlaşın” mesajını verdi. Kavgadan herkesin çok yorulduğunu da göz önünde bulunduralım. Dün sabah Mansur Yavaş ile telefonda konuşurken bu sözleri hatırlattım, “Belediyeyi yönetmeye geliyoruz, kavga etmeye değil. Sorun olmayacağını düşünüyorum” dedi. Ne söyleyeyim, hoşuma gitti. Ankaralı hizmeti, hangi parti iş başında olursa olsun hak ediyor.",https://www.hurriyet.com.tr/yazarlar/hande-firat/secmen-mesajlari-istanbul-ankara-antalya-adana-41169476
Hande Fırat,‘Organize işler’,"Nisan 09, 2019 07:59","Cumhurbaşkanı Tayyip Erdoğan: “Neredeyse bütünü usulsüz. Örgütlü bazı eylemlerin yapıldığını tespit etmiş durumdayız.” CHP Genel Başkanı Kemal Kılıçdaroğlu: “Islak imzalı tutanaklarda AK Parti’nin temsilcisinin imzası var, MHP’li temsilcinin imzası var, bizim imzamız var. Niçin seçim sırasında tutanaklara şerh düşülmedi?” İstanbul seçimi bitti, sayımı da tartışması da bitmedi. Demokratik ve yasal hak... İtiraz da olur, yeniden sayım da... Bunlar demokratik, kurallarla işleyen sistemlerde olağan durumlar. İstanbul’u kaybetmek ya da İstanbul’u kazanmak da büyük olay. Buna da itiraz yok. Ancak açıklamalardan yola çıkarak ortada kritik bir iddia ve bu iddiadan yola çıkarak sorulması gereken sorular var. KANITLAR NELER? AK Parti Genel Başkan Yardımcısı, İstanbul seçimlerinin en şaibeli seçimlerden biri olduğunu söylüyor. Cumhurbaşkanı Erdoğan ise “organize usulsüzlük, organize suiistimal” tanımlamalarını kullanıyor. Kılıçdaroğlu, sandık tutanaklarında “her siyasi parti temsilcisinin imzası olduğuna” dikkat çekiyor. “Bir tek vatandaşın bile oyu önemlidir” tezinden, ortaya sorular çıkıyor... - En şaibeli seçime neden olan kanıtlar neler? - Organize ve örgütlü eylem var ise kim bunlar? - Bu isimler tespit edildi mi, suç duyurusunda bulunuldu mu ya da bulunulacak mı? - Her partinin temsilcisinin imzası var ise organize eylemlerin içinde bunlar da var mı? Yoklar ise kim var? Örnek olarak, bir partinin temsilcisi organize işe girdiyse diğeri bunu görmedi mi? - Seçimlerin güvenliğinden YSK sorumlu değil mi? İstanbul gibi seçimlerin adeta kalbi olan bir şehirde gerekli önlemler alınmamış olabilir mi? Bu ihtimale bakıldı mı? AMERİKA ÖRNEĞİ Bunlar aklıma takılan sorular. Sadece bu değil, Cumhurbaşkanı Erdoğan’ın açıklamalarında çok dikkat çeken bir cümle daha vardı. Erdoğan, Rusya’ya hareketinden önce, “Amerika’da yüzde 1 gibi sıkıntılı oy miktarı olsa bakıyorsunuz yeniden seçime gidiliyor” dedi. Cumhurbaşkanı’nın bu sözleri kulisleri hemen harekete geçirdi. “İstanbul seçimleri de yenilenecek mi?” sorusunu gündemin ortaya yerine yerleştirdi. Henüz yasal olarak böyle bir aşamaya geçilmedi. Ancak kanun maddelerine baktığımızda bir seçim çevresinde yapılan seçim, seçim işlemleri sebebiyle yenilenebilir. Yapılan itirazları, sunulan delilleri önüne gelecek olası başvuru ile değerlendirip karar verecek olan ise Yüksek Seçim Kurulu. Eğer böyle bir durum olursa, yani YSK önüne gelecek olası başvurudan sonra böyle bir karar verirse, önce il seçim kurulu seçim yapılacağını ilan edecek. İlan tarihinin ardından 60. günü takip eden ilk pazar da oy verme günü olacak. İYİ DÜŞÜNMEK LAZIM Tekrar edelim, ortada şu an yeniden seçim yok. Ancak Cumhurbaşkanı Erdoğan’ın Amerika örneğini göstermesi bu olasılığı siyasetin gündemine taşıdı. Ankara’da bu olasılığı cumhur ittifakının önemli isimleri ile konuştum. “Yeniden seçimin çok sıkıntılı olabileceği ihtimalini göz önünde bulundurmak lazım. Halkımızın tepkisi ne olur, iyi düşünmek lazım” dediler. AK PARTİ DE ÖNERİYİ AÇIKLAMADAN ÖĞRENDİ AK Parti, ittifak ortağı MHP’ye de İstanbul seçimi ile ilgili endişe ve iddialarını anlattı. Yazılı bir belge verilmedi. Ancak görüşmelerde iddialar, bilgiler iletildi. MHP süreci yakından takip ediyor. Diğer yandan MHP de seçim sonuçlarını analiz ediyor. Ayrıntılı bir çalışma yapılıyor. İlk değerlendirme MHP’nin seçimlerin galibi olduğu yönünde. “MHP, AK Parti’ye eklemlendi” yorumlarına genel merkez tepkili. Üst düzey bir kaynağım, “MHP her dönem doğru bildiğini söyledi, bundan sonra da söylemeye devam edecek. Üstelik zamanlamaya hassasiyet gösteriliyor. Yerel seçimlerde belediye başkanları ile ilçe belediye başkanlarının birlikte seçilmesi önerisi seçimlerden sonra yapıldı. AK Parti’ye de daha önce söylenmedi. Onlar da herkesle birlikte MHP Genel Başkanı’nın açıklamaları ile öğrendi” dedi. Kaynağım, önümüzdeki süreçte benzer önerilerin aynı yöntemle kamuoyuyla paylaşılacağı mesajını da verdi.",https://www.hurriyet.com.tr/yazarlar/hande-firat/organize-isler-41176634
Hande Fırat,Türk-Amerikan ilişkilerinde son durum,"Nisan 12, 2019 07:59","Öncelikle bugün ABD’nin Ankara büyükelçisi adayı David Satterfield’in Senato Dış İlişkiler Komitesi’nde konuşacağını, daha sonra görevinin onaylanması için oylama yapılacağını hatırlatalım. İki ülke arasındaki kritik konularla devam edelim. S-400’LER ABD Dışişleri Bakanı Pompeo ile Dışişleri Bakanı Çavuşoğlu görüştü. Çavuşoğlu NTV’de yaptığı açıklamalarda “S-400’ü neden almak zorunda olduğumuzu açıkladıktan sonra ‘Böyle olduğunu bilmiyorduk’ dediler. Patriot vereceklerinin garantisi yok. ABD Patriot satarsa alırız, satmazsa ikinci S-400 ya da başka bir hava savunma sistemi alırız” dedi. Çavuşoğlu F-35’ler olmazsa Rus uçağına da yönelebileceklerini söyledi. - Amerikalılar açısından sorunun en önemli başlığı tam da bu, yani Rusya. Amerikalılar, “Burada önemli olan Türkiye’nin stratejik olarak nereye gideceği. Türkiye ABD ile mi, Rusya ile mi ortaklık yapacak? Rusya uluslararası sistemi sabote etmeye yönelik ülke. Agresif tutum sergiliyor” diyorlar. Bu uyarının ardından NATO’nun 70. kuruluş yıldönümü nedeniyle ABD Büyükelçiliği Maslahatgüzarı Jeffrey Hovenier’in Hürriyet gazetesinde çıkan yazısına dikkat çekeceğim. NATO müttefikliğini, Türkiye’nin katkılarını anlatan Hovenier, Rusya’yı saldırgan bir tutum sergilemekle suçladı ve “Rusya, Avrupa’daki ulus-devletlerin egemenliği, bağımsızlığının ve Batı’yı bir arada tutan ortak değerlerin karşısındaki en büyük tehdit olmayı sürdürmektedir” dedi. Kısacası ABD, Türkiye’nin Rusya ile Batı arasında müttefiklik açısından tercih yapmasını istiyor. - Çavuşoğlu’nun “Patriot vereceklerinin garantisi yok” açıklaması ne anlama geliyor? Amerikalı yetkililer gerek resmi açıklamalarında gerek bilgilendirme toplantılarında çok net “S-400’ler ülkenize girerse, Patriot teklifimiz masadan kalkar” dedi. Yani “Türkiye, hem S-400’e hem de Patriot’a sahip olamaz” görüşündeler. - 9 Nisan, yani Cumhurbaşkanı Erdoğan’ın Rusya ziyaretinin hemen ertesi günü Amerika’da Türkiye ile ilgili yaşanan gelişmelere de dikkat çekmek isterim. - ABD Senatosu’nun dış ilişkiler ve savunma alanında önemli rol oynayan dört üyesi, New York Times’a ortak makale yazdı. Makalelerinde “Türkiye Rusya’dan S-400 alırsa yaptırım uygulanacak. Bu yaptırımlar ekonomiye ağır hasar verecek” dediler. - İki senatör, Wicker ve Cardin, Türkiye’de tutuklu konsolos çalışanları ve ABD vatandaşları için Türkiye aleyhine ağır bir tasarı sundu. Haksız tutuklamalardan sorumlu tüm üst düzey Türk yetkililere yaptırım uygulanmasını istediler. Bu maddeye özel bir parantez açalım. Amerikalıların bu konuya bakışını özetlemeye çalışalım. Amerikalılar, “Türk basınında ABD’nin Türkiye aleyhine çalıştığı, Türk hükümetine karşı olduğu, 2016’daki durumların içinde olduğu, haberdar olduğu haberleri yazılıyor. Bunların hiçbiri doğru değil. Metin Topuz olayı. Yapılan soruşturmada ‘ABD bu kişiyi Türkiye Cumhuriyeti’ni yıkmak için kullanıyor’ deniliyor. Bunlar yüzde yüz yanlış. İlişkilerimize zarar veriyor” yorumunu yapıyorlar. Türk düşmanı olarak bilinen iki senatör, Rubin ve Menendez S-400’ler sebebiyle yaptırım uygulanmasını istediler. ABD Dışişleri Bakanlığı, yeni seyahat uyarısına “Türkiye’ye giderseniz kaçırılma riskiniz var” ifadesini ekledi. - ABD Başkan Yardımcısı tarafından da ifade edilen CAATSA yaptırım tehdidine gelelim. Yasaya göre, bir ülke için en az 5 yaptırımın hayata geçirilmesi gerekiyor. 12 madde arasında en az 5 olmak kaydıyla kaç tane uygulanacağına ve hangileri olacağına önce ABD Başkanı karar veriyor. Ancak bu kararı kongre değiştirebiliyor. Yaptırımlar şu 12 madde içinden seçiliyor: “Kişi ya da kuruluşlara ihracat ve ithalat bankası yardım yasağı, ihracat yaptırımı, ABD finans kuruluşlarından gelen borçlara ilişkin kısıtlamalar, ABD’nin taraf olduğu uluslararası finans kuruluşlarından gelen kredilere ilişkin kısıtlamalar, belirli mali yasaklar, tedarik yaptırımları, ABD yargısı yetkisi altındaki döviz işlemlerindeki yasaklar, bankacılık işlemlerinde kısıtlamalar, mülk işlemlerinde kısıtlamalar, yatırım yaptırımı, yaptırımlı kuruluşların şirket elemanlarının ABD’den çıkarılması, kuruluşların müdürlerine yaptırımlar.” ABD’nin tehdit listesi böyle. S-400 sarmalından her iki başkent de nasıl çıkacak, nasıl bir formül bulunacak göreceğiz. Ancak süreçte iki ismin, yani ABD Başkanı Trump ile Cumhurbaşkanı Erdoğan’ın yüz yüze görüşmelerinin önemli ve gerekli olduğunu da söylemek gerek.",https://www.hurriyet.com.tr/yazarlar/hande-firat/turk-amerikan-iliskilerinde-son-durum-41180160
Hande Fırat,Seçmen mesajları (2),"Nisan 05, 2019 07:59","AK Parti 20 milyon 583 bin 896 oy aldı (yüzde 44.33) MHP 3 milyon 394 bin 366 oy aldı (yüzde 7.31) Cumhur ittifakı toplamda yüzde 51.64 oy aldı - AK Parti’nin oyunun içinde ittifak nedeniyle MHP’nin de oyunun bulunduğunu unutmayalım. Hemen ittifakın genel oy oranı açısından 2018 yılını da hatırlayalım. - 24 Haziran 2018 seçimlerinde AK Parti yüzde 42.28 - MHP yüzde 11.20 - Toplamda cumhur ittifakı yüzde 53.48 oy almıştı. - Genel olarak baktığımızda cumhur ittifakının 2018’e kıyasla oy kaybını görebiliyoruz. Ancak bu oy kaybının yüksek olmadığının altını çizmek lazım. Yine de ittifakın bu oy kaybının nedenlerini sorgulaması gerekiyor. Zaten AK Parti içinde bu yönde geniş kapsamlı bir çalışma başlatıldığını biliyoruz. Radikal bir düşüş olmaması “erken seçim” tartışmasını ve iddialarını noktalamıştır. İttifaka, özellikle AK Parti’ye verilen oy oranı, birinci parti çıkmış olması her ne kadar yerel seçim yapılmış olsa da milletin “Yönetim Erdoğan’da, Cumhurbaşkanlığı Hükümet Sistemi’ni onaylıyorum” mesajını getiriyor. AK Parti içinde de bu değerlendirme yapılıyor. Ancak bu tespitin hemen ardından bir ‘ama’ geliyor... Ama seçmen bir mesaj verdi, bu mesajın doğru algılanması gerekiyor. - Seçimi beka açısından da değerlendirmek gerekir. Cumhur ittifakının Güneydoğu açısından da beka meselesini kampanya süreci boyunca gündemde tuttuğunu hatırlayalım. Gelinen noktada Güneydoğu’da artık 9 ilin 5’inde AK Parti var. Hakkâri’de HDP oylarındaki düşüş, Şırnak ve Bitlis’i AK Parti’nin kazanması önemli gelişmelerdir. Özellikle Şırnak’ta seçilen aday, aşiretlerle yapılan görüşmeler sonuçta etkili oldu. ANKARA VE İSTANBUL SONUÇLARI m Seçmenin belediye meclis üyeliklerinde farklı, belediye başkanlığında farklı adaylara oy verebildiğini de gördük. Ankara ve İstanbul özelinde konuya bakmakta fayda var. İstanbul ile başlayacak olursak: İtiraz süreci devam ediyor, ancak YSK Başkanı’nın ilk açıklamasından yola çıkarsak, AK Parti açısından en büyük sorun İstanbul’u kaybetmek. Cumhurbaşkanı Tayyip Erdoğan’ın İstanbul tutkusunu, hassasiyetini biliyoruz. Seçimi riske atmamak için Binali Yıldırım’ın Meclis Başkanlığı koltuğundan kaldırılarak aday yapıldığını da hatırlatalım. Erdoğan kampanya sürecinde İstanbul’a yine ağırlık verdi. Ancak şu anki rakamlara göre AK Parti umduğunu bulamadı. AK Parti İstanbul sonuçlarını A’dan Z’ye inceleyecektir. Genel politikaların, başta ekonomi olmak üzere sonuçta ne kadar etkili olduğu ortaya çıkacaktır. Diğer yandan AK Parti’nin kendi içinde de incelemesi gereken alanlar var. Parti içinde bastırılmaya çalışılan bazı tartışmalar, önemli isimlerin birbirlerine yönelik tahammülsüzlüğü, il teşkilatından yeteri destek alınıp alınamadığı gibi... - İstanbul özelinde bir başka başlık ise “erken açıklama, erken imza”. Nefesler tutulmuş, rakamlar baş başa giderken Binali Yıldırım’ın açıklama yapması stratejik bir hataydı. Ekrem İmamoğlu’nun da mazbatasını almadan Anıtkabir Defteri’ne İstanbul Büyükşehir Belediye Başkanı yazması yanlış oldu. Sonuç itibariyle bazen biraz sabretmek gerekiyor. - Ankara açısından bakacak olursak... Ankara’yı anlamak için belki de Ankara’da Melih Gökçek’li dönemde yaşamış olmak gerek. Seveni çoktu ama sevmeyeni de çoktu. Sevmeyenleri de gittikçe yükseliyordu. Karşısında iki dönem adeta bir simge haline gelen Mansur Yavaş vardı. Kısacası Ankara’da bir kesim o günlerin eksilerini unutmamış, yanında taşımıştı. Yani mesele Mehmet Özhaseki değildi. Mesele Mansur Yavaş’ın kazanmasıydı. Diğer yandan Mehmet Özhaseki’nin de parti içinde adaylığına karşı olan güçlü bir ekip olduğunu biliyoruz. Eğri oturup doğru konuşma zamanı, Özhaseki’ye yönelik parti içindeki itirazlar kampanya döneminde etkisini gösterdi. - Ankara ve İstanbul’un belediye başkanlarının “metal yorgunluğu” gerekçesiyle değiştirildiğini, bunun seçmenin bir kısmı üzerinde etkili olduğunu da söyleyebiliriz.",https://www.hurriyet.com.tr/yazarlar/hande-firat/secmen-mesajlari-2-41172846
Hande Fırat,Nokta operasyonlar kararının perde arkası,"Mart 29, 2019 07:59","PKK ile uzun bir süredir içeride ve dışarıda mücadele yürütülüyor. Geçen sonbahar aylarında, yani yaklaşık altı ay önce, mücadelenin geldiği nokta devletin en üst düzey kurullarında ayrıntılı biçimde değerlendirildi. İlgili kurumlar sunumlarını yaptılar. PKK ile mücadelede önemli bir aşamaya gelindiği tespiti yapıldı. Örgütün gövdesinin kırıldığı belirtildi. Ancak örgütün özellikle aldığı dış destek göz önünde bulundurulursa gövdesini tamir etme imkânı olduğunun altı çizildi. Terör örgütünün halihazırda Suriye’den, Irak’tan, İran’dan, son aylarda büyük düşüş kaydedilse de Türkiye’den adam aldığına dikkat çekildi. Yeri gelmişken rakamlarla son durumu da aktaralım. TERÖR ÖRGÜTÜ PKK’YA KATILIM 2016: 701 kişi 2017: 161 kişi 2018: 136 kişi 2019: 25 kişi (ocak ayından itibaren) Örgüte katılımın 2010’lu yılların başında pik yaptığının da altını çizelim. Örneğin 2013 yılında 2 bin 597, 2014 yılında 5 bin 556, 2015 yılında ise 3 bin 882. Kısacası özellikle son iki yılda Türkiye’den katılım en düşük seviyeye inmiş durumda. Bunda hem terörle mücadelenin hem de yürütülen politikaların büyük rolü olduğu malum. Toplantılara dönecek olursak, “Terör örgütünün arazide etkinliği kırıldı” denildi, ağırlıklı olarak Kandil’de saklanan örgütün sözde lider ve üst düzey yönetim kadrosuna odaklanılmasına karar verildi. Bu kapsamda terör örgütünün yürütme konseyi başkanlığına yönelik nokta operasyonlar düzenlenmesine karar verildi. Konu hem Milli Güvenlik Kurulu’nda hem Bakanlar Kurulu’nda görüşüldü. Çalışma yöntemi de değişti, gelişti. MİT ve TSK arasındaki koordinasyon arttı. MİT eskiden koordinatı tespit edip, sonrasında Türk Silahlı Kuvvetleri’ne iletiyordu. Artık daha hızlı çalışılıyor. Eşzamanlı çalışma yöntemine geçildi. Buna göre koordinat verildiği anda F-16’lar havalanıyor. Tabii bu aşamaya gelinceye kadar hassas ve uzun bir ön çalışma yürütülüyor. Terör örgütünün konuşlandığı Kandil üzerinde 24 saat boyunca günlerce gözetleme yapılıyor. Birçok gelişmiş araçla sinyal toplanıyor, bu sinyaller değerlendiriliyor. Nokta operasyonların zorluğuna gelince... Güvenlik birimlerinin tespitine göre Kandil birbirine tünellerle bağlanmış mağaralardan oluşuyor. Birden fazla giriş ve çıkış noktası var. Takip edilen hedef bir girişten mağaraya girip, günler sonra bir başkasından çıkabiliyor. Kaynaklar yürütülmekte olan terörle mücadele konsepti sebebiyle örgütün üst düzey isimlerinin çok sınırlı bir hayat yaşadıklarını ve günlerce mağaralarda saklandıklarını belirtiyor. VE SEÇİM GELDİ ADAYLAR projelerini açıkladı, birbirlerini hedef aldı. Liderler meydanlara çıktı, tansiyonu yükselttiler. Kısacası herkes söyleyeceğini söyledi. Şimdi herkes susacak, seçmen konuşacak. Tüm tartışmalara 31 Mart Pazar günü seçmen nokta koyacak. Seçim sonrası Türkiye ana meselelerine dönecek. Çok kritik konular; ekonomi, S-400’ler, Türkiye-ABD ilişkileri, Suriye başlıkları ana gündem maddeleri olacak.",https://www.hurriyet.com.tr/yazarlar/hande-firat/nokta-operasyonlar-kararinin-perde-arkasi-41165442
Hande Fırat,Gerçek gündeme doğru,"Nisan 19, 2019 07:59","Bitemeyen seçimin gerginliğini bu sözler bir nebze azaltacaktır. Her şeyden önce biteceğini ortaya koymuştur. Nedenini birazdan anlatacağım. Ancak önce altını çizecek olursak, demokrasilerde anayasa ve yasa çerçevesinde hak aramak elbette bir imkândır, elbette demokrasinin gereğidir. Birinci ya da beşinci partinin seçimlerden sonra hak aramasına itiraz etmek tabii ki doğru değildir. Bu dün için de geçerliydi, bugün için de geçerli, yarın için de geçerli olacak. Unutmayalım, yine demokrasi ve hukuk devletinin gereği olarak hak aranacak makamların tarafsız ve bağımsızlığı aynı şekilde olmaz ise olmazdır. Toplumun o makamlar tarafından verilecek olası kararın bu hassasiyeti sonuna kadar gözetmesini, gerekçelerini şüpheye yer bırakmayacak şekilde ortaya koymasını beklemesi de yine demokrasi ve hukuk devletinin gereğidir. Tüm bunları göz önünde bulundurarak, gergin bir süreçten geçerken “YSK baskı altında, İstanbul’u vermeyecekler” spekülasyonlarına karşı yapılmış bir açıklama olarak görüyorum Cumhurbaşkanı Erdoğan’ın sözlerini. Bu sözlerin bazı açıklamaların üstüne gelmesi de tesadüf değildir diye düşünüyorum. Spekülasyon, iddia ve gerginlik var iken, üstelik konu yargı sürecine taşınmışken söylenecek her söze dikkat etmek lazım. Hele hele siyasetçilerin çok daha dikkatli olmaları gerek. Ve bazen uzun uzun, sürekli konuşmak yerine kısa ve az konuşmak daha isabetli olabilir. Böyle zamanlarda kullanılan dilin ne kadar önemli olduğunu, bazen uzun ve sık konuşmanın sorunlara neden olabileceğini gösteren örneği daha yeni yaşadık. ‘KESİNLİKLE BİR ŞEY OLDU’ YANLIŞ OLDU AK Parti üç bavulla Yüksek Seçimi Kurulu’na başvurduktan sonra canlı yayında, aynı akşam Habertürk TV’de, ertesi gün benim de aralarında bulunduğum temsilcilerin davet edildiği basın toplantısında konuşan AK Parti Genel Başkan Yardımcısı Ali İhsan Yavuz’un çok tartışılan cümlesine dikkatinizi çekmek isterim. “Hiçbir şey olmasa da kesinlikle bir şey oldu.” AK Parti’nin üç bavulda Yüksek Seçim Kurulu’na götürdüklerini tartışacak değilim, inceleyecek olan, yazının girişinde hatırlattığımız kıstaslar gereği karar verecek olan kurul. Cümle o üç bavulu da AK Parti’nin iddialarını da arka sıraya itti. Neden mi? Hukuki bir başvuru “his” ile açıklanmaya çalışıldı. Diğer yandan “Ne yapıp yapıp İstanbul’u vermeyecekler. YSK baskı altında” spekülasyonuna malzeme oldu. Bu yönde endişesi olanların hislerini kabarttı. Kısacası hiçbir şey olmasa da bu açıklama çok yanlış oldu. ORTAK GÜNDEM Düne damgasını vuran iki doğru açıklama vardı. Gerçek gündeme dönülmesi gereği üzerinde duran ve dönüleceğini gösteren açıklamalar. Hem Cumhurbaşkanı Erdoğan hem de CHP Genel Başkanı Kemal Kılıçdaroğlu farklı pencerelerden ve farklı kelimelerle olsa da Türkiye’nin içine girdiği yeni dönemin önceliklerinde ve sorunlarında buluştular. Cumhurbaşkanı Erdoğan, “Dönem kızgın demiri soğutma, kucaklaşma, birlik ve beraberliğimizi yeniden perçinleme dönemidir. Siyasi görüş ayrılıklarımızı bir kenara bırakarak 82 milyon hep birlikte Türkiye ittifakı olarak hareket etmeliyiz” dedi. Kılıçdaroğlu, “Türkiye’nin gerçek gündemi olan ekonomiye dönmesi gerekir” ifadesini kullandı. Uzunca bir aradan sonra iki ismin bir başlıkta buluşabilmesi bile önemlidir. Yerel seçimlerde özellikle büyükşehirlerde ortaya çıkan yapıya baktığımızda belediye başkanlarına ve meclislerine seçmen “Uzlaşın” mesajını vermiştir. Bu mesajı yerelden genele taşıyabilmek önemlidir. Özellikle de ekonomi gibi can yakan başlıklarda.",https://www.hurriyet.com.tr/yazarlar/hande-firat/gercek-gundeme-dogru-41187463
Hande Fırat,S-400 seçimi bekliyor,"Mart 19, 2019 07:59","Rusya’dan alınmasına karar verilen hava savunma sistemi S-400’ler konusuna bakmaya devam edeceğiz. Geçen hafta “Türkiye’nin S-400 almasını istemiyoruz” temel yaklaşımında olan ABD’nin Patriot teklifinin ulaşabildiğimiz ayrıntılarını yazmıştık. Hatırlayacak olursak: Patriot’un fiyatı S-400’ün fiyatının bir buçuk katı. Daha önce teklif ettikleri fiyatı yükselttiler. ABD peşinat olarak önümüzdeki iki ayda yaklaşık 1 milyar dolar istiyor. Erken teslimat için buldukları formül ise bir başka ülke için hazırlanan bataryayı ekim ayında Türkiye’ye yönlendirmek. Teknoloji transferi yok. Türkiye önşart kabul etmese de ABD’nin bir de önşartı var. Amerikalılar “S-400’ü alırsanız Patriot teklifi masadan kalkar” diyor. Yani Amerikalılara göre Türkiye önce S-400 almayacağını, konuşlandırmayacağını söylemeli. Henüz Türkiye Amerikalıların Patriot teklifine resmi bir yanıt vermiş değil. Ancak yerel seçimden hemen sonra nisan ayında bu konunun gündeme gelmesi bekleniyor. Bu süreçte ABD Başkanı Donald Trump ile Cumhurbaşkanı Tayyip Erdoğan’ın olası yüz yüze görüşmesi kritik öneme sahip. İki lider son telefon görüşmelerinde bir araya gelmeye karar vermişlerdi. Cumhurbaşkanı Erdoğan da yerel seçimlerin hemen sonrasını işaret etmişti. Olası kritik zirve öncesi ise ABD, S-400 ve Patriot’lar konusundaki duruşunu açıklamaya devam ediyor. Geçen hafta perşembe günü ben muhtemelen ABD’nin yaptırım tehdidine karşı Ankara’nın bakış açısını kaynaklarımdan dinlerken, Beyaz Saray’da bazı muhabirlere de ABD’nin konuya bakış açısını özetleyen bir brifing verildi. Amerikalı üst düzey kaynaklara atfen yazılan haberlerde öne çıkan mesajları sıralayacak olursak: S-400 alımı sadece ticari bir mesele değil, aynı zamanda NATO için ulusal güvenlik meselesi. Hem ABD hem NATO açısından F-35’ler anlamında risk taşıyor. İki sistem birlikte yer alamaz. Patriot teklifi hâlâ masada. Amerikalılar aslında bunun ulusal güvenlik meselesi olduğunu, daha evvel bizim de yaptığımız görüşmelerde “Rusya uluslararası düzeni sabote etmeye yönelik bir ülke. O yönde çalışmaları var. Agresif tutum sergiliyorlar. Burada önemli olan Türkiye’nin stratejik olarak nereye gideceği. Yani ABD ile mi yoksa Rusya ile mi ortaklık yapacağını görmemiz lazım” şeklinde özetlemişlerdi. Beyaz Saray brifinginde ise yeni bir unsuru daha görüyoruz. Ulusal güvenlik meselesine NATO’nun da çok net dahil edilmesi unsurunu. Peki bu ne demek? ABD’nin CAATSA, yani ‘ABD’nin Düşmanlarına Dönük Yaptırımlar Yasası’na dayanarak uygulayacağını söylediği yaptırımlara ek olarak NATO’dan da Türkiye’ye yönelik kritik kararlar çıkarmayı talep edeceği iddiası var. Türkiye söz konusu iddiayı gerçekçi bulmuyor. NATO’dan ABD’nin iddia edildiği gibi kararlar çıkarmasının mümkün olmadığının altı çiziliyor. Her NATO üyesi ülkenin de ABD ile aynı fikirde olmadığına dikkat çekiliyor. Ayrıca son dönemde ABD için ikili ilişkilerindeki en büyük önceliğin ülkelere silah satışını arttırmak haline geldiği belirtiliyor. Karar tarihi yaklaştıkça doğal olarak iki taraf da elini yükseltiyor. Hem Türkiye açısından hem ABD açısından S-400 dışındaki alanlarda da işbirliği zorunluluğu olduğu aşikâr. Mesele krizin nasıl çözüleceği, nasıl bir formül bulunacağı. Türkiye yaptırımları göze mi alacak, konuşlandırmadan depoda mı tutacak, simülasyonda mı kullanacak, üçüncü bir ülkeye satışı mı gündeme gelecek? Bunlar Ankara kulislerinde konuşulan olasılıklar. Sonuç için ise beklemek gerekecek.",https://www.hurriyet.com.tr/yazarlar/hande-firat/s-400-secimi-bekliyor-41153884
Hande Fırat,Ankara’daki ekonomi temasları... 12 milyar dolarda sona yaklaşılıyor,"Mart 12, 2019 07:59","Yerel seçimlerin ardından, olağanüstü gelişmeler olmazsa Türkiye seçimsiz bir döneme girecek. 2023’e kadar Türkiye’nin çok çalışması gerekecek. Çok çalışacağı alanların başında ise ekonomi geliyor. Gelişmelere geçmeden önce, Katar Büyükelçisi ve Katar Dışişleri Bakanlığı Sözcüsü ile yaptığım mülakat sonrasında çok sayıda mesaj aldım. Katar’ın 15 milyar dolarlık yatırımının Ağustos 2018’den beri konuşulmasına rağmen neden adım atılmadığı soruluyor. Aslında ilk adım atıldı. Katar’ın 3 milyar doları Merkez Bankası’nın hesaplarına girdi. Geriye 12 milyar dolar kaldı. 12 milyar dolar için iki ülke arasında komisyonlar oluşturuldu. Edindiğim bilgilere göre Katar Devleti 12 milyar doları kendileri için kârlı gördükleri alanlarda yatırıma dönüştürmek istiyor. İki ülke arasında çalışmalarda sona yaklaşıldı. Şimdi gelelim Ankara’da ekonomi çevrelerinden ve yabancı yatırımcılarla büyükelçilerden edindiğim bilgilere... YABANCILAR ANKARA’DA TURDA Liderler sahada. Ankara’da ise dikkat çeken bir trafik var. Büyükelçiler, yabancı yatırımcılar, diplomatlar, yerel seçim öncesinde kapı kapı dolaşıyorlar. En çok ekonomi çevrelerinin kapısını çalıyorlar. Hem siyasetin nereye evrileceğini merak ediyorlar, hem de Türkiye’nin seçim sonrası özellikle ekonomi alanında ne yapacağını... Olası seçim sonuçlarını öngörmeye çalışıyorlar. Diğer yandan olası gelişmelerin yeni bir erken seçim riskini beraberinde getirip getirmeyeceğini sorguluyorlar. Seçimlerden hemen sonra yeni bir ekonomi programının açıklanıp açıklanmayacağı özellikle üzerinde durdukları konu. Görüşmelerde bunun sebebini, “Seçim öncesi sıradışı ekonomik tedbirler alıyorsunuz. Biz de bunları yakından takip ediyoruz. Ancak seçim sonrası bu işlerin nereye evrileceği önemli” şeklinde açıklıyorlar. IMF’nin Türkiye’nin ajandasında olup olmadığı yöneltilen bir diğer soru. Dikkat çektikleri, hassasiyet gösterdikleri diğer başlık Merkez Bankası’nın bağımsızlığı. Merkez Bankası’nın önemine dikkat çekiyorlar ve “Seçim sonrası olası seçimsiz bir dönemde bu bağımsızlık sürecek mi?” sorusunun yanıtının çok önemli olduğunu söylüyorlar. Bir diğer başlık ise kamu bankaları. Özellikle ekonomi çevreleri ile yaptıkları toplantılarda sorunlu kredileri ve bilançoyu merak ettiklerini belirtiyorlar. HANGİ ADIMLAR BEKLENİYOR? Bunlar yabancıların, diplomatların, yabancı sermaye temsilcilerinin Ankara’da sessiz sedasız yaptıkları görüşmelerde gündeme getirdikleri sorular. Şimdi gelelim beklentilere... Hem yabancı sermaye temsilcileri ve büyükelçilerle hem de ekonomi çevreleri ile yaptığım görüşmelerde, beklentiye ilişkin bazı bilgiler edindim. Ekonominin dış politika ve siyaset ayağının da önemli olduğunu hatırlatıp beklentilere geçelim. Ekonomide yeni bir modelin, yeni bir yol haritasının seçimlerden hemen sonra açıklanması üzerinde duruluyor. Bu yapılırken içinden geçilmekte olan dönemin ve sorunların şeffaf bir şekilde tanımının yapılmasının önemli olduğu belirtiliyor. 2013’te başlayan sarmaldan çıkış için bunun gerekli olduğu vurgulanıyor. “Sorunların farkındayız, sorunlar bunlar, gerçek tedbirlerle, şu takvimlendirme içinde, bu adımlarla çözeceğiz” açıklaması bekleniyor. Peki beklentiler açısından içinde neleri görmek istiyorlar? Yanıtlar şöyle: - Günlük politikaların yerini artık uzun vadeli politikalar yer almalı. - Krediler daha fazla verimlilik odaklı sunulmalı ve kalıcı büyümeye de katkı vermeli. - Sosyal politikalar gözden geçirilmeli. - Reel sektörün sorunları için şeffaf bir yol haritası açıklanmalı. - Para biriktirme dönemi başlamalı; hem vatandaş hem de devlet için. EKONOMİ ÇEVRELERİ NE DİYOR? Cumhurbaşkanı Tayyip Erdoğan ve ekonomi yönetimi, seçimsiz bir dönemde reform ağırlıklı yeni bir döneme girecektir. Zaten ekonomi çevreleri de buna inanıyor. Ekonomi yöneticileri açısından uluslararası bir kuruluşla masaya oturmadan program yapmak hâlâ mümkün. “Neden?” sorusuna verdikleri yanıta gelince... Türkiye’nin dinamik bir ekonomiye, kaliteli varlıklara sahip bir ülke olduğu belirtiliyor ve büyüme potansiyeline dikkat çekiliyor. Yani sadece yeni bir hikâyeye ve kararlı uygulamaya ihtiyaç olduğu belirtiliyor. Reçeteyi Türkiye yazacak, Türkiye uygulayacak. Tüm bunlar için ise farkındalık, tespit ve program ile o programı açık bir şekilde anlatmak gerekecek.",https://www.hurriyet.com.tr/yazarlar/hande-firat/ankaradaki-ekonomi-temaslari-12-milyar-dolarda-sona-yaklasiliyor-41145781
Hande Fırat,Patriot için 2024 teslimatı,"Mart 26, 2019 07:59","Yerel seçimlerin hemen ertesinde Dışişleri Bakanı Mevlüt Çavuşoğlu 2 Nisan’da ABD’ye gidiyor. Gözler ABD Dışişleri Bakanı Mike Pompeo ile yapacağı görüşmede olacak. Cumhurbaşkanı Erdoğan ise 8 Nisan’da Rusya’da olacak. Rusya Devlet Başkanı Putin ile görüşecekleri kritik maddeler var. Her iki görüşmenin de belki de seçim sonrasında bir numaralı gündem maddesi tahmin edebileceğiniz gibi S-400’ler olacak. S-400’leri ulusal ve NATO açısından güvenlik sorunu olarak gören ABD’nin önşartını yazmıştık: Türkiye S-400 almasın. Trafik her ne kadar yerel seçimlerin ardından hızlanacak olsa da yeni edindiğim bilgileri sizlerle paylaşacağım. ÖNŞART KABUL EDİLEMEZ Amerikalıların “Hiçbir NATO üyesi ülkeye böyle iyi bir teklif götürmedik” iddiasıyla Türkiye’nin önüne koydukları Patriot teklifi, hem S-400’lerin bir buçuk katıydı, hem de peşinat olarak 1 milyar dolar istiyorlardı. Erken teslimat için ise buldukları formül bir başka ülke için hazırlanan bataryayı ekim ayında Türkiye’ye kaydırmaktı. Şimdi gelelim son duruma... Bu teklifin süresi doldu. Amerikalılar, “18 Şubat’a kadar kabul ederseniz, ekim ayına kadar göndeririz” diyerek sürenin 18 Şubat olduğunu belirtmiş. Ancak Ankara, “Patriot’ları almaya hazırız ancak müzakere edilmesi gereken maddeler var, S-400 almama önşartını ise kabul edemeyiz” dedi. Müzakerelerin sürmesine karar verilmişti. Bu süreçte Amerikalılar hem yaptıkları açıklamalarla tonu yükselttiler, hem de Ankara’da ve İstanbul’da iş dünyası ya da STK’larla yaptıkları görüşmelerde kendi tezlerini, olası sonuçlarını anlattılar. Bir anlamda bundan sonrası için kamuoyu oluşturmaya çalışıyorlar. Şimdi başkentte yeni bir kulis bilgisi var. Amerikalıların Patriot’lar için teklifi revize ettikleri, ancak henüz Türk tarafına sunmadığı belirtiliyor. ABD TEKLİFİ REVİZE EDİYOR Kaynaklarım “Revize tekliften bahsediliyor, henüz bize gelmedi” diyor. Yeni teklif için de seçim sonrası işaret ediliyor. Ancak konuştuğum isimler, sorunlar halledilse bile “Patriot’ların ekim ayındaki teslim tarihi masadan kalktı. 18 Şubat teklifi geçti. Dolayısıyla bundan sonraki teslimat ancak 2024 yılında mümkün olur” yorumunu yapıyor. Yerel seçim sonrasında Amerikalılarla yapılacak görüşmelerde Ankara açısından kilit konu “önşart” meselesi. Kaynaklarım, “Amerikalılar S-400 almama önşartını masaya koymaya devam ederse, müzakerelerde yol alamayız” diyor. ABD’nin bu meselede yine kullandığı tehdit ve şantaj dili de tepki ile karşılanıyor. Tehdit ve şantajdan kastımıza gelince... ABD’nin S-400’lerin konuşlanması durumunda F-35 programından Türkiye’yi çıkartma ve uçakları teslim etmeme olasılığı. Türkiye bu konuda hukuki yollara başvurabileceğini düşünüyor. Diğer mesele ise ‘ABD’nin Düşmanlarına Dönük Yaptırımlar Yasası’ (CAATSA) yaptırımları. ABD’nin CAATSA’ya göre savunma sanayisinden ekonomiye 12 ayrı yaptırım alanı var. Yasa, bir ülke için en az 5 yaptırımın hayata geçirileceğini söylüyor. 12 madde arasında en az 5 olmak kaydıyla kaç tane uygulanacağına ve hangileri olacağına önce ABD Başkanı karar veriyor. Ancak bu kararı kongre değiştirebiliyor. Olumsuz senaryo açısından bakacak olursak, Türkiye yapılacak görüşmeler neticesinde bu kararların göğüslenebilecek kararlar olacağını düşünüyor. Ne şekilde gelişeceğini seçimlerden sonra göreceğiz. Ancak süreçte ABD Başkanı Trump ile Cumhurbaşkanı Erdoğan’ın görüşmeleri kritik önem taşıyor. SAF VE SONSUZ SEVGİ ÇIKARCILIK ve bencillik gibi davranışları olmayan, karşılıksız seven, yalan söylemeyen, sonsuz ve saf sevgi taşıyanlar... Down sendromlu çocuklarımız, bireylerimiz. Köşemin bu bölümü onların. Down sendromluların eğitimi, mesleki eğitimi, istihdamı ve toplumsal hayata katılmalarını sağlayan proje ve kampanyalar yürüten Uluslararası Down Sendromu Federasyonu’nu ve projelerin arkasında duran Ankara Güven Hastanesi’ni canıgönülden kutluyorum. 28 Kasım 2017’de başlattıkları ‘Down Şefler Türkiye’ meslek eğitimini Ocak 2019’da tamamladılar. İstanbul ve Ankara’nın da aralarında bulunduğu 11 ilde Down şefler eğitim aldı. 30 çocuğumuzun bröveleri geçen cuma akşamı düzenlenen törenle takıldı. Biri işe başladı, diğerleri için görüşmeler sürüyor. İlk çağrım sektöre... 29 Down sendromlu şef iş arıyor, el uzatmak hepimizin görevi. Uluslararası Down Sendromu Federasyonu Başkanı Muhammed Abdullah Tuncay yeni bir projeye başlıyor. Kilis ve Gaziantep başta olmak üzere beş ilde yüze yakın Down sendromlu Suriyeli var. Kaldıkları yerler, yaşları tespit ediliyor. Onların sorunlarını çözmek için de çalışma başlatılacak.",https://www.hurriyet.com.tr/yazarlar/hande-firat/patriot-icin-2024-teslimati-41161653
Hande Fırat,1 Nisan’ın gündemi ekonomide yeni reform paketi,"Mart 15, 2019 07:59","Yazımın yayımlanmasının ardından ekonomi politikalarını oluşturan ekiplerde yer alan isimler aradı. Genel çerçeve hakkında bilgilendirme yaptılar. Onların açısından durumu özetlemekte fayda var. Öncelikle yabancıların “Merkez Bankası bağımsız mı, seçimlerden sonra pozisyonu koruyabilecek mi?” sorusuna verilen yanıtla başlayalım. Politika oluşturanlar, Merkez Bankası’nın bağımsızlığı ile ilgili kaygının artık geride kaldığını düşünüyor. Bankanın faiz kararları konusunda bağımsız bir şekilde hareket ettiğine dikkat çekiyor. Bir kaynağım, “Son toplantıda faiz indirimi gelmeli diye düşünenlerimiz vardı. Ama banka gayet bağımsız kendi kararını uyguladı” dedi. “Merkez Bankası’nın bağımsızlığı çok güçlü ve bu şekilde devam edecek” diyen bir diğer kaynağım yabancıların kamu bankaları konusundaki endişelerine de yanıt verdi. Kamu bankalarının nitelikli kredi verdiğini, bilançolarını bozmayacak şekilde hareket ettiklerini söyledi. Gelelim seçim sonrası ne olacağı sorusunun yanıtına... İlgili bakanlıkların, politika kurullarının seçimin hemen sonrasında açıklanmak üzere üretim ve piyasa yanlısı güçlü bir reform paketi üzerinde çalışmaya başladıkları bilgisi paylaşıldı. Konuştuğum isimlerden biri “Ağustos krizi ders oldu, bir yenilenmeye ihtiyaç var. Bunun için çalışıyoruz” dedi. Yerel seçim sonrası Türkiye’nin en önemli gündem maddelerinden biri ekonomi olacak diyerek, bu bölümü bitirelim. ‘PATRIOT’LAR SEÇİM sonrası ile başladık, bu konuyla devam edelim. Ekonomi kadar önemli bir diğer başlık artık “S-400” başlığında toplanan ABD ile Türkiye arasındaki sorunlar yumağı. Önceki yazılarımda ABD’nin S-400’lere, FETÖ ve YPG terör örgütlerine bakış açısını özetlemiştim. Artık iki ülke arasındaki sorunların hepsi Amerika tarafından S-400 başlığı altına alınmış durumda. Amerikalılar: - S-400 ile Patriot’un birlikte alınamayacağını, S-400 alma kararlılığı sürerse Patriot teklifinin masadan kalkacağını, - Tercihin sadece hava savunma sistemi tercihi olmadığını, bunun aynı zamanda ABD ve Rusya arasında bir tercih olduğunu, - Türkiye S-400’ü konuşlandırdığı an bunun bazı sonuçlarının olacağını, - Türkiye’ye sunulan Patriot teklifinin bugüne kadar verilmiş en iyi teklif olduğunu, hiçbir NATO üyesi ülkeye böyle bir teklif verilmediği açıklamalarıyla, görüşmelerde ifade ettikleri sözleriyle, bilgilendirmeleriyle açık bir şekilde ortaya koyuyor. Seçim sonrası Türkiye-ABD ilişkileri açısından bir anlamda kilit rolü oynayacak olan bu mesele, 1 Nisan gününden itibaren en önemli gündem başlıklarından biri olacak. Gelelim Amerikalıların bu tezlerine Türkiye ne dediğine... ANKARA: ÖNŞART İSTEMİYORUZ Amerikalıların S-400 alan ülkeye, CAATSA yani ABD’nin Düşmanlarına Dönük Yaptırımlar Yasası’na dayanarak yaptırım uygulayacağı açıklamalarına ise Ankara, “Patriot alımına ilişkin kısıtlama önceki ABD yönetiminden kaynaklandı. Türkiye ile Rusya anlaşması da CAATSA’nın kabul edildiği Temmuz 2017 öncesinde yapıldı. Yaptırıma konu olmamamız gerek” yanıtını veriyor. PATRIOT RAKAMLARI Peki ABD’lilerin iddia ettiği gibi Patriot teklifi bugüne kadar yapılmış en iyi teklif mi? ABD’liler ayrıntıları paylaşmak istememişti. Ankara’daki kaynaklarıma sordum. Edindiğim bilgiler şöyle: - Patriot’un fiyatı S-400’ün fiyatının bir buçuk katı. - Daha önce teklif ettikleri fiyatı da yükseltmişler. - ABD peşinat olarak önümüzdeki iki ayda yaklaşık 1 milyar dolar istiyor. - Erken teslimat için buldukları formül ise bir başka ülke için hazırlanan bataryayı ekim ayında Türkiye’ye yönlendirmek. - Teknoloji transferi yok. ABD ŞANTAJI HAYATA GEÇER Mİ? Amerikalılar iki ülke açısından şu an masadaki en kritik konuyu, yaptırım tehdidini yine masaya koydular. Ankara’nın buna da yanıtı var. Öncelikle ilişkilerin yaptırımlarla farklı bir noktaya gitmesinin sonucundan sadece Türkiye değil, ABD de zarar görür. Üstelik ABD’nin kaygı duyduğu Türkiye-Rusya yakınlaşmasına da tam tersi yönde etki yapar. Hükümet yetkilileri “Eğer F-35’leri vermezlerse hukuki yollara başvururuz” diyor. Bunun dışındaki yaptırımlar ise ‘göğüslenebilir’ ifadesiyle tanımlanıyor.",https://www.hurriyet.com.tr/yazarlar/hande-firat/1-nisanin-gundemi-ekonomide-yeni-reform-paketi-41149687
Hande Fırat,Çavuşoğlu: Yeni Zelanda dünyaya örnek oldu,"Mart 22, 2019 07:59","Yeni Zelanda, toplantıya “özel konuk” sıfatıyla iki bakanla katılıyor; hem dışişleri bakanı hem de etnik gruplardan sorumlu bakanı toplantıda olacak. Dışişleri Bakanı Mevlüt Çavuşoğlu ile telefonda konuştuk. Çavuşoğlu, “Yeni Zelanda’nın iki bakanla toplantıya katılmasını önemsiyoruz. Yeni Zelanda Başbakanı ve hükümeti terör saldırısının ardından açıklamaları ile, tutumları ile dünyaya örnek oldu. Hoşgörü ve birlikte yaşama konusunda verdikleri mesajlar çok önemli” dedi. Dışişleri Bakanı Çavuşoğlu İslam İşbirliği Teşkilatı’nın toplantısının ardından 2 Nisan’da konunun BM Genel Kurulu’nda da ele alınacağını belirterek, “İslam İşbirliği Toplantısı’nda artık sadece kınamakla kalmayacağız. İslam düşmanlarının ve radikallerin karşısında neler yapabileceğimizi konuşacağız. Uluslararası örgütlere ve ülkelere somut çağrı yapılması gerekiyor. Yeni bir kanuna ihtiyaç var mı? Kanunların içeriği ne olmalı? Bunları konuşmalıyız. Somut kararlar alıp, takibini yapacağız” bilgisini verdi. BM 2 NİSAN’DA SALDIRIYI ELE ALACAK Çavuşoğlu’nun açıklamaları ile birlikte Yeni Zelanda’daki saldırının üzerinden neredeyse bir hafta geçmişken, İslam İşbirliği Teşkilatı toplantısının önemine ve neler yapması gerektiğine kaynaklarımla yaptığım görüşmeler çerçevesinde bakmakta fayda var. Türkiye ve teşkilat Batı dünyasındaki Müslümanların sahipsiz olmadığı mesajını tüm uluslararası kamuoyuna gösteriyor. Türkiye ve teşkilat Yeni Zelanda’yı özel konuk sıfatıyla davet ederek, Yeni Zelanda hükümetine desteğini ortaya koyuyor. “Dayanışma içindeyiz” mesajını veriyor. İstihbarat çalışmalarına, uluslararası örgütlerin çabalarına rağmen yaşananlar, istatistikler İslam karşıtı ve ırkçı terör saldırılarının arttığını gösteriyor. Bu yayılmanın önüne geçmek için alınabilecek tedbirleri görüşmek, tüm dünyaya çağrıda bulunmak gerekiyor. İslam İşbirliği Teşkilatı’ndan çıkacak sonucun, başta 2 Nisan’daki BM Genel Kurulu olmak üzere tüm uluslararası platformlara taşınması hedefleniyor. BİREYSEL SİLAHLANMAYA KARŞI ÇAĞRI Türkiye ve İslam İşbirliği Teşkilatı, konuyu uluslararası platformda gündemde tutacak ama somut adım olarak ne yapılacak ya da nasıl bir çağrıda bulunulacak? Bu soruyu kaynaklarıma da yönelttim. Yanıtı yine Yeni Zelanda üzerinden aldım. Yeni Zelanda Başbakanı Jacinda Ardern, yarı otomatik askeri tarz ve saldırı silahlarının yasaklandığını açıkladı. Mevcut silahlar bedelleri ödenerek teslim alınacak. Silahlarını teslim etmeyenler 3 yıla kadar hapis veya 4 bin dolara kadar da para cezasına çarptırılabilecek. Kaynaklarım, İslam İşbirliği Teşkilatı toplantısında Yeni Zelanda’nın attığı bu adımın takdir edileceğini, destekleneceğini hatta bu konuda tüm dünyaya çağrıda bulunulabileceğini söylediler. Bu çağrı en çok da ABD’yi ilgilendiriyor. Üstelik bireysel silahlanma neticesinde düzenlenen saldırılardan ABD’de sadece Müslümanlar hedefe konmuyor; okul çocukları, konser izleyicileri, kısacası herkes hedef. Silah endüstrisinin merkezi ABD’nin bireysel silahlanmaya bakışı malum. Keşke yaşam hakkını silah endüstrisinin önüne koyabilse.",https://www.hurriyet.com.tr/yazarlar/hande-firat/cavusoglu-yeni-zelanda-dunyaya-ornek-oldu-41157632
Hande Fırat,ABD’nin ‘terör örgütü’ çıkmazı,"Mart 08, 2019 07:59","ABD’NİN FETÖ KOMEDİSİ� İki ülke arasında suçluların iade anlaşmasına dikkat çeken ABD, Türkiye’nin bu anlaşmanın koşullarını yerine getirmesini bekliyor. Konunun mahkemelerle ilgili olduğunu hatırlatıp, “net delilleri” beklediklerini söylüyorlar. Yanlış okumadınız. Net delil bekliyorlar. Oysa 80 küsur koli delil ABD Adalet Bakanlığı’nda bekliyor. Garip bir şekilde “Mesele kolilerin sayısı, ağırlığı değil, içeriği” diyorlar. Türkiye’de suç teşkil eden unsurların ABD’de de suç olması gerektiğine işaret ediyorlar. Şimdi sıkı durun: İki ülke açısından ortak suç teşkil başlıklarını kara para aklama, vergi kaçırma ve darbe girişimi olarak sayıyorlar. Net delilden kastın ne olduğu sorusuna, “Türkiye’nin iyi avukatları var. Onlar bizim ne istediğimizi çok iyi biliyorlar” yanıtını veriyorlar. Şimdi kafanızı daha da karıştıracağım. Amerikalılara “15 Temmuz’da ne oldu?” sorusunu yönelttiğinizde, aldığınız cevap ise şu oluyor: “15 Temmuz ABD’nin müttefiki, demokratik seçilmiş bir hükümete karşı darbe girişimidir. Yanlış bir olaydır. Sorumluları açısından ceza gerektirici bir olaydır. Kimin sorumlu olduğu hususuna gelince, elimizde Türk hükümetinin verdiği bilgileri kabul etmeyecek bir neden yok.” Nasıl? Çok acayip değil mi? Darbe girişimi iki ülkede de suç kabul ediliyor. 15 Temmuz hükümete karşı darbe. Sorumluları konusunda Türk hükümetiyle aynı fikirdeler. 80 küsur koli bu olayı anlatan belge var. Ama net delile ihtiyaçları var. Avukatlar da biliyor. Ah bu avukatlar, delili gönderseler ABD Gülen’i iade edecek! Komik... Hatta çok komik! “Biz size bu kişiyi vermeyeceğiz” deseler, inanın çok daha dürüst olurlar. Acaba konuşup ABD ile ilişkisini ve tüm bağlantılarını deşifre etmesinden korkuyor olabilirler mi? ABD İÇİN YPG NEDİR? Gelelim diğer terör örgütüne bakış açılarına... ABD için PKK nedir? ABD için YPG nedir? Amerika açık ve net PKK’nın terör örgütü olduğunu söylüyor. Hatta PKK’yı terörist örgüt olarak ilan eden ilk ülkelerden olduklarını hatırlatıyorlar. Uzun yıllardır duyduğumuz cümleyi yine tekrarlıyorlar. “Türkiye ile PKK ile mücadele konusunda ortak çalışmaya hazırız. Hatta istihbarat ve bilgi vermeye hazırız” cümlesini. 23 yıllık meslek hayatım boyunca bu cümleyi kaç kere duyduğumu inanın artık hatırlamıyorum. Yine de mücadelemizi haklı buldukları, ortak çalışmaya hazır olduklarını belirten beyanlarını esas alarak konuyu incelemeye devam edelim. Madem böyle, ABD için YPG nedir? Tam bir tanım yok. İlişkinin tarifi var. Suriye’de DEAŞ ile mücadele için YPG ile geçici ve eylem odaklı bir ilişki kurulduğunu anlatıyorlar. Üstelik bu geçici ilişkinin müttefik(!) Türkiye ile olan ilişkiden çok daha az önemli olduğunu belirtiyorlar. Yani Türkiye’yi daha önemli buluyorlar. Tahmin edeceğiniz gibi Türkiye’nin endişelerini anlıyor ve hatta saygı duyuyorlar. Daha büyük resme bakmayı da tercih ediyorlar. Onlara göre ABD ve Türkiye, Suriye’de aynı istekleri paylaşıyorlar. İstikrarlı, demokratik, barış içinde yaşayan ve terör örgütü barındırmayan bir Suriye. Üstelik yine onlara göre, Türkiye ile bu konuda, yani Suriye ile ilgili görüş ayrılıkları stratejik değil taktik bazlı. Buyurun çıkın işin içinden...",https://www.hurriyet.com.tr/yazarlar/hande-firat/abdnin-teror-orgutu-cikmazi-41141881
Hande Fırat,Kılıçdaroğlu’nun anketler ve suçlamalara yanıtı,"Mart 05, 2019 07:59","O günden bugüne “anketlerin manipülasyona dönük olduğu” iddiaları da gündeme geliyor. Peki CHP Genel Başkanı Kemal Kılıçdaroğlu anketlerle ilgili ne düşünüyor? Merak ettim, kendisini aradım ve sorularımı yönelttim. SOKAĞA GÜVENİYORUZ CHP Genel Başkanı, anketleri takip ettiklerini, sonuçlara, sordukları sorulara ve verilen yanıtlara baktıklarını belirterek, “Biz aslında ankete değil, sokağa güveniyoruz. Şöyle: Bir yere toplantıya giderken, sokaktaki insanların, esnafın gösterdiği ilgiye bakıyoruz. İlgi eskiye göre çok daha fazla, daha güzel bir ilgi var. Anketçiler çalışıyorlar. Kendi görevlerini yapıyorlar” dedi. Kılıçdaroğlu, vatandaşlardan “başıma bir şey gelir korkusu” ile yüreğindeki yanıtları vermeyenler olduğunu da iddia etti: “Anketler bu haliyle bile Erdoğan’ı mutlu etmiyor, ‘korku’ ortadan kalksa anketler çok daha fazla mutsuz edecek kendisini” dedi. ERDOĞAN ANKET SONUÇLARINDAN RAHATSIZ Kılıçdaroğlu’na Cumhurbaşkanı Erdoğan’ın ve AK Partili kurmayların anketlere ilişkin açıklamalarını hatırlattım. AK Parti’nin eskiden anketlere güvendiğini hatırlatan Kılıçdaroğlu, “Anketçiler aynı anketçiler. Şimdi o insanlara güven duymadığını ifade ediyor. Niye güven duymadığını ifade ediyor? Çünkü sonuçları kendisini tatmin etmiyor, rahatsız o sonuçlardan. Ama asıl düşünmesi gereken, Türkiye bu hale neden geldi? 17 yıldır ülkeyi yöneten bir insan nasıl olur da böyle bir olumsuz tabloyu Türkiye’de yaratır, asıl bunu sorgulaması lazım. Anketçileri sorgulamanın bir mantığı yok ki” yanıtını verdi. Peki CHP anket yaptırıyor mu, sonuçlar nasıl? CHP Genel Başkanı, Ankara, İstanbul, Adana, Mersin, Antalya ve Bursa’da durumun gayet iyi olduğunu söyledi. ANKARA TARTIŞMASI Anketlerle ilgili tartışma Ankara sonuçları özelinde başlamıştı. Ben de CHP Genel Başkanı’na Ankara’yı ayrı bir başlık olarak sordum. Kılıçdaroğlu, “Mansur Bey önde görünüyor. Mansur Yavaş Türkiye Cumhuriyeti başkentine kimlik kazandıracak. Başkent kimliği kazandıracak” yanıtını verdi. KARARSIZ SEÇMENE ÇAĞRI Anketlerle ilgili tartışmalar sürse de hemen hepsinde dikkati çeken kararsız ve sandığa gitmeyecek seçmenin oranının yüksek olabileceği vurgusu. CHP Genel Başkanı, telefon konuşmamızda bu konuya da değinerek “Bu seçimlerin önemli olduğunu bilmelerini ve sandığa giderken vicdanının sesini dinlemelerini istiyorum. 17 yılda ellerinde her türlü imkân vardı, her türlü yönetim gücü vardı. 17 yılın sonunda memleketi getirip soğan kuyruğuna muhtaç ettiler. Dolayısıyla vatandaşın sorgulayarak, haklarını kullanarak sandığa gidip oy kullanmasını istiyorum” dedi. BAHÇELİ’YE ANKARA YANITI Partisine ve kendisine ‘Cumhur İttifakı’ndan yöneltilen iki suçlamayı da sorma fırsatım oldu. İlki MHP Genel Başkanı Devlet Bahçeli’nin “HDP Ankara’da kimin yanında? Ankara zillete bulanmış, Türkiye düşmanlarının arkasına saklanmış CHP’nin eline geçmemelidir” açıklaması. Kılıçdaroğlu, bu suçlamaya karşı “Ankara Kuva-yi Milliye ruhunun yükseleceği bir kent olacak” dedi. SEÇİM SLOGANI KAHVEHANEDE DOĞDU İkincisi ise Cumhurbaşkanı Erdoğan’ın “Seçim sloganları Pensilvanya’dan belirlendi” suçlaması. CHP Genel Başkanı, sloganın İznik’te vatandaşlarla bir kahvede sohbet ederken ortaya çıktığını anlattı. Kılıçdaroğlu, “Vatandaşlarla sohbet ederken ‘Martın sonu inşallah bahar olur’ dendi ve orada doğdu” dedi. FETÖ ile mücadele edilmesini istediklerini belirtti ve Fettah Tamince ile ilgili iddiaları tekrarladıktan sonra ekledi: “Sorun iktidarın ikiyüzlü siyasetinde. Garibanlar içeride, parası olanlar dışarıda.”",https://www.hurriyet.com.tr/yazarlar/hande-firat/kilicdaroglunun-anketler-ve-suclamalara-yaniti-41137910
Hande Fırat,O fotoğrafın arkasında bir mizansen var mı yok mu?,"Mart 01, 2019 09:42","Odunpazarı’nda çekilen fotoğraf CHP Lideri Kemal Kılıçdaroğlu tarafından Türkiye Büyük Millet Meclisi’ne taşındı. Partisinin grup toplantısında Kılıçdaroğlu, “Bu tablo 21. yüzyıl tablosudur. Bu tabloyu yaratan aktör de bu tabloda görünür, Erdoğan. Bu kadıncağızın tanzim satış mağazasına gidecek parası yok. Otobüse binecek parası yok” dedi. CHP adını açıklamasa da fotoğraftaki kadın olduğunu söyleyen Aysun Demir konuştu, “Çevredeki işyerlerinden çıkan yiyecek atıklarını topluyorum, sokak hayvanlarına veriyorum. Benim paraya ihtiyacım yok” açıklamasını yaptı. Sonra Cumhurbaşkanı Erdoğan’dan peş peşe açıklamalar geldi. Erdoğan, “Bazı basın kuruluşları fotoğrafın yalan olduğunu ortaya çıkardı. Fotoğraftaki hanım kardeşimiz ne yaptığını kamuoyuna anlattı. Bunun üzerine CHP Genel Başkanı oralı olmadı. Sanki fotoğrafı gösteren kendisi değilmiş gibi yine üste çıkmaya, sağa sola çamur atmaya devam etti” dedi. Konu şu: CHP, Aysun Demir’in yüzünün görünmediği fotoğrafın arkasında bir oyun döndüğüne inanıyor. AK Parti ise CHP’nin araştırmadan çekilen bir fotoğrafın üzerine bodoslama atladığına. Peki kim haklı ya da kim doğru söylüyor? Elimdeki açıklamaları paylaşacağım, yorumunu size bırakacağım. Fotoğrafın baş ve tek aktörü Aysun Demir ile konuştum. Ekim ayından beri her gün çöpe atılan yiyecekleri toplayarak sokak hayvanlarını beslediğini anlattı. Eşini kaybeden Aysun Demir, “Benim paraya ihtiyacım yok, evim kendimin, kirada bir evim ve tarlalarım var” dedi. Kılıçdaroğlu’nun fotoğrafını kullanması nedeniyle çok üzüldüğünü, intiharı bile düşündüğünü söyledi: “Açtığım tazminat davasını kazanırsam hayvan barınağı yaptıracağım” diye ekledi. BİR OYUN MU VAR? Seçimlere doğru Ankara’ya gelen adayların yolu gazete bürolarına mutlaka düşer. AK Parti’nin Odunpazarı belediye başkan adayı Volkan Doğan ziyaretimize geldi. “Burada bir oyun mu var? Siz mi CHP’ye oyun oynadınız” sorusunu yönelttim. Kesin bir dille reddetti. Erdoğan’ın afişinin önündeki çöp konteynerinin sayısız defa oradan kaldırılmasını istediğini, her seferinde konteynerin afişin önüne birileri tarafından çekildiğini söyledi. “Biz fotoğrafı basında görünce, hemen Aysun Hanım’ı mahallede aradık ve bulduk. Esnaf zaten tanıyordu. Kendisine sorduk, gerçeği öğrendik. Bizden önce büyükşehir belediyesi, kaymakamlık da yardıma ihtiyacı olup olmadığını öğrenmek için gitmiş” dedi. Aysun Demir’in imzaladığı, sosyal yardım görevlilerince hazırlanan ve Demir’in “Yardıma ihtiyacım yok” beyanının yer aldığı tutanağı da gösterdi. Ve CHP... CHP’li Odunpazarı Belediyesi’nden genel merkeze ulaşan bilgiye göre, fotoğraftaki kadın Aysun Demir değil. Ancak Odunpazarı Belediyesi bir rapor hazırlıyor. Hem bu olay özelinde, hem de gerekçesi ne olursa olsun kendi sınırları içinde çöpten bir şey toplayan ya da toplamak zorunda kalanlarla ilgili. Rapor genel merkeze ulaştırılacak. O FOTOĞRAF SEMBOL Peki Kemal Kılıçdaroğlu o fotoğrafı neden kullandı? Genel merkezdeki kaynaklarım “Yüzü görünse zaten kullanmazdı, yüzü görünmediği için, rencide etmemek için kullandı” dedi ve fotoğrafın bir sembol olduğunu söyledi. CHP’ye göre Türkiye’nin dört bir yanında benzer görüntüler var. İşte fotoğrafla ilgili son durum bu. Yorumu size kalmış. YARGIYA GÜVEN Yargıtay Başkanı İsmail Rüştü Cirit’in her yıl düzenlediği basın toplantısına davetliydik. FETÖ’nün yarattığı tahribatın ardından yargıya olan güven çok tartışılmıştı. Bu oranın düşmüş olması kurumları, özellikle yargı kurumlarını da harekete geçirmiş, yargıya güvenin artması için çalışmalar başlatılmıştı. Bu konuda Yargıtay Başkanı da hassasiyet gösteriyor. Basın toplantısında bizlerle bir de kamuoyu araştırması paylaştı, “Yargıya güven üniversitelerin üstünde” diyerek. Kadir Has Üniversitesi’nce yaptırılan araştırma, Türkiye Sosyal ve Siyasal Eğilimler Araştırması. 26 ilde, bin kişi ile yüz yüze görüşme tekniği ve önceden hazırlanmış sorularla yapılmış. 2018-30 Ocak 2019 tarihlerini kapsayan araştırmada en güvenilen kurum Jandarma. “Kesinlikle güveniyorum” ve “Güveniyorum” diyenlerin oranı 55.1. Sıralama şöyle devam ediyor: 2- Ordu, 3- Polis, 4- TBMM, 5- Cumhurbaşkanlığı, 6- Hükümet, 7- Yargı. Yargıya güven 2018’de 42.4, ancak 2017’de 49.4. Bu kadar hassasiyet gösterilmesine rağmen düşüşün sebebi araştırılmalı. Gerekirse yeni kamuoyu araştırmalarıyla. Yargıtay Başkanı’nın söylediği gibi yargının altında ise üniversiteler var. Bizim, yani medya açısından kötü habere gelince... Güven sıralamasında ne yazık ki sondayız.",https://www.hurriyet.com.tr/yazarlar/hande-firat/o-fotografin-arkasinda-bir-mizansen-var-mi-yok-mu-41133688
Hande Fırat,Erdoğan-Trump görüşmesine dair,"Şubat 26, 2019 07:59","Görüşmenin ana başlıkları S-400’ler, güvenli bölge ve iki ülke arasındaki ticaretti. Cumhurbaşkanı Erdoğan da telefon görüşmesine ilişkin önemli bilgileri geçen cumartesi akşamı Kanal D-CNN Türk ortak canlı yayınında anlattı. Hem Cumhurbaşkanı Erdoğan’ın o geceki açıklamalarından, hem de kaynaklarımla yaptığım görüşmelerden hareketle telefon görüşmesinin ayrıntılarını değerlendireceğiz. Erdoğan-Trump görüşmesinden ve hatta Türkiye-İran-Rusya Soçi zirvesinden önce, ABD Başkan Yardımcısı Mike Pence, Cumhurbaşkanı Erdoğan’ı arayarak ABD Başkanı Trump’ın “Türkiye, Rusya’dan S-400 alımından vazgeçsin” isteğini iletmişti. Erdoğan ise bunun “mümkün olmadığını” söyleyerek, “Bu iş bitti” demiş, üstelik ABD’nin “tehdit” mesajlarından rahatsızlığını dile getirmişti. O görüşmeden sonra konu, Trump-Erdoğan telefon görüşmesinde de ana gündemdi. Ankara görüşmeye hazırlıklı girdi. Cumhurbaşkanı Erdoğan, Patriot’larla ilgili süreci, hava savunma sistemine duyulan ihtiyacı, Türkiye’nin aradığı kriterleri anlattı. Erdoğan bu konuda Trump’a söylediklerini canlı yayında da paylaştı. Cumhurbaşkanı yaptığı açıklamada “Sizin döneminizin değil, Obama döneminin getirdiği neticedir. O zaman biz talep ettik. Obama Kongre’de bunu halledebilseydi bu noktaya gelmeyecektik. Kendisi de ‘Çok haklısınız’ dedi” ifadelerini kullandı. Bunu bir adım daha öteye taşıyacak olursak, edindiğim bilgiye göre Trump telefon görüşmesinde Erdoğan’ı dinledikten sonra, Obama dönemini açık bir ifade ile suçluyor. Türkiye’nin ihtiyacını ve neden bu adımı attığını anladığını belirtiyor. Sonra da konuya ilişkin neler yapılacağını ortaya koymak için çalışma talimatı vereceğini söylüyor. İki ülke arasında liderlerin yürüttükleri sürecin yanında, hem ilgili bakanlar hem de kurumlar arasında yürüyen süreçler var. Liderler gündemi belirliyor ya da bir konuda çalışma yapılmasına karar veriyor. Ardından ilgili isimler o konuya ilişkin görüşmeye başlıyor. Cumhurbaşkanı Erdoğan’ın “Sayın Trump ile görüşmelerimizde netice alabiliyoruz. Geçmişte bunlar yoktu” sözleriyle anlattığı süreç yukarıda bahsettiğim şekilde yürütülüyor. İki ülke arasında halihazırda önemli ve sorunlu alanlar var. ABD yönetiminden Türkiye’nin tezlerine çok uzak, hatta tam karşısında duranlar, Trump’ı Suriye’den çekilme kararından vazgeçirmeye çalışanlar olduğu malum. Tam da bu sebepler nedeniyle Ankara, Erdoğan-Trump arasındaki diyaloğu ve liderlerin koordinasyon için görevlendirdikleri isimlerin düzenli görüşmelerini önemli buluyor. Çekilme, güvenli bölge gibi hemen sonuçlanması beklenmeyen konular açısından iki liderin yüz yüze ve heyetler arası yapacakları görüşme de birçok başlıkta belirleyici olacaktır. Cumhurbaşkanı Erdoğan, “Trump beni ABD’ye davet etti. ‘Önce ben sizi bekliyorum’ dedim” sözleriyle telefon görüşmesinin en dikkat çeken detayını paylaştı. Trump’a Türkiye daveti Ulusal Güvenlik Danışmanı John Bolton ile Cumhurbaşkanlığı Sözcüsü İbrahim Kalın arasında da görüşüldü. Trump mı Türkiye’ye gelecek yoksa Erdoğan mı ABD’ye gidecek belli değil. Ancak çekilme sürecinin koordinasyonundan sorumlu iki isim belli ki görüşmeyi programlayacaklar. Tarih ise Cumhurbaşkanı’nın açıklamasından hareketle 31 Mart, yani yerel seçimler sonrası. Nerede ve hangi tarihte olursa olsun, hem iki ülkenin hem de bölge ülkelerinin yakından ve dikkatle takip edeceği bir görüşme olacak.",https://www.hurriyet.com.tr/yazarlar/hande-firat/erdogan-trump-gorusmesine-dair-41129793
Hande Fırat,Yevgeny Prigozhin,"Şubat 15, 2019 07:59","Soçi’deyiz, gündem malum. Türkiye-İran-Rusya arasındaki ikili görüşmeler ve sonrasındaki üçlü zirve. Zirvenin ayrıntılarına bakacağız. Önce Rus işadamı, namı değer “Putin’in şefi” ile başlayacağız: Yevgeny Prigozhin. Üçlü zirveye sayılı günler kala, üstelik Putin Adana Mutabakatı’nın yeniden canlandırılmasını, yani bir anlamda Türkiye ile Suriye’nin masaya oturmasını önermişken Rusya Federal Haber Ajansı’nın “Suriye İstihbarat Servisi El Muhaberat’ın şefi General Ali Memluk gizlice Ankara’ya gelerek MİT yönetimiyle doğrudan temaslarda bulundu” haberi gündeme oturmuştu. Suriye ve Lübnan kaynaklarına dayandırılan haberde, bir uzman görüşü bile vardı. Geçen yazımda haberin doğru olmadığını, farklı amaçları olduğunu yazmıştım. Hatırlayacak olursak, tam da üçlü zirve öncesi Rusya’nın konuyu gündemde tutma amacında olduğunu, Türkiye’yi bir anlamda bu adımı atmaya teşvik ettiğini ve hem iki ülkenin hem de uluslararası kamuoyunu Suriye-Türkiye ilişkisine alıştırma amacı güttüğünü belirtmiştim. Peki bu haberi kim, nasıl yaptırdı? Açık kaynaklar üzerinden araştırdım... Rus Federal Haber Ajansı, İnternet Research Agency’ye (İnternet Araştırma Ajansı) bağlı. Söz konusu ajans, psikolojik harekât amaçlı Rus propaganda sitesi. Sitenin merkezi St. Petersburg’da, sahibi Yevgeny Prigozhin. Yani “Suriye İstihbarat Servisi’nin şefi gizlice Ankara’ya geldi” haberini yapan Rus Federal Haber Ajansı’nın sahibi de, İnternet Research Agency adlı propaganda sitesinin de sahibi Yevgeny Prigozhin. TRUMP SORUŞTURMASINDA VAR Açık kaynaklardan ABD basınından devam ediyoruz: “ABD Özel Savcısı Robert Mueller 2016 başkanlık seçimlerine müdahalede bulunduğu gerekçesiyle Rus Trol Fabrikası ve sahibi Prigozhin’i de soruşturmaya dahil etti.”. Şimdi de Mueller’in soruşturmasını hatırlayalım. Özel yetkili savcı Mueller, ABD’nin gündemine bomba gibi düşen 2016 başkanlık seçimlerine Rusya’nın olası müdahalesini soruşturuyor. Rusya’nın siber saldırı yoluyla ABD başkanlık seçimlerine müdahale ettiği iddiasıyla başlayan soruşturmada, 13 Rus uyruklu isim ile ilgili iddianame düzenlendi. Prigozhin ve şirketleri, sahte sosyal medya ilanları, reklamları ve sosyal medya hesaplarını kullanarak, yönlendirme amaçlı yalan haberler yaparak, sahte uzman görüşleri kullanarak seçimi etkilemekle suçlanıyorlar. Ajansa bağlı binlerce sahte hesaptan ABD seçimleri öncesinde 170 bin tweet atıldığı tespit edildi. Trol ordusu diyebiliriz. SOSİSLİDEN TROL ORDUSUNA İşte suçlamaların odağındaki isim Yevgeny Prigozhin ve Putin ile bağlantısına da bakmak lazım. İş hayatına sosisli standıyla başlayıp yemek şirketi imparatorluğu kuran Prigozhin’e “Putin’in şefi” de deniyor. Aynı zamanda internet ajansı ve haber ajansının da sahibi. ‘FAKE NEWS’LERE DİKKAT Demem o ki devletler doğal olarak medyayı yönlendirmenin de ötesine geçerek, kendi elleriyle kurdurdukları haber siteleri ile amaçları doğrultusunda, Trump’ın deyimiyle “fake news”, yani yalan haber yaptırabiliyor. Bazı haberlerin üzerine atlamamak gerekiyor. SOÇİ ZİRVESİ Şimdi Ankara’yı ilgilendiren yalan haberin yapılma amacını Soçi zirvesi gündemiyle de ilintili olarak inceleyelim. Bu yazının yazılmakta olduğu dakikalarda Soçi’de liderlerin ikili ve üçlü görüşmeleri henüz devam ediyordu. Son üçlü zirve 7 Eylül’de Tahran’da yapılmıştı. O tarihten bu yana hesapları değiştiren Trump’ın Suriye’den çekilme kararı oldu. Buradan hareketle maddeler halinde sıralayacak olursak... - ABD’nin çekilme kararı: Kilit soru şu: Fırat’ın doğusundaki boşluğu kim dolduracak? Rusya’nın isteği rejim tarafından doldurulması. Türkiye’nin 15-20 kilometre bir tampon bölge kurmasına karşı değil. Türkiye’nin YPG/PYD terör örgütünden kaynaklanan güvenlik endişesinin çözüm yolu olarak Adana Mutabakatı’nın yeniden işlemesini öneriyor. Arka planda Suriye-Türkiye iletişiminin sağlanmasını istiyor. Ankara’nın tavrı net. “Alt seviyede istihbarat örgütleri arasında temas var, üst düzey temas ya da rejimi tanımamızı beklemeyin” diyor. AÇIKLANMAYAN BİR GÖRÜŞME DAHA Bu arada ABD ile de müzakereler sürüyor. Koordinasyon için görevlendirilen iki isim Cumhurbaşkanlığı Sözcüsü İbrahim Kalın ve Ulusal Güvenlik Danışmanı John Bolton geçtiğimiz günlerde kamuoyuna açıklanmayan bir telefon görüşmesi daha yaptılar. Son durum, tampon bölgede kimin konuşlanacağı konusunda henüz bir uzlaşma yok. ABD batılı uluslararası güç de şimdilik ısrar ediyor, Türkiye ise taviz vermiyor, “Türk askeri konuşlanacak” diyor. - İdlib konusu: Yani HTŞ’nin saldırılarının artması ve bu sorunun nasıl çözüleceği de masada. - Anayasa komitesi: Bu başlık Suriye’nin normalleşmesi için en önemli konu. Üzerinde çalışılan 150 kişilik listenin bir an önce kesinleştirilmesi de gündemde.",https://www.hurriyet.com.tr/yazarlar/hande-firat/yevgeny-prigozhin-41117573
Hande Fırat,Suriye satrancı,"Şubat 01, 2019 07:59","Bu iki başlıktaki görüşmeler aktörler arasında sürüyor. Gelinen noktada kim nerede duruyor, kim neye itiraz ediyor, kırmızı çizgiler neler? Bu yazıda bu soruların yanıtlarını farklı kesimlerle yaptığım görüşmeler çerçevesinde sizlerle paylaşacağım. GÜVENLİ BÖLGE ABD, birliklerini bir aksilik olmaz ise yaza kadar çekecek. Her ne kadar Pentagon başta olmak üzere bu çekilmenin durmasını, yavaşlamasını isteyenler olsa da Trump çekilme kararında ısrarcı. Trump’ın 30-32 kilometrelik güvenli bölge önerisi ile ilgili iki ülkenin askerleri, diplomatları, istihbaratçıları çalışacaklar. Hazırlıklar başladı. ANKARA: Ankara kendi planını yaptı. Ankara’nın hazırladığı güvenli bölge belli noktalarda yaklaşık 60 kilometreye kadar iniyor. “Belli noktalarda” diyorum, çünkü bazı bölgelerde daha derin, bazı bölgelerde ise daha kısa bir hazırlık. Farklı derinlik, risk ve tehditlere, bir de TSK’nın kaynak, silah, asker ve yol kullanımına göre belirlendi. Ankara açısından öncelikli amaç terör örgütü YPG/PYD/PKK’nın sızmasını engellemek, drone, roket kullanımlarının önüne geçmek ve sınır güvenliğinin tam anlamıyla sağlanması. WASHINGTON: A’dan Z’ye tamamlanmış ya da sunulmuş bir hazırlıkları yok. Görüşmelerde Türkiye’ye iletilen önerileri 30-32 kilometrelik bir güvenli bölge. “Bazı yerlerde Türk askeri konuşlansın, bazı yerler boş kalsın” şeklindeki önerilerinin yanı sıra gündeme “Bir kısım askerimiz kalabilir ve konuşlanabilir” görüşünü de getirdiler. Kısacası bu konuda belli ki kafaları karışık. Diğer yandan YPG/PYD silahlı unsurlarının Cezire bölgesine yerleştirilmesini gündeme getirdiler. Boşalan alanlara Araplar, sivil Kürtler, Türkiye’deki Suriyeliler yerleşebilecek. Burada dile getirilen endişelerden biri, “Acaba Kuzey Irak’taki yapı, Suriye için de kurulur mu?”. Bu konuda Türkiye, ABD’ye tavrını çok net iletti, “Böyle bir yapıya asla müsaade etmeyeceğiz” dedi. MOSKOVA: Rusya, güvenli bölge oluşturulmasına karşı değil. Ancak Türkiye’nin çok fazla içeri girmesini istemiyor. Rusya’ya göre güvenli bölge 15-20 kilometre aralığında olmalı. Zaten tam da bu yüzden Putin “Adana Mutabakatı”nı gündeme getirdi. Yani “Çok fazla girmeyin, PYD ile rejim mücadele eder, Adana Mutabakatı’nı hayata geçirelim” dedi. Adana Mutabakatı konusunu birazdan ele alacağız. Rejimin bölgede bulunmasına ilişkin ise Türkiye’nin çok net bir uyarısı var. Türkiye, “Tel Rifat” oyunu istemiyor. Rejim gelsin, bayrak sallasın, ama asıl egemen YPG/PYD olsun. İşte bu Türkiye’nin kırmızı çizgisi. Böyle bir oyuna müsaade etmeyeceğini de çok net iletti. ADANA MUTABAKATI Putin’in hemen herkesin çoktan unutmuş olduğu “Adana Mutabakatı” kartını gündeme getirmekle amacı belli ki hem Türkiye’nin derin bir tampon bölge kurmasını engellemek, hem de rejim ile Türkiye arasında diyalog oluşmasını sağlamak. Daha önceki yazımızda İdlib mutabakatı sırasında Rusların “Sahadaki Suriye rejimi ile yapılacak görüşmelerle çözülür” ısrarının ardından, Türkiye ile Suriye’nin istihbarat örgütleri alt düzeyde isimlerle bir masa etrafında buluşmuşlardı. Adana Mutabakatı canlandırılacak, iki ülke arasındaki ‘terör ve terör örgütlerine karşı ortak işbirliği anlaşması’ gündeme gelecek ise iki ülke arasında bu temasın sürmesi ve belki de istihbari açıdan üst seviyeye çıkması gerekecek. ANKARA: İşbirliği ruhu, sınıra yakın bölgelerde en azından terörist bulunmaması, anlaşma tam hayata geçerse teröristlerin tesliminin bile gündeme gelmesi ihtimali sebebiyle olumlu bulunuyor. İki ülke kamuoylarının istihbari açıdan görüşmelere sıcak bakacağı tespiti var. Ankara, rejimin atabileceği ilk adımı belirledi. Fırat’ın doğusunda Türkiye bazı aşiretleri YPG/PYD’den kopararak örgütlemişti. Benzer adımı rejim de atabilir. Yani rejim etki altına alabileceği aşiretleri bir araya getirebilir. ŞAM: Rejim, tehdit sıralamasında ilk sırada muhalifler varken YPG ile işbirliği yaptı. Ancak şu an muhalifler rejime yönelik tehdit açısından ilk sırada yer almıyor. Toprak bütünlüğünün korunması açısından YPG/PYD ilk sırada. Bu arada Ankara tüm bunlara rağmen rejim ile YPG/PYD arasında yapılmakta olan görüşmeleri de yakından takip ediyor. Şu anki bilgi, YPG/PYD’nin otonomi istediği, rejimin reddettiği yönünde. Ankara yine de ihtiyatlı. Bölgede ilişkiler konjonktüre göre değişiyor.  MOSKOVA: Rusya’nın YPG’nin tamamen yok edilmesi gibi bir hedefi yok. Amacı daha çok rejim yönetimine girecek YPG’ye kendisinin nüfuz etmesi.",https://www.hurriyet.com.tr/yazarlar/hande-firat/suriye-satranci-41101592
Hande Fırat,Yine ABD yine tehdit,"Şubat 22, 2019 07:59","ABD çekilmeyi sulandırmışken şimdi de Türkiye’nin önüne S-400 dosyasını koydu, her zamanki “Benim dediğimi yapın yoksa yaptırım gelir” şantajcı üslubuyla. ERDOĞAN-PENCE GÖRÜŞMESİ S-400 hava savunma sistemleri konusunda son iki haftadır yaşanan gelişmelere bakacağız. 14 Şubat’taki Türkiye-Rusya-İran üçlü zirvesini ABD’nin de yakından takip ettiğini biliyoruz. Putin-Erdoğan görüşmesindeki en dikkat çeken başlıklardan birinin de S-400’ler olacağını biliyorlardı. Tam da bu nedenle zirveden iki gün önce ABD Başkan Yardımcısı Mike Pence, Cumhurbaşkanı Erdoğan’ı aradı. Londra Merkezli Middle East Eye sitesi görüşmeye ilişkin bazı bilgileri iki Türk yetkiliye atfen haberleştirdi. Ben de kendi kaynaklarımla görüştüm. Erdoğan-Putin zirvesinden iki gün önce Ankara’yı arayan ABD Başkan Yardımcısı Mike Pence, açık bir biçimde Trump’ın S-400 anlaşmasının iptalini istediğini söyledi. Cumhurbaşkanı Erdoğan Türkiye’nin güvenlik ihtiyacının çerçevesini çizdikten sonra anlaşmanın yapılmış olduğunu, geri dönülemez noktada olduğunu belirtti ve kısaca “Bu iş bitti” dedi. ABD KRİTERLERİ YERİNE GETİRMİYOR Türkiye açısından hava savunma sistemleri almak için bazı kriterler var. Erken teslimat, ortak üretim ve teknoloji transferi ile maliyet, bununla birlikte kredi konusu. Bu süre boyunca Türkiye ve ABD arasında da Patriot’larla ilgili görüşmeler yürütüldü. Türkiye, Rusya ile yaptığı görüşmelerde gündeme getirdiği söz konusu kriterleri ABD’lilerin de önüne koydu. Kriterler ve ABD’lilerin Türkiye’ye verdiği yanıt da Erdoğan-Pence görüşmesinde ele alındı. Pence görüşmede Türkiye’nin Patriot’lara yönelmesini isteyince, Cumhurbaşkanı Erdoğan da ABD’lilerin sadece bir kriteri yerine getirebilecekleri yanıtını verdiğini hatırlattı. Bu konuda edindiğim bilgilere gelince, Amerikalılar erken teslimata yeşil ışık yakıyor. Onun dışındaki istekler konusunda hiçbir şey söylemiyorlar. Yani ortak üretim, teknoloji transferi, maliyet konularına kapalılar. Türkiye ihtiyacı doğrultusunda S-400’leri alacak, o iş bitti, hatta teslimat bu temmuz ayında. Bir yandan da Savunma Sanayi Başkanlığı’nın ABD’lilerle temasları sürüyor. Aslında Türkiye’nin talepleri belli, Amerikalıların bu talepler doğrultusunda adım atması gerekiyor. ZAMANLAMA MANİDAR Bunun yerine yazının en başında dikkat çektiğim tehdit ve şantaj alışkanlıkları yine devreye girdi. Ankara’ya “S-400’lerin alınması durumunda yaptırım uygulanacağı” iletildi. ABD’nin yaptırım tehdidi 2017 yılında ABD Kongresi tarafından onaylanan CAATSA, yani ‘ABD’nin Düşmanlarına Dönük Yaptırımlar Yasası’na dayanıyor. Söz konusu anlaşma gereği Rusya askeri endüstrisi ile yürütülen anlaşmalar nedeniyle Türkiye’ye yaptırım gündemde deniliyor. Peki, bu duruma Ankara nasıl bakıyor? Aslında tavır çok net: Türkiye S-400’leri alacak. Bir yandan da Patriot’lara kriterler karşılanırsa diye kapı açık tutulacak. ABD’nin yaptırım uygulaması durumu da değerlendirildi. Bu daha çok savunma sanayisine yönelik yaptırım olacak. Ankara seçim öncesi ABD tarafından gündeme getirilen yaptırım tehdidini “manidar” buluyor.",https://www.hurriyet.com.tr/yazarlar/hande-firat/yine-abd-yine-tehdit-41125632
Hande Fırat,"Domates, biber, patlıcan... Bir anda bütün dünyam karardı","Şubat 08, 2019 07:59","Mutfak alışverişimi genelde kendim yaparım. Herkes gibi ben de bu aralar “Sadece iki poşet aldım ve bu kadar tuttu” diye şaşırıyorum. Siyasetin de gündemi mutfağı karartan yüksek fiyatlar olunca, işin özünü anlamak için tarım sektöründen hal sektörüne, bürokratlara kadar birçok isimle görüştüm. İsmini vermeden tespit, öneri ve eleştirilerini sıralayacaklarım da olacak. Öğrendiklerimi sizlerle paylaşmak istiyorum. ÜRETİM MALİYETLERİ Ocak ayını baz alırsak, üretici açısından enflasyonun yüzde 32.93 olduğunu görüyoruz. Üst düzey bir kaynağım, “Konuya önce genel ekonomi açısından bakalım, üretim maliyeti arttı” dedi ve sıraladı. - Serada ısıtma, gübre, ilaç, tohum gibi üretim maliyetlerine bakılınca hepsinin arttığı görülüyor. - Asgari ücret, yani işçilik de arttı. - Kısacası üretimin temel girdileri, maliyet arttı. - Hava koşulları üreticiyi vurdu. - Depolamak ile stoklamak aynı değil. Örneğin soğan ve patates senede bir ay üretilir, 11 ay satış için depoda tutulur. Bunu medya “stoklama” ile karıştırmasın. Patates de soğan da çok saklanamaz, bozulur. - Kötü niyetli, bu işleri suiistimal edenler yok mu? Var. Bunlar tespitler. Şimdi de gelelim yapılması gerekenlere... - İklim şartları değişiyor. Öncelikle Antalya’da önümüzdeki yıllarda da yağış ve hortum olabileceğini göz önünde bulundurarak gerekli önlemler alınmalı, buna göre politikalar uzun vadeli olarak belirlenmeli. Seraların hava koşullarına uygun yapılandırılması, üretimin farklı bölgelere yayılması gibi. - Üretici ile mutlaka bir araya gelinerek sorunları dinlenmeli. - Belediyeler 40’lı, 50’li yıllardaki tanzim satış ofislerini yeniden kurmak yerine üretici desteklenmeli. - Üretici desteklenirse üretim artar. Üreticinin artan maliyetinin devlet üretici arasında adil bir şekilde paylaşılması önerilir. Kaynağım, tanzim satış ofislerinin uzun vadede topluma daha fazla ek yük getireceğini, bunun yerine üretimin desteklenmesi durumunda sorunun çözülebileceğini ancak mutlaka gelecek yıllara ilişkin, yeni iklim koşullarına ve ekonomik koşullara uygun, üreticilerle birlikte politikalar belirlenmesi gerektiğinin de altını çizdi. GÜNEŞ AÇSIN Türkiye Halciler Federasyonu Başkanı Yüksel Tavşan’ı da aradım. O da bu seneki sorunun temelinde hava şartları olduğunu söyledi. Tavşan, “Türkiye tüketimine büyük miktarda ürünün geldiği yer Akdeniz çanağı. İki aydır yağmur yağıyor. Ürün sel ve gölcüklerin altında kalıyor. Ya mahvoluyor ya yeteri kadar büyümüyor. Arz yok, fiyatlar yükseliyor. Mevsim normale dönünce, güneş açınca ürün açığı kapanır” dedi. Federasyon Başkanı Tavşan, biber, domates, patlıcan gibi ürünlerin stoklanamayacağını, bozulacağını söyledi. Buna rağmen kötü niyetli kişilerin olabileceğini o da sözlerine ekledi. Çözüm önerilerine gelince... - Sera alanları arttırılmalı, güçlü ve modern yapılara dönüştürülmeli. - Üretici finansal anlamda desteklenmeli. - Üretici pazarlama gücüne kavuşmalı. - Büyük marketler karşısında küçük esnaf mutlaka ayakta tutulmalı. SORULARIM VAR Bunlar bana anlatılanlar... Şimdi uzmanlık alanım olmayan bu konuda, mutfağa giren, alışveriş yapan, yıllarca muhabirlik yapmış bir kadın olarak denetimleri yerinde buluyorum ama bazı sorularım var. - İklim koşullarının değişmekte olduğunu biliyorduk, önden politika üretilemez miydi? - Üreticinin özellikle hava koşulları ve genel ekonomik tablonun yarattığı maliyet artışı nedeniyle özel olarak desteklenmesi gündeme alınmalı mı? - Yıllardır tarladan sofraya aracı sayısının azaltılması gerektiğini dinleriz. Bu tam olarak ne zaman hayata geçer?",https://www.hurriyet.com.tr/yazarlar/hande-firat/domates-biber-patlican-bir-anda-butun-dunyam-karardi-41109604
Hande Fırat,Zirve öncesi Rus basınının iddiası,"Şubat 12, 2019 07:59","Ancak mutabakatın ve sonrasında iki ülke arasında imzalanan terör ve terör örgütlerine karşı ortak işbirliği anlaşmasının canlanması için Esad rejimi ile en azından istihbarat örgütleri arasında temasın genişletilmesi gereği üzerinde durulmuştu. Zaten Putin’in bu öneri ile amacının hem Türkiye’nin derin bir tampon bölge kurmasını engellemek hem de Esad rejimi ile masaya oturulmasını sağlamak olduğu biliniyor. 14 Şubat Perşembe günü Soçi’de yapılacak Rusya-İran-Türkiye zirvesi öncesinde Rus basınında çıkan bir haber çok dikkat çekti. Rusya Federal Haberler Ajansı’na göre, Suriye İstihbarat Servisi El Muhaberat’ın Şefi General Ali Memlük, gizlice Ankara’ya gelerek MİT yönetimiyle doğrudan temaslarda bulunmuştu. Haber, Suriye ve Lübnan kaynaklarına dayandırılıyordu. Ben de merak ettim. Böyle bir görüşme olmadığını öğrendim. Yani ne Suriye İstihbarat Şefi Ankara’ya geldi, ne de üst düzey bir görüşme oldu. Kaynaklarıma göre dönem dönem yönlendirme amaçlı yapılan haberlerden... Ankara’nın tavrı bu konuda açık. Esad rejimini tanımak söz konusu değil, rejimin kendisi ile bir temas trafiği olmayacak. Ancak istihbarat örgütleri farklı seviyelerde bir araya gelebilir. Belli ki 14 Şubat’ta yapılacak Soçi zirvesinde Adana Mutabakatı’nın canlanması konusu Rusya tarafından yeniden gündeme getirilecek. Zirve pek çok açıdan önemli. Şöyle ki: ABD’nin çekilme süreci: Çekilme süreci nasıl olacak, ABD çekilirken ortaya boşluk çıkmaması için neler yapılacak? Sorunun yanıtını her ülke farklı açıdan veriyor. Nasıl bir ortak noktada buluşulacağı önemli. Bu çerçevede tampon bölgenin de gündeme gelmesi bekleniyor. Rusya son görüşmelerde derin bir tampon bölgeye sıcak bakmadığını, 15-20 kilometrelik bir alanın yeterli olacağını söylemiş, Türkiye’nin güvenlik kaygısının çözümü için Adana Mutabakatı’nın canlandırılmasını önermişti. İdlib sorunu: İdlib’de Rusya ve rejimin artan operasyonları dikkat çekiyor. Bu kapsamda bundan sonraki sürece ilişkin neler yapılacağının, özellikle 4 bin yabancı savaşçıdan oluşan radikal grupların durumunun ele alınması bekleniyor. Anayasa komisyonu: Anayasa komisyonunun toplanması normalleşme açısından kritik önem taşıyor. Sürecin hızlandırılması gerekiyor. Türkiye, Suriye ve Irak topraklarında istikrarın kendi huzuru açısından da şart olduğunun farkında. AK PARTİ NEDEN ANKET KONUŞMUYOR?  Üst düzey AK Partili bir isim ile sohbet ettik. Anketleri sorduk, “Artık çok konuşmuyoruz çünkü toplum anketçilere ya yanıt vermek istemiyor ya da sulandırıyor” dedi. Seçmenin rasyonel bir modelle oy kullanmaya başladığını söyledi. Eskiden oy kullanırken birincil önceliğinin “istikrarı korumak” olduğunu anlatan üst düzey isim, “Artık farklı, Cumhurbaşkanı seçimiyle istikrar zaten korunuyor. Genel seçimlerde daha farklı bir tablo bu sebeple ortaya çıkıyor. Yerel seçimde de farklı bir bilinç olacaktır” mesajı verdi. Kaynağıma göre, liderin yüksek profilinin etkili olması bekleniyor, ancak seçmenin en önemli kriteri adayın kendisi ve projeleri olacak. Yerel seçimlerin ardından olağanüstü bir durum olmaz ise Türkiye dört yıl seçim gündeminden uzaklaşmış olacak. AK Parti’nin dört yıl için nasıl bir perspektifi olduğunu da sorduk. Maddeler halinde sıraladı: 2023 hedefleri için çalışılacak. Bölgeye istikrar getirmek için çalışılacak. Türkiye’nin kendi güvenliği için Irak ve Suriye’de istikrar şart. Toplumun taleplerinde artış yüksek. Talep-ihtiyaç dengesi kurulmalı. FETÖ ve PKK terör örgütlerinin yarattığı toplumsal travmayı atlatmak için çalışılacak. İstikrar, sürdürülebilirlik ve geleceğe ilişkin kaygıların ortadan kaldırılması lazım. N’APICAZ BE KÂMİL? ‘SÜLÜN Osman’ ve ‘Üç Penguen’... Saadet Partisi’nin çok konuşulan reklam filmleri. Vizyona giren ‘Organize İşler 2: Sazan Sarmalı’ filmine özgü hazırlanan iki reklam filmi kimin aklına geldi? Başka filmler var mı? Saadet Partisi yetkililerini aradım. Siyasal İletişim Komisyonu kurmuşlar. Komisyonda siyasilerin yanı sıra senaristler, kurgucular da var. Genç bir ekipten bahsediyorum. Filmler bu ekipten çıkmış. Amaçları düşündürmek ve tebessüm ettirmek. Olumsuz bir kampanya yürütmeyecekler. “Saadet Partisi’nin tabanına hitap etmiyor” eleştirilerine hak vermiyorlar. Her mecrada, her tabanda bir şekilde konuşulmayı hedeflediklerini söylüyorlar. Yolda ‘Dürüst Sami’nin maceraları var. Dürüst Sami, Saadet Partisi’nin maskotu. Kampanya Dürüst Sami’nin videoları ile devam edecek.",https://www.hurriyet.com.tr/yazarlar/hande-firat/zirve-oncesi-rus-basininin-iddiasi-41113763
Hande Fırat,800 DEAŞ’lı meselesi,"Şubat 19, 2019 07:59","Burada meselenin İngiltere, Fransa ve Almanya’yı DEAŞ’lıları almaya zorlamak olduğu anlaşılıyor. Ancak hoş olmayan alternatif diyerek başladığı “serbest bırakmak zorunda kalmak” meselesinin perde arkasına bakmak gerekiyor. Bunu da elimizdeki açık veriler ve kaynaklarımla görüşmelerime dayanarak yapmaya çalışacağız. Madde madde elimizdeki bilgileri sıralayarak gidelim... DEAŞ’LILAR YPG’NİN ELİNDE 800 DEAŞ’lı terörist, SDG’nin, yani PYD/YPG’nin elinde. Hapishane olarak adlandırdıkları birtakım binalarda tutuluyorlar. Farklı milletlerden olduklarına dair ABD’lilerin açıklaması var. Ocak ayının son günlerinde Fransızlar, 130 DEAŞ şüphelisi Fransız vatandaşının yargılanmak üzere Fransa’ya götürüleceğini açıkladı. Fransa’da 2015 yılında meydana gelen terör saldırılarının ardından Avrupa’dan 3 bin, Fransa’dan 700 kişinin DEAŞ’a katıldığı açıklanmıştı. Tüm bu süreçte, özellikle ABD’nin Suriye’den çekileceğinin açıklanmasının ardından YPG/PYD’nin elindeki DEAŞ’lıları serbest bırakmakla ABD’yi tehdit ettiği biliniyor. TRUMP, ERDOĞAN’A DA İKİ KEZ SORDU Sahada Türkiye-ABD görüşmelerinde süreç boyunca ABD’liler, bu konuyu gündeme getirmedi. Ancak edindiğim bilgiye göre, ABD Başkanı Trump Cumhurbaşkanı Tayyip Erdoğan ile telefon görüşmelerinde iki kez 800 DEAŞ’lının durumunu gündeme getirdi. Bir kaynağım şöyle anlattı: “Trump hemen her telefon görüşmesinde 800 DEAŞ’lının ne olacağını soruyor. Belli ki Trump’a sürekli bunların YPG tarafından bırakılma riski anlatılıyor” dedi. Sürekli önüne bu sorun konulan Ankara, ÖSO’nun da elinde DEAŞ’lılar olduğunu, bunların hapishanelerde tutulduğunu hatırlattı. En sonunda “DEAŞ’lılar için Suriye sınırları içinde çözümümüz var, alırız, koyacağımız yer belli” mesajını ABD’ye verdi. Yanlış okumadınız. Çekilme sürecinde sürekli önüne bu sorunu koyan ABD’ye Ankara bu çözümle yanıt verdi. Ancak ne olduysa oldu, Trump çıktı ve Avrupa’yı bir anlamda tehdit eden o açıklamayı yaptı. Üstelik bir anlamda YPG/PYD’nin üslubunu kullanarak. Yanlış anlaşılmasın, tabii ki DEAŞ’lıların ülkelerinde yargılanmalarına karşı değilim. Avrupalı ülkeler söz konusu isimleri alıp, ülkelerinde yargılayıp ne yapacaklarına kendileri karar verebilirler. Burada benim kafamda soru işareti yaratan konu, işin daha çok YPG/PYD boyutu. Sürecin başında PYD/YPG, DEAŞ’lıları bırakmakla ABD’yi tehdit ediyordu; şimdi ABD, DEAŞ’lıları bırakmakla Avrupa’yı tehdit ediyor. Elinde alternatif bir çözüm bulunan Trump, Türkiye’nin sorunu Suriye sınırları içinde çözme ihtimalinden hiç bahsetmeyerek, doğrudan “serbest bırakma” ifadesini kullanıyor. ÖSO’nun elindeki DEAŞ’lılar hapishanelerde tutulmaya devam ediliyor. Avrupalılar 800 DEAŞ’lıyı almazsa Trump, ABD’nin yakın çalışma arkadaşı PYD/YPG’ye “Serbest bırakamazsın, hapishanelerde tutmaya devam et” neden diyemiyor, demiyor? 800 DEAŞ’lı meselesinde aklıma takılanlar, soru işareti yaratanlar bunlar. Önümüzdeki günlerde sürecin nereye evrileceğini izleyeceğiz.",https://www.hurriyet.com.tr/yazarlar/hande-firat/800-deasli-meselesi-41121560
Hande Fırat,O koltuk Bahçeli’yi bekliyor... Ankara’da hedef kararsız seçmen,"Şubat 05, 2019 07:59","Başkentte Mehmet Özhaseki ve Mansur Yavaş arasında kıyasıya bir rekabet var. Anketler, tahminler havada uçuşuyor. Ankara seçiminin kaderini ise geçmişte olduğu gibi milliyetçi seçmenin tercihi belirleyecek. Başkentte MHP, AK Parti’yi; İYİ Parti CHP’yi destekliyor. 2014’teki seçim yüzde 44’e yüzde 43 bitmişti. Geri kalan yüzde 9’dan kim daha fazla pay alırsa seçimi kazanacak. Unutmadan söyleyelim, bugün için yüzde 20 civarında kararsız seçmenden bahsediliyor. MHP’nin, AK Parti’nin adayı Özhaseki’ye desteği, Yavaş’ın İYİ Parti’den gördüğü desteğe göre şimdilik daha belirgin. MHP’li kadrolar, Özhaseki’nin her programında yanında ve kürsüde muhakkak bir MHP’li söz alıyor. MHP teşkilatları AK Parti teşkilatları kadar sahada ter döküyor. MAKAM KOLTUĞUNA OTURMAYAN İL BAŞKANI Söz MHP’den açılmışken, MHP’nin Ankara İl Başkanlığı’yla ilgili şaşırtıcı bir olayı sizlerle paylaşacağım. MHP’nin uzun yıllardır Ulus’ta olan Ankara İl Başkanlığı Balgat’a taşındı. İl Başkanı Turgay Baştuğ’un taşındıkları 1 Ocak’tan bu yana halen makam odasını kullanmaya başlamadığını, ziyaretçilerini kendisinin de oturduğu özel kalem müdürlüğünde ağırladığını duyunca nedenini öğrenmek için kendisini aradım. İşte Baştuğ’un makam koltuğuna oturmama sebebi... ‘ÖNCE GENEL BAŞKANIMIZ BAHÇELİ ONURLANDIRMALI!’ “Hande Hanım, yoğun bir seçim dönemi yaşıyoruz. Sayın Genel Başkanımız Devlet Bahçeli 24 saatini ülke meseleleriyle hemhal olarak geçiriyor. Kendisini henüz il başkanlığımızda misafir etmek kısmet olmadı. Makam odasını bir kez Sayın Mehmet Özhaseki’yi misafir ettiğimizde kullandık, onda da makam koltuğunu kullanmadım. Bizi bu kutlu vazifeye layık gören, bize her daim yol gösteren Türk dünyasının bilge lideri Sayın Genel Başkanımız bizi onurlandırmadan o koltuğa oturmaktan ar ederim.” ERDOĞAN İLE  BAHÇELİ BULUŞACAK Yazımıza cumhur ittifakı ile devam edeceğiz. Cumhurbaşkanı Tayyip Erdoğan ile MHP Genel Başkanı Devlet Bahçeli’nin aday listelerinin YSK’ya verileceği tarih olan 19 Şubat’tan önce bir araya gelerek, seçime ilişkin değerlendirme yapmaları bekleniyor. Burada özellikle kampanya süreci de masada olacaktır. AK Parti, cumhur ittifakı için miting modelini Adana’da hayata geçirdi. Adana modelinden hareketle ortak aday çıkan şehirlerdeki mitinglerde parti bayrağı olmayacak, Türk bayrakları yer alacak. Parti şarkısı yerine ittifak şarkıları çalacak. Parti sloganı yerine ittifak sloganı atılacak. AK PARTİ’DEN MİLLET İTTİFAKI ANALİZİ AK Parti kampanyasına ilişkin yapılacakları gün gün belirledi. İlk kez kampanyayı bir reklam ajansı yönetmiyor. Onun yerine kampanyanın yönetimi Genel Merkez’de. Genel Merkez ana politika ve talepleri doğrultusunda ajanslara yön veriyor. Bir yandan da saha analizleri devam ettiriliyor. Millet ittifakının durumu, seçmenin bakışı da değerlendiriliyor. CHP seçmenine yönelik, ‘partisinden yorulduğu’ tespiti yapılıyor. İYİ Parti’nin seçmeninin ise daha çok farklı kimliklerin ortak tepki etrafında bir araya gelmesinden oluştuğu belirtiliyor. Ayrıca İYİ Parti’nin CHP-HDP’nin yan yana duruşundan rahatsız olduğu hatta bundan korktuğu analizi de paylaşılıyor. Gelelim HDP’ye... Güneydoğu’da HDP oylarının düşeceği öngörülüyor. Tıpkı 2014 seçimlerindeki gibi metropollerde ise artış bekleniyor. Bunun sebebi olarak da büyükşehirlerde bazı bölgelerde ideoloji ile marjinalliğin üretilmesi, bunun da yalnızlık ve tepkiselliğin etkisiyle artması olarak gösteriliyor.",https://www.hurriyet.com.tr/yazarlar/hande-firat/o-koltuk-bahceliyi-bekliyor-ankarada-hedef-kararsiz-secmen-41105614
Hande Fırat,Siyasi ayaktan sonra konsey vurgusu,"Aralık 29, 2018 07:59","Önce kahvaltı yapılır, ardından da soru-yanıt bölümüne geçilir. Açıklamaları ile siyasetin gündemini değiştiren, oyun kuran, oyun bozan, gündem yaratan bir siyasetçi. Bahçeli bu toplantılara özel olarak hazırlanır. Yine hazırlıklıydı, hem dosyalarıyla hem fotoğraflarla, hem de özel mesajlarla. DARBENİN BEYİN TAKIMI NEREDE? Önce basın toplantısındaki bölümle başlayalım. MHP Genel Başkanı, FETÖ ile mücadeleyi değerlendirirken “FETÖ’nün sekizinci ayağından ses yok. Suyun gözünden içmek lazımdır. Suyun gözünden içmek için ‘yurtta sulh konseyi’nden yakalamak lazım. ‘Yurtta sulh konseyi’ni telaffuz dahi eden yok. Bu işin beli olan konseyi çıkarmak lazım. Başı nerede görülüyorsa orada ezilmeli” dedi. Bahçeli zaman zaman bu uyarısını tekrarlamış, “Siyasi ayak nerede” sorusunu yöneltmişti. Bu kez konseye vurgu yaptı. Toplantıdan sonra biraz sordum soruşturdum. Birazdan size Bahçeli’nin kimleri kastettiğini anlatacağım. Ama önce ‘yurtta sulh konseyi’ni hatırlatayım. Kamuoyu varlığından o korkunç gecede okunan sözde darbe bildirisinden haberdar olmuştu. Sonrasında ‘Çatı İddianamesi’nde konseyin 38 isimden oluştuğu ortaya çıkmıştı. İsimleri, rütbeleri liste halinde kamuoyuyla da paylaşılmıştı. Bahçeli’ye yakın isimlerle konuştum. Özü şu: Darbenin beyninin, bu listenin ötesinde hâlâ açığa çıkarılmamış isimlerden oluştuğunu düşünüyorlar. Bürokratlar ve siyasetçiler. Aklıma gelen soruyu kaynağıma hemen sordum. Hangi parti, hangi siyasetçiler? MHP’li kaynağım, “Her partiden olabilir, söylemlere, işbirliklerine bakmak lazım” dedi. SİYASETİN KOLEKSİYONERİ  SİYAH-BEYAZ MUSTANG MHP Genel Başkanı’nın basın toplantısında hemen yanında oturuyordum. Toplantı başlamadan önce yani kahvaltı bölümünde hem çayımızı yudumladık hem de sohbet ettik. Devlet Bahçeli’nin sohbetleri keyifli ve esprilidir. Hoş sohbetin detaylarını paylaşacağım sizinle. Genelde yüzükleri ile gündeme gelen MHP Genel Başkanı iyi bir koleksiyoner. Klasik araba, yüzük, tespih ve köstekli saat koleksiyonları var. Klasik araba koleksiyonuna siyah-beyaz bir Mustang kattı, plakası tuttuğu takımdan yani BJK. Yüzük koleksiyonuna gelince, kendisinin özel yaptırdığı yüzükler var. Bahçeli “Yüzük moda oldu. Benim yüzük sevdiğimi bilen ziyaretçilerim de bana yüzük getiriyor” dedi. Özel yapım yüzükler, tespihler, saatler evinde. EN SEVDİĞİ ŞARKILAR TELEFONDA Bahçeli’yi, sosyal medyada takip edenler bilir, bazı önemli açıklamalarını Twitter’dan yapar. Genelde de akşam saatlerinde atar mesajlarını. Merak ettim sordum “Kendiniz mi yazıyorsunuz” diye. “Yok ben açıklamaları hazırlıyorum, teknik bir ekip var. Onlar atıyor. Benim akıllı telefonla aram pek iyi değil. Konuşmak için, bir de müzik için kullanıyorum” dedi. Yanlış okumadınız, MHP Genel Başkanı telefonundan müzik dinliyor. Sevdiği şarkılar telefonunda. ONUR VEREN İZLEYİCİ Sohbetimizde ‘Gece Görüşü’ de konuşuldu. Devlet Bahçeli “Perşembe günleri programınızı hiç kaçırmıyorum, siyasi kulis bilgilerini öğreniyoruz iyi oluyor” dedi. Çok mutlu oldum, onur duydum. Tüm izleyicilerimize sonsuz teşekkürler. MUSMUTLU YILLAR Bir yıl daha bitiyor. Bir yıl daha acısıyla tatlısıyla geride kalıyor. Yepyeni bir yıl gizemiyle, bilinmezlikleriyle geliyor. Türkiyemize, bize iyi gelsin 2019. Hepinize sağlık, mutluluk ve huzur dolu bir yıl dilerim. Mutlu, musmutlu olsun 2019.",https://www.hurriyet.com.tr/yazarlar/hande-firat/siyasi-ayaktan-sonra-konsey-vurgusu-41066956
Hande Fırat,Cemal Kaşıkçı Bağımsız soruşturma,"Ocak 29, 2019 07:59","Son sözleriydi bunlar. Önce boğuldu, sonra kanının bir kısmı çekildi, ardından parçalara ayrılıp poşetlere konuldu. Ekim ayında yaşanan, kanımızı donduran korku filmi “Cemal Kaşıkçı Cinayeti”. Nihayet BM’nin bir şekilde gündeminde. Bir şekilde diyorum, ortada bir resmi soruşturma yok henüz. Şimdilik tek gelişme BM keyfi ve yargısız infazlar Özel Raportörü Agnes Callamard’ın kendi girişimiyle başlattığı soruşturma için Türkiye’ye gelmiş olması. Yani soruşturma bağımsız. Callamard’ın dünya genelindeki infazları soruşturma yetkisi bulunuyor. Başlattığı çalışmaya ilişkin Reuters’a verdiği demeçte Callamard suç koşullarını, “hem şahısların hem de devletlerin bu cinayetteki sorumluluklarının tabiatını ve boyutunu” değerlendireceğini söylemiş, “Bulgularım ve tavsiyelerim Haziran 2019’daki oturumda BM İnsan Hakları Konseyi’ne bildirilecek” demişti. DÜNYA LİDERLERİNİN DUYGUSAL(!) BAKIŞI Vahşi cinayeti günlerce konuştuk. Ulusal basın ve uluslararası basında her gün yeni bir ayrıntı çıkmış ve kanımız donmuştu. Türkiye yürüttüğü akıllı strateji ile tüm dünyayı bir anlamda ayağa kaldırmıştı. Tüm oklar cinayetin arkasındaki isim olarak Veliaht Prens Selman’ı gösterse de, Prens konusunda kimse bir adım atmadı, atamadı. Bunun başta ABD olmak üzere ülkeler açısından bir takım “duygusal(!)” ve uzun vadeli “stratejik ama yine duygusal(!)” sebepleri olduğu şüphe götürmeyen bir gerçek. Türkiye bu konuda hiçbir pazarlık içinde olmadığını ve olmayacağını birçok kez her düzeyde açıkladı. Şimdi yeniden hamle zamanı. BM Özel Raportörü’nün soruşturması bağımsız olsa da Türkiye’nin elindeki ve tüm dünya ile paylaştığı deliller öyle kuvvetli ki raportör bunu BM İnsan Hakları Konseyi’ne bildirdiğinde konuya tamamen duygusal(!) yaklaşan dünya ülkelerinin liderleri yine kör ve sağır taklidi yapabilecekler mi merak ediyorum. Cumhurbaşkanı Erdoğan’ın talimatı çok açıktı: Konunun uluslararası yargıya taşınması. Bunun için ilk kez bu köşede BM yoluna başvurulacağını yazmıştık. Zaten raportörle Ankara’da yapılan görüşmelerin önemli maddelerinden biri de buydu. BM konusunda iki yol bulunuyor. Bunlardan biri soruşturma için BM Güvenlik Konseyi’nde karar alınması. Malum nedenleri göz önünde bulundurursak bunun kolay olmadığı ortada. Diğer seçenek ise “cinayetle ilgili gerçeklerin ortaya çıkarılması” amacıyla BM Genel Sekreteri ya da İnsan Hakları Komiseri tarafından bir komisyon kurulması. Dışişleri Bakanı Mevlüt Çavuşoğlu, diğer ülkelerle çalışıldığını söylemişti. Bu konuda bir gelişme olacak mı göreceğiz. İnsanlık vicdanı açısından resmi soruşturma şart. Diğer yandan Türkiye bir “muz cumhuriyeti olmadığını”, canı isteyenin operasyon yapamayacağını, cinayet işleyemeyeceğini izlediği strateji ile ortaya koymuştu. Şimdi bunun devamının gelmesi gerekiyor. O SESLER VE SÖZLER UNUTULMASIN! Suudi Arabistan ise bu konuyu gündeminden düşürmüş görünüyor. Veliaht Prens’ten de ses çıkmıyor. Oysa isteyen her ülkenin istihbarat şefine ya da görevlisine MİT tarafından dinlettirilen ‘tak tuk’ sesi ile elektrikli otopsi testeresinin sesi dünyanın tam ortasında, insanlığın vicdanında bangır bangır duruyor. Çok yazıldı ama yeni okuma fırsatı buldum. Gazeteciler Abdurrahman Şimşek ve Nazif Karaman’ın araştırması, Ferhat Ünlü’nün kaleminden ‘Diplomatik Vahşet-Cemal Kaşıkçı Cinayetinin Karanlık Sırları’nı okumanızı tavsiye ederim. Korku filmi demem boşuna değil. Veliaht Prens’in muhaliflerini ortadan kaldırmak için kurduğu “kaplan timi” de, Cemal Kaşıkçı’nın parçalanmadan önce kanının çekilerek banyo giderine akıtılması da nasıl bir zihniyetle, nasıl bir katiller sürüsü ile karşı karşıya olunduğunu gösteriyor. 15 kişilik infaz timinin içinde yer alan Suudi Arabistan Adli Tıp Kurumu Başkanı Salah Muhammed Ed Tubeyki’nin cinayet öncesi rahat sözleri ise kan donduruyor. Tubeyki, “Kesmeyi iyi bilirim. Şimdiye dek hiç sıcak bir beden üzerinde çalışmadım ama onu da kolay hallederim. Normalde kadavra keserken kulaklığımı takar müzik dinlerim. Bir yandan da kahvemi, sigaramı içerim. Cemal’in boyu uzun, yaklaşık 1.80 civarında. Kurbanın eklemleri kolayca ayrılır ancak parçalamak yine de zaman alacaktır. Ben parçaladıktan sonra siz de poşete sarıp bavullara koyar ve çıkarırsınız” demiş.... Suudi Arabistan, kral, veliaht prens ve duygusal(!) nedenlerle sessiz kalan ya da sesi çıkıyormuş gibi yapıp kafasını kuma gömen tüm liderler, ne yazık ki bu sözler ve cinayeti işlerken çıkardıkları sesler insanlık vicdanında asılı duruyor.",https://www.hurriyet.com.tr/yazarlar/hande-firat/cemal-kasikci-bagimsiz-sorusturma-41097947
Hande Fırat,Kritik görüşme,"Ocak 08, 2019 07:59","‘Pentagon çekilmeye hâlâ karşı. Trump’ı kararından vazgeçirme arayışında...’ Ankara, Suriye’den çekilme konusunda ABD’den yapılan resmi açıklamaları ve “kaynaklara” dayandırılarak yaptırılan haberleri işte bu iki cümle ile yorumluyor. TRUMP’A BASKI VAR Yazıya hızlı bir başlangıç oldu. Ancak bugün önemli; Türkiye ve ABD arasında kritik görüşmeler yapılacak. Beyaz Saray Ulusal Güvenlik Danışmanı John Bolton, DEAŞ ile Mücadele Komisyonu Özel Temsilcisi James Jeffrey ve ABD Genelkurmay Başkanı Orgeneral Joseph Dunford, dün Ankara’ya geldi. Heyetin hem Cumhurbaşkanlığı hem de Genelkurmay Başkanlığı’ndaki görüşmelerinin ana gündem maddesi, ABD’nin Suriye’den çekilme kararı. DEAŞ ile mücadele, YPG’nin durumu gibi kritik başlıkları içeren görüşmeler için henüz masaya oturmadan John Bolton’ın “ABD askerleri Suriye’nin kuzeyindeki Kürtleri korumaya yönelik bir anlaşma olmadan çekilmeyecek” sözü Ankara’da tepkiyle karşılandı. Buna bir de geçtiğimiz günlerde Pentagon kaynaklarına atfen Wall Street Journal’da belli ki özel olarak yaptırılan, “Türkiye DEAŞ ile mücadeleyi yürütemeyecek, buna yeterli imkânı yok” mealindeki haberi de eklersek tablo Ankara açısından netleşiyor. Tüm bunlara, bugünkü görüşmelerde masaya konulacaklarla bir anlamda zaten yanıt verilecek. Ancak Ankara, Pentagon’un halihazırda çekilmeye isteksiz olduğu ve hâlâ Trump’ı vazgeçirmeye çalıştığı tespitini yapıyor. Üst düzey kaynaklarım, “Kırılgan bir ortam var, Trump’a kararını tersine çevirmesi için baskı yapıyorlar” dedi. Biliyorsunuz, Fırat’ın doğusuna yönelik Türkiye’nin operasyonu, çekilme kararı ile zaten beklemeye alınmıştı. Şimdi bu son gelişmelerle Ankara “erken bir müdahalenin” Trump’ın “çekilme” kararını zora sokacağının da farkında. Ancak bu, sınır güvenliğinin ihlal edilmesi ya da bir saldırı durumunda sessiz kalınması anlamına tabii ki gelmiyor, gelmeyecek. Öncelik, Türkiye’nin kendi güvenliğinde olacak. ANKARA NE DİYECEK? Ankara tüm hassasiyetlerini ve olmazsa olmazlarını görüşme masasına taşıyacak. DEAŞ İLE MÜCADELE Türkiye’nin DEAŞ ile mücadele edecek gücü olmadığı iddiasının “çarpıtma ve iyi niyetli bir yaklaşım olmadığı” belirtilecek. Zeytin Dalı ve Fırat Kalkanı bir kez daha hatırlatılacak. “DEAŞ unsurları ile mücadele yapılacaktır, bu yapılırken sahadaki güçlerle koordinasyon tabii ki sağlanacaktır” mesajı verilecek. ABD’NİN ÇEKİLME KARARI Kararın olumlu karşılandığı, ancak çekilmenin biçiminin ve modelinin önemsendiği anlatılacak. Burada üç önemli başlık var. YPG/PYD’nin durumu: Türkiye’ye yönelik son algı operasyonu kapsamında, Türkiye’nin hedefinin asla Kürtler olmadığı belirtilecek ve “Türkiye’nin Suriye Kürtleri ile sorunu yok, Türkiye’nin sorunu ve mücadelesi terör örgütleri ile. ABD’nin artık müttefikini, yani Türkiye’yi de hedef alan terör örgütü YPG ile angajmanını bitirmesi gerekiyor” denilecek. Bir önceki başlıkta yazdım, kritik olduğu için bir daha dikkatinize getireceğim. Üst düzey bir kaynağım “YPG’yi koruyacak, alan hâkimiyetini arttıracak bir angajmana asla girmeyiz. Sınırlarımızı sonuna kadar koruruz. Saldırıya karşılık veririz” dedi. Silahlar: YPG’ye verilen silahlar çok konuşuldu. ABD mücadele bitince toplayacağına söz vermişti, silahların akıbeti bir kez daha masaya getirilecek. TÜRKİYE ÜSLERİ İSTEYECEK ABD Üsleri: Üçüncü ve kritik başlık ABD’nin bölgede bulunan büyüklü küçüklü 22 üssü. ABD bunları bir şekilde yok etmez ise Ankara’nın kırmızı çizgisi bu üslere YPG’nin yerleşmesi. “YPG’ye verilmesi asla kabul edilemez” diyen kaynaklar, askerlerle yapılacak görüşmede Türkiye’nin bu üsleri isteyeceğini belirtti. Edindiğim bilgiye göre DEAŞ ile mücadele çerçevesinde de üslerin kullanılacağı belirtilecek. TAMPON BÖLGE ÖNERİSİ MASADA MI? ABD’nin Türkiye’ye sınır güvenliği için belli bir derinlikte tampon bölge önerdiği iddia edilmişti. Kaynaklarım “Henüz böyle bir öneri gelmedi. Gelirse detaylarını sahada görmek lazım” dedi. Ancak Ankara, sınır boyu güvenliği için belli bir derinlikte bölgenin güvenli hale getirilmesi, yani terör unsurlarından arındırılması ve Türkiye’nin o alanda askeri hâkimiyeti önerisine kapıyı kapatmıyor. BENDEN KÜÇÜK BİR NOT... Hürriyet gazetesinde bu köşede, bu haftadan itibaren Salı ve Cuma günleri sizlerle buluşacağım.",https://www.hurriyet.com.tr/yazarlar/hande-firat/kritik-gorusme-41076020
Hande Fırat,İzmir kavgası... Neden gecikti?,"Ocak 18, 2019 09:06","1 Ekim 2018’de Aziz Kocaoğlu bir kere daha aday olmayacağını açıklamıştı. O tarihten bugüne üç buçuk aylık bir süre geçti. Üç buçuk ay çok da uzun değil diyenler olabilir. Ancak bu üç buçuk aylık sürede cumhur ittifakı adayını belirledi, Nihat Zeybekci çoktan sahalara indi. Yine bu süreçte başta Ankara ve İstanbul olmak üzere millet ittifakı da önemli büyükşehirlerde adaylarını çıkardı. Geriye bir İzmir kaldı... CHP’nin yerelde en prestijli tepe noktası, bu yüzden İzmir’i gönlünden geçiren çok. Bence CHP ve Aziz Kocaoğlu’nun belediye başkanlığını her konuşmasında öven CHP Genel Başkanı Kemal Kılıçdaroğlu, biraz daha hızlı davranıp tartışmalara yer vermeden adayını daha erken belirlemeliydi. KOCAOĞLU: PARTİME ASLA İHANET ETMEM CHP kulislerinde, Seferihisar Belediye Başkanı Tunç Soyer’in ismi MYK toplantısına getirilecek iddiası yayılınca ortalık karıştı. Kılıçdaroğlu ile sürpriz bir görüşme yapan ve sonrasında yeniden aday olmayı gündeme getiren Aziz Kocaoğlu ile konuştum. Bana o görüşmeyi anlattı. Kocaoğlu, Kılıçdaroğlu ile yaptığı görüşmede “Yanlış birini aday yaparsanız bu kentte yaşayamam, ama 71 yaşımdan sonra bu kentten gidemem de. Olumsuz bir arkadaş olur, bayrak ileri taşınmaz, ilçeler kaybedilirse en büyük hayati sorumluluk bende” ifadesini kullandığını, ardından da “Ne düşünüyorsunuz” sorusunu yönelttiğini söyledi. Kılıçdaroğlu, “Henüz belli değil” deyince de adaylığını açıklamak istediği yanıtını verdiğini anlattı. Aziz Kocaoğlu, telefon görüşmemizde açık bir şekilde Tunç Soyer’in isminin MYK’ya getirileceği istihbaratı sebebiyle Genel Merkez’e gittiğini söyledi. “Bu gidişe ‘dur’ demem lazımdı. Tunç Bey ile kişisel sorunum yok, ama belediye başkanlığı yapma yetisinde problem var” dedi. Kocaoğlu’na “Tüm bu uyarılarınıza rağmen Tunç Soyer ya da mesafeli durduğunuz bir isim aday gösterilirse ne yaparsınız? Bağımsız aday olur musunuz” sorusunu da yönelttim. Aziz Kocaoğlu, “Hayır, bağımsız aday olmam. Kimse bana adaylık da teklif edemez. Partime asla ihanet etmem. İzmirlilere çıkar, ‘Ben doğru bildiklerimi söyledim’ der, ardından da partim için çalışmaya devam ederim” yanıtını verdi. TUNÇ SOYER: ARTIK GENEL BAŞKANIN TAKDİRİ Kocaoğlu’nun hedefindeki isim Tunç Soyer ile de kısa bir telefon görüşmesi yaptım. Ankara’dan İzmir’e yeni dönmüştü. Geçen hafta Kılıçdaroğlu ile görüştüğünü, ancak bu görüşmede CHP Genel Başkanı’nın renk vermediğini belirtti. Soyer’e Kocaoğlu’nun yeniden adaylık açıklamasını sordum. Soyer, “Kendisinin yasal hakkı, kişisel tercihidir. Ancak konu artık Sayın Genel Başkan’ın ve genel merkezin takdiridir” dedi. KILIÇDAROĞLU VE GENEL MERKEZ NE DİYOR? İzmir için gözler Kılıçdaroğlu ve genel merkez ekibinde. Yakın çevresi Aziz Kocaoğlu’nun adaylık açıklamasının Kılıçdaroğlu’nun kafasındaki ismi değiştirmediği bilgisini veriyor. Yani halihazırda Tunç Soyer ve Tuncay Özkan isimleri önplanda. Bir diğer bilgi, Aziz Kocaoğlu geldi diye isim MYK’ya getirilmemiş değil. Tuncay Özkan’ın gönlünde İzmir var, ama hem parti yöneticisi hem de İzmir milletvekili. İzmir’in aday belirlenen dış ilçelerinde belirleyici olması da partideki bir başka tartışma konusu. Bu nedenle de Kılıçdaroğlu süreci kırmadan, dökmeden götürmek istiyor bilgisi paylaşılıyor. Tüm bu bilgiler ışığında İzmir için son haftaya giriliyor, tansiyon daha da yükselecek mi göreceğiz deyip noktayı koyalım. SİYASETTE ERKEK EGEMENLİĞİ! İzmir nüfusunun yarıdan fazlası kadın. Kadınların en örgütlü olduğu il. Cumhuriyet Kadınları Derneği Genel Başkanı ve İzmir Büyükşehir Belediye Başkanlığı’na aday adaylığını açıklayan Canan Arıtman aradı. Bu bilgileri verdi. Ardından da “Top erkekler arasında çevriliyor, potaya bir türlü giremiyoruz” dedi. Tabii ki sırf vitrin olsun diye aday yapılmamalı kadınlar. Ama çok başarılı kadınlarımız var. CHP’nin Menemen aday adayı Nurgül Uçar Aktuğ ziyaret etti, “89 yılda sadece 119 kadın belediye başkanı seçtik” dedi. Parti ayrımı yok bu rakamda. 89 yılda, 31 bin erkek başkana karşılık 119 kadın... 2019 seçimlerinde de durum iç açıcı değil. Şimdi bana “İlçelere bak” diyecek erkek siyasetçiler olduğunu biliyorum. Yanıtım, “İllere bakın. Kiminde hiç yok, kimin de bir elin beş parmağını geçmiyor!” Tüm liderlere teessüflerimi sunuyorum.",https://www.hurriyet.com.tr/yazarlar/hande-firat/izmir-kavgasi-neden-gecikti-41086639
Hande Fırat,Güvenli bölgeyi birlikte koruyalım,"Ocak 22, 2019 07:59","Erdoğan: Çekilme kararınızı etkilemek için yapılmış açık bir provokasyon bu saldırı. Trump: Biliyorum ama geri adım atmayacağım. Kararlıyım, çekileceğiz. İki lider arasındaki görüşmede bu sözlerden sonra Cumhurbaşkanı Erdoğan, “DEAŞ konusunda endişe etmeyin, gerekli her türlü adımı atmak için hazırlıklarımız tamam” dedi. Ardından da bir kere daha Türkiye’nin YPG/PYD ve PKK terör örgütlerine ilişkin endişelerini ve mücadeledeki kararlılığını anlattı. İki ülkenin genelkurmay başkanları arasındaki görüşme ele alındı. ABD Ulusal Güvenlik Danışmanı John Bolton da hattaydı, Cumhurbaşkanlığı Sözcüsü Büyükelçi İbrahim Kalın ise Erdoğan’ın yanındaydı. Trump, “Güvenli bölge ve çekilme ile ilgili sürecin hızlanması lazım. Koordinasyon Bolton’da olsun” dedi. Önce Bolton söz aldı, ardından da İbrahim Kalın konuştu. Kalın, “Askerler ilk görüşmeyi yaptı ama süreci hızlandırmak için kısa süre içinde görüşelim” dedi. Trump konuyu bir kez daha ticarete getirdi. ABD Başkanı, “Türkiye’nin imkân ve kabiliyeti, ekonomik becerisi büyük. İki ülke arasındaki ticaret hacminin de bir an önce arttırılmasını istiyorum. Bu hafta ticaret bakanım ile görüşüp talimat vereceğim” dedi. BİR MİKTAR ASKER BIRAKALIM Bolton ve Kalın, sürecin koordinasyonuyla ilgili liderler tarafından görevlendirildiler. Bugün yarın telefonda görüşmeleri bekleniyor. Askerler, istihbarat görevlileri ve diplomatların katılımı ile görüşme süreçlerinin hızla başlaması hedefleniyor. Trump, çekilmenin hızla gerçekleşmesi ve güvenli bölgenin şekillenmesi konusunda kararlı. Ancak askerler başta olmak üzere güvenlik kurumları, planı ağırdan almaktan yana. Hatta Ankara’ya güvenli bölge konusunda farklı mesajlar ulaşıyor. Güvenli bölge konusunda en hararetli tartışma kimin, hangi ülkenin ya da ülkelerin konuşlanacağı noktasında. ABD Genelkurmayı’nın “Suriye’de bir miktar asker bırakalım, güvenli bölgeyi birlikte koruyalım” teklifi Ankara’ya ulaştı. Ancak Ankara, Trump’ın buna karşı olduğunu biliyor. Yani ABD yönetimi arasında bu konuda bir uzlaşma olup olmayacağı henüz bilinmiyor. Bununla birlikte Ankara’daki tavır net, güvenli bölgeye Türk askeri konuşlanmalı. ABD’nin tam çekilme yapması durumunda koalisyonun diğer ülkeleri ya da Roj peşmergeleri ile ortak devriye, ortak konuşlanma gibi seçenekler kabul edilebilir ve gerçekçi bulunmuyor. TÜRKİYE’NİN TEKLİFİ Türkiye, hem genelkurmay başkanları görüşmesinde, hem de diğer düzeylerde yapılan görüşmelerde ABD’ye teklifini sundu. İki ana madde ile özetlenebilir. 1- Menbiç’in güvenliği Türkiye’ye devredilsin. Ankara ilk adımın Menbiç konusunda atılmasını istiyor. Güvenliğin Türkiye’ye devredilmesini istiyor. Bu güven arttırıcı bir adım olur mesajı verildi. 2- Güvenli bölge Eşzamanlı olarak güvenli bölgenin oluşturulması için çalışmalara başlansın. Türkiye, askerlerin ve istihbarat unsurlarının hızla bir araya gelmesini teklif etti. Türkiye yerel unsurların da desteğini alacak. Azez ya da Cerablus’takine benzer bir yapı oluşturulacak, YPG/PYD terör örgütü ile bağlantısı olmayan Kürtler ve Arapların yer alacağı yerel unsurlarla çalışılacak. SENATÖRÜN TEKLİFİ “YPG’nin siyasi kolu PKK ile bağlantılıdır. Kanıtlar gayet açık.” “Benim amacım yarattığımız problemi düzeltmek. Suriye’de Türkiye için ortaya çıkardığımız sorunu çözmeliyiz.” İtiraf gibi açıklamaları, geçen hafta Trump’a çok yakın isim Senatör Lindsey Graham’dan Türkiye ziyareti sırasında dinledik. Senatör, “çekilmenin yavaşlaması, planlı yapılması” gerektiğini savunanlardan. Suriye’den çıkarken boşalan alanın İran ve Rusya tarafından doldurulmasını istemiyor. “Bir boşluk olmamalı” mesajını net bir biçimde verdi. Ankara’daki görüşmelerinde, “PYD/YPG için Türkiye’yi rahatsız etmeyecek bir alan bulalım, oraya kaydıralım. Bir süre sonra da ABD, YPG ile olan tüm angajmanını kessin” dedi.",https://www.hurriyet.com.tr/yazarlar/hande-firat/guvenli-bolgeyi-birlikte-koruyalim-41090218
Hande Fırat,Güvenli bölgeye Ankara’nın şartı,"Ocak 15, 2019 07:59","ABD Başkanı Donald Trump, haftaya sosyal medyadan bu açıklama ile başladı. Açıklamanın Türkiye’ye yönelik tehdit bölümüne Ankara’dan peş peşe sert yanıtlar geldi. Cumhurbaşkanlığı Sözcüsü İbrahim Kalın, İletişim Başkanı Fahrettin Altun ve Dışişleri Bakanı Mevlüt Çavuşoğlu’nun yaptıkları açıklamalardan da yararlanarak Ankara’daki tespitleri sıralayalım. TRUMP BASKI ALTINDA - Ankara, Pentagon başta olmak üzere güvenlik birimlerinin Trump’ı çekilme kararından vazgeçirmeye çalıştığını düşünüyor. Kaynaklarım, “Kafasını bulandırıp baskı kurmaya çalışıyorlar” dedi. Ankara-Washington hattında hem Trump hem Erdoğan nezdinde iyi ilişkileri olan bir başka kaynağım, “Trump’ın başından beri aklında Suriye’den çıkmak vardı. Askeri toplantılarda ‘Biz hâlâ niye oradayız?’ sorusuna net yanıt alamıyordu. Hatta bu son çekilme kararında Trump ‘Çıkacağım’ deyince, Pentagon ‘Anons etmeyin’ teklifinde bulundu, Trump Pentagon’u dinlemedi. O günden beri ABD’de çok güçlü bir lobi Trump’ı kararından vazgeçirmek için çalışıyor. Trump’ın yardıma ihtiyacı var” yorumunu yaptı. TERÖRLE MÜCADELEDEN TAVİZ YOK - Ankara çok net biçimde Kürtlerle sorunu olmadığını söylüyor. “Kürtlerin hamisiyiz” mesajını veriyor. Ancak PKK-YPG-PYD terör örgütleri ile mücadelenin süreceği, bu konuda bir geri adım atılmayacağı belirtiliyor. “Türkiye ekonomik tehdidi asla kabul etmeyecek” bilgisi paylaşılıyor. Ancak benzer bir tehdidi ve sonuçlarını Ankara rahip Brunson sürecinde yaşamıştı. Benzer zarar ile karşı karşıya kalmamak için bu süreçte müzakerelere önem verilecektir. GÜVENLİ BÖLGE Ankara, ABD Başkanı’nın “20 millik güvenli bölge” önerisini Twitter’dan öğrendi. Ne Bolton ile gelen heyet, ne de öncesinde ya da sonrasında yapılan görüşmelerde bu öneri masaya geldi. ABD basınında bazı haberler yer alsa da kaynaklarıma göre Türkiye’ye bir teklif iletilmiş değildi. Twitter’dan yapılan güvenli bölge önerisinin ayrıntıları da henüz bilinmiyor. Ancak ilk değerlendirmelere göre Ankara bu öneriye sıcak bakıyor. ANKARA GÜVENLİ BÖLGEYE SICAK Aslında güvenli bölge önerisini ilk dile getiren Cumhurbaşkanı Erdoğan’dı. 2012 yılından itibaren güvenli bölge kurulmasını birçok kez ifade eden Erdoğan, 2014 yılındaki ABD ziyaretinde dönemin Başkan Yardımcısı Joe Biden ile yaptığı görüşmede masaya da koymuştu. O dönem Türkiye’nin amacı, güvenli bölgede mültecileri barındırmak ve bölgeye terör saldırısı yapabilecek unsurların girişini engellemekti. Bugüne dönersek, Ankara krizin ilk günlerinde önerdiği güvenli bölgenin şimdi ABD tarafından önerilmesini olumlu buluyor. Şartları konuşmaya hazır. Olmazsa olmazı, bölgeye Türk askerinin konuşlanması. Bu durumda YPG/PYD belirlenen bölgenin güneyine çekilecek. 5 MADDELİK ‘NON-PAPER’ Ulusal Güvenlik Danışmanı John Bolton ve heyetin Ankara ziyaretinde masaya beş maddelik bir ‘non-paper’ (resmi olmayan belge) koydu. Belge resmi olmasa da ABD’nin bunları yazıya dökecek noktaya gelmiş olması dikkat çekici. Bu beş maddeyi özetleyecek olursak; çekilmeye başlanacağı, DEAŞ ile mücadelenin süreceği, bunda bir zaaf olmayacağı ve ayrıntıları, ABD’nin Suriye’nin Ürdün sınırında El Tanf kenti yakınlarındaki üsten çekilmeyeceği ve Kürtlerin korunacağına ilişkin maddeler. Türkiye açısından en kritik madde sonuncusu. ‘Non-paper’da “ABD ile birlikte DEAŞ’a karşı mücadele eden müttefiklerimize dokunulmayacak” şeklinde yer aldı. Yani PYD/YPG denilmedi ancak işaret edildi. Ankara yanıtını hazırladı. Çerçeveyi bu köşede yazdığımız ve yetkililerin kamuoyuyla başından beri paylaştığı hassasiyetler olarak özetleyebiliriz. DEAŞ ile mücadelede kararlılık, Kürtlerle hiçbir sorun olmadığı, olmayacağı ancak adı ne olursa olsun terör örgütlerine asla taviz verilmeyeceği ve söz konusu örgütlerle kararlılıkla mücadele edileceğinin yer aldığı belirtiliyor.",https://www.hurriyet.com.tr/yazarlar/hande-firat/guvenli-bolgeye-ankaranin-sarti-41083066
Hande Fırat,Yeniden Adana Mutabakatı... Esad’a ‘Taahhütlerini yerine getir’ denir mi?,"Ocak 25, 2019 09:37","Erdoğan-Putin zirvesinin en dikkat çeken başlıklarından biri haline geldi. Öneriyi masaya Rusya Devlet Başkanı Putin getirdi. Yüksek ihtimal bu düşüncesini görüşme öncesi Esad ile de paylaşmıştır. Putin basın toplantısında da açık açık Adana Mutabakatı maddelerinin Türkiye’nin güney sınır bölgesiyle ilgili birçok endişesini giderici nitelikte olduğunu söyledi. 1998 yılında Türkiye ile Suriye’yi söz konusu mutabakata götüren süreçte tansiyon çok yüksekti; Türkiye, Suriye topraklarına girmeye hazırlanıyordu. Birazdan ayrıntılarına değineceğim mutabakatta Suriye’nin Türkiye’ye taahhütleri yer alıyor. Putin, “Türkiye bu mutabakatı işletmeli” derken, aslında Suriye’nin Türkiye’ye 1998 yılında verdiği sözleri bugün yeniden gündemine alıp uygulaması gerekiyor. Bunun için de Putin’in asıl Esad’a “Mutabakatın gereğini yerine getir” demesi lazım. Yüksek ihtimal Esad, Putin’in bu öneriyi yapacağını zaten biliyordu. Önce mutabakatı hatırlatacağım, sonra bu mutabakatın nasıl işleyebileceğini ele alacağım. SURİYE SABRIMIZI TAŞIRIYOR! Tarih 17 Eylül 1998. Yer: Suriye sınırı Reyhanlı Hudut Karakolu. Orgeneral Atilla Ateş (Dönemin Kara Kuvvetleri Komutanı): Apo denen eşkıyayı destekleyerek Türkiye’yi terör belasına bulaştırdılar. PKK destekçisi Suriye sabrımızı taşırmaya başladı. Türkiye beklediği karşılığı alamazsa her türlü tedbiri almaya hak kazanacaktır. Sürecin en dikkat çeken konuşmasıydı. Dönemin Kara Kuvvetleri Komutanı’nın bu açıklamalarının ardından Türkiye tepkisini ve “Adım atmazsan vururuz” ifadesini hemen her düzeyde söyledi. Dönemin Cumhurbaşkanı Süleyman Demirel, “Bu iş ciddidir. Türkiye çok ıstırap çekmiştir” dedi. Mısır araya girdi, 17 Ekim tarihinde Abdullah Öcalan Suriye’den ayrılmak zorunda kaldı. 19-20 Ekim tarihlerinde ise Türkiye ve Suriye yetkilileri Adana’da buluştu. Türk heyeti adına Dışişleri Bakanlığı Müsteşar Yardımcısı Büyükelçi Uğur Ziyal, Suriye Heyeti adına Siyasi Güvenlik Başkanı Tümgeneral Adnan Badr Al Hassan tarafından Adana Mutabakatı imzalandı. Metindeki Suriye’nin Türkiye’ye taahhütlerine gelince: - Öcalan şu andan itibaren Suriye’de değildir. Kesinlikle Suriye’ye girmesine izin verilmeyecektir. PKK unsurlarının da Suriye’ye girmesine müsaade edilmeyecektir. - PKK kampları şu andan itibaren faaliyette değildir, faaliyete geçmesine izin verilmeyecektir. Birçok PKK’lı tutuklanmış ve adalete sevk edilmiştir. - Suriye, topraklarından kaynaklanan ve Türkiye’nin güvenlik ve istikrarını bozmaya yönelik hiçbir faaliyete karşılıklılık ilkesi çerçevesinde izin vermeyecektir. Suriye toprakları üzerinde PKK’nın silah, lojistik malzeme ve parasal destek teminine ve propaganda yapmasına müsaade etmeyecektir. - Suriye, PKK’nın terörist bir örgüt olduğunu kabul etmiştir. Ülkesinde terör örgütleri meyanında PKK ve tüm yan kuruluşlarının faaliyetleri yasaklanmıştır. - Suriye, PKK’nın eğitim ve barınma amaçlı kamp ve diğer kuruluş oluşturmasına ve ticari faaliyetlerine izin vermeyecektir. PKK mensuplarının üçüncü bir ülkeye geçişleri için ülkesini kullanmalarına müsaade etmeyecektir. Teröre verdiği desteği bir devlet politikası haline getiren Hafız Esad rejimine bir anlamda bu metin dikte ettirilmişti. Suriye yönetimi Türkiye’nin istekleri doğrultusunda ciddi anlamda bir yükümlülüğün altına girmişti. Kontrolü için de mekanizmalar kurulmuştu. Üstelik tüm görüşmelerde Türkiye, “Sapma olursa olacaklardan sorumlu değiliz” mesajını da açık bir biçimde vermişti. TAAHHÜTLERİNİ YERİNE GETİRME ZAMANI Ankara bu mutabakatı yeniden gündeme getirmeyi planlıyor. O zaman babasının döneminde imzalanan bu mutabakatı Beşar Esad’ın uygulaması ve verilen sözleri yerine getirmesi gerekiyor. “Suriye PKK ve tüm yan kuruluşlarının faaliyetlerini yasaklamıştır” maddesi de hepinizin dikkatini çekmiştir. Yan kuruluş deyince PYD/YPG başta olmak üzere oluşturulan tüm farklı isimleri kapsadığının altı çizilecek. Peki süreç nasıl işleyecek? Başta da dikkatinize sundum, belli ki Putin Şam rejimi ile konuyu görüştü. Türkiye şimdilik Suriye ile Rusya ve İran üzerinden mesajlaşıyor. Bir de istihbarat kurumlarının alt düzeyde teması var. Bu temas özellikle İdlib mutabakatında aynı masa etrafında gündeme geldi. Ruslar, “Sahada durum Suriye rejimi ile yapılacak görüşmelerle çözülür” ısrarını sürdürünce Suriye istihbaratı ile Türkiye istihbaratı görüştü. Alt düzeyde yapılan görüşme bu süreçte yeniden özel bir görevlendirme ile gündeme gelebilir. Adana Mutabakatı bir ülkenin diğerine taahhüdü. Mutabakat süresiz. Yeniden işlemesi için alt sevide de olsa diyalog kapısının açılması zorunlu görünüyor. NOT: Süreci hatırlamak isteyenlere Faruk Bildirici’nin “Yemin Gecesi” kitabını öneririm.",https://www.hurriyet.com.tr/yazarlar/hande-firat/yeniden-adana-mutabakati-esada-taahhutlerini-yerine-getir-denir-mi-41093891
Hande Fırat,Sporla kal güvende kal,"Ocak 11, 2019 08:46","Bu sabah birkaç dakikanızı ayırıp lütfen bu yazıyı okuyun. Hepimizin en büyük korkularından biri çocuğunun madde bağımlısı, özellikle de uyuşturucu bağımlısı olmasıdır. Aklımıza her geldiğinde uykumuz kaçar, çocuğumuzu sürekli takip altında bulundurmak isteriz. Bir anne olarak her aklıma geldiğinde “Allah korusun” dediğim en büyük kâbusumdur. Bugün sizlere İçişleri Bakanlığı’nın hepimize yol gösterebileceğini düşündüğüm çalışmalarından bahsedeceğim. Dün Ankara’da ‘Çalışan Gazeteciler Günü’nde benim de yönetim kurulu üyesi olduğum Radyo Televizyon Gazetecileri Derneği, madde bağımlılığına karşı başlatmış olduğu “Sporla Kal Güvende Kal” kampanyasında Başkan ve meslektaşım Şebnem Bursalı’nın emeğiyle madde bağımlılığı ile mücadelede ilgili bakanlık, gençler, sporcular bir araya geldi. Onur konuğumuz ise Cumhurbaşkanı Erdoğan’ın eşi ve toplumsal projelere desteğini esirgemeyen Sayın Emine Erdoğan’dı. Şebnem Bursalı konuyu Sayın Emine Erdoğan’a açtığında hiç tereddüt etmeden destek olacağını söyledi ve projenin arkasında. Madde bağımlılığı başlığı altında birçok alt başlık sıralayabiliriz. Ancak ben uyuşturucu konusuna eğileceğim. UYUŞTURUCU TERÖRÜ Uyuşturucu kartelleri Türkiye’yi transit ülke ve hedef ülke olarak görüyor ve kullanıyorlar. İçişleri Bakanı Süleyman Soylu’nun verdiği bilgiler ışığında önce tespitleri sıralayalım. Dünyada uyuşturucu arzı artıyor. Afganistan’da ham madde üretiliyor, Avrupa’ya geçiyor. Avrupa’da sentetik uyuşturucu üretiliyor, Doğu’ya geçiyor. Her ikisinde de üretimde artış var. Zehrin çeşitliliği artıyor. TÜRKİYE NE YAPIYOR? Cumhurbaşkanı Erdoğan’ın talimatı ve bakanlıkların çalışmaları ile Türkiye deyim yerindeyse ayakta, kırmızı alarmda. Operasyonlarla saha baskılanıyor. Nefes aldırılmamaya çalışılıyor. Özellikle 2018 yılında önemli kazanımlar elde edildi. Gazetemizde Gamze Kolcu imzalı haberde de ayrıntılarını okuyacaksınız. Sahadaki presin, uyuşturucu kartellerini bir rota değişikliğine ittiği tespiti de yapılıyor. Ama ülke topraklarımız Doğu-Batı arasında, ne yazık ki hâlâ kullanılmaya çalışılıyor. DİKKAT! DİKKAT! Devlet projelerle, operasyonlarla, önleyici eğitimlerle, rehabilitasyonla ayakta. Ancak anne babaların da çok dikkatli olması gerekiyor. İçişleri Bakanı Süleyman Soylu ilk bilinmesi gereken temel yanlışı “Benim çocuğum yapmaz demeyin” sözüyle özetledi. Bu sözünün arkasında yapılan araştırmalar ve “arkadaş” olgusunun ilk sırada bulunması yatıyor. Emniyet Genel Müdürlüğü Narkotik Suçlarla Mücadele Daire Başkanlığı’nın yürüttüğü “Narkolog Projesi” kapsamında madde kullananlarla anket yapıldı. Amaç, bu sonuçlardan yola çıkarak güçlü bir mücadele modeli oluşturmak. 57 sorudan oluşan formlar, tüm Türkiye genelinde uzman anketörler eşliğinde dolduruldu. 5 bin 262 form incelendi, üzerindeki çalışmalar sürüyor. > ARKADAŞA DİKKAT Ankete katılanların cevaplarından hareketle uyuşturucuyu ilk temin yolunun genelde arkadaş ve arkadaş ortamı olduğu sonucu ortaya çıkıyor. Yüzde 56.0 arkadaş ve arkadaş ortamından temin etti. Yüzde 24.6 para ile temin etti. Yüzde 14.00 arkadaş ortamında tanımadığı birinden temin etti. Kullanıma başladıktan sonra ise sokak satıcıları devreye giriyor. > EVİNİZİ KONTROL EDİN “Nerede kullanıyor?” diye hepimiz merak ederiz değil mi? Araştırma en çok kendi evlerinde kullandıklarını gözler önüne seriyor. Yüzde 40.4 kendi evi. Yüzde 24.6 metruk binalar, terk edilmiş yerler. Yüzde 13.3 araba. > BOŞANMIŞ ANNE-BABA ETKİLİ Mİ? Hep ağır bir şüphe olarak aklımızda asılı durur. Acaba parçalanmış ailelere mensup kişiler mi madde kullanımına daha meyilli? Sonuç öyle olmadığını gösteriyor. Yüzde 67.4’nün anne-babası birlikte yaşıyor. Yüzde 18.1’nin anne-baba ölmüş. Yüzde 10.01’in ebeveyni ayrı ya da çok eşli. > İŞSİZLİK ETKİLİ Mİ? Burada da çok dikkat çeken bir sonuç var. Kullananlar arasında en yüksek oran, düzenli işi olanlarda. Düzenli bir işi olanlar yüzde 52.2 Ara ara çalışanlar yüzde 18.9 İşsiz yüzde 26.9 UYUMA Durum bu, mücadeleyi hep beraber yapacağız. Devlet, kurumlar, okul, aile, sivil toplum örgütleri... İçişleri Bakanlığı’nın “UYUMA” isimli uygulaması var. Ben hemen indirdim. Şüpheli durumları ihbar edebiliyorsunuz. Bu bizim anne-baba ve vatandaş olarak görevimiz. Sayın Emine Erdoğan, “Bağımlılıkların arttığı dünyada en iyi ilaç, sanat ve spor” dedi. Ben de derneğimizin sloganı ile bitiriyorum: Sporla kal güvende kal!",https://www.hurriyet.com.tr/yazarlar/hande-firat/sporla-kal-guvende-kal-41079606
Hande Fırat,Kaşıkçı için BM dosyası hazır,"Aralık 08, 2018 09:32","Hatırlayacaksınız, ilk kez kasım ayında bu sütunda Türkiye’nin Kaşıkçı cinayetini uluslararası yargıya taşımak için hazırlık yaptığını yazmıştık. Bunun da BM İnsan Hakları Komisyonu’na devlet başvurusuyla olabileceğini ifade etmiştik. Bu süreçte ceset bulunamadı, Suudiler sessizliğe büründü, olayın tüm boyutları ile aydınlatılması için yeni bir adım atmadılar. Türkiye ise cinayetin aydınlatılması için kararlılığını sürdürdüğünü her fırsatta açıkladı. Bu süreçte dikkat çeken açıklama Birleşmiş Milletler İnsan Hakları Yüksek Komiseri Michelle Bachelet’den geldi; “uluslararası soruşturmaya ihtiyaç olduğunu” söyledi. İşte o soruşturma için Türkiye dosyasını hazırladı. Adalet Bakanlığı tarafından çok kapsamlı bir şekilde hazırlanan dosyanın ayrıntılarını bakan Abdulhamit Gül açıkladı. Gül, “Tüm hazırlığımızı tamamladık. Dünya örnekleriyle çalıştık, içtihat ve benzer örneklerle beraber hazırlığımızı hukuki olarak yaptık. Elimizde böyle bir imkân var. Türkiye olarak böyle bir talepte bulunabiliriz. Önümüzde bir seçenek olarak duruyor” dedi. Türkiye hem uluslararası kamuoyuna hem de Suudi Arabistan’a olayın aydınlatılması gerektiğini, aydınlatılması için Suudi yetkililerle ortak çalışmak istediğini söylemişti. Ancak Suudiler o aşamaya geçmedi, ortak çalışmadı. Türkiye bu sebeple başvuru dosyasını hazırladı. Başvurunun yapılıp yapılmayacağına, ne zaman yapılacağına ise Türkiye Cumhuriyeti Devleti en üst seviyede ilgili kurumlarıyla bir değerlendirme yaparak karar verecek. KİMMİŞ BU ‘BAZILARI’  CUMHURBAŞKANI Tayyip Erdoğan, geçen salı günü havaalanında yaptığı açıklamada “Bazıları rahat durmaz, onlara bu fırsatı vermemek için cumhur ittifakını çok sıkı tutmamız lazım” demişti. O sözler, doğal olarak “Kim bu bazıları?” sorusunu gündeme getirmişti. Cumhur ittifakının bozulmasını isteyen bazı çevreler, iki partinin içinde de karşı olanlar gibi ihtimaller konuşulmaya başlanmıştı. O açıklamadan bir gün önce öğrendiğim görüşmeye atfen çarşamba günkü yazımda “Kim bu bazıları? Referandum sürecinde ve yeni sistemin ilk seçiminde millet ittifakının arkasında, yanında görünerek AK Parti yönetimini hayal kırıklığına uğratanlar mı? Hatta acaba bazıları arasında o dönemin “olası başrol ismi” de mi var? Kulislerde bazı görüşmelerden bahsediliyor” ifadesini kullanmıştım. GÜL’ÜN KILIÇDAROĞLU VE KARAMOLLAOĞLU GÖRÜŞMESİ Perşembe akşamı CNN Türk’te yayımlanan ‘Gece Görüşü’ programındaki meslektaşlarım her zamanki gibi hazırlıklı geldiler. Murat Çelik, Gürkan Hacır, Mehmet Şahin, hepsi Abdullah Gül’ün CHP Lideri Kemal Kılıçdaroğlu ile görüştüğünü söyledi. Abdulkadir Selvi ayrıntılı bilgi verdi, “Güncel siyasete girmediler, dış politika ağırlıklı, demokratik hukuk devleti ve ekonomiyi konuştular” dedi. Selvi, Kılıçdaroğlu görüşmesinden bir ay önce de Abdullah Gül’ün Saadet Partisi Genel Başkanı Temel Karamollaoğlu ile görüştüğünü söyledi. Ekim ayındaki Gül-Karamollaoğlu görüşmesinin ana gündemi 24 Haziran seçim sonuçlarıydı. Bir ay sonra kasım ayında ise Gül-Kılıçdaroğlu görüşmesi oldu. TÜRKİYE’NİN GÜNDEMİ MASADAYDI “Nereden çıktı bu görüşme” sorusunun yanıtına gelelim. Duyduğuma göre, Gül ve Kılıçdaroğlu ile görüşen bazı ortak isimler var. Bu isimler, Kılıçdaroğlu ile görüşürken Abdullah Gül’ün; Gül ile görüşürken de Kılıçdaroğlu’nun bazı görüşlerini paylaşıyormuş. Sonunda da “Görüşseniz” teklifini her iki isme de iletmişler. Kılıçdaroğlu, Gül’e gitmiş. 2,5 saat süren görüşmede güncel siyaset, yani yerel seçimlerin konuşulmadığının altını CHP’li kaynaklar çiziyor. Ancak seçime giderken meydanlarda da konuşulacak olan Türkiye’nin gündem maddelerinin masada olduğu anlaşılıyor. İTTİFAK YOK AMA... İsmi millet ittifakının “çatı adayı” olarak Cumhurbaşkanlığı seçim sürecinde geçen Abdullah Gül’ün yerel seçimlere doğru o oluşumun iki önemli aktörü ile, yani Kılıçdaroğlu ve Karamollaoğlu ile görüşmesi dikkat çekici. Bu trafiğe bir de Saadet Partisi’nin “Yerel seçimde ittifak yok” demesine rağmen Saadet Partili bazı isimlere CHP listelerinden yer verileceği bilgisi ile CHP’nin “kentli, muhafazakâr, AK Parti’ye küskün seçmen” hedef ve söylemini ekleyerek bakmakta fayda var.",https://www.hurriyet.com.tr/yazarlar/hande-firat/kasikci-icin-bm-dosyasi-hazir-41044735
Hande Fırat,Cumhur ittifakında 30 il,"Aralık 05, 2018 09:58","İki parti kamuoyu yoklamaları, son seçim sonuçları, diğer partilerin olası işbirliği doğrultusunda hassas bir çalışma yürütüyor. MHP’li üst düzey bir isim, “Bu çerçevede, hesaplamalar doğrultusunda bazı illerde her iki partiden de aday geri çekmeler olabilir” yorumunu yaptı. Peki nasıl? Duyumumu aktarayım. Mesela MHP, Erzurum ve Denizli’de büyükşehire aday göstermekten vazgeçti. Benzer adımlar AK Parti’den de gelebilir. MHP’nin özellikle istediği, jest beklediği iller Mersin, Adana, Manisa ve Osmaniye. Iğdır’a ise stratejik bakılıyor. MHP, Iğdır’ı masaya “Türkiye’nin doğudaki en uç noktası, stratejik önemi büyük. Terör örgütünün konuşlanmasına izin verilmemeli. 2014 yerel seçiminden MHP ikinci parti olarak çıktı” teziyle koyuyor. Kısa sürede iller netleşecek. Zaten bunu Cumhurbaşkanı Erdoğan da Ankara’ya iner inmez söyledi. Ancak bir cümlesi daha vardı, altı çizilmesi gereken. KULİSLER ‘BAZILARINI’ BİLİYOR İSE... Erdoğan, dün havaalanında yaptığı açıklamada, “Bazıları rahat durmaz, onlara bu fırsatı vermemek için cumhur ittifakını çok sıkı tutmamız lazım” dedi. Kim bu bazıları? Referandum sürecinde ve yeni sistemin ilk seçiminde millet ittifakının arkasında, yanında görünerek AK Parti yönetimini hayal kırıklığına uğratanlar mı? Hatta acaba bazıları arasında o dönemin “olası başrol ismi” de mi var? Kulislerde bazı görüşmelerden bahsediliyor diyerek bu bölüme nokta koyayım. ANKARA DÜĞÜMÜ Millet ittifakında düğüm Ankara demiştim. CHP’nin bakış açısı net: “Ankara CHP’de olmalı, ama illa Ankara İYİ Parti’de olursa başka büyükşehir verilmez.” CHP Genel Başkanı Kemal Kılıçdaroğlu Almanya’ya gitmeden önce İYİ Parti Genel Başkanı Meral Akşener ile yüz yüze görüşmüştü. O tarihten beri iki partinin heyetleri henüz uzlaşamadı. İYİ Parti açısından soru şu: “Ankara olmazsa kaç il İYİ Parti’ye verilecek?” Görüşmeler sürüyor. Sorunu Kılıçdaroğlu ile Akşener’in yapacağı görüşme ile çözmeleri bekleniyor. SAADET KİMSEYE SÜRPRİZ OLMASIN Yanlış okumadınız. SP Genel Başkanı Temel Karamollaoğlu, “Yerelde ittifakta yokuz” dedi, ama unutmayalım, işbirliği sadece ittifakla olmaz. Ben de sizinle duyumumu paylaşayım. Tıpkı Cumhurbaşkanlığı sisteminin ilk genel seçimindeki gibi, CHP listelerinde bazı Saadet Partili isimlere yer verilecek olmasına hazırlıklı olmakta fayda var. İSTANBUL... Önce cumhur ittifakı açısından İstanbul ile başlayalım. Cumhurbaşkanı Erdoğan, Binali Yıldırım’ın İstanbul adaylığı için kameralar karşısında ne “Evet” dedi ne de “Hayır”. Erdoğan ve Yıldırım arasındaki çok sayıda görüşmenin ardından İstanbul adaylığı konusunda bir sorun kalmadığını biliyoruz. Hatta Binali Yıldırım adaylığı ilan edilmeden TBMM Başkanı olarak ana muhalefet partisi genel başkanı Kemal Kılıçdaroğlu’na nezaket ziyaretinde bulundu. Yıldırım, bütçe maratonunun Meclis Genel Kurulu’nda açılışında ve kapanışında kürsüde olacak. Bu durum konusunda CHP Lideri’ne de bilgi verdi. Gönlünde Yüksek Seçim Kurulu adaylıkları resmen ilan edene kadar Meclis Başkanlığı’nı sürdürmek var. Gelelim CHP açısından İstanbul’a. Çok anormal bir durum yaşanmaz ise ilk günden beri yazdığımız isim, yani Ekrem İmamoğlu tamam. Sırada artık ilçeler var. Bugüne kadar ilçeler için birçok isim konuşuluyordu, parti yetkili organları kadar İmamoğlu’nun adaylığının kesinleşmesi de dengeleri değiştirecek. BAŞKENTE KURTULUŞ SAVAŞI MÜZESİ Geçen hafta CNN Türk Gece Görüşü’nde Ankara’yı da uzun uzun konuşmuştuk. CHP’nin Çankaya Belediye Başkanı ve yerel seçimlerde de adayı Alper Taşdelen aradı. Buluştuk, bana yeni projesini anlattı. Başkente ‘Kurtuluş Savaşı Müzesi’ açacak. Teknolojinin bütün imkânlarından yararlanacağını belirten Taşdelen, “Ülkemizin işgal edildiği günden 9 Eylül İzmir’in kurtuluşuna kadar geçen her an görüntü, ses, müzik efektiyle canlandırılacak. O müzeye giren herkes, hem mücadelenin ruhunu hem de büyük Atatürk’ün dehasını görecek” dedi. SON 24 SAATTE YAŞANANLAR",https://www.hurriyet.com.tr/yazarlar/hande-firat/cumhur-ittifakinda-30-il-41040988
Hande Fırat,İttifaklarda son durum,"Aralık 01, 2018 09:23","Bu ‘cumhur ittifakı’nda işbirliğinin en kritik bölümlerinden biriydi. ‘Biriydi’ diyorum çünkü sırada 60 belediye başkanını açıklayan AK Parti’nin hangi illerde ve ilçelerde aday çıkarmayıp MHP’nin adayını destekleyeceği bölüme geldi sıra. İki partinin yetkili kurmayları çalışıyor. Partiler kendi içlerinde ayrı ayrı da çalışma yürütüyor. MHP’nin yürüttüğü çalışma ile ilgili çok önemli bir duyum aldım. MHP çok kapsamlı bir hazırlık yapıyor. Önce MHP Lideri Devlet Bahçeli’ye sunulacak olan çalışmada, “14 ilçede CHP’nin MHP’yi kıl payı geçtiğini gösteren oy oranları” yer alıyor. İşbirliğine gidilmesi durumunda bu 14 ilçeyi MHP kazanabileceğini düşünüyor. Adana, Mersin, Osmaniye, Iğdır, Manisa, Isparta’nın yanı sıra Ege’de bir ya da iki il için de MHP iddialı. Bu bilgilerin yer aldığı dosyada işbirliğinin çerçevesini çizen protokol metninin de bulunduğu bilgisi var. ANKARA DÜĞÜMÜ “Bu görüşmeler o meşhur istikşafi görüşmelere dönüyor algısı var.” Bu tespit, ‘millet ittifakı’ndaki önemli aktörlerden birine ait. Aslında siyasi partiler arasındaki görüşmelerin inişli çıkışlı, krizli olması doğal. Burada temel sorun, ‘cumhur ittifakı’nı yerelde yeniden işbirliğine yönelten sebeplerden birinin ‘millet ittifakı’nın oluşuyor görüntüsü vermesiydi. Bu süreçte ‘cumhur ittifakı’ ana çerçeveyi çizdi, adayları açıklamaya başladı, ancak CHP ile İYİ Parti henüz bir anlaşmaya varamadı. Gözler şimdi iki liderin yarın ya da öbür gün yapacakları yeni görüşmede. Her iki partinin kurmayları da “Bozan taraf biz olmayacağız” diyor. Diyor ama ittifak geliyor Ankara’da düğümleniyor. İYİ Parti Lideri, ilk kez Hürriyet gazetesine yaptığı ziyarette geçen ekim ayında açıklamıştı, “İşbirliği olursa Ankara bizimdir” demişti. Ancak CHP Lideri Kılıçdaroğlu’nun da gönlünde ve aklında Ankara olduğu biliniyor. Üstelik iki lider de aynı isim yani Mansur Yavaş’ı istiyor. İşte düğüm bu. Mansur Yavaş, CHP Ankara adayı mı olacak, yoksa İYİ Parti Ankara adayı mı? CHP’deki kaynaklarım, “Ankara İYİ Parti’ye verilirse yanında en fazla bir il daha olur ama o bile zor” dedi. Ankara, İYİ Parti’ye verilmezse CHP diğer Cumhurbaşkanlığı seçimindeki oy oranları, anketler doğrultusunda diğer illeri konuşmaya hazır. Merkezinde Ankara olan düğümün haftaya çözülüp çözülmeyeceğini göreceğiz. Hem iki liderin kısa sürede bir araya gelmesi bekleniyor, hem de CHP’de Parti Meclisi var. ANKARA TURU CNN Türk’te ‘Gece Görüşü’ programında Ankara’yı konuştuk. Benim “Gençliğimdeki gibi yeniden yaşayan kent olsun, AVM cehennemi olmayan yeşil Ankara olsun” sözüme Melih Gökçek isyan etti. Program sonrası arayan Melih Gökçek, “Büyükşehir belediye başkanı olduğumda Ankara’da kişi başına yeşil alan 2 metrekareydi, görevi bırakırken 19.6 metrekareye çıkmıştı. Üstelik Ankara nüfusu bu sürede yüzde 100 arttı. Türkiye’de yeşil alanda bir numarayız” dedi. Dinozorlar başta olmak üzere programdaki eleştirilere de yanıtları vardı. Sözlerini “Ben minibüsün direksiyonuna geçeyim. Gece Görüşü ekibi olarak sizi bizzat ben gezdireyim bakalım söylediklerinize ne diyeceksiniz” diyerek bitirdi. Melih Bey, ben kabul ediyorum ama yolda gençliğimin Ankara ruhunu anlatacağım. ‘YOKUŞ BAŞINA GELDİĞİNDE BODRUM’U GÖRECEKSİN...’ Büyük yazar rahmetli Halikarnas Balıkçısı’ndan özür dileyerek, “Yokuş başına geldiğinde Bodrum’u göreceksin” şiirindeki, “Sanma ki geldiğin gibi gideceksin” dizesini, “Felaket deyip geri döneceksin” diye değiştirmek istiyorum. Hepimiz izledik görüntüleri. Hangi parti olursa olsun o görüntülerin hemen ardından kullanılan “İklim değişiyor, muson yağmuru, afet” açıklamaları nedeniyle altyapı sorunlarının çözülmesi gerekiyor. Yani bugüne kadar çözülmedi bari bugünden sonra tam da bu gerekçeler nedeniyle çözülsün. Bodrum’un mevcut Belediye Başkanı Mehmet Kocadon büyükşehir belediye başkanlığına adaylığını açıkladı. CNN Türk’te ‘Gece Görüşü’nde Bodrum’da Mehmet Tosun’un adının İYİ Parti; eski Yalıkavak Belediye Başkanı Mustafa Saruhan’ın adının CHP adayı olarak geçtiğini söylemiştim. Mustafa Saruhan da telefonla aradı ve sizlerle paylaşmak istediğim önemli bir söz söyledi. “Bir tane Bodrum var. Hizmet bekliyor. Bu altyapı sorunu çözülecek bir sorun. Bunu hep beraber devletimizle yapmalıyız” dedi. SON 24 SAATTE YAŞANANLAR",https://www.hurriyet.com.tr/yazarlar/hande-firat/ittifaklarda-son-durum-41036974
Hande Fırat,"Türkiye, Suriye’de boşluğa izin vermeyecek","Aralık 26, 2018 09:25","Erdoğan: DEAŞ’ı yenmek için PYD/YPG terör örgütüne ihtiyacınız yok. Biz daha önce de yaparız demiştik, şimdi de yaparız diyoruz. Trump: Tamam, siz yapın. Bolton hatta mı? Bolton: Buradayım. Trump: Çalışmalara başlayın. 14 Aralık Cuma akşamı ABD Başkanı Trump ile Cumhurbaşkanı Erdoğan arasındaki tarihi konuşmanın ayrıntılarını 21 Aralık günü Hürriyet gazetesinden duyurmuştuk. Dışişleri Bakanı Mevlüt Çavuşoğlu, gazete ve televizyonların Ankara temsilcileri ile 2018 yılını değerlendirmek için buluştu. Tahmin edeceğiniz gibi ana gündem maddesi tarihi telefon görüşmesiyle ortaya çıkan ABD’nin Suriye’den çekilmesi ve Türkiye’nin Fırat’ın doğusuna operasyon hazırlığıydı. Bu madde ile ilgili ana başlıkları toplayacağız. DEAŞ İÇİN EN GÜNEYE Mİ İNİLECEK? Ankara’nın elindeki bilgiye göre Suriye’de kalan DEAŞ’lı sayısı 2 bin. Teröristler Ebu Kemal’de. Bahsettiğimiz alan Akçakale’ye 300-350 km uzakta. Suriye ile Irak’ın birleştiği noktada. Yani sınırımıza göre en az 300 km derinde, güneyde. Gündemdeki sorulara gelince: - Türkiye DEAŞ ile mücadele için o derinliğe inecek mi? - Bölge ülkeleriyle işbirliği yapacak mı? - Hava operasyonu gündemde mi, kimlerle işbirliği halinde gerçekleşecek? Sorulardan bazıları bunlar. Kesin yanıtlar yok, olsa da yanıtlar sahadaki gelişmelere göre değişebilir. Ancak bir araya geldiğimiz Mevlüt Çavuşoğlu’nun dikkat çeken mesajları var. - Suriye’nin neresinde olursa olsun bu temizliği yaparız. - Koalisyon içindeki ülkeler, Rusya, İran ve Müslüman ülkelerle DEAŞ’a karşı işbirliği yapılabilir. Teröristler, terör örgütleri ve Esad rejimi hariç herkesle işbirliği yapılabilir. Bu sözlerden yola çıkarak, Türkiye’nin olası senaryolara göre planları hazırlamaya başladığı yorumunu yapmak yanlış olmayacaktır. Bu süreçte özellikle iki ülkeyle, hem ABD ile hem de Rusya ile ayrıntılı konuşulacak. ABD’den gelecek askeri heyet ile yapılacak görüşmelerde ve Dışişleri Bakanı Çavuşoğlu’nun Rusya ziyaretinde yapılacak temaslarda bunlar masaya yatırılacak. FIRAT’IN DOĞUSUNA OPERASYONUN KAPSAMI MI GENİŞLİYOR? Aslında Fırat’ın doğusuna ilişkin operasyon planları hazırdı. ABD’nin çekilme kararı yeni bir durum değerlendirmesini ortaya çıkardı. Bu durum değerlendirmesi daha çok operasyonun yöntemi, alanına ilişkin. ABD’nin çekilmesiyle ortaya geniş bir alanda güç boşluğu çıkacak. Ana soru: - ABD’nin boşalttığı alanı kim, hangi güç dolduracak? Diğer sorular bu ana başlığın altında sıralanıyor. Burada Türkiye açısından hayati olan ABD’nin boşalttığı alanın ve gücün terör örgütleri tarafından doldurulmaması. Yani, ne YPG/PYD’ye ne de DEAŞ’a müsaade edilecek. Burada da Türkiye çok yönlü temas trafiği yürütecek. ABD ve Türkiye arasında koordinasyon için oluşturulan askeri heyetler arasında konuşulacak. Diğer yandan Türkiye rejim dışındaki aktörlerle de süreci istişare edecek. Süreçteki kritik bir diğer soruya gelince: - ABD’nin çıktığı alana rejim yerleşirse ne olur? Soruya Çavuşoğlu’nun açıklamaları ile yanıt vereceğiz. - Rejim ile YPG anlaşır, rejim orayı kontrol etmeye kalkarsa Türkiye için fark etmez. Terör örgütü tehdit ise kimin kontrolünde olursa olsun görevimiz tehdidi yok etmektir. Yani Türkiye Fırat’ın doğusu için operasyonda kararlı. Başta dediğimiz gibi, yöntemi ve alanı konuşuluyor. Sınırı tamamıyla kapsayan ve alan hâkimiyetini içeren bir operasyonun gündemde olacağı belirtiliyor. GİDERKEN SİLAHLARINIZI DA ALIN Türkiye’nin en başından beri uyardığı, dile getirdiği hassasiyeti... ABD silah verdi, yetmedi ağır silah verdi, o da yetmedi askeri ve siyasi eğitim verdi. Çekilmeye karar verdi. O silahlar PKK eliyle Türkiye içinde Mehmetçiğe döndü, dönüyor. ABD, DEAŞ ile mücadelesi bitince silahları toplayacağı sözünü vermişti. Ankara bunu hiçbir zaman inandırıcı bulmamıştı. Bizzat Cumhurbaşkanı Erdoğan, Irak örneğini hatırlatarak “Silahlar kalıyor” uyarısında bulunmuştu. Çavuşoğlu’nun açıklamalarından anlıyoruz ki Amerikalılar “Bu silahların bir kısmı kullanılmaz halde” demiş. Bir kısmını DEAŞ’a satmışlar. Bahane üretilebilir tabii ama giderken hiç değilse kalanları toplasınlar.",https://www.hurriyet.com.tr/yazarlar/hande-firat/turkiye-suriyede-bosluga-izin-vermeyecek-41063619
Hande Fırat,Operasyona götüren süreç... Neden şimdi?,"Aralık 19, 2018 07:59","İlk kez bu cümlenin ötesine geçerek “harekâtın birkaç gün sonra başlayacağını” açıkladı. “Neden şimdi, ne değişti” sorularını üst düzey kaynaklarıma yönelttim. Kaynaklarım, “ABD ile tüm temas trafiğine rağmen taleplerimizin yerine gelmediği, üstelik olumsuz yönde tırmandırıldığı görülüyor” yorumunu yaptılar. Ardından da Türkiye’yi sabrının son noktasına getiren gelişmelere dikkat çektiler. - Adım adım bir devletçik kuruluyor. ABD, ihtilaflı küçük devletleri yöneteceğini düşünüyor. - YPG’ye ABD’den silah sevkıyatı tüm uyarılara rağmen sürdü. Son dönemde tanksavar ve füzesavar yardımı yapıyorlar. Suriye ve Irak’taki ABD üslerinden de teröristlere silah veriliyor. - Teröristlere askeri ve siyasi eğitim veriyorlar. - Hava ve kara için gözlem noktaları kuruldu. DEAŞ ile mücadelenin tamamen göstermelik olduğunu yineleyen kaynaklarım, ABD’nin amacının teröristleri anayasa görüşmelerine güçlü bir şekilde oturtmak olduğuna dikkat çekiyor ve “Rejimle de uzlaşma sağlayarak, Fırat’ın doğusunda devletçik oluşturmayı hedefliyorlar” diyorlar. Operasyon, Türkiye açısından işte tüm bu sebepler nedeniyle zorunlu görülüyor. FİKRİ TAKİP TREN FACİASI 13 Aralık’ta Ankara’da meydana gelen, 9 vatandaşımızın hayatını kaybettiği iki trenin çarpışmasıyla ilgili tutuklanan üç TCDD görevlisinin savcılık ifadeleri ile devam edeceğiz. Muhabirimiz Mesut Hasan Benli’nin haberlerinde detaylarını bulacağınız ifadelerin üzerinde ben de çalıştım. Sizinle paylaşmaya karar verdim. UNUTULMAMASI GEREKEN BİLGİ - Hattın o bölümünde sinyalizasyon yok. Bu bilgi bundan sonraki tüm satırlarda aklımızda tutmamız gereken ana bilgi. Tutuklanan üç kişinin ifadesinde yer alan düzenlemeyle devam ediyoruz. DEĞİŞEN KURALLAR VE KARAMBOL RİSKİ - Yüksek hızlı treni yola kabul ve sevk sisteminin kuralları kazadan 5 gün önce değiştirildi. 7 Aralık’ta YHT Ankara Müdürlüğü’nden gara, yani hareket merkezine bir yazı ulaşıyor. 9 Aralık’tan itibaren uygulanacak olan yazı, trenler için bir anlamda yeni trafik kurallarını içeriyor. Bu yazı ulaşana kadar, yüksek hızlı trenler başka yollardan H1 hattına makas değiştirmeye gerek kalmadan giriyordu. Ayın 9’unda gelen yeni kurallarla garın doğu kısmında bazı işlemler yapılacağı belirtildi, hızlı trenin kullanacağı yollar değiştirildi ve H1 hattına giriş makas değişikliği ile mümkün hale geldi. Bu yeni kuralların bazı çalışanlar tarafından sakıncalı bulunduğunu tutuklanan yol kontrolörü Emin Ercan Erbey’in ifadesinden öğreniyoruz. Erbey ifadesinde, bir başka yol kontrolörü Mehmet K.’nın emri görünce, “Çok yüksek risk içeriyor, kabul ve sevk yönleri kesişiyor. Trenlerin karambol (kafa kafaya çarpışma) riski var” tepkisini aktarıyor. Yine Erbey’in ifadesinden öğreniyoruz ki bu risk durumu servis müdür yardımcısına anlatılmış. Ne yazık ki o risk sadece beş gün sonra gerçekleşiyor, iki tren kafa kafaya çarpışıyor. YÜKSEK TEKNOLOJİDE İNSAN UNSURU Yeni kuralların ardından yüksek hızlı treni H1 hattına alması gereken makasçı “geçici görevle” gelmiş. Geçici olarak geldiği görev ile ilgili eğitimini “Ben ilk gün başladığımda öğrendiğim şeylerle devam ettim” sözleriyle ortaya koyuyor. “Makas değişikliği yaptığını” hatırlıyor. Ama hızlı tren H1’de değil, H2’de. Yani makas değişikliği olmamış. Tutuklanan üç memur da “Makinistler yanlış yola girdiklerini görüp, haber verip durabilirlerdi” diyor. Haber verdiler mi, vermediler mi ya da ne konuşuldu? Telsiz ve telefon konuşmalarının dökümü yapılınca ortaya çıkacak. Ancak ifadelerde iki kritik cümle daha var. Makasçı: Sistem bu tip kazaların oluşumuna açık. Hareket memuru: İnsan faktörü daha az kullanılmalı. İlk yazıda yazmıştık; liyakat, eğitim, denetim çok önemli. İfadeler tüm bunların gerekliliğini ortaya koyuyor. Yüksek bir teknolojinin A’dan Z’ye o teknolojinin gereklerine uygun alt ve üstyapı ile uygulamaya sokulması da gerekiyor. Tek bir “insan”, yani “makasçı ya da hareket memuru” yerine teknoloji ile oluşturulmuş, insanı da içeren sinyalizasyon sistemi gerekiyor.",https://www.hurriyet.com.tr/yazarlar/hande-firat/operasyona-goturen-surec-neden-simdi-41056395
Hande Fırat,Tesadüfen yaşıyoruz,"Aralık 15, 2018 07:59","Kaç kötü olay “kaza” kelimesi ile tanımlanır? Can ya da mal yitimine neden olan her kötü olay sadece “kaza” mıdır? Kaza denilip geçilebilir mi? Ders çıkarmak için bir ülke, kurumları ve vatandaşları ile kaç kaza geçirmeli ya da yaşamalıdır? Her kademede ihmali olanların ortaya çıkarılıp yargılanması, liyakat, denetim, eğitim, mutlaka kültür (mesela trafik kültürü) “kaza” sayısını azaltmaz mı? Bu soruları sormamın nedenini tahmin ediyorsunuz, tren kazası... Ben ona iki “kaza” daha ekleyeceğim. Üçü de sarstı beni. 30 Kasım 2018: Başkentte bir kamyonetin kasa kapağı, kaldırımda yürüyen genç kızımız İrem Kütük’ü öldürdü. 6 Aralık 2018: Başkentin ortasında otobüs şoförü, “Işık sarıdan kırmızıya geçerken yetişirim” dedi ve değerli öğretmenimiz Gülsen Berçin’i öldürdü. 13 Aralık 2018: Yüksek hızlı tren kılavuz trenle çarpıştı. 9 vatandaşımız öldü. Bu yıl temmuz ayında Çorlu’daki tren kazasında 25 vatandaşımız daha yaşamını yitirmişti. Yine bu yıl İstanbul’da ölümlü ve yaralanmalı 97 otobüs ve servis kazası oldu. Ankara’da ise 75... Bu son üç kaza ile ilgili haberleri izlerken ya da okurken insan düşünüyor; “Ben de olabilirdim, sevdiklerim de olabilirdi.” İnsan düşündükçe deliye dönüyor. Tesadüfen yaşadığımızı düşünerek üç uyarı çıkardım: Kaldırımda asla yola yakın tarafta yürüme. Trafik ışıkları seni korumaz, uymayanlar çıkar. Üstelik bu Ankara’nın en işlek caddesinde bir otobüs olabilir. Hızlı trende orta vagonlarda yolculuk et. Tabii ki böyle olmaz, olmamalı. O yüzden sorumluların yargılanması, liyakat, denetim, eğitim, kültür önemli diyorum. KAFAMDA DELİ SORULAR Son tren kazasında muhabirimiz Fevzi Kızılkoyun’un haberinde ayrıntıları ile okuyacaksınız. Sinyalizasyon sistemi bulunmayan hatta, makas değiştirmekle görevli Osman Y.’nin ifadesinden, “bir ay önce geçici görevle Ankara’ya geldiğini ve makas değiştirmeyi unutmuş olduğunu” öğreniyoruz. Ulaştırma Bakanı, “Sinyalizasyon olmazsa olmaz bir sistem değildir” dedi, ama ifadeye bakınca koskoca yüksek hızlı treni de tek bir insana emanet etmeyi önleyecek olan bir sisteme ihtiyacın zorunluluk olduğu ortaya çıkmıyor mu? Tren raya bastıkça anakumanda sisteminde izlenmesi ve müdahaleyi içeren sinyalizasyon sistemi olmadan, dünyada yüksek hızlı tren çalıştıran kaç ülke var acaba? Yüksek teknoloji ürünlerine yüksek teknoloji sistem, denetim, hatta yüksek liyakat gerekmiyor mu? O yüzden acele etmemek gerek. Yüksek teknolojinin eksik uygulanması halinde yüksek sorun ve büyük acılara neden olabileceğinden hareketle dört dörtlük tamamlayıp açmak acaba riski azaltmaz mı? TAM ZAMANINDA GELEN KİTAP Yazıyı yazmak için oturdum, masama “Şimdi geldi” diyerek bıraktılar. Adı: Osmanlı’dan Bugüne Kara Trenden Yüksek Hızlı Trenlere Gönderen: TCDD Genel müdür İsa Apaydın, 162 yılın öyküsünü kaleme almış, “şahlanışı devam ettiren demiryolları” ifadesini kullanmış. 2003-2018 yılları “Demiryollarının Altın Dönemi” başlığını taşıyor. Tabii ki çok değerli adımlar atıldı ancak “önce can güvenliği” ve riski en aza indirmek için gereken tüm önlemler alınmalı. -CUMARTESİ BÖLÜMÜ- KÖRLÜK VE GÖRMEK  Bugün cumartesi, belki kitapçıya gideniniz olur. Ben okumakta geç kalmış olabilirim. Çok etkilendim, o yüzden de sizlerle paylaşmak istedim. 98 Nobel Edebiyat Ödülü’nü alan Jose Saramago’nun önce “Körlük” sonra “Görmek” kitaplarını okuyun. Ben sarsıldım. BELKİ SERGİYE GİDEN OLUR 1.5 yıldır “Rönesansın Gizli Hafızası” üzerinde çalışıyordu. Ben eserleri sergi açılışından önce gördüm. Sevgili Nihan Yardımcı Çetinkaya, sanat tarihçi Dr. Hülya Kalyoncu küratörlüğünde ve Koluman Holding’in sponsorluğunda İstanbul Uniq’deki sergisinde, İstanbulluları ahşap üzerine karışık teknikle oluşturduğu eserleriyle Rönesans dönemine götürecek.",https://www.hurriyet.com.tr/yazarlar/hande-firat/tesadufen-yasiyoruz-41052713
Hande Fırat,Liderler telefonda nasıl konuşur?,"Aralık 22, 2018 08:55","Masada uluslararası gündemin en sıcak maddesi Suriye. ABD Başkanı Trump, Cumhurbaşkanı Erdoğan’a DEAŞ ile mücadele ve Suriye konusunu soruyor. Cumhurbaşkanı Erdoğan, Türkiye’nin 2.5 yıldır dile getirdiği tezleri yine anlatıyor. Dün Hürriyet gazetesinin manşetinde yer alan haberde tarihi görüşmenin ayrıntılarına yer vermiştik. Trump, “Bolton (Ulusal Güvenlik Danışmanı) hatta mısın?” sorusunu yöneltiyor. Bolton, “Hattayım” yanıtını veriyor, Trump, “Çalışmaya başlayın” diyor. Çalışmanın “ABD’nin Suriye’den çekilme çalışması” olduğunu dünya kamuoyu sonradan öğreniyor. Bazı görüşmeler tarihidir, işte bu o tarihi görüşmelerden biri. O anın fotoğrafı ABD tarafında var mı ya da sızar mı bilmiyorum. Cumhurbaşkanlığı Külliyesi’nden fotoğraf edinemedim ama o görüşmede kimlerin bulunduğunu öğrendim. Liderler doğal olarak tercümanlarının yanı sıra kurmayları, yani A takımı ile telefon görüşmelerine giriyorlar. Trump’ın “Bolton hatta mı?” sorusundan ise Ulusal Güvenlik Danışmanı’nın da görüşmeye konferans ile dahil edildiğini anlayabiliyoruz. Külliyede ise masanın etrafında, Cumhurbaşkanı Erdoğan’ın yanında yine A Takımı var. Hazine ve Maliye Bakanı Berat Albayrak, İletişim Ofisi Başkanı Fahrettin Altun, Cumhurbaşkanı Başdanışmanı Büyükelçi İbrahim Kalın. KILIÇDAROĞLU İLE YENİ YIL SOHBETİ ARALIK ayının son günlerinde Ankara’da siyasiler genelde bitmekte olan yılın değerlendirilmesi ve yeni senenin projeleri için medya temsilcileri ile buluşur. Gelecek hafta MHP Genel Başkanı Bahçeli ile konuşacağız, bu hafta ise CHP Genel Başkanı Kılıçdaroğlu ile bir araya geldik. Sohbetten yerel seçimlerle ilgili gelişmeleri sıralayayım. İZMİR’E KADIN ADAY BULUNAMADI “İzmir için aklınızda aday var mı” sorusuna önce “Hayır”, sonra “Kafamızın bir tarafında var mutlaka” dedi. (Masada yanında oturan Tuncay Özkan işaret edilerek) “Yanınızda mı oturuyor” sorusuna ise “Onu bilmiyorum” yanıtını verdi. Bendeki kulis bilgisi, bir kadın aday aradığı ama bulamadığı, halihazırda masada hâlâ Abdül Batur, Tunç Soyer ve Tuncay Özkan’ın olduğu yönünde... Kılıçdaroğlu, İYİ Parti Genel Başkanı Meral Akşener ile ihtiyaç olursa ortak miting düzenleyecek. CHP belediye meclis üyelikleri için fermuar sistemini oluşturacak. 1-3-5-7. sıraları örgüt belirleyecek, aradaki sıralara kadın ve gençler yazılacak. Adalar’a gazeteci aday geliyor. Cumhuriyet gazetesi Ankara eski Temsilcisi Erdem Gül’ün İstanbul Adalar’dan aday gösterileceği konusunda CHP Genel Başkanı “Büyük bir ihtimalle olacak” dedi. ANKARA POLEMİĞİ  KILIÇDAROĞLU: ÖZHASEKİ SİNCAN’IN YOLUNU BULAMAZ  CHP Genel Başkanı, sohbette AK Parti’nin aday ya da olası adaylarından tek bir ismi doğrudan hedefe koydu ve “Samimi söyleyeyim, Mehmet Özhaseki’yi Kızılay’a koysalar Sincan nerededir bilmez. Hangi akılla getirdi bilmem. Sonra bu Ankaralılara hakarettir. Milyonluk Ankara’da belediye başkanı çıkaramadılar. Bitpazarına nur yağmıyor” dedi. ÖZHASEKİ: GÖZÜM KAPALI BULURUM, ONUNLA BİTMEMİŞ HESABIMIZ VAR.  Bu eleştirileri AK Parti’nin Ankara adayı Mehmet Özhaseki’ye sordum. Özhaseki, niyetinin kimse ile polemiğe girmemek olduğunu belirtip, “Koskoca genel başkan diyorsa cevabı hak ediyor. O zaman İstanbul’a hakaret olsun diye bunu belediye başkanı olarak göndermişler. Zavallı, Kâğıthane’ye Kâğıttepe diyerek perişan olmuştu. Benim Ankara’da senelerim geçti. Ankara’da yolu gözüm kapalı bulurum, gözüm kapalı yürüyerek giderim” dedi. Özhaseki, CHP seçmeninin Kılıçdaroğlu’na tepkili olduğunu ileri sürerek, “CHP, 90 yıllık Atatürk’ün partisi, kendi ilkelerini benimsemiş birini bulamadı, senelerce faşist diye suçladıkları birini aday gösteriyor eleştirisini yöneltiyorlar” dedi. Sözlerini Kılıçdaroğlu’na “Bitmemiş bir hesabımız var, davaları ve o davalardan kazandıklarımızı hatırlatacağım” diyerek bitirdi. Benden söylemesi, Ankara’da seçim süreci belli ki polemikli, tartışmalı geçecek.",https://www.hurriyet.com.tr/yazarlar/hande-firat/liderler-telefonda-nasil-konusur-41059958
Hande Fırat,Millet İttifakı düğümü çözülür mü?,"Aralık 12, 2018 09:03","Konumuz Ankara etrafında başlayan, sonra büyüyen “Millet İttifakı düğümü”. Yola referandumdaki havayı yakalamak için çıktılar. İşbirliği ile “yerel seçimlerde” başarı yakalayacaklarını söylediler. Kemal Kılıçdaroğlu ile Meral Akşener’in bir araya gelmesi, “Yerelde ittifak yok” diyen AK Parti ile MHP’nin yeniden buluşmasına ve süratle işbirliği yapmasına neden oldu. Atı alan Üsküdar’ı geçti, Cumhur İttifakı’nın adaylarının büyük kısmı açıklandı, çalışmalara bile başladılar. Ancak CHP ile İYİ Parti bu satırların yazıldığı saate kadar hâlâ uzlaşamamıştı. Hatırlayacaksınız, düğüme “Ankara” adını koymuştuk. MANSUR YAVAŞ TRAFİĞİ Meral Akşener’in olmazsa olmazı Ankara idi. (Hürriyet gazetesi Ankara bürosuna yaptığı ziyarette Mansur Yavaş’ı aday göstermek istediğini açıklamıştı.) Kılıçdaroğlu da her sohbetinde aklında ve gönlünde “Mansur Yavaş” isminin olduğunu söyledi. Mansur Yavaş, İYİ Parti’den aday olmak istemedi. İYİ Parti ve Meral Akşener, “Tamam, Yavaş CHP’nin adayı olsun, biz destekleyelim” dediler. Mansur Yavaş geçen perşembe günü CHP Genel Başkanı Kılıçdaroğlu’ndan randevu istedi. Kılıçdaroğlu geçen cumartesi gecesi Akşener ile görüştü. Kılıçdaroğlu, önceki gece Yavaş ile görüştü ve “Meral Hanım’ın ısrarı sürüyor, İYİ Parti’den aday olun, biz destekleyelim” dedi. YAVAŞ’I ŞOKE EDEN TEKLİF Tahmin edebileceğiniz gibi Kılıçdaroğlu’nun bu sözleri, hem Mansur Yavaş’ta hem de görüşmeye birlikte girdiği iki arkadaşında şok etkisi yaptı. Yavaş, bir kere daha CHP’den aday olmak istediğini söyledi. Yanındaki isimler anketleri hatırlattı, adaylığın CHP’den olması durumunda kazanma şansının yüksek olduğunu belirttiler. Kılıçdaroğlu’nun “Konuyu tekrar değerlendirelim” demesi üzerine ayrıldılar. İYİ PARTİ TEKLİFİ NEREDEN ÇIKTI? İYİ Parti, “CHP Yavaş’ı aday göstersin, destekleyelim” dediği halde Kılıçdaroğlu neden böyle bir teklif götürdü? CHP’li yetkililer, “İYİ Parti Ankara’yı bırakma karşılığında çok sayıda büyükşehir talebiyle geldi” yorumunu yapıyor. Bu sebeple de Ankara ve Manisa’nın İYİ Parti’ye verilmesi konusunda uzlaşıldığını belirtiyorlar. Akşener’e çok yakın kaynaklar, genel başkanlarının “Ankara ve İstanbul’u kazanmak için gerekeni yaparız” dediğini söyleyerek “Mansur Yavaş’ı aday gösterseler destekleyecektik” diyorlar. Sordukları soru ise şu: “Bir günde ne değişti? Kılıçdaroğlu destekleyeceğimizi biliyordu, neden Yavaş’ı aday göstermedi?” İYİ Partililer 3 olasılık üzerinde duruyor. CHP içindeki Mansur Yavaş karşıtlarını iknaya yönelik bir oyun. Hedef ittifakı engellemek olabilir. Mansur Yavaş’ın etrafındaki bazı isimler ortalığı karıştırmaya çalışıyor. ÖYLE YA DA BÖYLE BİTECEK İYİ Parti açısından bugün karar günü. Başkanlık divanı ve genel idare kurulu toplantılarının ardından konunun öyle ya da böyle biteceğini söylüyorlar. Akşener çıkıp ya “İşbirliği oldu” ya da “Olmadı, herkes kendi yoluna gidecek” diyecek. İYİ Partililer, ortada bir oyun olduğunu, her şeye rağmen Mansur Yavaş’ın bu oyunu isterse tersine çevirebileceğini; İYİ Parti’den adaylık önerisini kabul edebileceğini düşünüyorlar. Yavaş aday olmaz ve CHP ile işbirliği de olursa İYİ Parti’nin sürpriz başka bir ismi gündeme getireceği de söyleniyor. Başkent düğümünün ortasındaki isim Mansur Yavaş ise sessiz... Partilerin ikinci adamlarıyla temasları sürüyor. Kılıçdaroğlu’nun “tekrar değerlendirme” önerisi nedeniyle bekliyor. Ancak bir yanıt çıkmaz ise Mansur Yavaş ne yapacak? İYİ Parti’nin beklentisi doğrultusunda adaylığı kabul mü edecek? Bağımsız aday olarak mı sahneye çıkacak? Siyaset defterini kapatacak mı? Bu soruların yanıtlarını önümüzdeki günlerde hep birlikte göreceğiz. SON 24 SAATTE YAŞANANLAR",https://www.hurriyet.com.tr/yazarlar/hande-firat/millet-ittifaki-dugumu-cozulur-mu-41048752
Hande Fırat,Erdoğan ve Trump’ın Halk Bankası diyaloğu,"Kasım 03, 2018 11:21","1 Kasım 2018 Trump-Erdoğan telefon görüşmesinin ana gündem maddesi, karşılıklı bakan yaptırımlarının kaldırılması ve eşzamanlı açıklamaydı. İki ülke ilişkilerinin normalleşme sürecindeki önemli adımdı. ABD Başkanı Trump, “Yaptırımları kaldırıyoruz, normalleşme yönünde önemli bir adım atıyoruz” dedi. Rahip Brunson’ın yargılanma sürecinin bitmesi ve ülkesine dönmesinin ardından yaptırımların kaldırılması konusunda her iki ülkeden de güçlü mesajlar verilmişti. Haber 29 Ekim Cumhuriyet Bayramı’nda ulaştı. ABD, iki bakana yönelik yaptırımları kaldıracağı bilgisini Ankara’ya iletti. 1 Kasım’da iki liderin görüşmesinde de yaptırımların kaldırılmasına ilişkin açıklamanın Beyaz Saray ve Cumhurbaşkanlığı’ndan eşzamanlı yapılmasına karar verildi. Sadece bu değil, Trump’ın telefonda “Kaldırıyoruz” sözlerinden sonra edindiğim bilgiye göre Cumhurbaşkanı Erdoğan çok önemli bir talebini yineledi. Aralarında şu önemli diyalog geçti. Erdoğan: Biliyorsunuz, Halk Bankası süreci devam ediyor. Artık bu soruşturma sürecinin de düşürülmesini istiyoruz. Normalleşme sürecinde önemli bir adım olacaktır. Trump: Hazine Bakanlığımla görüşüp nasıl bir yöntem izleyeceğiz, nasıl olacağına bir bakacağım. Ankara’daki bilgi, soruşturma dosyasının ABD Adalet Bakanlığı’ndan Güney Bölgesi Savcısı’na gönderildiği yönünde. İdari bir kararla da bunun kaldırılabileceği düşünülüyor. Görüşmede Trump’ın bu konuda bilgi vereceğini söylediği belirtiliyor. Gözler artık Paris’te. Telefon görüşmesinde liderler Paris’te görüşmek üzere sözleştiler. 11-12 Kasım tarihlerinde yapılacak Paris Barış Konferansı’nda iki lider bir araya gelecek. ABD İLE FIRAT’IN DOĞUSU KONUŞMALARI İki lider Fırat’ın doğusunu Paris görüşmelerinde ele alacaklardır. Son telefon görüşmelerinde onların gündeminde yoktu ancak iki ülkenin yetkili isimleri konuşuyor. Şimdi liderlerin kurmaylarınca yapılan o konuşmalara gelelim. ABD’li yetkililer, Türkiye’nin Fırat’ın doğusuna son dönemde yaptığı operasyonlardan rahatsız olduklarını iletti. Üst düzey kaynağımın verdiği bilgiye göre ABD’liler “Biz Deyr ez Zor’da DEAŞ’lılarla mücadele ediyoruz, sizin müdahaleniz bizim bu mücadelemizi olumsuz etkiliyor” dedi. Ankara ise “Oradaki mücadelenizle bizim müdahalemizin ne ilgisi var? Bizim müdahalemiz kendi sınırımızda. Arada yüzlerce kilometrelik mesafe var. Bahane aramayın. Türkiye BM’nin 51. sayılı kararından hareketle meşru müdafaa hakkını kullanmaktadır. Terör örgütünün saldırıları söz konusu” yanıtını verdi. Türkiye kararlı. Kararlılığını her düzeyde açıkça söylüyor. Fırat’ın doğusundaki gelişmeleri net anlamak gerekiyor. Ankara’nın bakış açısını sizlere maddeler halinde özetlemeye çalışacağım.  DEAŞ Suriye’nin güneyindeki Deyr ez Zor’da, Suriye-Irak sınırında 40-50 kilometrelik alanda. Sayılarının bin ila 2 bin arasında olduğu tahmin ediliyor. DEAŞ burada bir anlamda bitkisel hayatta tutuluyor. Kapsamlı bir hava harekâtı ile bombalanmıyor ya da kapsamlı bir operasyon yapılmıyor. Neden? ABD’nin bölgede kalması için DEAŞ’ın varlığı önemli bir bahane yaratıyor. Diğer yandan PYD/YPG/PKK’nın varlığı, ABD ile işbirliği de doğrudan DEAŞ’a bağlı. Bu sebeple bazı yerlerde YPG/PYD’nin DEAŞ’a bilerek alan açtığı tespiti yapılıyor. Bir anlamda DEAŞ’ın canlanması hepsinin işine geliyor.  Burada bazı PYD/YPG unsurlarının bazı DEAŞ’lılardan rüşvet alarak onları bölgeden çıkardığı, Türkiye sınırına getirdiği bilgisi mevcut. Türkiye’ye girmeleri için. O yüzden sınır sıkı kontrol altında tutuluyor.  Menbiç’teki ABD-Türkiye anlaşması doğrultusunda örgüt buradan çıkıp Fırat’ın doğusuna geçecek.  Terör örgütü Fırat’ın doğusunda Türkiye sınırında çeşitli noktalarda (Zor Mağar, Kamışlı, Telabyat) Afrin hazırlığı yapıyor. Kaynaklarım, örgütün iş makineleri ile tahkimat, tünel kazımı, yeraltı sığınakları, mevziler, ağır silahları o bölgelere yığmak gibi hazırlıklar içinde olduğunu belirtiyor. Cumhurbaşkanı Erdoğan’ın dile getirdiği “Fırat’ın doğusu için planlarımız tamam” açıklamasının arkasında da işte bu maddeler yatıyor. Ve gelelim ABD’nin Suriye Özel Temsilcisi James Jeffrey’in geçtiğimiz hafta Paris’te Al Arabiya’ya verdiği mülakata. Jeffrey, “ABD’nin iki ortağı Kürtler ve Türkiye arasında bir çözüm bulunmasına yönelik çabaları yeniden başlattık” demişti. Ankara’daki üst düzey kaynağım, “Bize iletilen bir şey yok. Zaten iletemezler, bakış açımız belli. Bunu kabul etmeyiz” dedi. SON 24 SAATTE YAŞANANLAR",https://www.hurriyet.com.tr/yazarlar/hande-firat/erdogan-ve-trumpin-halk-bankasi-diyalogu-41007126
Hande Fırat,"Erdoğan, Trump’a Paris’te ne diyecek? Paris’in kırmızı dosyaları","Kasım 07, 2018 01:01","Süreçte bazen kesilen, bazen üst üste yapılan telefon görüşmeleri... Bunları saymazsak, Cumhurbaşkanı Erdoğan ile ABD Başkanı Trump’ın kapsamlı yüz yüze görüşmeleri bir yılı aşkın bir süre önce, Eylül 2017’de New York’ta yapılmıştı. Rahip Brunson ülkesine döndü, temaslar sıklaştı, normalleşme süreci başladı, “en üst düzeyde konuşulabilir” pozisyona geçildi. Bu pozisyonda iki lider en kritik ve bir yılı aşkın süreden sonra kapsamlı görüşmeyi Paris’te bu hafta sonu yapacak. Masada çok sayıda dosya var; ayrışmış dosyaların kimi ilerleme sürecinde, kimi tam anlamıyla “sorunlu”. Biraz daha açalım. 1 Kasım’daki son telefon görüşmesinde yaptırımların eşzamanlı açıklanarak kaldırılmasına karar verilmiş, üstelik Halk Bankası süreci Erdoğan tarafından gündeme getirilmiş, Trump da konuyu Hazine Bakanlığı ile görüşüp bilgi vereceğini söylemişti. Yaptırım dosyasında ilerleme sağlandı; Halk Bankası konusunda Trump’ın Paris’te ne yanıt vereceğini göreceğiz. İran yaptırımlarında ise Türkiye muaf ülkeler arasına alındı. Ancak görüşmede Cumhurbaşkanı Erdoğan yaptırımlara yönelik itirazını mutlaka anlatacaktır. Tüm bunlar ilerleme sağlanan dosyalar. Diğer yanda ise sorun yumağı haline gelmiş iki kritik dosya var. Başlıklarını tahmin etmek zor değil. FETÖ ve Suriye. Gündemin en sıcak başlığı Suriye ve genel başlığın altında Menbiç, Fırat’ın doğusu ve ABD’nin terör örgütü YPG/PYD ile olan ilişkisi yer alıyor. Menbiç’te süreç iki ileri bir geri işliyor. NİYET TÜRKİYE’NİN OPERASYONLARINI DURDURMAK MI? Menbiç’teki terör örgütü unsurlarının da geçeceği Fırat’ın doğusu, en sıkıntılı dosya. ABD, DEAŞ ile mücadele görüntüsü altında Fırat’ın doğusuna 10’un üzerinde üsle yerleşti. Yerleşirken YPG/PYD’nin askeri eğitim, para, silah aklınıza gelebilecek her türlü ihtiyacını karşıladı, karşılamaya da devam ediyor. DEAŞ, Deyr ez Zor bölgesinde bin ila 2 bin terörist ile bitkisel hayatta tutuluyor. Yani ne bitiriliyor ne de güçlenmesine izin veriliyor. Bitkisel hayattaki DEAŞ, ABD’nin Suriye topraklarındaki varlık sebebi. Diğer yandan YPG/PYD’nin yaşam kaynağı. Terör örgütü YPG, “stratejik ortağımızdan” aldığı silahları ve iş makinelerini sadece DEAŞ’a karşı kullanmıyor; Türkiye’ye yöneltiyor, hendeklerini kazıyor, hazırlık yapıyor. Türkiye Fırat’ın doğusunu vurunca da bağırıyor, “Beni vuruyor, DEAŞ ile mücadele edemiyorum”. Oysa DEAŞ’ın bulunduğu yer ile Türkiye’nin operasyon noktası arasında kilometreler var. Türkiye, ABD ile Menbiç’te ortak devriye başlatıyor ve terör örgütü yeniden bağırıyor. Terör örgütü ile Suriye topraklarında iç içe geçmiş olan “stratejik ortağımız” da elinde şeker ile koşuyor ve “Gel, seninle de devriye yapalım” diyor. Ortak devriye, Suriye’nin kuzeydoğu sınırları boyunca yapılıyor. Amaç biraz da Türkiye’nin obüslerle başlattığı operasyonu kesmek. ABD gerekçesini açıklıyor: “Düzenlilik söz konusu değil. Bu devriyeler bize, SDG’ye ve Türkiye’ye bölgenin güvenliğini sağlama imkânı tanıyacaktır.” Ankara açısından durum şu: ABD “Türklerle devriye yapıyoruz, göstermelik PYD/YPG ile de yapalım. PYD/YPG’yi kaybedemeyiz. DEAŞ’a karşı YPG/PYD’ye, bölgede kalabilmem için hem DEAŞ’ın varlığına hem de YPG/PYD’ye ihtiyacım var. Ben politikaya devam edeceğim” diyor. Yani ‘Batı cephesi’nde değişen bir şey yok. ERDOĞAN’DAN TRUMP’A: SÜRECİ DURDURUN Cumhurbaşkanı Erdoğan bu tabloyu Trump’a Paris’te anlatacak. Tavrı net: AK Parti grup toplantısı sonrasında gazetecilere yaptığı açıklamada, “Kabul etmemiz mümkün olmayacağı gibi, böyle bir durum kesinlikle sınırda ciddi olumsuzluklara neden olur. Ben inanıyorum ki Sayın Trump ile konuştuğumuzda da herhalde bu konuyla ilgili süreci durduracaklardır diye düşünüyorum” dedi. En zorlu dosyada nasıl bir ilerleme yolu bulunacak, göreceğiz.",https://www.hurriyet.com.tr/yazarlar/hande-firat/erdogan-trumpa-pariste-ne-diyecek-parisin-kirmizi-dosyalari-41010983
Hande Fırat,Ben senden sonra eksiğim...,"Kasım 10, 2018 01:01","Biz senden sonra eksiğiz... Hâlâ gözlerimiz doluyorsa, birbirimize sarılmak istiyorsak, dönüp aynaya bakıp, bulunduğumuz yerlere şükredip aynı zamanda “Daha da iyi olmalıyız, daha güçlü, daha modern, mutlaka hep daha...” diyorsak ve “amasız, fakatsız” saygı duyuyorsak, teşekkür edebiliyorsak evet, eksiğiz... Geçmişine saygı ve sevgi duymanın yarattığı bu eksikliğin adı 10 Kasım. 1938 yılının hıçkırıkları... 1938 yılının İstanbul’da Karaköy’de pencerelerden atılan düğme sesleri. O düğme seslerini bize bu 10 Kasım’da bir giyim markası hatırlattı. 10 Kasım’ı 10 saniyede vurucu, ürpertici, tüyleri diken diken edici bir filmle anlattı. “Markası ne olursa olsun, düğmesi sökülmüş ya da kopmuş ceketlerinizi 9 Kasım günü Kiğılı mağazalarına getirin. Ücretsiz dikelim. 10 Kasım’da önümüzü birlikte ilikleyelim.” Düğmenin filme de ilham veren özel bir anlamı var. 1938 yılında Atatürk’ün naaşı Dolmabahçe’den top arabasına konulur, Karaköy’den geçerken “çıt, çıt, çıt” sesleri duyulur. Yahudi kökenli vatandaşlar “keriya” ritüelleri gereği Atatürk’ü düğmelerini kopararak uğurlarlar. Giysiden parça kopartmak “Ben senden sonra eksiğim” anlamına geliyor. Kiğılı mağazalarının sahibi ve kurucusu Abdullah Kiğılı’yı aradım. Hepimizi etkileyen filmi yaptıkları için tebrik ettim. Bu kadar ilgi göreceğini tahmin etmemişler, “İnsanlar ceketlerinin düğmelerini kopararak mağazalarımıza geliyor, düğmeleri diktirmek için. Ben 76 yaşındayım, iyi ki varmış Atatürk, iyi ki olmuş Atatürk, keşke biraz daha yaşasaydı. O’na dua ediyorum” dedi. Liderliği, önderliği, öğretmenliği, askeri dehası tartışılmaz. Bir de “karizması ve şıklığı” var. Uzmanını bulmuşken sordum, “Sizce nasıl giyiniyordu Atatürk?” Abdullah Kiğılı, “Atatürk gibi giyinen yok, 52 yıldır bu işi yapıyorum, müthiş giyiniyordu” dedi. HAYDİ KADINLAR SİYASETE!  Tarih: Şubat 1923 Yer: İzmir Atatürk, gümrük binasında kürsüde konuşmaktadır. “Bir toplum cinsinden yalnız birinin asrı icaplarını yerine getirmekle yetinirse o toplumun yarıdan fazlası zaaf içinde kalır... Benim bugün buradan yaptığımı çok arzu ederdim ki hanım arkadaşlarımızdan birisi yapsın ve hanımlarımız bunu yapar. Hiçbir şeri mani ve tabii mani yoktur ve olmamalıdır.” İpek Çalışlar’ın ‘Mustafa Kemal Atatürk, Mücadelesi ve Özel Hayatı’ isimli kitabında altını çizdiğim bölümlerden biri. Henüz Cumhuriyet bile ilan edilmemişken, İstanbul’da hâlâ harem düzeni sürerken, kadının giyimi, toplum hayatındaki yeri, ona bakış açışı belli iken... Atatürk bir kadının lider olabileceğinden, bir kadının meclis başkanı olabileceğinden bahsetmiş ve “Bunun önünde hiçbir engel yoktur” demiştir. Bir vatandaş olarak, bir kız çocuğu annesi olarak, bir kadın olarak sonsuz teşekkürlerimi sunuyorum ve bugün de ceketimin önünü manevi huzurunda saygıyla ilikliyorum. 2018 yılında Türkiye yerel seçimlere giderken, tüm siyasi partilere de çağrıda bulunuyorum: “Belediyelerinize kadın eli değsin.” Umarım yerel seçimlerde tüm siyasi partiler, hepimizi ayakta alkışlattıracak kadar kadın aday gösterirler.",https://www.hurriyet.com.tr/yazarlar/hande-firat/ben-senden-sonra-eksigim-41014457
Hande Fırat,7 dakikalık vahşi cinayet... Liderler: Vahşi ve insanlık dışı,"Kasım 14, 2018 21:16","Cumhurbaşkanı Tayyip Erdoğan, Paris’ten dönüşte Kaşıkçı cinayetinde bir kere daha isteyen ülkelerle eldeki delillerin paylaşıldığı bilgisini verdi. Ses kaydı, vahşi cinayetin en güçlü delillerinden biri. Türkiye, gazeteci Cemal Kaşıkçı’nın konsolosluktan çıkmaması üzerine hızla önemli bir süreci harekete geçirdi. İlk etapta “Kayıp mı, içeride mi tutuluyor, cinayet mi” gibi birçok olasılığı aynı anda hızla masaya yatırarak teknik birçok imkânı kullanmaya başladı. Bunu yaparken hukuki çerçevede kalmaya özen gösterdi. Hukuki çerçeveye dikkat edilmesi ve uluslararası kamuoyunun düzenli bilgilendirilmesi, özellikle bu cinayetin arka planında Türkiye-Katar, Suudi Arabistan-Birleşik Arap Emirlikleri şeklinde yaratılmak istenilen eksenli ve çok amaçlı oyuna da engel oldu. Emniyet ve istihbarat elindeki tüm olanakları seferber etti. Ses kaydına da bu şekilde ulaşıldı. Cumhurbaşkanı’nın açıkladığı gibi isteyen ülkelerin istihbarat servislerinin başkanlarına ya da özel görevlendirilmiş isimlerine kayıt dinlettirildi. Kaydın kâğıda dökümü, yani tapeler de istihbaratçılarla paylaşıldı. Liderler genelde o tapeleri gördü. En son Paris’te Erdoğan, Trump, Macron ve Merkel arasında gündeme gelen konu, İstanbul’da ekim ayının sonunda gerçekleşen dörtlü zirvede de gündemdeydi. Tapeleri gören İstanbul’daki liderlerin, Putin, Macron ve Merkel’in, sonrasında Trump’ın da iki önemli değerlendirmesi oldu: - Vahşi, inanılmaz ve insanlık dışı. - Cinayetin aydınlatılması konusunda Türkiye ve Cumhurbaşkanı Erdoğan’ın gayretleri çok önemli. Liderlerin “vahşi, inanılmaz ve insanlık dışı” dedikleri tapelerin ses kaydını dinleyen isimlerden biri de Suudi Arabistan İstihbarat Servisi Başkanı. Cumhurbaşkanı Erdoğan yine Paris’ten dönüş yolunda istihbaratçının tepkisini “Herhalde bu eroin almış, ancak bunu eroin alan birisi yapar diyecek kadar adam burada şoke oldu” sözleriyle anlattı. ŞOKE EDEN 7 DAKİKA Uluslararası basında “üst düzey yetkililere atfen” iddia olarak yazıldı. Ben de “vahşi, inanılmaz, insanlık dışı” olarak nitelenen, Suudi istihbaratçıyı şoke eden kaydın 7 dakikasının peşine düştüm. Sonuç tam bir vahşet. 7 dakika süren vahşi bir cinayet. 7 dakika boyunca korkunç sesler. 7 dakika süren boğarak öldürme. Tapeleri görmedim, ses kaydını dinlemedim ama bu anlatılanlar bir kere daha kanımı dondurdu. BU İŞİN PEŞİ BIRAKILMAYACAK Çoğumuzun aklında “ürkütücü yüz ifadesi” ve 7 dakikalık korkunç kayda rağmen “kuruyemiş alışverişini unutmamasıyla” kalan Suudi başsavcının “ipe un serme” havasında olduğunu bir kez de Cumhurbaşkanı Erdoğan’ın sözleriyle anlamış olduk. Buna ilaveten, Suudilerin uluslararası kamuoyunu “yerli işbirlikçi” gibi arkası gelmeyen iddialarla yanlış yönlendirmeye çalışmasına rağmen Cumhurbaşkanı Erdoğan’ın uluslararası nezaket diliyle veliaht prensi bir kere daha uyardığını söylemek gerekir. Erdoğan, bu durumu uçakta “Prens ‘Benim özel temsilcimle olayı aydınlatacağım, gereğini de yapacağım’ diyor. Biz de sabırla bekliyoruz” sözleriyle anlattı. Ancak Türkiye belli ki prensin keyfini ya da hukukunu beklemeyecek. Türkiye bu işin peşini bırakmayacak. Bu cinayetin ulusal olmaktan çok uluslararası boyutu var. Cinayetin uluslararası yargıya taşınabilmesi için de çalışma yapılıyor.",https://www.hurriyet.com.tr/yazarlar/hande-firat/7-dakikalik-vahsi-cinayet-liderler-vahsi-ve-insanlik-disi-41018483
Hande Fırat,Ankara’nın soruları,"Kasım 17, 2018 07:59","Cinayetin kapatılmasına, gerçek sorumluların kurtarılmasına izin vermemekte kararlı. Suudi Başsavcılığı’nın Kaşıkçı cinayeti soruşturmasıyla ile ilgili açıklamaları çok yakından takip edildi, yeni soruları gündeme getirdi. Ankara’da üst düzey kaynakların dikkat çektiği soruları sizlerle paylaşacağım. Suudi Arabistan Başsavcılığı Sözcüsü: İstihbarat Başkan Yardımcısı Ahmet El Asiri eylül ayında Kaşıkçı’nın ikna edilerek, ikna olmaması halinde ise güç kullanarak getirilmesi emrini verdi. Özel ekip oluşturdu. Ekibin görev başkanı (ismi söylenmiyor) müzakerelerin başarısız olmasının ardından öldürülmesine İstanbul’da karar verdi. Ölüm emrini veren, cinayeti işleyen beş kişi bunu teyit etti. Konsolosluk binasında güvenlik kameralarını bozan bir kişiye ulaşıldı.  Gündemdeki sorular: Madem cinayet önceden planlanmamış idi, neden içerideki ve dışarıdaki kameralar önceden bozuldu? Neden adli tıp kurumu başkanı ekipte yer aldı? Ekibin yanında neden ölümcül ilaç ve ceset parçalamak için aletler vardı? Suudi Arabistan önce yerli işbirlikçi iddiasını Reuters’a sızdırdı, Cumhurbaşkanı Tayyip Erdoğan, “Açıklayın” dediğinde, “Yok” denildi ve bilgiler Türkiye ile paylaşılmadı. Şimdi yeniden “Yerli işbirlikçi var” deniliyor. Adres, resim ve bilgiler neden hızla Türkiye’ye verilmiyor? SİZ TÜRKİYE İLE NE PAYLAŞTINIZ? Başsavcılıktan hemen sonra basın toplantısı düzenleyen Suudi Arabistan Dışişleri Bakanı, “Türkiye’den cinayetle ilgili yaptıkları açıklamalara dair enformasyon ve kanıt sağlamalarını üç kez talep ettik, ama bize sunmadılar” dedi. Peki Suudi Arabistan Türkiye ile ne paylaştı? Üst düzey kaynaklarımın verdiği bilgiye göre, “hiçbir şey”. SÜRESİ UZUN SES KAYDI Sevgili meslektaşım Abdulkadir Selvi’nin “ikinci ses kaydı” haberinin ardından bir kere daha kayıtla ilgili bilgilere ulaşmanın peşine düştüm. Toplam kayıt süresi yaklaşık 40 dakikanın üzerinde. Daha evvel yazdığım gibi, bu kaydın 7 dakikalık bölümü infaz, yani Kaşıkçı’nın boğularak öldürülmesinin, korkunç cinayet anının kaydı. İsteyen ülkelerin istihbarat servislerine bu kayıt dinlettirildi. Ancak kayıtlar kimseye verilmedi. İsteyen ülkelerle sadece ses kaydının kâğıda dökümü, yani tapeleri paylaşıldı. Suudi Arabistan İstihbarat Servisi’ne kayıt dinlettirildi. Suudi Arabistan “ses kaydının kendilerine verilmesini” istedi. Tapeleri paylaşan Türkiye orijinal ses kaydını doğal olarak vermedi. ÖNGÖRÜŞME Mİ VAR? Önceki gün haberin Anadolu Ajansı’na düşen saatlerini paylaşacağım. 13.30- Suudi Başsavcılığı soruşturma ile ilgili açıklama yaptı. 16.40- Suudi Dışişleri Bakanı basın toplantısı düzenledi. 18.00- ABD Hazine Bakanlığı Kaşıkçı’nın cinayetinden sorumlu 17 kişi hakkında yaptırım uygulayacağını açıkladı. ABD bu 17 kişiyi nasıl, ne zaman tespit etti? Acaba iki ülke arasında bir öngörüşme mi oldu? HAZIRLIK BM İÇİN Türkiye’de Kaşıkçı cinayetini uluslararası yargıya taşıma hazırlığı olduğunu 14 Kasım tarihli yazımda kaleme almıştım. Sonrasında Dışişleri Bakanı Mevlüt Çavuşoğlu, “Uluslararası bir soruşturmanın şart olduğunu görüyoruz. Ne olursa olsun biz bu cinayetin tüm yönleriyle açıklığa kavuşması için ne gerekiyorsa yapacağız” dedi. Suudi Dışişleri Bakanı ise Çavuşoğlu’na yanıt verdi; “Suudi Arabistan Kaşıkçı cinayeti gibi davalara bakabilecek bağımsız bir hukuk devletidir” dedi. Uluslararası soruşturma için iki ülkedeki yargılama sürecinin tamamlanması gerekiyor. Bireylerin Avrupa İnsan Hakları Mahkemesi’ne başvuru yolu açık. Ülkeler açısından ise konu BM İnsan Hakları Komisyonu’na taşınabiliyor. Ankara’daki üst düzey kaynaklarıma göre Türkiye, dosyası ve elindeki delillerle birlikte Kaşıkçı cinayetini BM İnsan Hakları Komisyonu’na taşıyabilir. Hazırlık BM için yapılıyor.",https://www.hurriyet.com.tr/yazarlar/hande-firat/ankaranin-sorulari-41021886
Hande Fırat,CHP’nin 3 büyükşehir stratejisi,"Kasım 24, 2018 07:59","Yani CHP ile İYİ Parti arasındaki işbirliği çalışmalarına. CHP Lideri Kemal Kılıçdaroğlu, CNN Türk’te yayımlanan ‘Gece Görüşü’ programında ilk kez söylediğimiz çerçevede, Saadet Partisi Genel Başkanı Temel Karamollaoğlu ile pazartesi günü buluşacak. İşbirliğinde Saadet Partisi’nin de yer alması, hem CHP hem İYİ Parti açısından “Seçmen nezdinde sinerji yaratacak” sözüyle değerlendiriliyor. İSTANBUL GÖRÜŞMESİ Kılıçdaroğlu’nun pazartesi günü yapacağı görüşmeden önce çok kritik bir randevusu var. O randevu İstanbul ile ilgili. Randevunun kiminle olduğuna geçmeden önce yine İstanbul için yapılan ve 40 dakika süren Muharrem İnce görüşmesinin ayrıntılarına bakalım. 40 dakika boyunca İnce daha çok söz alırken, Kılıçdaroğlu daha çok dinlemeyi tercih etti. Muharrem İnce görüşmede, “Eğilim yoklama niyetindeyseniz ben İstanbul’dan adayım” derken, Kılıçdaroğlu ise “PM kararı doğrultusunda illerden bir talep gelirse bakarız” yanıtını vermekle yetindi. CHP Lideri’nin İnce’nin adaylığına sıcak bakmadığını daha evvel yazmıştım. Peki Kılıçdaroğlu’nun aklında kim var? Bu sorunun yanıtı bu hafta sonu yapılacak o kritik görüşmede gizli. CHP Lideri bu hafta sonu Beylikdüzü Belediye Başkanı Ekrem İmamoğlu ile görüşecek. İmamoğlu’nun adı İstanbul Büyükşehir Belediye Başkan adaylığı için geçiyor. Görüşmenin sonucu önemli. AKLINDAKİ İSİM MANSUR YAVAŞ Gelelim Ankara’ya... Birçok iddia dile getirilse, tartışmalar olsa da edindiğim bilgiye göre CHP Lideri’nin aklında ve gönlünde Mansur Yavaş var. Kısa sürede bu konunun da netleşmesi sürpriz olmayacak. İZMİR’DE KOCAOĞLU ETKİSİ CHP’nin kalesi İzmir adayının kim olacağı da parti içindeki en büyük soru işaretlerinden. Burada mevcut başkan Aziz Kocaoğlu etkisini göz ardı etmemek gerekiyor. İzmir adayını Kılıçdaroğlu’nun Kocaoğlu ile birlikte belirlemesi muhtemel. Kocaoğlu’nun, ismi büyükşehir için geçen Seferihisar Belediye Başkanı Tunç Soyer’e sıcak bakmadığı, gönlündeki adayın Narlıdere Belediye Başkanı Abdül Batur olduğu kulislere yansıyanlar arasında. DUVARDAKİ HARİTA  CHP Lideri “her ilde ve ilçede kazanacak aday” stratejisi ile yola çıktı. Hem işbirliği için uğraşıyor hem de harita üzerinden çalışıyor. Yanlış okumadınız, Kılıçdaroğlu harita üzerinde çalışıyor. Makam odasında yuvarlak toplantı masasının hemen yanındaki duvarda büyük bir Türkiye haritası asılı. Harita, 2014 yerel seçim sonuçlarını renklerle gösteriyor. Masanın üstü ise dosyalarla dolu. Hem anket, kamuoyu çalışmaları hem de aday adaylarının özgeçmişleri var. Kılıçdaroğlu gün içinde o masaya oturuyor, haritanın karşısına geçiyor, 2014 sonuçlarına bakarak strateji geliştiriyor. MİLLET İTTİFAKI ŞART  Bu yorum İYİ Partili bir üst düzey yetkiliye ait. Kaynağım, “Ayrı ayrı kazanmak zor. Üstelik bu süreçte cumhur ittifakı yerelde yeniden kuruldu. Kurulmasına biraz da biz neden olduk, çünkü liderlerimiz bir araya geldi. O nedenle bu saatten sonra artık millet ittifakı da kesinleşmeli” dedi. Millet ittifakının yerelde sürmesi için görüşmeler önümüzdeki yaklaşık 10 gün boyunca sürecek ve sonuçlanacak. Kılıçdaroğlu, Karamollaoğlu ile yapacağı görüşmenin ardından 28 Kasım Çarşamba günü Almanya’ya gidecek, oradan Avusturya’ya geçecek. Önümüzdeki hafta sonu yeniden Ankara’da olacak. İYİ Parti Lideri’yle bir kere daha bir araya gelecek. İşbirliğinin şekline ilişkin son karar verilecek.",https://www.hurriyet.com.tr/yazarlar/hande-firat/chpnin-3-buyuksehir-stratejisi-41029311
Hande Fırat,Formül hazır: Bazı illerde işbirliği Adı ‘Cumhur İttifakı’nın Adayı’,"Kasım 21, 2018 09:22","7 Kasım’da durum ve şart bu idi. Şimdi bugün MHP’li üst düzey kaynağımın dediği gibi Cumhurbaşkanı Tayyip Erdoğan, MHP Genel Başkanı Devlet Bahçeli ile görüşecek. Bugüne kadar neler oldu bir hatırlayalım. İki parti önce ‘Cumhur İttifakı’nın yerel seçimler için işbirliği arayışında olduğunu açıklamıştı, ancak af konusundaki tartışmalar sürüyordu. Eylül ayının sonunda MHP Lideri Devlet Bahçeli, “İstanbul için aday göstermeyeceğiz” dedi. Bunu kameraların karşısında söylemişti, AK Parti’den sıcak bir karşılık gelmesi durumunda Ankara’nın da aralarında bulunduğu dört büyükşehir için daha aynı kararı aldıklarını, yani aday çıkarmayacaklarını açıklayacaktı. Ama açıklamadı, çünkü AK Parti’den “İktidar partisinin herhangi bir seçim çevresinde aday göstermemesi olmaz” yanıtı geldi. Bu arada iki parti arasında af tartışması büyüdü, affa başka sorunlu başlıklar eklendi. 23 Ekim 2018 günü MHP grup toplantısında Bahçeli, “Zoraki görüşmeler bitti” diyerek yerel seçimler için işbirliği arayışının bittiğini ancak cumhur ittifakının süreceğini söyledi. Aradan yaklaşık bir ay geçti. Bu bir aylık sürede MHP, Melih Gökçek hamlesini masaya sürdü. ARKA KAPI DİPLOMASİSİ Diğer taraftan iki partinin de “Yerelde işbirliği yok” kararını gözden geçirmesine neden olan şu gelişmeler yaşandı: - CHP-İYİ Parti işbirliği görüşmeleri, iki parti açısından da özellikle bazı büyükşehirlerde sorun yaratabileceği tespitini beraberinde getirdi. Bu işbirliğine Saadet Partisi’nin de dahil edilecek olması; hem AK Parti hem MHP’nin “CHP’nin çoklu işbirliğine” gidebileceğini, yani bazı illerde İYİ Parti ile, bazı illerde HDP ile hareket edebileceğini görmesi etkili oldu. - İki parti de anket çalışmaları ve kamuoyu yoklamalarını mercek altına aldı. Yerel seçimlerde büyükşehirlerden bazılarının ‘Millet İttifakı’ tarafından kazanılması durumunda Cumhurbaşkanlığı Hükümet Sistemi açısından tartışmalara neden olabileceği tespiti yapıldı. - İki parti de bu süreçte ipleri atmamaya özen gösterdi. - AK Parti kendi içinde yaptığı değerlendirmelerde “MHP ile basın üzerinden konuşmanın doğru olmadığına, arka kapı diplomasisinin mutlaka işlemesi gerektiğine” karar verdi. - Temaslar sürdü. Arada gelen-giden, konuşan isimler oldu. Özellikle Mehmet Özhaseki ile Sadir Durmaz temaslarını sürdürdü. İŞBİRLİĞİ YAPILACAK O İLLER Bahçeli, dün TBMM grubunda gazetecilerin soruları üzerine yaptığı açıklamada “Gündemi davet sahibi belirler” dedi. Birkaç saat sonra soruları yanıtlayan Cumhurbaşkanı Erdoğan gündemin seçim ittifakı olduğunu söyledi ve “Her iki taraf için de iyi olabilecek sonuca varırız. Tabanların da beklentisi bu diye düşünüyorum” dedi. “Peki formül ne?” sorusunun yanıtına gelince... Tüm Türkiye’de değil, bazı illerde işbirliği. İstanbul, Ankara, İzmir, Mersin, Tekirdağ’da işbirliğine kesin gözüyle bakılıyor. İşbirliğinin doğru kurulması durumunda MHP tarafı, CHP ve HDP’nin elindeki 100’ün üzerinde belediyenin alınabileceğini düşünüyor. “İktidar partisi nasıl olur da bir seçim çevresinden aday çıkarmaz” kaygısına da çözüm bulundu. İşbirliği çerçevesinde bazı illerde iki parti tarafından ortak aday çıkarılacak ya da tek bir partinin çıkaracağı, diğerinin destekleyeceği adaya “Cumhur İttifakı Adayı” denilecek. MHP ÖZHASEKİ İLE YILDIRIM’A SICAK MHP zaten Ankara’da Mehmet Özhaseki, İstanbul’da Binali Yıldırım isimlerine sıcak bakıyor. MHP’nin bu süreçte en önemli şartı ise daha önce Bahçeli tarafından isimleri Cumhurbaşkanı Erdoğan’a “MHP ile işbirliğini istemedikleri” gerekçesi ile verilen bazı AK Partili kurmayların aday ve aktör olarak bu süreçte olmamaları.",https://www.hurriyet.com.tr/yazarlar/hande-firat/formul-hazir-bazi-illerde-isbirligi-adi-cumhur-ittifakinin-adayi-41025603
Hande Fırat,Özhaseki ve Zeybekci tamam... Sırada İstanbul var,"Kasım 28, 2018 07:59","Türkiye Büyük Millet Meclisi’ne Ankara adayı Mehmet Özhaseki ve İzmir adayı Nihat Zeybekci aileleriyle gelmişlerdi. Ankara’nın mevcut büyükşehir belediye başkanı Mustafa Tuna da grup toplantısındaki açıklama için Meclis’teydi. Açıklama biter bitmez, Cumhurbaşkanı Erdoğan’ın adaylar ve vekillerle il il fotoğraf çektirmeye geçmesiyle, yani henüz salon doluyken Mustafa Tuna gruptan ayrıldı. Yanında Ankara Milletvekili Ali İhsan Arslan vardı. Birlikte TBMM Başkanı Binali Yıldırım’ı makamında ziyaret ettiler. Tuna’nın da gönlünde doğal olarak büyükşehir adaylığının yattığını biliyoruz. Üstelik sadece Tuna değil, iktidar partisinden başkentin başkanı olmak isteyen isim çoktu. Bunu da doğal karşılamak gerekir. DALOKAY ELAZIĞLI, GÖKÇEK ANTEPLİ Hatta son dönemde parti içinden “Özhaseki Ankaralı değil, olmaz” diye kampanya yürütmeye kalkanlar da oldu. Bu tezin karşısına “Vedat Dalokay Elazığlı, Murat Karayalçın Samsunlu, Melih Gökçek Antepli, Mustafa Tuna Sivaslı” bilgisini koyalım. Cumhurbaşkanı’nın aklında kendi ismi olduğunu bir buçuk ay önce öğrenen Özhaseki ile adaylığının resmen açıklanmasının ardından Meclis bahçesinde sohbet ettik. Devlet Bahçeli’ye özel olarak teşekkür eden Özhaseki “Yönetim tarzım ‘ben’ değil, ‘biz’ merkezli olacak” dedi. Bu arada Tuna’yla sorunlar yaşayan Melih Gökçek’in de Özhaseki’yi destekleyeceği notunu düşelim. Gelelim başkentin ilçelerine. WhatsApp grupları ve sosyal medyada listeler havada uçuşsa da başkentin her biri il büyüklüğündeki ilçelerinde henüz netleşen bir durum yok. Genel merkez hâlâ anket çalışmalarını sürdürüyor. MHP ile yapılacak işbirliği de belirleyici olacak. Bu arada adaylığı açıklanır açıklanmaz Özhaseki kolları sıvadı, AK Parti Ankara İl Başkanı Hakan Han Özcan ile genel merkezde görüştü. İZMİR’LE İLGİLİ HAYALLERİMİZ VAR İzmir için de beklenen oldu, Nihat Zeybekci İzmir adayı olarak açıklandı. AK Parti içinde bazı isimler “İzmir adayı İzmir vekilleriyle istişare edilmeden belirlendi” eleştirisini yöneltse de Zeybekci, adaylığını 21 Kasım’da Cumhurbaşkanı Erdoğan’ın kendisini aramasıyla öğrendi. Meclis bahçesinde sohbet ettiğimiz Nihat Zeybekci, “İzmir ile ilgili hayallerimiz var, İzmir’in tamamını kapsayan projelerimiz var” dedi. ERDOĞAN-YILDIRIM ZİRVESİ Cumartesi günü yapılan toplantıda ve dünkü grup toplantısında İstanbul adayının açıklanmaması kulisleri hareketlendirdi. “Acaba sorun mu var? Binali Yıldırım yerine bir başka isim mi olacak” soruları gündeme geldi. Cumhurbaşkanı Erdoğan, “Sorun söz konusu değil. Benim ağzımdan laf çekmeye çalışmayın” dedi. Hatta sıkıntı iddiasına “İspat edin iddianızı” yanıtını verdi. Sondan başlayalım, bugün için ortada İstanbul adaylığı ile ilgili bir sorun yok. İstanbul büyükşehir adayı özel bir tören ile açıklanacak gibi gözüküyor. Adına “sıkıntı, çekince, istişare”, ne derseniz deyin, kulislerdeki iddialar üç büyükşehir dahil 40 ilin cumartesi günü İstanbul’da açıklanacağının duyurulup sonra üç büyükşehir için açıklamanın ertelenmesi ile başladı. İstanbul, dünkü grup toplantısındaki 20 il içinde de yer almadı. Ancak bu süreçte Cumhurbaşkanı Erdoğan ile Yıldırım telefonda görüştü, 22 Kasım’da iki saat süren yüz yüze bir görüşme yaptılar. Sonrasında da istişareler sürdü, iki isim bir kere daha telefonda görüştü. Hafta başında yüz yüze bir görüşme daha yapacakları biliniyordu. O da dün TBMM’de yapıldı. Sonuç olarak Yıldırım’ın adaylık açıklaması aralık ayının ilk haftasının sonuna kalabilir. Çünkü Cumhurbaşkanı Erdoğan’ın Arjantin’den döndüğü gün, 3 Aralık’ta, Yıldırım Çin’e gidecek ve dönüşü bir haftayı bulacak.",https://www.hurriyet.com.tr/yazarlar/hande-firat/ozhaseki-ve-zeybekci-tamam-sirada-istanbul-var-41033414
Hande Fırat,Pompeo’ya: ‘Yaptırımlarda aşırıya kaçıyorsunuz’,"Ekim 20, 2018 01:01","Esenboğa Havaalanı’nda Cumhurbaşkanı Tayyip Erdoğan’ın da katıldığı toplantıda önce heyetler arası görüşme, ardından da Dışişleri Bakanı Mevlüt Çavuşoğlu ile baş başa görüşme yapıldı. Suudi Arabistan’dan gelen Pompeo ile yapılan görüşmenin ilk maddesi Kaşıkçı olayı idi. Ancak sadece Kaşıkçı konuşulmadı. Türk-Amerikan ilişkilerinin Brunson kilidinin çözülmesinin ardından kenarda bekleyen tüm sorunlu başlıkları değerlendirildi. Bir önceki yazımda “sorunları konuşma ve konuşarak normalleşme dönemine” geçildiğini belirtmiştim. Durum tam da bu. Brunson ile ortaya çıkan, Türkiye’ye yönelik, Dışişleri Bakanı Çavuşoğlu’nun deyimiyle “saçma sapan” yaptırımların kaldırılması için çalışma başladığı bilgisi Ankara’ya ulaşmış durumda. Hatırlayacaksınız, ABD Hazine Bakanlığı, İçişleri Bakanı Süleyman Soylu ve Adalet Bakanı Abdulhamit Gül’ün ABD’deki mal varlıkları ve mal varlıklarından elde edilebilecek faiz gelirlerini dondurmuş ve ABD vatandaşlarının bakanlarla herhangi bir iş ve işlem yapmasını yasaklamıştı. Yaptırım uygulama kararı ABD Hazine Bakanlığı’nın Yabancı Varlıkların Kontrolü bölümü tarafından alınmıştı. Şimdi bunun aynı şekilde kaldırılması bekleniyor. Ankara, FETÖ ve PKK/PYD/YPG terör örgütleri konusundaki hassasiyet ve kararlılığını görüşmelerde bir kere daha vurguladı. Temaslar her konuda sürecek. Hakan Atilla ve Halk Bankası’na ilişkin süreçler şu an işliyor. İlişkilerde önümüzdeki dönem için en riskli tarih 4 Kasım. Çünkü mayıs ayında İran ile yaptığı nükleer anlaşmayı askıya alan ABD yönetiminin belirlediği 180 günlük takvim çerçevesinde 4 Kasım’da İran ile petrol ticaretine devam eden müttefiklerinin yaptırım ile karşı karşıya kalması durumu var. Enerji ihtiyacını karşılamak için büyük ölçüde ithalata bağımlı Türkiye’nin en önemli petrol kaynaklarından biri İran. İran ham petrolüne yaptırım getirme planının, masada sorunlu dosyaların üst üste durduğu Türk-Amerikan ilişkilerini tam da “Konuşma ve normalleşme süreci başlıyor” derken yeniden germesinden endişe ediliyor. Bu endişeleri hafifletmek için bazı önemli gelişmeler oldu. Bu gelişmeleri alt alta koyduğumuzda bir kere daha iki ülkenin de yeniden gerilime girmek istemediği de ortaya çıkıyor. Peki, ne oldu?  1) Reuters, Türkiye’nin en büyük petrol rafinerisi Tüpraş’ın İran’dan petrol almaya devam etmesine imkân veren bir muafiyet almak için ABD ile görüşmeleri sürdürdüğü bilgisini paylaştı.  2) ABD’nin İran’dan petrol alan bazı müttefiklere muafiyetler sağlamayı da değerlendirdiği ortaya çıktı. ABD’nin İran özel temsilcisi Brian Hook gazetecilere, yaptırımlardan muaf olmak isteyen ülkelerin “kendi spesifik ve özel durumlarını açıklamaları” gerektiğini söyledi; ABD Dışişleri Bakanlığı’nın, tüm dünyadaki müttefiklerinin ve ortaklarının ihtiyaçlarını hesaba kattığını ifade etti.  3) Pompeo’ya durum çok net anlatıldı. Ankara’da yapılan görüşmelerde ABD Dışişleri Bakanı’na “Yaptırımlar konusunda aşırıya kaçıyorsunuz, kimse enerji kaynaklarını çeşitlendiremez. Bu konudaki genel politikalarınızı gözden geçirmelisiniz. Diğer yandan Türkiye ile İran komşu. Alımı sürdürmeye mecburuz” mesajı verildi. 4 Kasım’a daha vakit var, temaslar sürecek. ABD yönetiminin bu kez kendi deyimleriyle “müttefik ve ortaklarının ihtiyaçlarını” gerçekten hesaba katıp katmayacaklarını ve samimiyetlerini göreceğiz.",https://www.hurriyet.com.tr/yazarlar/hande-firat/pompeoya-yaptirimlarda-asiriya-kaciyorsunuz-40992632
Hande Fırat,Fırat’ın doğusu için rejim ile YPG/PYD arasındaki gizli pazarlık,"Ekim 13, 2018 11:03","Cumhurbaşkanı Erdoğan, Fırat’ın doğusu ile ilgili mesajını bu kez de Isparta’dan verdi. Zamanlama çok kritik. Çünkü devletin önünde PYD/YPG’nin Suriye’nin kuzeyinde kendisine özerklik verilmesi amacıyla Esad rejimiyle yürüttüğü gizli görüşmelerin içeriği var. Gizli görüşmelerde madde madde yapılan pazarlığa gelelim. Bu pazarlık ABD’nin de nasıl devrede olduğunu bir kez daha gözler önüne seriyor. 1) Suriye Petrol Bakanlığı’nın başına Kürt bir ismin getirilmesi. 2) PYD/YPG mevcut petrol gelirlerinin yüzde 25’ini rejime devredebilir, karşılığında rejim de mühendislik desteği vererek mevcut üretim kapasitesini arttırabilir. 3) Deyr Ez Zor’daki petrol kuyuları ile doğalgaz yatakları rejim ile ortak işletilebilir. 4) Rejim PYD/YPG’ye arıtılmış mazot ve benzin verir. 5) Mazot ve benzin aktarımının ABD’li bir şirket aracılığıyla yapılması. 6) Tabka Barajı’ndan örgüt kontrolündeki alanlara enerji nakil hatlarının çekilmesi. Pazarlık sürüyor. ABD’nin silahlarla desteklediği terör örgütü Fırat’ın doğusunda enerji kaynaklarından para kazanıyor. Terör örgütünün kontrol ettiği enerji kaynaklarına gelince: - Rakka’daki Tabka Barajı ve Menbiç’teki Tişrin Barajı - Al Omar, Tanak, Azrak, Galban gibi önemli 17 petrol ve doğalgaz kuyuları Terör örgütü sadece petrol ticareti üzerinden şimdilik 2 milyar liraya yakın gelir elde ediyor. Bu gelirin nereye gittiğini tahmin etmek hiç zor değil. YENİ TAKTİK: PARALI TERÖRİST Gelelim konunun diğer boyutuna... Söz konusu imkânlar PKK’nın da iştahını kabartıyor. Raporlarda PKK’nın YPG üzerindeki her türlü hâkimiyetini daha da güçlendirme çabasında olduğu belirtiliyor. Amaçları bir yandan da inisiyatifi ABD’ye bırakmamak. Türkiye’nin PKK terör örgütüyle mücadelesinde gelinen noktaya bakmakta da fayda var. Güvenlik raporlarına göre terör örgütüne katılım sayısı son 10 yılın en düşük seviyesinde. Bu sebeple örgüt Irak ve Suriye’den para karşılığında teröristleri Türkiye’ye sokmaya çalışıyor. Türkiye ise Kandil-Türkiye hattını geçici üs bölgeleriyle kapattı. Hedef örgütün Türkiye’ye girişini tıkamak. Hem rejimle yürütükleri pazarlık hem de Türkiye’ye yönelik olası sızmalarına karşı yeni ve ses getirecek operasyonların yolda olduğu bilgisi var. KILIÇDAROĞLU’NU ÜZEN OLASILIK CHP Lideri Kemal Kılıçdaroğlu TÜSİAD Başkanı ve kurmay ekibiyle Beyoğlu binasında önceki gün akşam yemeği yedi. Ekonominin röntgeninin karşılıklı olarak çekildiği yemekte bir üyenin “Eğer bu krize kısa sürede çözüm bulunamazsa, büyük işten çıkarmalarla karşı karşıya kalınabilir” cümlesinin Kılıçdaroğlu’nu üzdüğünü öğrendim. CHP Lideri’nin “Konuya partiler üstü yaklaşıyoruz, 13 maddelik öneri paketi açıkladık ama bizi dolar baronlarına hizmet etmekle bile suçladılar. Partiler üstü mesele olarak bakmaya devam edeceğiz, doğru bildiklerimizi söyleceğiz” dediği belirtiliyor.",https://www.hurriyet.com.tr/yazarlar/hande-firat/firatin-dogusu-icin-rejim-ile-ypg-pyd-arasindaki-gizli-pazarlik-40985450
Hande Fırat,Herkes kendi yoluna mı?,"Ekim 24, 2018 01:01","16 Nisan 2017: MHP Lideri Devlet Bahçeli’nin önerisi ile başlayan süreçte Cumhurbaşkanlığı Hükümet Sistemi için halkoylaması 24 Haziran 2018: İki liderin imzaladığı ve resmi protokolünde “Cumhur İttifakı sadece bir seçim ittifakı olmayıp Türkiye’ye yönelik iç ve dış kaynaklı hasmane girişimler karşısında millî ve ahlâkî bir duruş ve bu çerçevede sürdürülecek tarihi bir birlikteliktir” ifadesinin yer aldığı Cumhur İttifakı’nın seçime girmesi. Bu önemli tarihlerde kurulan “tarihi birliktelik”, yerel seçimler için dün, yani 23 Ekim günü başlamadan sona erdi. Bahçeli’nin deyimiyle “zoraki görüşmeler” bitti, Erdoğan’ın deyimiyle ise “herkes kendi yolunda” ilerleyecek. Kamuoyunun önünde ya da kameralar karşısında kimse “Cumhur İttifakı bitti” demedi, diyemedi. Aksine liderler ittifak ruhunun süreceği mesajını verdiler. Burada iki önemli gerekçe olduğunu düşünüyorum. Liderler iki partinin bu ittifakın ruhuna oy vermiş seçmenlerini göz önünde bulundurmuştur. Siyasette her an yeni bir hesap yapmanın gereğini de düşünmüş olabilirler. Liderler biraz daha ihtiyatlı yaklaşsa da hem MHP’den hem de AK Parti’den duyduğum ortak cümle “Hiçbir şey eskisi gibi olmayacak” oldu. Beş ayda af, hediye uçak, andımız, fındık üreticilerinin sorunu, emeklilikte yaşa takılanlar, yerel seçimde işbirliğinin çerçevesi konularında iki parti arasında ciddi görüş ayrılığı yaşandı. AYNI HASSASİYETİ GÖREMEDİK AK Parti açısından duruma bakacak olursak; AK Parti, MHP Lideri Devlet Bahçeli’nin kamuoyuna düzenli olarak af konusunda açıklama yapmasından, yani bir anlamda baskı yaratmasından ve Cumhurbaşkanı Erdoğan’ı tehdit etmiş Alaaddin Çakıcı üzerindeki ısrarından rahatsız oldu. İki parti arasında görüş ayrılığı yaratan konularda MHP’nin kullandığı dil ve üslup AK Partililerce sorgulandı. Üst düzey bir AK Partili yetkili, “Biz MHP ve Sayın Bahçeli’yi bu süreçte doğrudan hiç hedef almadık, üslubumuza hep dikkat ettik. Aynı hassasiyeti karşıdan görmedik” yorumunu yaptı. Yerel seçimler için işbirliği çağrısında bulunan MHP Lideri’nin bazı il ve ilçelerde önden adayını açıklaması da samimi bulunmadı. İki liderin son görüşmesinde Bahçeli’nin af konusunu gündeme getirmemesi, ama kamuoyu nezdinde sürekli gündemde tutmasının nedeni anlaşılamadı. “Andımız” tartışmasıyla birlikte Bekir Bozdağ’ı, af tartışmasıyla Cumhurbaşkanı’nı hedef alan son açıklamalarından sonra yanıtın parti sözcüsü tarafından verilmesi kararlaştırıldı. Ömer Çelik en üst düzeyde çerçevesi çizilen açıklamayı partisi adına yaptı. AK Parti pazartesi gecesi “Bahçeli ve MHP’nin ne yapmaya çalıştığını çözmeye” uğraşıyordu. MHP’li Semih Yalçın’ın, Ömer Çelik’e yanıtı takip edildi. Son söz için Bahçeli’nin grup konuşmasının beklenmesine karar verildi. ANKARA’YI MHP’SİZ ALMALARI ZOR MHP açısından bakacak olursak; MHP’li üst düzey bir isim, “Biz hiçbir görüşmede ‘Af çıkmazsa yerelde işbirliği yapmayız’ gibi bir pazarlık içinde olmadık” dedi. MHP’ye göre yerel seçimler için işbirliği istemeyen ya da samimi olmayan AK Parti, bunu “gönüllerde ittifak” tanımlamasıyla ortaya en üst düzeyde koydu. Bahçeli’nin kurmaylarından bir isim, “Yerel seçimlerde işbirliğine ihtiyacı olan AK Parti idi. Şimdi kendi iktidarlarını sıkıntıya soktular. Ankara’yı MHP’siz almaları çok zor. Çoktan çok, azdan az gider” dedi. BAHÇELİ’DEN 6 İSİM UYARISI Cumhurbaşkanlığı Hükümet Sistemi’ne gidilmesi sürecinde ve bugüne kadar yaptıkları karşılığında hiçbir şey almadıklarını meydanlarda anlatacaklarını da belirten kaynağım, tartışma yaratacak bir iddiayı da gündeme taşıdı. İddiaya göre Bahçeli son görüşmelerinde Cumhurbaşkanı Erdoğan’a, “Yanınızdaki altı isim işbirliğinin bozulması için özel çaba sarf ediyor” dedi ve bu altı ismi tek tek saydı. MHP’li kaynağım, benimle de paylaştığı altı üst düzey ismin iki partinin işbirliğini bozmak için çaba sarf ettiğine inanıyor. Bu isimleri önümüzdeki günlerde kamuoyuna açıklayıp açıklamayacaklarını göreceğiz. Asıl merak edilen ise karşılıklı eleştiriler, görüş ayrılıkları, sert açıklamaların ardından iki liderin devam edecek mesajı verdiği Cumhur İttifakı’nın parlamentoda nasıl çalışacağı... MHP’li üst düzey yönetici, “Memleket meselelerinde, Türkiye’nin beka sorununda MHP her zamanki politikalarını devam ettirir” dedi.",https://www.hurriyet.com.tr/yazarlar/hande-firat/herkes-kendi-yoluna-mi-40996453
Hande Fırat,Merhaba,"Ekim 10, 2018 08:47","Bundan böyle her çarşamba ve cumartesi tam da bu köşede buluşuyoruz. Yoğun ülke gündemi, Ankara kulisleri, siyasilerin görüşleri, zaman zaman insan hikâyeleri... Yani kısacası... Düne, bugüne göz atıp yarın(lar)a notlar düşeceğiz. BAKANLAR KURULU’NDA AF SUNUMU İLKESİNİ birçok kez dile getirdi... “Devlet kendisine karşı işlenen suçlarda af yetkisini kullanabilir” dedi. Cumhurbaşkanı Erdoğan, aslında af konusunda çok net bir yerde duruyor. Merak edilen, bu ilkeden taviz verilip verilmeyeceği... Kızılcahamam kampında Cumhurbaşkanı “Geçmişte birçok af çıkarıldı. Affı çıkaranlar ‘Bu aftan ne kadar siyasi rant elde ederiz’ diye düşündüler. Biz böyle düşünemeyiz. Cezaevlerini boşaltmak için af çıkarılmaz” dedi. Bu sözlerinin arkasında aslında bir çalışma var. Adalet Bakanlığı’nın yaptığı çalışma. Edindiğim bilgilere göre son Bakanlar Kurulu toplantısında Bakanlık kapsamlı bir sunum yaptı. Özal döneminden beri çıkan aflar ve sonuçları sıralandı. Üstelik bir de istatistiki bilgi verildi. Buna göre çıkarılan aflar hiçbir zaman suç oranını düşürmemiş, aksine af çıktıktan sonra suç oranlarında artış gözlenmiş. Sunumda suç kategorileri de 10 başlıkta (terör, hırsızlık, cinayet gibi) toplanmış. Şimdi dönüyoruz Cumhurbaşkanı’nın dile getirdiği “Devlet kendisine karşı işlenen suçlarda af yetkisini kullanabilir” ilkesine. Kabine toplantısındaki sunumdan yola çıkarak, terör dışındaki suçlar bireye karşı. Yani MHP’nin teklifi hayata geçerse, Cumhurbaşkanı’nın dile getirdiği ilkeye tamamen ters bir adım atılmış olacak. Kısacası... MHP’nin teklifi ve ısrarı, hükümeti içinden çıkılması zor bir tablo ile karşı karşıya bırakmış durumda. Kulislerde MHP Lideri Devlet Bahçeli’nin bir düzenleme yapılması konusunda ısrarcı olduğu, daha önce bir televizyon programında “Bunlar ülkü ve ülke sevdalısı olan insanlardır” dediği Kürşat Yılmaz ve Alaattin Çakıcı ile ilgili hassasiyetinin de sürdüğünü belirtiliyor. Üstelik yargılanmalarında FETÖ’nün parmağı olduğu iddiasının da görüşmelerde dile getirildiği anlatılıyor. Cumhurbaşkanı Erdoğan, Kızılcahamam kampında yaptığı konuşmada, “Adalet Bakanımıza gerekeni söyledik, çalışmalarınızı yapın. Yapabilecek bir şey varsa değerlendirelim” demişti. Şimdi Adalet Bakanlığı’nın infaz sürelerinin kısaltılması durumunda nasıl bir tablo ortaya çıkabileceği üzerinde çalıştığı belirtiliyor. Ancak yine Cumhurbaşkanı’nın deyimiyle “Ölçü vicdan...” Yani, bakanlığın bir çalışma yürütüyor olması af çıkacağı anlamına gelmemeli. GÖKÇEK’TEN TUNA’YA 9 SORU İSTİFASININ üzerinden neredeyse bir yıl geçti ama o hâlâ gündemde. Kadir Topbaş’ın ismi dahi geçmezken o bir şekilde hâlâ kendini hatırlatmayı başarıyor. Bahsettiğim Melih Gökçek’ten başkası değil. Ankara Büyükşehir Belediye Başkanı Mustafa Tuna ile arasında geçen hafriyat tartışması geçen haftaya damgasını vurdu. Halef-selef arasındaki tartışma Tuna’nın aylık 30 bin lira olan hafriyat gelirini 15 milyona çıkardığını açıklamasıyla başladı. Sonrası malum, Gökçek hırsızlıkla suçlandığını söyleyip 4 aylık rakamın 22 milyon 300 bin olduğunu açıkladı, Twitter’dan ağır eleştirilerde bulundu, hatta “Partime zarar verecek olmasam seni sokağa çıkarmam” bile dedi. Cumhurbaşkanı Erdoğan’ın devreye girmesinin ardından Tuna açıklama yaptı, konu kapanmış gibi oldu. “Gibi oldu” diyorum; çünkü kulağıma gelenlere göre Gökçek bilgi edinme kanunu yoluyla Tuna’ya 9 soru sormuş. Önce belediyenin aylık hafriyat gelirini sormuş. Bir diğeri ilginç soru ise Gökçek’in başkanlık dönemine uzanıyor. Gökçek sorusunda, “Hafriyat geliriyle ilgili kararda Meclis’te ben yoktum; ama Tuna vardı ve olumlu oy kullandı. Madem karşıydı buna, neden olumlu verdi?” diyor. 'SMALLER' KASIM BAŞINDA CUMHURBAŞKANI Erdoğan, Almanya ziyareti sırasında Başbakan Merkel’e Suriye konusunda dörtlü zirve için “Bizim grup smaller olur” demişti. Smaller; Türkiye, Rusya, Fransa ve Almanya’dan oluşuyor. Liderlerin katılacağı toplantı için Rusya ve Almanya 3 Kasım tarihine “Tamam” dedi. Şimdi Macron’dan yanıt bekleniyor. O da tamam derse, “smaller” 3 Kasım’da İstanbul’da toplanacak. SON 24 SAATTE YAŞANANLAR",https://www.hurriyet.com.tr/yazarlar/hande-firat/merhaba-40982029
Hande Fırat,ABD-Türkiye arasında normalleşme dönemi,"Ekim 17, 2018 01:01","Ankara’nın bakış açısı bu, ama bu bakış açısında ihtiyat da büyük bir yer tutuyor. Anlatayım... FETÖ ve PKK adına suç işlediği, terör örgütüne üye olmamakla birlikte yardım ettiği, askeri casusluk yaptığı suçlamasıyla 35 yılla yargılanan ve dava neticesinde örgüt için hiyerarşik yapıda olmamasına rağmen örgüte yardım etme suçundan 3 yıl 1 ay 15 gün hapis cezası alan, hakkındaki “casusluk” suçlaması düşürülen, yurtdışına çıkış yasağı ve ev hapsi cezası kaldırılan, aldığı ceza yattığı süreye sayılan rahip Brunson ülkesine döndü. O, cezaevinde ya da evinde cezasını çekerken Türkiye-ABD ilişkileri de gerildikçe gerildi. Mevcut sorunlar konuşulamaz oldu, üstüne bir de yeni sorunlar eklendi. Üst düzey bir kaynağımın ifadesiyle “Ağır bir hava vardı, hiçbir sorun konuşulamıyordu”. Rahibin evine dönmesiyle Ankara’nın deyimiyle “gerilimin aşılmaya başlandığı, normalleşme döneminin ilk basamağına adım atıldığı” bir döneme girilmiş oldu. ABD Başkanı Trump’ın, Brunson’ın evine dönmesinin ardından yaptığı açıklamalar genel çerçevede “olumlu” bulundu. Genel çerçevede olumlu ifadesini, “Diplomasi gereği pürüz yaratabilecek bazı kelime ya da kelimelerin görmezden gelinmesi tercih ediliyor” şeklinde açabilirim. Trump, Cumhurbaşkanı Erdoğan ile telefonda görüşme isteğini de Ankara’ya iletti. Ancak Florida’yı vuran Michael kasırgası sebebiyle Trump Florida’ya gitti. Görüşme hemen gerçekleşemedi ama çok yakında olacak. Cemal Kaşıkçı olayı nedeniyle ABD Dışişleri Bakanı Mike Pompeo bugün Suudi Arabistan’dan Ankara’ya geliyor. Sadece Kaşıkçı konusu değil, iki ülke arasındaki sorunlar da görüşmelerde ele alınacak. Normalleşme döneminin ilk basamağı “sorunların artık konuşulabilir olması”. Yani, ABD kendi sorunlarını gündeme taşıyacak, ama asıl PYD/YPG ve FETÖ başta olmak üzere Türkiye de tezlerini ve taleplerini gündeme getirmeye devam edecek. Tozpembe bir tablo yok, sorunlar ciddi. Ama “konuşulabilir” seviyeye geçildi. Gelelim en merak edilen iki başlığa... Yani Halk Bankası ve Hakan Atilla’ya... Edindiğim bilgi şu: Hakan Atilla konusunda süreç işliyor. Eğer son dakikada bir sorun çıkmaz, normalleşmenin ikinci basamağına geçilir ise Hakan Atilla, ABD Adalet Bakanlığı’na “cezasının geri kalanını Türkiye’de çekmek istediği” yönünde bir dilekçe verecek, ABD Adalet Bakanlığı bunu temyize götürmeyecek ve Atilla da Türkiye’ye gelecek. Bunun için 3-4 haftalık bir süreden bahsediliyor. İkinci başlık ise Halk Bankası. Bu konuda da süreç işliyor. Ankara’nın beklentisi yaptırımlar konusunda da olumlu bir adımın atılması. Dediğim gibi, başkentte hava genel çerçevede olumlu ama yine de ihtiyatı elden bırakmamak lazım. ÜÇÜNCÜ BASAMAK NİYE BÜYÜKELÇİ OLMASIN? İkili ilişkilerde “kriz” karşılıklı zarar yaratır. Oranları farklı olsa da iki tarafın da mutlaka canını bir yerden yakar. Eğer normalleşme döneminin ilk basamağına adım atıldıysa ve ikinci basamak yakın ise üçüncü basamak neden büyükelçi atanması olmasın? ABD gibi bir ülkenin Türkiye gibi bir ülkede, hem de böyle bir bölgede büyükelçisinin olmaması normal mi? Çok eleştirilen ve bir nevi Ankara tarafından şahsı “kriz” olarak nitelenen John Bass Ekim 2017 tarihinde Türkiye’den ayrılmıştı. Tam bir yıldır ABD’nin Türkiye’de büyükelçisi yok. Normalleşmenin üçüncü basamağında Ankara’da ABD büyükelçisi görsek fena mı olur?",https://www.hurriyet.com.tr/yazarlar/hande-firat/abd-turkiye-arasinda-normallesme-donemi-40989093
Hande Fırat,Salı sallanır,"Ekim 27, 2018 10:27","Geçen salı gününü sallayan isim MHP Lideri Devlet Bahçeli idi. O andan itibaren de Cumhur İttifakı yerelde niye olmadı, bundan sonra ne olacak, başka işbirlikleri gündeme gelecek mi soruları Ankara’nın en önemli gündemi. AK PARTİ’NİN YOL HARİTASI  EN FAZLA İKİ İSTİFA AK Parti, Bahçeli’nin “Zoraki görüşmeler bitti” dediği gün harekete geçti. 23 Ekim Salı gecesi Cumhurbaşkanı Erdoğan başkanlığında yapılan toplantıda bir dizi karar alındı. En fazla iki milletvekili belediye başkanı adayı gösterilecek. Bu kontenjan sadece Ankara ve İstanbul için kullanılacak. Cumhurbaşkanı TBMM’deki aritmetik nedeniyle “İki kişi dışında vekil istifası olmayacak” dedi. Milli ve manevi hassasiyetleri AK Parti’ye uyan, ama AK Partili olmayan bazı isimler de tercih edilebilecek. (İzmir’de İzmir Ticaret Odası Başkanı Mahmut Özgener gibi)  MHP ile tansiyon karşıdan bir hamle gelmedikçe yükseltilmeyecek. Yasa teklifi Meclis’e gönderilecek, geçerse geçecek, geçmezse kararname yöntemine başvurulacak. Gelelim AK Parti kulislerinde Ankara ve İstanbul için konuşulanlara... Edindiğim bilgiye göre İstanbul için ilk sırada Binali Yıldırım var. Üst düzey bir kaynağım “İstanbul’da Binali Yıldırım yoklamalarda birinci çıkıyor, diğer isimler kamuoyunda konuşulan isimler” dedi. Ankara için gündemdeki isim Mehmet Özhaseki. Süleyman Soylu’nun da ismi geçiyor.   MHP’YE GÖRE ÜÇ KRİTİK NEDEN  TUHAF GELECEK AMA MHP Lideri Devlet Bahçeli başkanlığında yapılan değerlendirme toplantılarında yerelde işbirliğinin AK Parti tarafından istenmediği tespiti yapıldı ve gerekçesi üç maddede toplandı.  AK Parti içinde MHP’yi hazmedemeyen grup (AK Partili 6 isim) Erdoğan’ı ikna etti. MHP’li kaynağım “Kimse MHP bozdu diyemez, MHP Lideri sadece malumu ilan etti” dedi.  İkinci neden Ak Parti’nin oy kaygısı. 24 Haziran’da AK Parti’den MHP’ye oy kaydı, AK Parti yerel seçimde de benzer bir tablo yaşanmasından çekiniyor.  Üçüncü nedeni anlatan kaynağım “Sana tuhaf gelebilir ama...” diyerek başladı; Bahçeli’nin rahip Brunson’ın ülkesine dönmesine neden olan süreçteki sert tepkilerine dikkat çekti. Üst düzey yetkili “Biz bir ay önceden biliyorduk, pazarlık vardı. AK Parti, Bahçeli’nin tepkisinden rahatsız oldu ya da ABD’den bizimle ilgili bir telkin geldi” dedi.  MELİH GÖKÇEK HAMLESİ  Bu yazının yazılmakta olduğu dakikalar itibariyle resmi teklif henüz yapılmadı. Ancak edindiğim bilgiye göre üst düzey bir MHP’li isim Melih Gökçek ile resmi olmayan bir konuşma yaptı. Gökçek’e “Gel adayımız ol ya da AK Parti seni aday göstersin, biz de destekleyelim” dedi. Teklif resmi olmadığı için Gökçek’ten de net bir açıklama olmadı. Ama Gökçek’in yakın çevresine “Beni onore ettiler, resmi teklif yok ki reddedeyim, ben AK Partiliyim” dediği belirtiliyor. CHP’DE BAHÇELİ UYARISI BAHÇELİ’Yİ İNCİTMEYİN Geçen hafta CHP ve MHP arasındaki gerginlik, çirkin üslup çok konuşuldu. CHP Lideri Kılıçdaroğlu da o üsluptan rahatsız. Engin Altay’ın MHP Lideri için kullandığı “şamar oğlanı” ifadesinin ardından grup başkanvekillerini çağırdı ve “Sayın Bahçeli’yi üzecek, incitecek tek bir söz duymayacağım” dedi. İNCE’YE PRİM VERİLMEMELİ  Gelelim CHP’deki hazırlıklara... Millet İttifakı’nın yerelde devamı için resmi görüşme yok. Ama Meral Akşener’in deyimiyle “arkadaşça konuşmalar” sürüyor.  Bir yandan da genel merkez Muharrem İnce’nin açıklamalarını takip ediyor.  İnce’nin “Gel bakalım Muharrem ile kaybettik, önseçim için sandık kurulursa İstanbul’a adayım” açıklaması için üst düzey CHP’li isimler “Artık Muharrem İnce’nin dayatmalarına prim verilmemeli” yorumunu yapıyor. Kılıçdaroğlu’nun ise İnce’nin adaylığına sıcak bakmadığı bilgisi var. SON 24 SAATTE YAŞANANLAR",https://www.hurriyet.com.tr/yazarlar/hande-firat/sali-sallanir-40999901
Hande Fırat,ABD’ye sert mesajlar,"Ağustos 19, 2018 01:45",ABD’ye sert mesajlar,https://www.hurriyet.com.tr/yazarlar/hande-firat/abdye-sert-mesajlar-40932735
Hande Fırat,Pusu noktasında hipotermi,"Ekim 31, 2018 01:01","Türkiye içinde ve dışında başta PKK olmak üzere terör örgütleriyle amansız bir mücadele yürütülüyor. Mücadelenin büyük başarı ile yürütüldüğü bir gerçek, bunun tersini söylemek en hafif tabiriyle art niyetli bir düşünce. Tunceli kırsalı terörle mücadele açısından önem taşıyan alanlardan biri. Çünkü terör örgütü yıllar boyunca bu alanı Karadeniz’e açılmak için bir kapı olarak kullandı. Stratejik anlamda vazgeçilmez gördü. Güvenlik kaynaklarının ifadesine göre “prestij noktası” olarak tanımladı. Diğer alanların aksine Tunceli kırsalında PKK terör örgütü diğer terör örgütleri ile de işbirliği yapıyor. Tüm bu sebeplerle son dönemde Tunceli kırsalında operasyonlar aralıksız sürdürülüyor. Operasyonlar neticesinde terör örgütü alan hâkimiyetini kaybetti, büyük bir kırılma yaşadı. BİZ UYURKEN 81 teröristin etkisiz hale getirilmesi için biz sıcak evlerimizde otururken 21 timle operasyon başladı. Bu timlerden 9’u Nazımiye kırsalında, 2’si Sarıyayla köyü kırsalına gitti. 23 yaşındaki Uzman Çavuş Asım Türkel ile 26 yaşındaki Ferruh Dikmen’in şehit düştüğü operasyondan bahsediyorum. Allah rahmet eylesin. Asker, jandarma, polis, istihbarat hepsi birlikte büyük bir kararlılıkla terörle mücadele ediyor. Bu mücadele başarı ile sürdürülüyor. Bu mücadele sırasında iki askerimizin soğuktan, hipotermi geçirerek şehit olması tartışma yarattı. Soruşturma sürüyor. Hepimizin ortak temennisi böylesi üzücü bir olayın bir daha tekrarlanmaması için gerekli tüm önlemlerin alınması. İhmali olanlar varsa da gereğinin yapılması... Kuşkusuz önümüzdeki süreçte ayrıntılar netleşecektir ama ben edindiğim bilgileri paylaşmak istiyorum. TİM KOMUTANI (25 EKİM): BU AKŞAM İDARE EDERİZ İçişleri Bakanlığı’nda ve yerel birliklerde yurtiçinde yürütülen operasyonlar günlük planlanıyor. Her pazartesi günü istihbarat ve koordinasyon toplantısında hava raporları da dahil tüm raporlar masaya yatırılıyor, operasyon planları gözden geçiriliyor. 1 Ekim’de Tunceli kırsalında başlayan operasyon da aynı şekilde kararlaştırılmış. Bu arada çok kritik bir bilgiyi daha paylaşayım. Açık havada terör örgütü İHA’ların sürekli görüntü alması sebebiyle kıpırdayamıyor, bu nedenle de örgüt saldırı, yer değiştirme, pusu gibi eylemleri için özellikle yağışlı ve kötü havayı tercih ediyor. 25 Ekim tarihinde iki tim 2 bin 300 metrelik tepede pusu ve dinleme görevini sürdürüyor. Ancak bir süre sonra hava bozmaya başlıyor. Helikopter ilk kez 25 Ekim akşamı iki timi almaya gidiyor. Fakat hava koşulları sebebiyle alamıyor. Tim ve tabur komutanlarının yaptığı görüşmede tim komutanları “Bu akşam idare ederiz, arazide sıkıntı yok, helikopter bizi gündüz alsın” diyor. Bu arada meteoroloji verilerine de bakılıyor, 26’sı öğleden sonra hava bir süreliğine açık görülüyor. Ancak ertesi gün koşullar değişiyor, hava açmıyor, bunun üzerine iki tim geceyi geçirdiği pusu noktasından ayrılıp dağlık arazide yaklaşık 300 metre uzaklıktaki helikopterle buluşma noktasına gidiyor, yıllardır bölgede görev yapan ve “çok tecrübeli” olduğu belirtilen helikopter pilotu 5-6 kez bölgeye yaklaşmaya çalışıyor. Tipi de giderek şiddetleniyor. Askerler helikopterle buluşma noktasında “soğuğu yiyorlar, sıcak kaybına uğruyorlar”, pusu noktasına geri dönmek zorunda kalıyorlar. Maalesef bu sırada iki asker pusu noktasında hipotermi geçiriyor. Aynı dakikalarda iki tim için karadan kurtarma ekipleri yola çıkıyor. İki tim yürüyüşe geçiyor, iki asker timdeki arkadaşları tarafından taşınıyor. Yaklaşık üç kilometrelik engebeli yolun sonunda kurtarma timleri ile karşılaşıyorlar. Hemen müdahale ediliyor ancak iki asker şehit düşüyor. Konuştuğum üst düzey kaynaklar, “Askerlerimizin üzerinde özel kış üniformaları vardı, teçhizatımız tam, dünyanın en gelişmiş ordularına Türkiye elbise gönderiyor. Teknolojik açıdan sürekli yenileniyoruz” dedi. Güvenlik kaynaklarının bana aktardıkları bunlar. Yine de bunları dinledikten sonra aklımda tek soru kaldı. Neden iki timdeki 22 asker sağ salim kurtulurken iki askerimiz donarak şehit oldu? O iki askerin konumlarında, donanımlarında, giysilerinde bir eksiklik mi vardı? Ya da bir komuta hatası mı oldu? Bunları da soruşturma ortaya çıkaracak. Ben de bu soruşturmanın sonucunu merakla takip ediyor olacağım.",https://www.hurriyet.com.tr/yazarlar/hande-firat/pusu-noktasinda-hipotermi-41003480
Hande Fırat,Onlar hepimizin çocukları...,"Şubat 22, 2018 09:50","Kulağımda bu şarkı. Gözümün önünde minik ayakları, minik burnu. Sürekli öpmek istediğim yanakları. Melek kokusu, ipek saçları. Gözlerinin sonsuz masumiyeti. Dört yaşında bir kız çocuğu. Benim çocuğum, senin çocuğun Hepimizin çocuğu... * * * Gözümün önünde hep Nehir’in dört yaşındaki hali. Sonra onun tırnağına zarar gelme ihtimali. Çok daha kötüsü... Çok daha kötüleri... İçimde büyüyen, kocaman olan öfke... Yanaklarımdan süzülen gözyaşları... İhtimali bile nefesimi kesiyor, beni öldürüyor, tüm dünyayı karartıyor. * * * Benim çocuğum, senin çocuğun... Hepimizin çocuğu. O karanlık, o kâbus, aslında o korkunç cinayet... Her an gözümün önünde. Her an sessiz, kocaman çığlıklar atıyorum. Unutmayın hepsi benim çocuğum, hepsi sizin çocuğunuz, onlar hepimizin çocukları... Adalet Bakanı Gül: Bu istismar değil, cinayet HER istismar haberinde, her tecavüz haberinde, her şiddet haberinde ayağa kalkıyoruz. Kızıyoruz, öfkeleniyoruz, konuşuyoruz, birbirimizi suçluyoruz, savunmaya geçiyoruz, akıl veriyoruz... Sonra yine konuşuyoruz, konuşuyoruz... Yeter artık! Artık sadece konuşmayalım. Artık adım da atılsın. Öyle bir adım olsun ki, eğitimden hukuka, aile içi yapıdan medyadaki yansımasına her alanda hep birlikte doğruları arayalım, bulalım ve hemen uygulayalım. O yüzden bu sefer kabine içinde oluşturulan komisyonu önemsiyorum. Bana umut veriyor, saydığım tüm alanlardaki ilgili bakanlar o komisyona dahil edildikleri için önemsiyorum. Bir de hepsi aynı zamanda birer anne baba oldukları için. GEREKEN HER TÜRLÜ ADIM ATILACAK “İnanamadım, gerçek mi? dedim... Gerçek olabileceğini düşünmek istemedim.” İşte o babalardan birinin sözleri bunlar. Adalet Bakanı Abdülhamit Gül’ün... Adalet Bakanı Gül’ün üç çocuğu var. Oğlu üç yaşında, kızları ise 11 ve 12 yaşlarında. Gül, iki kız çocuğu babası... “Bu insanlarla aynı dünyada yaşıyoruz, aynı havayı soluyoruz, bunu düşündükçe dehşet duyuyorum, çocuklarım adına endişe ediyorum. İnsanlıktan nasibini almamışlar, nasıl yetişmişler, nasıl bu hale gelmişler?” Bir babanın isyanı... Ama aynı zamanda bir bakanın; Adalet Bakanı’nın isyanı bu sözler. Abdülhamit Gül, o gece Başsavcılıkla hemen temasa geçtiklerini söyledi, oluşturulacak komisyona dikkat çekti “Bu istismar değil, cinayet. Bu çocukların hepsi bizim çocuklarımız. Onlar her şeyden değerli. Gereken her türlü adım atılacak. Hep beraber toplum olarak bu sorunu çözmemiz gerekiyor” dedi. Abdülhamit Gül ile teknik düzenlemeden çok duygularını konuşmak istedim. Bir baba olarak ne hissettiğini o yüzden sordum. O da açık yüreklilikle yanıtladı sorumu. Zaman zaman Nehir ile oturup konuştuğumu, onu uyarmaya çalıştığımı anlattım. Kendisinin çocuklarıyla konuşup konuşmadığını sordum. Abdülhamit Gül “Konuşuyorum. Öncelikle tanımadıkları kişiler konusunda uyarıyorum. Onlara karşı ihtiyatlı davranmaları gerektiğini söylüyoruz. Bir de tabii her türlü fiziki temasla ilgili bilgi veriyoruz, böyle bir durum yaşanması halinde bize söylemeleri gerektiğini anlatıyoruz. Eşim tabii daha çok anlatıyor” dedi. Bir babanın sözleri bunlar, bakan olan bir babanın. Dileğim bu soruna ilgili tüm kesimlerle birlikte çözüm bulunması. Unutmayalım onlar hepimizin çocukları... 'Düşündükçe dehşet duyuyorum çocuklarım adına endişe ediyorum' Medyaya küçük not HABERLERİ yaparken o çocukların yolda yürüyeceğini, okula gideceğini, büyüyeceğini unutmayalım. Hep beraber çok hassas ve dikkatli davranmamız gerekiyor. GÜNLÜKTEN KISA KISA Şansölye’ye soramadığım soru KENDİMCE baş döndüren bir trafiğim vardı yine... Başbakan Binali Yıldırım ile önce Beyaz Rusya’ya gittik, sonra da Almanya’ya geçtik. Başbakan, Berlin’de Merkel ile görüştü. Birlikte basın toplantısı düzenlediler. Almanlar her iki taraftan iki soruya müsaade ettiler. Arka sıradan sürekli elimi kaldırıp, sürekli bağırmam bir işe yaramadı. Oysa küçük bir sorum vardı Şansölye Merkel’e: “Türkiye’ye yönelik tüm bu uyarılarınızın ardından, Türkiye üç terör örgütü ile mücadele ediyor, bir de bir terör örgütünün darbe kalkışmasıyla karşı karşıya kaldı. Türkiye’den beklentilerinizi peş peşe sıraladınız, acaba Nato üyesi ve müttefik olarak gördüğünüz Türkiye’nin hassasiyetleri çerçevesinde, fetöcülerin iadesi konusunda adım atacak mısınız? İltica taleplerini bu hassasiyet çerçevesinde değerlendirmeyi düşünür müsünüz? PKK konusunda daha somut adım atma planınız var mı?” Soramadım... Bana söz vermediler. Üstelik arkamdaki Alman meslektaşım İngilizce “Başbakanın sorunu yanıtlamak istemedi sanırım” diyerek güldü. Ben de “Sorum Şansölyeyeydi... Sanırım o yanıtlamak istemedi” dedim. Dedim ama sinirimden de çatladım. KAR SORUNU BERLİN’den Münih’e geçtik. Münih’te güvenlik konferansı vardı. Karlar altındaydı Münih. Biz ise kara hasret... Durmadan kar yağdı. Ne özlemişiz kar yağmasını. Biz de insanız, her şeyi unutup beş dakikalığına da olsa çocuk olduk. Habertürk Ankara Temsilcisi Bülent Aydemir’den senenin ilk kartopunu yedim. Münih’ten kar sebebiyle çok geç kalktık, sabaha karşı Ankara’daydık. Soluğu beş gündür görmediğim ailemin yanında Kartalkaya’da aldım. Kar altındaki Münih’ten kar üretilen Kartalkaya’ya... Yanlış okumadınız, dedim ya kara hasretiz. Kar yok, yağmıyor, olmadığı için de Kaya Palazzo Oteli çareyi kar üretmekte bulmuş. Pistler kapanınca kar üretme makinesi sabaha kadar çalışıyor.",https://www.hurriyet.com.tr/yazarlar/hande-firat/onlar-hepimizin-cocuklari-40749650
Hande Fırat,Başkomutan’a özel askeri üniformanın hikâyesi,"Nisan 05, 2018 01:01","Başkomutan sıfatına sahip Cumhurbaşkanı, Hatay’da brifing alırken asker parkası giymişti. Cumhurbaşkanı Erdoğan, sanatçılar, gazeteciler ve sporcuların da katıldığı Oğulpınar Karakolu’ndaki programa sürpriz yaparak, kamuflajlı üniforma ile katıldı. Sürpriz dedim çünkü haberimiz yoktu. Karakola önce biz gittik. Cumhurbaşkanı’nın konuşacağı kürsünün arkasına geçmemiz istendi. Sporcular, sanatçılar ve gazeteciler o kürsünün arkasına geçtik, beklemeye başladık. Kısa bir süre sonra kamuflajlar içinde önde Cumhurbaşkanı Erdoğan, hemen yanında Genelkurmay Başkanı geldi. İlk saniyelerde bir sessizlik ardından da “Vay, Cumhurbaşkanıymış, çok yakışmış”, “Aa kamuflaj giymiş, tam üniforma” gibi sesler yükseldi. Edindiğim bilgiler çerçevesinde şunu söyleyebilirim... Kamuflajlı askeri üniforma, Cumhurbaşkanı’nın “Başkomutan” sıfatı taşıması sebebiyle tercih edildi. Diğer yandan Oğulpınar Karakolu kritik bir noktada, güneyden İdlib’e, kuzeyden Afrin’e bakıyor. Cumhurbaşkanı’nın “Başkomutan” sıfatıyla kamuflajlı üniforma ile mesaj vermesi bu sebeple de önemliydi. ÖZEL DİKİM ASKERİ ÜNİFORMA Kamuflajlı askeri üniforma Cumhurbaşkanı için özel dikildi. Askeri dikimevi yani ordunun üniformalarını diken Genelkurmay Başkanlığı’nın kendi bünyesindeki dikimevi Cumhurbaşkanı’nın ölçülerini aldı. Üniforma Genelkurmay Başkanı ve ordu komutanlarının giydiği üniformanın aynısı. Ama bazı farklı özellikleri var: * Göğüs bölümünde Recep Tayyip Erdoğan yazıyor. * Sağ kolunda Türk Bayrağı var. * Sol kolunda ise Cumhurbaşkanlığı forsu var. ABD BAŞKANLARININ ÖZEL ÜNİFORMALARI ABD başkanlarınınkine benzer özel bir üniforma ilk kez Cumhurbaşkanı Erdoğan için dikilmiş oldu. Bu arada ABD başkanlarının üniformayı ne zaman giydiğine de bakıldı. Ben de küçük bir araştırma yaptım. ABD başkanlarının giydikleri de özel üretim askeri üniformalar. ABD’de başkanlar benzer durumlarda ordu malı özel ceketler giyiyor. Donald Trump giydi. Örneğin bir önceki Başkan Obama, ABD hava kuvvetlerine ait ceket giymişti, isimlik kısmında “Barack Obama” ve “Başkomutan” yazıyordu. Eski Başkan Bush da üzerinde “Birleşik Devletler Ordusu” yazan bir ceket giymişti. OĞULPINAR KARARI NASIL ALINDI? Cumhurbaşkanı Erdoğan, sanatçılar, sporcular ve gazetecilerin Oğulpınar Karakoluna’a yaptığı ziyaret çok konuşuldu, çok konuşuluyor. Birlikte gitme kararının nasıl alındığını merak ettim, öğrendim. Sınırda bir karakola birlikte gitme kararı Cumhurbaşkanı’nın doğum gününde alındı. Cumhurbaşkanı, şubat ayındaki doğum gününde sanatçılarla bir araya gelmişti. O görüşmede sanatçılar gruplar halinde karakollara gittiklerini, askerlere moral vermek için ziyaretler yaptıklarını anlattılar. Cumhurbaşkanı, sanatçılara duyarlılıkları için teşekkür etti; ardından da “Bir kere de beraber gidelim” dedi. Sonrasında da Oğulpınar organizasyonu yapıldı. DAVET EDERLERSE ONLARLA DA GİDERİZ CHP Lideri Kemal Kılıçdaroğlu, salı günü grup toplantısında, “Toplanmışlar bir grup güruh, davul zurna şarkılar kıyamet! Bu rezil adamlar ve onları oraya götüren adam, sen eğer yüreğin yetiyorsa bir Afrin şehidinin bulunduğu sokaktan geç ve yaylalar türküsünü söyle bakalım” demişti. Bu sözler üzerine önce ziyarete katılan sanatçılar harekete geçti. Kendi aralarında yanıt niteliğinde bir açıklama kaleme alıp, ziyarete katılan tüm sanatçıların imza atmasına karar verdiler. Ben de sabah hem Yavuz Bingöl ile hem de Hülya Koçyiğit ile konuştum. Kılıçdaroğlu’nun eleştirilerine yanıtlarını sizlerle paylaşıyorum. Hülya Koçyiğit: Ben daha önce de askerleri ziyaret etmek için karakollara gittim. Yanımızda hiç kimse yoktu. İçimizden geldiği için gittik. Moral vermek için gittik. Bu sefer bir başarı var. Ama tabii şehitlerimiz de var. Biz hem Afrin nedeniyle tebrik etmek için gittik. Hem de şehitlerimiz olduğu için. Yani ‘Yanınızdayız’ dedik. Amaç bu, bunun dışında hiçbir düşüncemiz, gayemiz olamaz. Neden eleştiriliyoruz anlamak mümkün değil. Başkaları da gidebilir, başkaları da moral verebilir. Yavuz Bingöl: Kemal Bey’e o sözleri yakıştıramadım. Kendisi de gidebilirdi. Mesela Fazıl Say’ı, Edip Akbayram’ı, Zülfü Livaneli’yi alsın, bizi de çağırsın. Biz de gidelim. Hep beraber olalım. Amaç bu. Bizi davet ederler ise onlarla da gideriz. Biz daha önce de birçok defa gittik, bağımsız tek başımıza gittik. GİTMEYENLER ‘ARANMADIM’ DİYENLER! Bir de gitmeyenler, aranmadım diyenler var. Listelerin hikâyesini de anlatacağım. Önce uzun yıllardır arkadaşım Poll Production’ın sahibi Polat Yağcı... Özellikle 15 Temmuz’dan beri birçok organizasyona imza attı, bazılarında birlikte çalıştık. İnsanlığı ve organizasyonlardaki titizliği ile tanıdım. Bu tip organizasyonlarda davetli listesini tabii ki tek başına belirlemiyor. Sonuçta Cumhurbaşkanlığı Protokolü ile çalışmak zorunda. Bu sefer de aslında kapsamlı bir liste hazırlandı. Sanat dünyasından yaklaşık 200 kişiye davetiye gönderildi. Hatta bunun 100’ünü TRT hazırladı. Sonuçta 200 sanatçı yoktu. Yani gelmeyenler hayli kalabalıktı. Hatta geleceğini bildiren 25 isim son anda uçağa binmekten vazgeçmiş. Benden söylemesi...",https://www.hurriyet.com.tr/yazarlar/hande-firat/baskomutana-ozel-askeri-uniformanin-hikayesi-40794752
Hande Fırat,Bir gün değil her gün konuşulmalı,"Mart 08, 2018 01:01","22... Yirmi iki... Öldürülen çocuk sayısı. 101... Yüz bir... Tecavüze uğrayan kadın sayısı. 247... İki yüz kırk yedi... Tacize uğrayan kadın sayısı. 376... Üç yüz yetmiş altı... İstismara uğrayan kız çocuğu sayısı. 417... Dört yüz on yedi... Maruz kaldığı şiddet sebebiyle yaralanan kadın sayısı. Bir yıllık sapkın, sapık ve hastaların neden olduğu rapor bu! 2017’nin yürek dağlayan rakamları... Kadınlarını öldüren, çocuklarını istismar eden, döven, tecavüz edenlerin sayısını göstermesi bakımından da korkunç, dehşete düşürücü rakamlar! Türkiye Kadın Dernekleri Federasyonu paylaştı bu tabloyu. 290 Kadın cinayetinin yüzde 55’ini eşleri ya da partnerleri, yüzde 10’unu eski partnerleri, yüzde 19’unu akrabaları, yüzde 4’ünü ise yakınlarının partnerleri işledi. Bu vahşeti bir gün değil her gün konuşuyoruz. Bir gün değil her gün haberleştiriyoruz. Zaten bir gün değil her gün konuşulmalı, her gün, “Bunu önlemek için ne yapıldı, ne yapılıyor?” diye sorulmalı. Artık A’dan Z’ye bu sorunun çözülmesi, vahşetin engellenmesi için kapsamlı bir seferberlik hayata geçirilmeli. Yargıdan eğitime, aile hayatına kadar birçok alanı kapsayan bir seferberlik olmalı. Ve sorumluluk makamında oturan herkesin acının bu rakamlarını her zaman ama özellikle de açıklama yaparken göz önünde bulundurmaları gerekiyor. ÖLDÜRECEKSENİZ Öldüreceksiniz, çok sevmeyin bizi... Öldüreceksiniz, kıskanmayın bizi... Öldüreceksiniz, girmeyin hayatlarımıza... Girecek kadar cesaretiniz var ise, efendice gidebilecek ya da sizden gidildiğinde sükûnetle kabul edecek kadar yüreğiniz olsun. Unutmayın ilişkilerde ceza kesilmez. Ağır da gelse yaşananlar karşılığı küfür, dayak, öldürmek olmaz. Bu ne kin, bu ne öfke, bu nasıl insanlık? Bilek gücüyle mi erkek olunuyor? “Namusun bekçisi erkektir” diye gökyüzünde mi yazıyor? “Ya benimsin ya toprağın” mı bakış açınız? Bunun bir hastalık olduğunun farkında mısınız? Sizi de bir kadının doğurduğunu, büyüttüğünü hatırlıyor musunuz? Bir insanın yıllarca aynı yatakta yattığı, her şeyini paylaştığı insandan korkmasının, kaçmasının, ondan korunmak zorunda kalmasının aslında ne büyük bir trajedi olduğunun farkında mısınız? Devletin karınızı, eski karınızı ya da sevgilinizi bazen küçük bir çocuğu size karşı korumak zorunda kalması ya da korumaya çalışması, ne acı anlayabiliyor musunuz? *** Hala neyi anlamıyorsunuz? Nasıl görmüyorsunuz? Kadınların koca dayağıyla sakat kaldığını, koca kurşunuyla öldüğünü mü? Şiddetin bir hastalık olup olmadığını mı ? Bu hastalıklı noktaya nasıl ne zaman gelindiğini mi ? “Ya benimsin ya toprağın” zihniyetini mi ? Devletin alması gereken önlemleri mi ? *** Erkeklere, polis de, öğretmen de, doktor da, baba da olsa tavsiyem, sakin ve sağlıklı bir zamanda aynanın karşısına geçip susmaları ve kendi gözlerine bakmaları... Babalarının annelerini, kız kardeşlerinin kocalarının kız kardeşlerini hatta ve hatta damatlarının kendi kızlarını öldürdüğünü düşünmeleri. Ne hissedeceklerinin yanıtını aynadan kendilerine vermeleri, yüzlerinde hafif bir tebessüm görmeleri durumunda da kapsamlı bir “ruh sağlığı” kontrolünden geçmeleri... ANKETLERDEN SON RAKAMLAR AK Parti ilk günden beri kamuoyu nabzını anketlerle tutar. Politikalarını şekillendirmede anket sonuçlarından faydalanır. Üst düzey bir parti yöneticisiyle sohbet ettik. Yaptırdıkları son anketlerden bilgiler paylaştı. Bir süredir Ak Parti’nin tabanının MHP ile ittifak konusunda memnun olup olmadığı tartışılıyordu. Sonuçlardan biri buna yanıt veriyor. AK Parti seçmeninin yüzde 98’i, MHP seçmeninin ise yüzde 86’sı ittifaka olumlu bakıyor. AK Parti, MHP’deki durumu da araştırmış. Sohbet ettiğimiz yönetici araştırmanın sonuçlarını şöyle anlattı: “Geçen yılın ekim, kasım, aralık aylarında MHP’de ciddi bir düşüş, türbülans vardı. Ocak ayı itibariyle hızla toparlandı, oy oranı yüzde 9-10 bandında görünüyor.” SUYUN SESİ Mİ? SEBEBİ NEYDİ Kİ? “Suyun Sesi mi? O kadar film izledik bunu nasıl es geçtik? İzlemedik biz bu filmi. Görüyor musun 13 dalda aday gösterildi, 4 dalda Oscar aldı. CD’lerin arasına bakalım kesin vardır.” Bizim evdeki konuşmalardan bir kesit bu. Film, CD’lerin arasından bulundu. Ev halkı koltuklara kuruldu. Yirminci dakikada karşımdaki koltuktan hafif bir horlama sesi duyulmaya başladı. Birkaç dakika sonra da diğer koltuktan “Anne bu ne ya” tepkisi ve salonu terk eden ayak sesleri. Ben inatla sonuna kadar izledim. “Ay çok güzelmiş, nefismiş, bitmeseydi, bayıldım” demediğim gibi kendi kendime, “13 adaylık ve 4 ödülün sebebi neydi ki?” sorusunu yönelttim. Bulduğum yanıt: Duyguların ve özlemin Oscar’ı olmuş sanırım. Bu sene bence Oscar’ı yalnızlığın zorluğuna, eskiye ve iyilere duyulan özleme, kötü adamların eninde sonunda kaybetmesine, iyilerin bu dünyada ya da diğerinde kazanmasına, sevgiye, aşka vermişler.",https://www.hurriyet.com.tr/yazarlar/hande-firat/bir-gun-degil-her-gun-konusulmali-40764432
Hande Fırat,-Bir yere çekip gideceğim Hatice! -Nereye Ömer?,"Temmuz 15, 2018 12:53","Türkiye’nin gönlünde taht kursa da, sosyal medyada binlerce insan onun fotoğrafını profili yapsa da, o bir kahraman olsa da, bir kadın için hayat arkadaşı, iki çocuk için baba ve bir evin direği...  Adı Ömer Halisdemir.  42 yaşında şehit oldu.  Hepimiz onu darbe gecesi cesaretiyle tanıdık.  Hayran olduk, sevdik, şehit oldu diye üzüldük...  Geride öyle üç insan bıraktı ki, onların sevgisi de saygısı da acısı da çok büyük.  Onlar, evin direğini kaybettiler.  Hatice Halisdemir kocasını, Elif Nur ve Ertuğrul babalarını...  Türkiye’nin gönlünde taht kuran kahramanın evine gittim. Yolda bir ağırlık çöktü üstüme.  Aklımda hep aynı soru: Onlar acı çekerken nasıl soru sorulur, nasıl anlattırılır en özledikleri, büyük kayıpları...  Araba, Ankara’da mütevazı bir sitenin önünde durdu.  Sokağın tüm binalarında Türk bayrakları asılıydı.  Sokak kapısı açıktı. Merdivenlerden çıktığımızda bizi bir kadın ve bir genç kız bekliyordu. Ömer Halisdemir’in eşi ve kızıydı.  İçeri geçtik. Hatice Hanım ikili koltuğa oturdu, ayaklarını altına topladı, ben de hemen çaprazına oturdum.    Kızı Ela Nur da oturdu. Hepsinin ıslak gözlerinde ‘acı’ ve ‘özlem’ okunuyordu. Pencereye dayanmış yemek masasının üzerinde Ömer Halisdemir’in o fotoğrafı çerçevelenmiş, bize bakıyordu. Etrafı çiçeklerle süslenmişti.  Hatice Halisdemir konuşmaya şu cümleyle başladı: “Ben zaten akşamdan hissetmiştim, sabaha kadar oturdum!”  İşte o günü konuşmaya başlamıştık. Hatta iki gün öncesini, yani 13 Temmuz’u.  Ömer Halisdemir, o gün eşinden -yaşanacakları sezdi mi bilinmez- Yasin okumasını istemiş: “Arkadaşlarımı aradım, Yasin okutturdum, kendim de okudum. Perşembe günü izinliydi, evdeydi. Gayet sorunsuz, güzel bir gün geçirdik. Cuma sabahı kahvaltı hazırladım, kendisi genelde kahvaltısını işyerinde yaptığı için ekmek arası bir şeyler koydum. Gitti işte... Giderken vedalaştık, her zamanki gibi. O gün dışarıda kuzenleriyle karşılaştık, ben Ömer’in nöbette olduğunu onlara bile söylemedim, çünkü güvenliğe çok önem verirdi. Sitede bile çok nadirdi bizim Özel Kuvvetçi olduğumuzu bilen, kimseye söylemezdik. Akşam baktım televizyonlara, baya ayaklanma var, tanklar falan. 22.30’da eşimi telefonla aradım, uykuluydu sesi. “Hatice ne oldu?” dedi. Ben “Ömer burası çok fena, televizyonlar gösteriyor, Suriye gibi olmuş ortalık” dedim. Ömer afalladı, şaşırdı; “Tamam Hatice, burada bir şey yok, hiç merak etme” dedi. Çok soğukkanlıydı, onunla konuştuktan sonra o kadar rahatladım ki...  Hiç merak etme, iyiyim O gece ilk konuşmalarını böyle anlattı Hatice Halisdemir. Ömer Halisdemir ile Özel Kuvvetler’de nöbetteyken yaptıkları bu ilk konuşmadan sonra eşinin ailesine ve merak eden diğer akrabalarına “Bizde bir şey yok, merak etmeyin” demiş, onlar da rahatlamışlar. Hatice Halisdemir bir süre sonra Özel Harekâtçı bir arkadaşının eşini aramış: “Arkadaşımla konuşurken, o zaman çok büyük bir kayıp olduğunu öğrendim, onlar için çok üzüldüm. Ama bende çok acı vardı o gün, sabaha kadar oturdum. Başka bir arkadaşım aradı, telefonda bana ‘Hatice kimseye kapıyı açma, evlere de baskın yapacaklarmış’ dedi. Uyuyakalırsam diye çocuklara, kimseye kapıyı açmasınlar diye not yazdım. Çocuklar uyumuştu zaten. Sürekli Ömer’e mesaj yazdım, sürekli aradım, cevap vermedi önce. Saat 00.40’ta görüşebildim. Ömer, ‘Hatice hiç merak etme, ben iyiyim’ dedi. Acelesi vardı, bir-iki kelime söyledi sadece. Başka da görüşemedim zaten, o gün sabaha kadar oturdum.”  İnşallah yaralı getirirler Bilirsiniz ya, bir ağırlık çöker insana, konduramazsınız. Hatice Hanım da geceyi bu karanlık duyguyla geçiriyor.   Gün ağarıyor ve beklemeyi sürdürüyor: “İkindi vaktiydi, 15.30-16.00 gibi...  Arkaya ambulans geldi, ‘Şehit var’ dedim. Çocuklara söylemedim ama içimden kendi kendime ‘İnşallah Ömer’i yaralı getirirler’ diye dua ettim. Dedim ya, akşamdan biliyordum ben, o acıyı kıvranarak çektim. Sabaha kadar iki şişe kolonya bitirdim. Hatta bir ara kızım Elif Nur, ‘Anne bu halini babam görse çok gülerdi, çok fena duruyorsun’ diye güldü bana.”  İşte bu noktada ağlamaya başlıyor kahramanın eşi. Karşılıklı susuyoruz, ne gelir ki elden. Arkamızda bir yerden de hıçkırık sesi geliyordu. Elif Nur’un sesiydi bu: “Komşular geldiler kapının önüne. Camdan baktım böyle, bakarken bize döndüler ve kapının zilini duydum. Bitti zaten... Dedim ki, bize de ateş düştü.”  İki çocuk, 18 yıllık evlilik... Ömer Halisdemir ile Hatice Halisdemir amca torunları. Ömer Halisdemir’in halası bir araya getirmiş onları, evlenmişler. İki çocukları olmuş: “Temmuz’un 26’sı evlilik yıldönümümüzdü. 16’sında eşim şehit oldu. O an, ambulansın geldiği o an, acımız çok büyüktü, yıkıldık, her şey bitti dedik. Evimizin direği gitti. Sağlıkçılar geldiler, zaten iğneleri yapınca o an hiçbir şey hissetmedik. Şimdi çok büyük bir acı, sadece acı var. Bazen ‘Allah’ım uykudan uyanalım, bu bir rüya olsun’ diyoruz ama yok, yine aynı şeyleri yaşıyoruz.  Hayat arkadaşı, kocası, evinin direği... Türkiye’nin gönlünde kahramanlığıyla taht kurmuş olan şehit Ömer Halisdemir için karısının acı dolu gözyaşları bitmiyor. Kocasının Özel Kuvvetler’deki eşya dolabını boşaltmaya gittiği günü anlatıyor: “Eşyalarını çok severdi. Bütün malzemelerini, eşyalarını dört dörtlük yapmak için uğraşırdı. Ben kıyafetlerini hazırlarken tek tek ütüsü bozulmasın diye elimle düzeltirdim. Aynı şekilde götürmüş, asmış. O kadar düzgündü ki, o dolabın halini görünce bittim ben. İyi ki gitmişim, iyi ki ellerimle boşaltmışım. Her şey çok değerliydi onun için, başkasının dokunmasına tahammül edemedim. Çantayla getirdim eşyalarını eve, çantayı daha açamadım. Ömer’in kokusu dağılacak diye açamadım. Sanki çantası gelmiş, şimdi de Ömer gelecekmiş gibi... Belki de diyorum çantadan destek alıyorum.”  16 yıl bekledik Hatice Halisdemir hep eşini beklemiş... Özel Kuvvetler için Ankara dışında görevlere gitmiş Ömer Halisdemir. Afganistan’a, Irak’a, Suriye’ye, savaşın ortasına, hep hayatı tehlikedeymiş: “16 yıl hep bekledim, hep aynıydı, onu bekliyorduk, acaba bir şey olur mu diye sürekli dua ediyorduk. En azından oralardayken arıyordu, sesini duyuyorduk. 16 yıl yolunu bekledik, şimdi tamamen gitti. Yıllarca devletimiz onu hep bugünler için eğitti diyorum. Her şeyde başarılıydı. Her şeyi dört dörtlük yapmaya çalışırdı. Hep ‘Çocuklarım burada kalsın, onları okut’ derdi. ‘Bir yere çekip gideceğim Hatice’ derdi, ‘Ömer nereye gideceksin’ diye sorardım. Belki de bana şehit olmak istediğini, olacağını söyleyemezdi, adını dahi anmazdı yanımda. Bütün şehit yakınları geliyor, kendi acılarını anlatıyorlar, ben şehit olacağım diye söylerlermiş...”  O, karısının yanında şehitliğin adını dahi anmamış... Ama o kâbus gecenin iki gün öncesinde hayat arkadaşından ‘Yasin’ okutmasını istemiş. Hepimiz, bitmeyecek sandığımız karanlığı yaşarken, Ömer Halisdemir Özel Kuvvetler’de bir gün sonra tüm Türkiye’nin öğreneceği kahramanlık hikâyesini yazıyordu.  Özel Kuvvetler Komutanlığı’nda nöbetteydi, darbecilerin baskın yaptığı adreslerden birisiydi. Özel Kuvvetler Komutanı Zekai Aksakallı koruma astsubayı Halisdemir’i aradı ve ona “Sana, vatanımız ve milletimiz adına tarihi bir görev veriyorum. Tuğgeneral Semih Terzi vatan hainidir, isyancıdır. Onu karargâha girmeden öldür! Bunun sonunda şahadet var, biliyorsun seninle 20 yıllık beraberliğimiz var. Hakkını helal et” dedi. Ömer Başçavuş, Zekai Paşa’ya “Başüstüne komutanım, hakkım helal olsun” yanıtını verdi. Bu son konuşmalarıydı. FETÖ’cü General Semih Terzi saat 02.16 sularında helikopterle Özel Kuvvetler Komutanlığı’na geldi. Ömer Halisdemir silahını alarak helikopterden inen darbecilerin arasına karıştı. Tam bu sırada Halisdemir silahını çekerek Terzi’ye ateş etti, Terzi yere yığıldı. Ancak cuntacılar da Ömer Halisdemir’e ateş etti. Şehit oldu, kahraman oldu Ömer Halisdemir...  Yedi çocuklu bir aileden geliyordu. Çocukluğu Niğde’nin Çukurkuyu beldesinde geçmişti. Eşi, en çok köyünü severdi diyor: “Dört gün izni olsa, ‘Köye gidelim mi Hatice?’ demeye başlardı. Annesinin babasının bahçesiyle uğraşırdı. Bu sene bir arsa aldık, oraya nisan ayında 150 tane ağaç dikti, 150 ağacı bir günde dikti biliyor musunuz? Elmayı çok severdi, 60 tane elma ağacı dikmiş, ‘Bu kadar elma ağacını ne yapacaksın Ömer?’ dedim. ‘Olur mu, yazın başlayacağız, kışa kadar elma yiyeceğiz. Öbür ağaçların meyvesi bitiyor ama elma ağacının meyvesi bitmiyor’ dedi.”  Gururla çekip gitti Bir elinde mendil Hatice Halisdemir’in, gözyaşlarını siliyor. Uzunca bir süre televizyonu açmamışlar, açamamışlar... Dayanamamışlar en sevdiklerinin ölüm anı görüntülerini izlemeye, şehitlik anlarını dinlemeye: “Bize çok acı veriyor, onun görüntülerini izledikçe, onun hakkında söylenenleri duydukça çok acı çekiyoruz. Muhteşem biriydi, herkesin iyi olmasını isterdi, herkese iyi niyetle yaklaşırdı. Hiç kimsenin arkasından konuşmazdı, çok dürüsttü. Çok sevilirdi. Kimsenin birbiriyle küs olmasını istemezdi. Memlekete gittiğimiz zaman herkesi dolaşırdı. Kendi ailesine hep babalık yaptı. Ailesini çok seviyordu.”  İki çocukları var. Biz Hatice Halisdemir ile konuşurken odada kızları Elif Nur da bizi dinliyor. Ama konuşmuyor, konuşamıyor. Anne Hatice Hanım, “Bundan sonrası çocuklarımızın geleceği” diyor: “Elif Nur kızım üniversite sınavına girecek, oğlum da TEOG sınavına... Ömer bana sürekli, ‘Hatice bu sene çok önemli, çocuklara destek olman gerekiyor, sıkacağız dişimizi, çocuklar iyi bir yer kazansın’ diyordu. Kızımı dershaneye ben götürdüm. Bana ‘Anne, babam olsaydı da o götürseydi’ dedi. Ben dayanamadım, kendim götürdüm, yürüyerek gittik işte...”  Çocuklarına çok düşkünmüş Ömer Halisdemir. Evini seven, evde vakit geçirmekten keyif alan insanlardanmış: “Çok koruyucuydu, kollayıcıydı. Benim çocuklarımın internette resimleri yoktur. Ömer istemezdi. Genelde çocuklarıyla vakit geçirirdi. Ertuğrul ile futbol oynardı, yürüyüşe çıkardık. Evde mutlu bir aileydik. Çok huzurluyduk. Gösterişi sevmezdi, mütevazıydı. Kendi halinde biriydi. Kafasını eğer, sırt çantasıyla gider gelirdi. Hep gururlu yaşadı, gururla da çekip gitti. Şimdi onun bıraktığı yerden devam etmeye çalışıyoruz. ‘İnşallah kızım diş hekimi olacak’ diyordu. Oğluna da önce ‘Asker ol’ dedi ama Ertuğrul istemedi. Ertuğrul istemeyince de ‘O zaman sen de ablanın izinden git’ diyordu.”  Her çocuğun arkasında gövdesini güvenle yasladığı koca bir çınardır baba... Ömer Halisdemir de koca bir çınar olmuş Elif Nur ile Ertuğrul için. Hatice Halisdemir kocasının, hayat arkadaşının işini ne kadar çok sevdiğini de anlattı; yine acısını akıtarak...  “Büyük iş yaptı kocam, onunla ne kadar gurur duysam az. Aynı şeyler tekrar yaşansa, yine aynı şeyi yapardı Ömer... Hep ‘Ömer adının hakkını ver Hazreti Ömer gibi’ derdim, adının hakkını verdi, gitti.”  Ömer Halisdemir, 42 yaşındaydı...  2016’nın 15 Temmuz akşamı yaşanan darbe kalkışmasında Elif Nur’lar, Ertuğrul’lar için; çocuklarımız için demokrasi yolunda şehit oldu.  Allah rahmet eylesin kahraman! SON 24 SAATTE NE OLDU?",https://www.hurriyet.com.tr/yazarlar/hande-firat/-bir-yere-cekip-gidecegim-hatice-nereye-omer-40897303
Hande Fırat,Vicdan konvoyu,"Mart 01, 2018 01:38","Bunun 6 bin 319’u kadın, 417’si kız çocuğu...  Bu rakamlar sadece cezaevinde tutulanlar...  Fabrika ya da depo gibi yerlerde zorla tutulan kadınların sayıları bilinmiyor.  Bunlara tecavüz edilenleri, cinsel saldırıya uğrayanları, işkence görenleri ekleyin, bunların sayısı da bilinmiyor.  Dehşete düşüren bu tablo Suriye’den...  8 Mart Dünya Kadınlar Günü’ne yaklaşırken, Suriye’de durum içler acısı...  55 ülkeden farklı din, dil, ırk ve kültürden kadınlar, Türkiye’deki kadınlar öncülüğünde Suriyeli kadınlar için buluşuyor.  Adı, ‘Vicdan Konvoyu’... Çok sayıda sivil toplum örgütü destek veriyor. Vicdan Konvoyu, 6 Mart’ta İstanbul’dan hareket edecek. 8 Mart’ta, Hatay’da Suriye sınırında hapsedilen, işkence ve kötü muamele gören kadınların özgürlükleri için çağrıda bulunacak.  Sormak lazım bu rakamlar, görüntüler, yaşananlar, ölümler, acılar dünyanın vicdanını sızlatmıyor mu?  Umarım vicdan konvoyu dünyada bu tabloyu görmezden gelenlerin taş kalbine dokunur, belki bu sefer vicdanları sızlar, yürekleri yumuşar... ÇOCUKLARI KURTARMAK Geçtiğimiz günlerde Başbakan Binali Yıldırım ile Münih Güvenlik Konferansı’na katılmak üzere Münih’teydik. Konferans’ta bulduğum yazılı raporları toplamıştım. Ara ara okuyorum... Okudukça bazıları tüylerimi diken diken ediyor.  Raporun adı, ‘Çocuklar Üzerindeki Savaş’... Araştırmayı yaptıran uluslararası ‘Save the Children’ örgütü. Münih’ten bir hafta önce İsviçre’de yine aynı örgütün Kızılhaç organizasyonuna katılmıştım.  Rapordan çarpıcı rakamları paylaşmak istiyorum sizlerle...  Çatışma bölgelerinde yaşayan çocuk sayısı 1990’ların başında yaklaşık 200 milyondu...  Bu rakam 2016 yılında yüzde 75 artarak yaklaşık 357 milyona ulaştı.  Dünyada altı çocuktan biri çatışma bölgesinde yaşıyor yani savaş çocuğu.  Çocuklar için en tehlikeli 10 çatışma bölgesinde ilk sırada Suriye yer alıyor. Suriye’yi Afganistan ve Somali izliyor.  Çocuklar öldürülüyor, çocuklar sakat bırakılıyor, çocuklara tecavüz ediliyor.  Okullarında ya da evlerinde bombalanıyorlar.  Kaçırılıyorlar, işkence görüyorlar, silahlı gruplar tarafından zorla savaştırılıyorlar, zorla çalıştırılıyorlar, seks kölesi haline getiriliyorlar.  2017 yılının rakamları henüz bu raporlara dahil edilmedi.  Savaş ve çatışma bölgelerindeki çocukların durumu da içler acısı.  Ey dünyanın taş kalpli insanları, oyun oynaması, okula gitmesi, yüzü gülmesi gereken çocuklar bunlar!  Kimi gerçekten ölüyor, öldürülüyor, kimi ise yaşayan ölülere dönüyor! ACININ PARTİSİ OLMAZ Son dönemde duyduğum en doğru sözlerden biri...  “Acının partisi olmaz.” Bu söz eski bakan, AK Parti Denizli Milletvekili Sema Ramazanoğlu’na ait.  Kadınlar üzerine sohbet ederken telefonda söyledi. “Yazmak istiyorum” dedim.  Evladını kaybeden kadınları, işkence gören kadınları hatırlattı, “Bu konular siyaset üstü, partiler üstü” dedi.  28 Şubat’ı da hatırlattı. “28 Şubat’tan itibaren demokrasi ile mücadele, özgürlük mücadelesi ve siyaset artık kadınlar tarafından yürütülüyor” diye ekledi.  Benden de kısa bir not: Kadınlar güçlensin, kadınlar yükselsin, topuk sesleri her yere hakim olsun. ANKARA’DA KALINCA Uzunca bir aradan sonra bu haftayı Ankara’da geçirdim.  O AVM, bu AVM gezdim durdum.  Şaka şaka...  Karşıyım AVM’lere...  Ankaralı’nın AVM’ye mahkum edilmesine isyandayım.  Vizyonumuz AVM’ye mahkum edildi.  Bizim çocuklarımız ise AVM’ye doğdu. Hal böyle olunca hafta sonu çocukların aklına, “Arkadaşlarla AVM’de buluşmak” dışında bir faaliyet gelmiyor.  Önerim: Artık Ankara’ya AVM açılmasın! İçimiz dışımız AVM oldu. Onun yerine modern Avrupa kentlerindeki gibi ‘Dinozorsuz’ büyük parklar yapalım.  Yürüyebileceğimiz, bisiklete binebileceğimiz, top oynayabileceğimiz...  Lütfen içlerinde kamelya gibi yapılanmalar olmasın.  Sadece park olsun.  Gri şehir maviye dönüşemez, ama yeşile dönüşür.  Sinirlerimize de iyi gelir, ruh halimizi toparlarız.  Belki siyaset de etkilenir.",https://www.hurriyet.com.tr/yazarlar/hande-firat/vicdan-konvoyu-40756847
Hande Fırat,Benim Michelin yıldızım Külliye’ye,"Mart 22, 2018 01:01","Birbirinden farklı lezzette yemekler, taze meyvelerden yapılan -içinde mutlaka taze meyve parçacıkları bulunan- değişik içecekler, kilo aldırmayan tatlılar... Ankara temsilcilerinin resepsiyonlarda başlarından ayrılmadıkları çiğ köfteler, zeytin yağlı yaprak dolmaları... Son örnek de Cumhurbaşkanı Erdoğan’ın eşi Emine Erdoğan’ın, Dünya Kadınlar Günü nedeniyle verdiği öğle yemeğindeki “Atıksız Menü.” Cumhurbaşkanlığı Külliyesi’nin mutfağındaki temel mantık, yiyeceklerin ziyan edilmemesi ve atılmaması. Ayrıca sağlıklı, kilo yapmayan gıdalardan yapılması. Mutfağın başında Seyit Başkonak var. Hem lezzetli, hem sağlıklı, hem de “atıksız mutfak” sebebiyle kendi Michelin yıldızımı onlara veriyorum. O MUTFAĞIN SIRLARI · Bazı yemeklere mercimek unu kullanılıyor. · Badem sütü revaçta. Yemekler için beşamel sos, badem sütü ve unu ile hazırlanıyor. · Yaz bitiminde mutlaka bahçe domatesi konservesi hazırlanıyor, kış boyu kullanılıyor. · Yemeklerde çeşni olarak kullanılan kereviz, soğan, sarımsak ve kişniş tozları Külliye mutfağında hazırlanıyor. · Tatlılarda şeker ve unun yerini bal ve badem unu alıyor. · Son dönemin popüler gıdası chia tohumu da Külliye mutfağında. KÜÇÜK BİR NOT: Birçok diyetisyenin diyet listesinde yer alan, Omega-3 kaynağı olarak bilinen chia tohumu ile puding yapılabileceğini de öğrendim. Külliye mutfağındaki profesyonelliği beceremeyeceğim için evde basit ne yapabileceği sordum. Süt mümkünse badem sütü ve chia tohumu ile hazırlayacağım pudingi balla tatlandırıp, üstüne meyve koyma önerisini aldım. YAZA ÖZEL TARİF Külliye’deki öğle yemeğinde nefis içecekler vardı. Ben “vanilyalı zencefil” istedim. Sonra bir bardak, bir bardak daha istedim... Yazın buzdolabında soğutup keyifle tüketilebilecek bir içecek. İŞTE TARİFİ: Malzemeler: 10 adet limon, 1 kg taze zencefil, 1 adet çubuk vanilya, 500 gr süzme bal, 3 lt su, bir bağ taze nane. Yapılışı: Zencefiller soyulup küçük parçalara ayrılır. Limonların suyu sıkılır. Limon suyu ve zencefiller posa haline gelene kadar blenderdan geçirilir. Posayı süzme görevini yapacak bir tülbentle süzülür. (Posayı tülbentin içinde saklıyoruz, atmıyoruz.) Bu arada bir başka kapta üç litre kaynamış suya bal ilave edilir ve eritilir. Bir küçük kapta ise vanilya çubuğun içi açılarak, biraz su ile kaynatılır. Büyük bir tencere alınır içine zencefil-limon suyu, ballı su, ve vanilyalı su boşaltılır. Ayıkladığımız taze naneler eklenir. Posanın bulunduğu tülbentin ağzını bağlayıp, tülbenti de tencerenin içine atıyoruz. Bir gün buzdolabında karışımı dinlenmeye bırakıyoruz. Sonrasında büyük bardaklara koyup afiyetle içiyoruz. 47. KROMOZOMUN SIRRI Sıradan bir insanın vücudundaki kromozom sayısı 46. Verilere göre 800 doğumda bir bu sayı 47 olabiliyor. Yani insan vücudunu oluşturan kromozomların 23 tanesi anneden, 23 tanesi ise babadan geliyor ama bazen 21. kromozom iki değil, üç adet olabiliyor. Bu durum, tıbbi olarak hastalık değil, genetik farklılık olarak açıklanıyor. Bana göre 47. kromozom; karşılıksız ve saf sevgi demek. Down sendromlu bir çocukla tanışmadıysanız ya da down sendromlu bir arkadaşınız yoksa bu dediğimi tanışana kadar tam anlamıyla anlama ihtimaliniz yok. Kromozom sayılarındaki özellik onlar için özel bir günün de tarihini de belirledi. 21. kromozom üç adet olunca, üçüncü ayın 21’i de Down Sendromlular Farkındalık Günü olarak belirlendi. Hafta başında “Down Sendromlular Futsal Milli Takımı”, gazeteye ziyaretimize geldiler. Onlardan aldığım plaket en anlamlı plaket. Çok teşekkür ediyorum. Türkiye Özel Sporcular Spor Federasyonu bünyesinde Türkiye’de ilk kez “Down Sendromlular Futsal Milli Takımı” oluşturuldu. Sonbaharda, Avrupa Şampiyonası’na katılacaklar. Ama önce kampa girecekler. Hem spordan konuştuk, hem özel hayatlarından. Çok keyifliydi, bol bol güldük. Karşılıksız ve saf sevgileri sihirli bir değnek gibi tüm günüme dokundu. Kalbim, Avrupa Şampiyonluğu için onlarla... BAHAR GELİRKEN YÜRÜMEK CANDIR! Eh! Bütün kışı mayışık, el kol kalkmaz halde geçirirsen, baharın ilk sesleri ile de bir panik başlar. Daha ince giysiler giyeceğim, üstelik denize gireceğim, ben şimdi ne yapacağım paniği... İşte bu yüzden yeniden yollara düştüm, başladım yürümeye. İyi ki Eymir var, iyi ki ODTÜ ormanı var. Türkiye’nin ve dünyanın yoğun, stresli gündeminden uzak,  kulağımda müzikle uzun ve tempolu yürümek çok iyi geliyor. Günümüzde ağaçlarla dolu uzun yürüyüşler yapabileceğimiz büyük parklara ihtiyacımız var. Sağlığa, strese, ruha iyi geliyor. Ankara’daki tüm yetkililere çağrımdır: LÜFTEN: Dip dibe AVM ve bina yığmaktan vazgeçin! LÜTFEN: Büyük parklar yapın! Şu Ankapark fantezisinden de vazgeçin! Söz “yapamadılar” demeyeceğim, “iyi ki yapmadılar” diyeceğim. Yemyeşil, yürüyüş alanı olan kocaman bir park yapın!",https://www.hurriyet.com.tr/yazarlar/hande-firat/benim-michelin-yildizim-kulliyeye-40779836
Hande Fırat,Rex Tillerson gitti Mike Pompeo geldi...,"Mart 15, 2018 01:38","İki ülke ilişkileri ve Suriye’deki gelişmeler açısından bu soru hayati. Çünkü tam da Trump’ın “kovma operasyonu” öncesinde Ankara 19 Mart tarihine kilitlenmişti. Sorunlu ve güven bunalımı yaşayan iki ülke ilişkilerinde üç komisyon kurulmuş, toplantı yapılmış, en sancılı başlık Menbiç konusunda bir plan üzerinde konuşulmuş karar ve detaylar için Dışişleri Bakanı Mevlüt Çavuşoğlu ile Rex Tillerson’ın 19 Mart’ta bir araya gelmesine karar verilmişti. Ancak Trump Türkiye açısından dereyi geçerken atı değiştirdi. O yüzden Ankara’da şimdi ne olacak, ilişkiler nasıl etkilenecek, komisyon toplantısında varılan uzlaşı geçerli olacak mı soruları yöneltiliyor. Soruların yanıtları için yeni dışişleri bakanının bugüne kadar yaptığı açıklamalarına, Ankara’da konuşulanlara bakacağız. POMPEO HAKKINDA BİLDİKLERİMİZ Kongrede altı yıl boyunca dostluk grubu üyesiydi. ‘Ermeni Tasarısı’nı desteklemedi. Geçen yıl yaptığı bir konuşmada, Türkiye’nin yabancı teröristlerin Suriye’ye girmesini önlediği için başarılı olduğunu ama Türkiye’nin gerçek bir ortak olmasını göstermesi gerektiğini söyledi. CIA Başkanı olarak ilk ziyaretini Türkiye’ye yaptı. O ZİYARETTE NE OLMUŞTU? Tarih 10 Şubat 2017... CIA Başkanı Mike Pompeo, ilk ziyaretini Ankara’ya yaptı. O ziyaret, o tarihte kritik bir önem taşıyordu. Donald Trump’ın ABD’de Başkanlık koltuğuna oturmasının ardından Ankara, yeni yönetimle yüz yüze görüşmeyi bekliyordu. 8 Şubat 2017’de ABD Başkanı Trump ile Cumhurbaşkanı Erdoğan telefonda görüştü. İkili ilişkilerdeki sorunları Erdoğan’dan dinleyen Trump, “Ben tüm bu konularda brifing alıyorum, gerekli çalışmaları yaptırıyorum. Ama CIA Başkanı’nı gönderiyorum, bu konuları birinci elden dinlesin” demişti. İşte o görüşmeden sonra 10 Şubat’ta CIA Başkanı geldi, Cumhurbaşkanı Erdoğan, Başbakan Binali Yıldırım ve MİT Müsteşarı Hakan Fidan ile görüştü. Masada FETÖ ile mücadele, Fırat Kalkanı Operasyonu ve Türkiye’nin Rakka Operasyonu birlikte yapılsın önerisi vardı. Pompeo’nun dışişleri bakanı olarak açıklanmasının ardından konuştuğum üst düzey kaynak yaklaşık bir yıl önce yapılan Cumhurbaşkanı görüşmesine atfen, “CIA Başkanı olarak Cumhurbaşkanı ile görüştüğünde ölçülü, dikkatli ve yapıcıydı “ dedi. BUGÜNE GELİNCE... Pompeo’nun dikkatli, yapıcı, ölçülü olarak tanımlanan görüşmesinden bir yıl geçti, sorunlu alanlar azalmadı, aksine arttı. ABD’nin YPG ve PYD’ye verdiği destek sürdü, Türkiye Afrin operasyonuna başladı. Ankara’da konuştuğum üst düzey bir kaynak, “Daha idelojik, daha sert bir isim” yorumunu yaptı. Kaynağım, Pompeo’nun CIA Başkanı iken çok görünür olmadığını, çok açıklama yapmadığını hatırlattı, Bundan sonra bambaşka bir koltukta olacak, dışişleri bakanı olarak konuşacak, nasıl bir politika izleyecek, nasıl mesajlar verecek? Bunlar şimdilik soru işareti” dedi. “Gerilim artabilir, daha zor olabilir” uyarısını da yaptı. Yine de Ankara şimdiden yani somut bir adım, somut bir olumsuzluk ya da açıklama görmeden resmi bir açıklama yapmayı da doğru bulmuyor. “Biraz beklemek lazım” yorumu yapılıyor. Diğer taraftan Ankara, Pompeo’nun görevlendirilmesiyle birlikte ABD’nin İran karşıtı söyleminin artmasını bekliyor, Suudi Arabistan ve Birleşik Arap Emirlikleri’nin ise yeni Dışişleri Bakanı’ndan memnun olduğunu belirtiyor. POMPEO İLE İLK GÖRÜŞME NE ZAMAN? Aslında Tillerson görevde kalsa Dışişleri Bakanı Çavuşoğlu ile 19 Mart’ta görüşecekti. Ancak belli ki artık o görüşme olmayacak. Pompeo göreve 1 Nisan’da başlayacak. Ondan sonra Türkiye ile ilk teması nasıl, ne zaman kuracak belli değil. Ancak masada çok önemli başlıklar var. FETÖ konusu, Hakan Atilla davası, iddianamesi tamamlanan ve 35 yıl hapsi istenen Rahip Brunson dosyası gibi. Ama tabii öncelik YPG, PYD ve Menbiç konuları. Ankara’nın ABD’den talepleri net ve belli. En büyük sorun güvensizlik. Güvensizliği yaratan birçok sebep var. En önemlisi ABD’nin YPG ve PYD’ye bugüne kadar verdiği destek. Konu sadece silah desteği değil, aynı zamanda arazide lojistik ve eğitim desteği. Diğeri de Menbiç. İki ülke arasında kurulan komisyon, Menbiç konusunda bir aşamaya geldi. Pompeo’nun göreve gelmesinden sonra ne olur belli değil. Ancak Ankara kesin ve net Menbiç’te verilen sözün tutulmasını istiyor. Terör örgütü unsurlarının oradan çıkartılarak derhal Fırat’ın doğusuna geçirilmesini istiyor. Bu ilk adım olacak. Konuştuğum üst düzey kaynağım, “Bu ilk adım güven artırıcı önlem olacak. Menbiç’ten çıkartıldıktan sonra yeni durum oturulur konuşulur” yorumunu yaptı. YA SONRA ? Diyelim ki ABD sözünü tuttu, uzlaşı hayata geçti, terör örgütü Menbiç’ten çıktı. Sonra ne olacak? Sonrası da kolay değil. Aktör çok, sürekli değişiklik oluyor. Dolayısıyla politika, atılacak adım değişen koşullara göre şekillenecektir. Ancak şu an itibariyle Ankara’nın konuya bakışı şöyle: “Terör örgütü Menbiç’ten Fırat’ın doğusuna geçse de Türkiye’nin Fırat’ın doğusunda terörden kaynaklanan sınır güvenliği sorunu devam edecek. Bu sebeple buna bir çözüm bulmak gerekecek. Uzun vadede Suriye’nin toprak bütünlüğü, siyasi geçiş konuları gündeme gelecek. Burada ABD’nin de bir başka ülkenin de kalıcı olmaması gerekir. Biri kalırsa herkes kalır. Diğer taraftan DEAŞ artık yok, peki ABD niye terör örgütü ile ilişkisini sürdürüyor. Sebebi İran. PYD ve YPG sorunun aşılması için ABD’nin konu İran da olsa örgüte her türlü desteğini kesmesi ve örgütün yeniden eski haline yani sıradan bir yapı haline dönmesi gerekiyor.” Görüş bu... Ama hayata geçmesi belli ki hiç kolay değil. Kısacası zaten ‘Arap saçı’na dönmüş bir tablo var Suriye’de. Yeni Dışişleri Bakanı’nın buna katkısı ne yönde olacak artık o merak ediliyor . TRUMP’IN RESMİ GAZETESİ “Olur mu canım” derdik... Oldu. Trump’ı yeni neslin söylemiyle -tek kelimeyle- anlatırsak: “Değişik.” Aynı zamanda da... “Twitter canavarı.” Hem de ne canavar. Son mesajıyla Twitter’ı, ABD’nin dünya çapında resmi gazetesi haline getirdi. Bakanını, hem de dışişleri bakanını... Görevden aldığını, kovduğunu Twitter’dan duyurdu. Tillerson bir süredir bunun işaretlerini alsa da kovulduğunu resmi olarak Başkan’ın tweet’iyle öğrendi. Dolayısıyla Trump’ın nezaket notu sıfır! Önden arayayım, söyleyeyim gibi bir yöntem yok. Önce Twitter, sonra telefon! Onu da görevden alınan Tillerson açıkladı. Yani görevden alındıktan sonra Trump ile telefonda görüştüğünü söyledi. Kovma operasyonunun daha bitmediği söyleniyor. Kısacası... Trump’ın resmi gazetesi Twitter’ı takip etmeye devam edin. YORUM YAPMAK SERBEST Trump tarafından resmi gazete olarak da kullanılan Twitter’ın eğlenceli ve öğretici yanı da var... Altına yapılan yorumlar. Tillerson’ın kovulma tweet’inin paylaşıldığı 13 Mart Çarşamba günü Türkiye saati ile 15.44’te altına yapılan yorum sayısı 38 bin, beğeni sayısı 107 bin, paylaşma sayısı ise 38.5 bin. Gelelim yorumlara. Bizdeki gibi yaratıcı, zeki ve eğlenceli caps’ler var. Tepki var, destek var. Ama tepki daha fazla. Bir daha oy vermeyeceğini yazanlar, “Onur yok” sende diyenler, “Trump yönetiminde kimsenin işi garanti değil” yazanlar ve tüm görevden alınanları hatırlatarak, “Yönetimde kaos” yorumunu yapanlar... Merak ettim, o yorumları “Twitter canavarı başkan” okuyor mudur? O arada kaç kutu kola tüketiyordur? DÜNYANIN VE BİLİMİN BÜYÜK KAYBI... Stephen Hawking... Azmin, yaşama sevincinin, hayata dört elle asılmanın imparatoru. Öldü... Bilim dünyasına kazandırdıklarının ötesinde insan kalbine kazandırmaya çalıştıklarına da odaklanın lüften... Çocuklara: Bir, ayaklarınız altına değil, yıldızlara bakmayı unutmayın. İki, çalışmayı asla bırakmayın. Çalışmak size bir anlam ve amaç verir, bunlarsız bir hayat boştur. Üç, eğer aşkı bulacak kadar şanslıysanız, onun da olduğunu hatırlayın ve başınızdan atmayın. Depresyona girdim diyenlere: Kara delikler resmedildikleri kadar siyah değildir. Onlar bir zamanlar düşünüldüğü gibi ebedi hapishaneler değildir. Kara deliklerin içinden bir şeyler, hem dışarı hem de başka evrene geçiş yapabilir. Yani kendinizi kara deliğin içindeymiş gibi hissediyorsanız asla pes etmeyin, çıkış yolu vardır.",https://www.hurriyet.com.tr/yazarlar/hande-firat/rex-tillerson-gitti-mike-pompeo-geldi-40772140
